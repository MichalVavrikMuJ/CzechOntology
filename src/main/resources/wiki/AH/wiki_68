{"id": "1313237", "url": "https://cs.wikipedia.org/wiki?curid=1313237", "title": "IIHF Challenge Cup of Asia 2014 (ženy)", "text": "IIHF Challenge Cup of Asia 2014 (ženy)\n\nIIHF Challenge Cup of Asia 2014 (ženy) byl v tomto ročníku rozdělen do dvou výkonnostních turnajů podle zařazení jednotlivých družstev ve výkonnostních divizích mistrovství světa. Japonsko, které v tomto roce startovalo na olympijských hrách se turnaje neúčastnilo.\n\nTurnaj výkonnostně nejvyšší elitní skupiny se konal od 9. do 13. března 2014 v hale Charbinské university v Charbinu v Číně. Turnaje se zúčastnila čtyři družstva, která hrála jednokolově každé s každým, poté první dvě družstva hrála finále a třetí a čtvrté o 3. místo. Vítězství si připsali domácí hráčky Číny před hráčkami Severní a Jižní Koreje.\n\nTurnaj výkonnostně nižší skupiny nazvaný divize I podle vzoru mistrovství světa se konal od 26. do 28. prosince 2013 v hale Mega Ice v Kowloonu v Hongkongu v Číně. Turnaje se zúčastnila čtyři družstva, která hrála jednokolově každé s každým. Vítězství si připsali domácí hráčky Hongkongu před hráčkami Thajska a Singapuru.\n"}
{"id": "1313251", "url": "https://cs.wikipedia.org/wiki?curid=1313251", "title": "Silnice II/151", "text": "Silnice II/151\n\nSilnice II/151 je silnice II. třídy, která vede z Nové Bystřice do Litohoře. Je dlouhá 59,4 km. Prochází dvěma kraji a dvěma okresy.\n\n\n\n"}
{"id": "1313258", "url": "https://cs.wikipedia.org/wiki?curid=1313258", "title": "Muhammad XII.", "text": "Muhammad XII.\n\nAbú Abdalláh Muhammad XII. (kolem 1460 – kolem 1530) Španěly zvaný Boabdil (zkomolenina prvních jmen Abú Abdalláh) byl 22. a poslední vladař Granadského emirátu z dynastie Nasrídů a zároveň poslední muslimský vladař na Iberském poloostrově, jehož sesazením byla završena reconquista. Na trůn nastoupil roku 1482 po svém otci sultánu Abú al-Hasanu Alím. Roku 1483 byl zajat vojáky pozdějších „katolických Veličenstev“ Ferdinanda II. Aragonského a Isabely Kastilské. Byl propuštěn roku 1487 na základě složení vazalského slibu vůči svým věznitelům. Roku 1491, po podrobení ostatních muslimských enkláv, si ho Ferdinand a Isabela předvolali a požadovali odevzdání Granady, což se stalo 2. ledna 1492. Muhammad XII. pak získal od panovníků darem panství v Andalusii, ale brzy odešel do exilu v Maroku, kde zemřel. \n"}
{"id": "1313269", "url": "https://cs.wikipedia.org/wiki?curid=1313269", "title": "Cukrovar Malá Chuchle", "text": "Cukrovar Malá Chuchle\n\nCukrovar Malá Chuchle je bývalý průmyslový areál v Praze, který byl zbudován v bývalém mlýně v ulici V Lázních.\n\nCukrovar byl založen roku 1831 jako jeden z prvních v Čechách. Jeho zakladatelem byl Karl Weinrich, odborník na výrobu cukru, který vycházel z takzvané \"německé školy\" – minimální náklady, technické zařízení co nejjednodušší a jeho snadná výroba domácími výrobci.\n\nPřestavba mlýna stála 26 572 zlatých a v plánu bylo zpracovat ročně 20 000 centýřů (1 120 tun) řepy. Jako vedoucího provozu k sobě přibral cukrovarnického odborníka Friedricha Kodweisse, se kterým pracoval na zlepšení výroby. Výsledky pak oba publikovali v brožurách s podporou \"Vlastenecko-hospodářské společnosti\". Jedním z výsledků výzkumu byla takzvaná \"Česká práce\" – čištění řepné šťávy pomocí vápna a kyseliny sírové.\n\nDělníci řepu ručně omyli košťaty, okrájeli a rozemleli na kaši kruhadlem poháněným vodním kolem. Ženy tuto kaši balily do plachet nebo připravených pytlíků, balíky vkládaly do ručních lisů a prokládaly je rohožemi z vrbového proutí.\n\nVylisovaná šťáva se poté louhovala v měděných kotlích, umístěných nad otevřeným ohněm. Poté se okyselila kyselinou (3 díly kyseliny na tisíc dílů šťávy) a po promíchání se přidalo přesně stanovené množství vápna. Kolik dílů šťávy, kyseliny a vápna bylo zjišťováno při pokusech na malých laboratorních vzorcích.\n\nŠťáva pak byla zcezena, odpařena, přefiltrována a zahuštěna. Roztok nakonec krystalizoval v homolových formách (kadlubech). V jiných cukrovarech cukr procházel ještě rafinací, v Chuchli od ní bylo upuštěno.\n\nProtože přítok vody v Mariánskolázeňském potoce na vodní kolo byl malý a také celkový nedostatek volného místa pro provoz vedl již roku 1834 k přemístění výroby do Zbraslavi do budov bývalého pivovaru. Zde pak cukrovar fungoval až do roku 1860.\n\n\n"}
{"id": "1313277", "url": "https://cs.wikipedia.org/wiki?curid=1313277", "title": "Silnice II/153", "text": "Silnice II/153\n\nSilnice II/153 je silnice II. třídy, která vede z Majdaleny do Dolní Lhoty. Je dlouhá 19,6 km. Prochází jedním krajem a jedním okresem.\n\n\n"}
{"id": "1313283", "url": "https://cs.wikipedia.org/wiki?curid=1313283", "title": "Kirill Minovalov", "text": "Kirill Minovalov\n\nKirill Vadimovič Minovalov ( \"\"; 22. dubna 1971, Moskva, Sovětský svaz) je ruský podnikatel a bankéř.\n\nV roce 1993 ukončil Moskevský institut železničního inženýrství (dnes Moskevská státní univerzita dopravy a spojů). V roce 1994 založil banku Avangard, která nabízí mj. nižší poplatky za peněžní převody Western Union. Tato banka koupila čtyři německé sladovny od společnosti Friedrich Weissheimer Malzfabrik v roce 2006. Díky tomu se stala Minovalovova firma Avangard Malz AG největším výrobcem sladu v Rusku a Německu. Dle časopisu Forbes je Minovalov 132. nejbohatším člověkem v Rusku.\n\nMinovalov vlastní luxusní jachtu \"Avangard\" dlouhou 50 metrů. Údajně cestoval Kirill Minovalov v autě, které srazilo a zabilo čtyři chodce. K tragické nehodě došlo na cestě z letiště Moskva-Domodědovo 19. září 2011 v půl jedné v noci.\n\n"}
{"id": "1313293", "url": "https://cs.wikipedia.org/wiki?curid=1313293", "title": "Jennings", "text": "Jennings\n\nAnglické příjmení Jennings má následující nositele:\n\n"}
{"id": "1313305", "url": "https://cs.wikipedia.org/wiki?curid=1313305", "title": "Silnice II/154", "text": "Silnice II/154\n\nSilnice II/154 je silnice II. třídy, která vede z Kaplice do Třeboně. Je dlouhá 56,8 km. Prochází jedním krajem a třemi okresy.\n\n\n\n\n"}
{"id": "1313307", "url": "https://cs.wikipedia.org/wiki?curid=1313307", "title": "III. třída okresu Náchod", "text": "III. třída okresu Náchod\n\nIII. třída okresu Náchod (Okresní soutěž okresu Náchod) patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Náchod. Hraje se každý rok od léta do jara se zimní přestávkou. Účastní se ji 11 týmů - z okresu Náchod, každý s každým hraje jednou na domácím hřišti a jednou na hřišti soupeře. Celkem se tedy hraje 22 kol. Vítězem se stává tým s nejvyšším počtem bodů v tabulce a postupuje do Okresního přeboru okresu Náchod.\n"}
{"id": "1313308", "url": "https://cs.wikipedia.org/wiki?curid=1313308", "title": "Barikové víno", "text": "Barikové víno\n\nBarikové víno (barik, barrique, barikované víno) vzniká uložením vína, nejčastěji červeného, do speciálních dubových sudů, kde zraje další 3 měsíce a získává tak charateristickou chuť a barikové aroma. Barikové sudy se vyrábějí z vyzrálého dubového dřeva (americký nebo evropský dub). Po několikaletém vyzrání se sudy uvnitř ještě vypalují dřevěným uhlím. Zajímavostí je, že sudy se mohou použít pouze třikrát - to dělá barikové víno specifickým artiklem, kdy se někteří vinaři snaží nesnadnému a nákladnému procesu vyhnout, např. vkládáním ohořelých dubových chipsů do klasických sudů s vínem. Taková vína však nesnesou označení \"bariková\".\n\nBarrique\n\nBarikové víno\n"}
{"id": "1313313", "url": "https://cs.wikipedia.org/wiki?curid=1313313", "title": "Věda udržitelnosti", "text": "Věda udržitelnosti\n\nVěda udržitelnosti (anglicky \"sustainability science\") je vědecká disciplína, která vznikla na počátku 21. století, zabývající se výzkumem, vývojem a implementací udržitelnosti a udržitelného rozvoje na lokální, regionální, národní a globální úrovni a v praxi (vzdělání, management, atd.).\n\nVěda udržitelnosti se soustředí na zkoumání interakcí mezi člověkem, životním prostředím a konstruovanýmy systémy za účelem chápat a přispět k řešení komplexních problémů, které ohrožují budoucnost lidstva a integritu systémů, jenž podporují život na Zemi, jako jsou klimatická změna, ztráta biologické diverzity, znečištění, environmentální degradace.\n\nVěda o udržitelnosti, stejně jako samotná udržitelnost, odvozuje určitý podnět z koncepcí udržitelného rozvoje a environmentalistiky. Věda o udržitelnosti poskytuje kritický rámec pro udržitelnost zatímco měření udržitelnosti poskytuje kvantitativní údaje založené na důkazech potřebné k vedení správy udržitelnosti.\n\nTémata, která se oobjevují a jsou řešena v literatuře vědy o udržitelnosti jsou strukturování znalostí (anglicky \"knowledge structuring\"), koordinace dat a interdisciplinární přístupy.\n\n\n"}
{"id": "1313317", "url": "https://cs.wikipedia.org/wiki?curid=1313317", "title": "III. třída okresu Trutnov", "text": "III. třída okresu Trutnov\n\nIII. třída okresu Trutnov (Okresní soutěž okresu Trutnov) patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Trutnov. Hraje se každý rok od léta do jara se zimní přestávkou. Účastní se ji 11 týmů - z okresu Trutnov, každý s každým hraje jednou na domácím hřišti a jednou na hřišti soupeře. Celkem se tedy hraje 22 kol. Vítězem se stává tým s nejvyšším počtem bodů v tabulce a postupuje do Okresního přeboru okresu Trutnov.\n\n"}
{"id": "1313318", "url": "https://cs.wikipedia.org/wiki?curid=1313318", "title": "Madel", "text": "Madel\n\nMadel S.p.A. je italská společnost vyrábějící drogistické a kosmetické výrobky. Společnost s rodinnou tradicí byla založena v italském městě Cotignola v provincii Ravenna v roce 1977. Se sortimentem, který zahrnuje téměř 300 různých produktů v oblasti osobní hygieny, úklidu a péče o domácnost se společnost Madel řadí mezi největší rodinné výrobce v Itálii.\n\nPosláním společnosti Madel je vyrábět kvalitní inovativní produkty šetrné k životnímu prostředí. Součástí snahy o udržitelný rozvoj životního prostředí je také dodržování ekologického programu AISE a členství v organizaci Assocasa a Unipro.\n\nSpolečnost Madel je výrobcem ekologické řady výrobků značky Winni's. Výrobky Winnis neobsahují žádné deriváty živočišného původu ani bělící činidla a jsou svým složením rostlinného původu vhodné pro i alergiky.\n\nDistribuci zboží Madel v České republice zajišťuje společnost MADEL CZ, spol. s r.o..\n"}
{"id": "1313319", "url": "https://cs.wikipedia.org/wiki?curid=1313319", "title": "Silnice II/155", "text": "Silnice II/155\n\nSilnice II/155 je silnice II. třídy, která vede z Třeboně do Horního Třebonína. Je dlouhá 39 km. Prochází jedním krajem a třemi okresy.\n\n\n\n\n"}
{"id": "1313320", "url": "https://cs.wikipedia.org/wiki?curid=1313320", "title": "Himedži (Hjógo)", "text": "Himedži (Hjógo)\n\nHimejdži (japonsky: 姫路) je město v Japonsku s přibližně 535 tisíci obyvateli.\nLeží na jihozápadním konci ostrova Honšú na pobřeží moře Harima-nada (japonsky: 播磨灘), což je okrajové moře Tichého oceánu, oddělující ostrovy Honšú a Šikoku.\n\nVe městě se nachází např. historický hrad Himedži, Unga park, Tegarayama park, ale i velké přístaviště.\nStarostou města je Toshikatsu Iwami (od dubna 2003).\n\n51,7% (277 000) obyvatel města tvoří ženy, zbytek 48,3% (258 000) muži.\n25,22% obyvatel města tvoří lidé starší 65 let (lidé od 0-14 tvoří pouze 14,1%).\nV současné době obyvatel Himedži ubývá (cca 0,02% ročně).\n\n"}
{"id": "1313330", "url": "https://cs.wikipedia.org/wiki?curid=1313330", "title": "Silnice II/156", "text": "Silnice II/156\n\nSilnice II/156 je silnice II. třídy, která vede z Českých Budějovic do Nových Hradů. Je dlouhá 33,3 km. Prochází jedním krajem a jedním okresem.\n\n\n"}
{"id": "1313331", "url": "https://cs.wikipedia.org/wiki?curid=1313331", "title": "Silnice II/160", "text": "Silnice II/160\n\nSilnice II/160 je silnice II. třídy, která vede z Českého Krumlova do Rožmberka nad Vltavou. Je dlouhá 27,5 km. Prochází jedním krajem a jedním okresem.\n\n\n"}
{"id": "1313333", "url": "https://cs.wikipedia.org/wiki?curid=1313333", "title": "Chadžidimovo", "text": "Chadžidimovo\n\nChadžidimovo ( \"Хаджидимово \") je město ležící v jihozápadním Bulharsku nedaleko řeckých hranic, v údolí Mesty na severním úpatí pohoří Órvilos. Je správním střediskem stejnojmenné obštiny a má přes 2 tisíce obyvatel.\n\nMísto bylo osídleno od starověku. Původní název sídla bylo Dolna Singartija, v roce 1934 bylo přejmenováno na Žostovo a současný název nese od roku 1950. Na město bylo povýšeno v roce 1996, a to po předchozím připojení dědiny \"Gorna Singartija\" (1959).\n\nVe městě žije 2 481 stálých obyvatel a je zde trvale hlášeno 2 937 obyvatel. Podle sčítáni 1. února 2011 bylo národnostní složení následující:\n"}
{"id": "1313337", "url": "https://cs.wikipedia.org/wiki?curid=1313337", "title": "Sermiligaaq", "text": "Sermiligaaq\n\nSermiligaaq nebo Sermilingaaq (zastarale Sermiligâq, Sermilingâq, Sermilygaaq nebo Sermilygâq) je osada v Grónsku v kraji Sermersooq. Nachází se blízko fjordu Sermilik. V roce 2017 tu žilo 199 obyvatel, takže je to osmá největší osada kraje Sermersooq a třicátá největší osada Grónska. Název Sermiligaaq znamená \"\"nádherný ledovcový fjord\"\".\n\nPočet obyvatel Sermiligaaqu v posledních dvou desetiletích pozvolně stoupal, na rozdíl od počtu obyvatel v Kuummiitu a Kulusuku. V posledních letech však začal klesat.\n"}
{"id": "1313343", "url": "https://cs.wikipedia.org/wiki?curid=1313343", "title": "Kostel svatého Šimona a Judy (Łodygowice)", "text": "Kostel svatého Šimona a Judy (Łodygowice)\n\nKostel svatého Šimona a svatého Judy Tadeáše je historický farní kostel farnosti Svatých apoštolů Šimona a Judy Tadeáše v Łodygowicích v okrese Žywiec. Kostel je součástí hlavní trasy Stezky dřevěné architektury ve Slezském vojvodství.\n\nV místě kapličky sv. biskupa Stanisława ze 13. století byl postaven v letech 1634–1636 dřevěný kostel a v také zasvěcen patronům sv. Šimonu a sv. Judovi Tadeášovi. V roce 1644 byla postavena vedle kostela zvonice. V roce 1687 na náklady Jakuba Świerczka z Rybarzowic bylo zvětšeno a vymalováno kněžiště. V letech 1748–1799 byla zvětšena loď a přistavěny boční kaple. V roce 1797 byla přestavěna věž zvonice. Dřevěný kostel svatého Šimona a svatého Judy Tadeáše je uveden v registru památek v Polsku.\n\nKostel sv. Šimona a Judy Tadeáše stojí na vyvýšenině a má roubenou konstrukci z modřínového dřeva. Roubená konstrukce, v horní části sloupová, je opatřená bedněním. Je příkladem dřevěných vesnických kostelů roubeno-sloupových konstrukcí v slezsko-malopolském stylu. Jednolodní orientovaný kostel s obdélníkovým půdorysem lodi je ukončen polygonálním kněžištěm. Ze severní strany ke kněžišti přiléhá patrová sakristie, na východní straně se nachází polygonální kaple – Getsemanská zahrada s postavou Ježíše trpitele. K západní části lodi byla přistavěna dřevěná věž (1697). Půdorys věže obdélníkový, spodní část roubené, horní sloupové konstrukce, zvonové patro v dolní části zdobené vyřezaným lambrekýnem zastřešené cibulovou bání s lucernou. Sanktusník byl postaven na křížení střech a je tvořen lucernou zakončenou cibulovou bání. Střechy jsou kryté šindelem mimo bání sanktusníku a báně zvonového patra, které jsou kryté plechem. Kolem kostela jsou kryté soboty (původně byly otevřené), v západní části je postavena kruchta. Ke kostelu vede 130 schodů, které byly vybudované v roce 1845.\n\nStrop lodi je valbový. K hlavní lodi byly v letech 1748–1799 přistavěny boční kaple. Na evangelijní straně je kaple s barokním oltářem sv. Františka z Assisi. Na epištolní straně je kaple s barokním oltářem Panny Marie Růžencové. V interiéru se nachází historický bílý ornát z 16. století, barokní kamenná křtitelnice, barokní obrazy a osm oltářů:\n\nPolychromovaná výzdoba je z roku 1929.\n\n\n\n"}
{"id": "1313344", "url": "https://cs.wikipedia.org/wiki?curid=1313344", "title": "Louth", "text": "Louth\n\nLouth může označovat:\n"}
{"id": "1313348", "url": "https://cs.wikipedia.org/wiki?curid=1313348", "title": "AlphaBay", "text": "AlphaBay\n\nAlphaBay byl tzv. darknet market, nelegální komerční webová stránka. Na stránce bylo možné koupit drogy, léky, kradené a falešné ID, malware, hackerské nástroje, střelné zbraně a různé toxické chemikálie.\nStránky byly zavřeny při operaci Bayonet, vedené proti AlphaBay a Hansa marketu. Administrátorem této stránky byl Alexandre Cazes, který pár dní po zatčení spáchal ve své cele sebevraždu. Podle jeho účetnictví vlastnil 25 milionů $, včetně nemovitostí a vozidel za 12,5 milionu $. Zbytek držel v hotovosti a v kryptoměnách.\n\nAlexandre Cazes začal s AlphaBay v červenci 2014, ale veřejně byla stránka spuštěna až 22. prosince 2014. K přístupu na stránku byl potřeba speciální anonymizační software Tor. Kvůli zachování anonymity se používala kryptoměna Bitcoin. Později se podpora kryptoměn rozšířila na Monero a Ethereum.\n\nDne 20. července 2017 byla stránka zavřena při operaci Bayonet. Na této operaci se podílely USA, Thajsko, Nizozemí, Kanada, Spojené království a Europol.\n\nTajné služby USA byly schopné administrátora Alexandre Cazese najít díky jeho e-mailové adrese (pimp_alex_91@hotmail.com), pomocí které komunikoval s členy AlphaBay v roce 2014.\n\nPo zadržení vlastnil Cazes 6,6 milionu $ v Bitcoinu, 2,4 milionu $ v Ethereu, 622000$ v Moneru a 980512$ v Zcash. Vlastnil nejméně 11 bankovních účtů registrováných na jeho jméno, nebo jméno jeho manželky v Thajsku, Lichtenštejnsku a Švýcarsku. Vlastnil také automobily Lamborghini Aventador, Porsche Panamera, Mini Cooper a motorku BMW, tři nemovitosti v Bangkoku a letní sídlo v Phuketu.\n\n16. ledna 2018 byli dva prodejci odsouzeni za prodej drog na darknet marketu. David Ryan Burchard byl odsouzen na 6 let a 8 měsíců ve vězení a Emil Vladimirov Babadjov byl odsouzen na 5 let a 10 měsíců ve vězení.\n\nBurchard, kterému je 40 let, prodával pod pseudonymem „Caliconnect“. Prodával hlavně marihuanu a kokain na tržištích Alphabay, Silk Road, Agora a Abraxas. Na Silk Road, než bylo tržiště uzavřeno, vydělal 1,4 milionu $. Po uzavření stránky se přesunul na Agoru a AlphaBay. K jeho dopadení byla podrobně prohledána databáze Silk Road, kde ke svému účtu použil heslo „asshole209“.\n\nBabadjov, kterému je 33 let, prodával pod pseudonymy „Blime-Sub“ a „BTH-Overdose“ heroin, fentanyl a metamfetamin na AlphaBay.\n"}
{"id": "1313359", "url": "https://cs.wikipedia.org/wiki?curid=1313359", "title": "III. třída okresu Česká Lípa", "text": "III. třída okresu Česká Lípa\n\nIII. třída okresu Česká Lípa patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Česká Lípa. Hraje se každý rok od léta do jara se zimní přestávkou. Vítěz postupuje do okresního přeboru II. třídy okresu Česká Lípa.\n\n</div>\n"}
{"id": "1313360", "url": "https://cs.wikipedia.org/wiki?curid=1313360", "title": "Meghann Fahy", "text": "Meghann Fahy\n\nMeghann Alexandra Fahy (* 25. dubna 1990 Longmeadow, Massachusetts) je americká herečka a zpěvačka. Proslavila se díky rolím \"Natalie Goodman\" ve hře \"Next to Normal\" a roli \"Hannah O'Connor\" v telenovele \"One Life to Live\" na stanici ABC. V současnosti (2017) hraje v seriálu \"The Bold Type\" na stanici Freeform .\n\nV lednu 2010 se poprvé objevila na televizních obrazovkách v roli studentky Hannah O'Connor v telenovele stanice ABC \"One Life to Live\". Dohromady si zahrála v 81 dílech. V roce 2011 si zahrála v jednom dílu úspěšného seriálu \"Super drbna\" roli Devyn, dále hrála v televizním filmu \"Ztracený Valentýn\", po boku Betty White. V roce 2012 hrála ambiciozní bloggerku Georgiu v televizním seriálu \"Politická hra\". V roce 2017 získala hlavní roli v seriálu \"The Bold Type\" stanice Freeform.\n\nV divadle svou první roli získala v posledním ročníku střední školy na Longmeadow High School, a to v muzikálu \"The Wizard of Oz,\" kde si zahrála hlavní roli Dorotky. Během léta 2008 se zúčastnila otevřeného castingu na roli \"Natelie Goodmanové\" v produkci hry \"Next to Normal,\" jako náhrada za Jennifer Damiano. Roli získala a z celým obsazením představila hru 27. března 2009. Naposledy se ve hře objevila 16. ledna 2011. V lednu 2012 hrála na jedno-večerním koncertním čtení \"Twilight: The Musical\" roli Belly. \n"}
{"id": "1313366", "url": "https://cs.wikipedia.org/wiki?curid=1313366", "title": "Marek Danko", "text": "Marek Danko\n\nMarek Danko (* 1. prosince 1995, Lučenec) je slovenský klavírista, skladatel a hudební producent působící na Slovensku. Hudebně spolupracuje s populárními interprety slovenského showbyznysu a má za sebou mnoho úspěšných projektů, singlů a alb.\nOd roku 2016 se věnuje svému vlastnímu projektu kde vystupuje pod novým uměleckým jménem MARK DANN. Jeho první singl má název The Way.\n\nMarek Danko se poprvé seznámil s klavírem jako 4letý, když si našel dětskou verzi tohoto nástroje jako dárek pod vánočním stromkem. Fascinoval ho od prvního momentu zejména tím, že každý kláves vydával jiný tón. Jednoho dne zjistil, že na hračkářském klavíru dokáže zahrát zpaměti písničku, kterou se učil zpívat ve školce. Od té doby své umění zdokonaloval bez odborného vedení. Jako 15letý začal nahrávat cover verze známých slovenských, ale i světových písniček v klavírní verzi a zveřejňoval je na YouTube. Velký zlom v jeho kariéře nastal, když se v roce 2012 stal vítězem talentové soutěže \"PaSA má talent\" v Lučenci. Právě tam si jeho nadání všiml známý slovenský zpěvák a producent Miro Jaroš, který se o něj ihned začal zajímat a nabídl mu spolupráci. 6. července 2013 Marek odehrál svůj první koncert na festivalu v Ružinej. Od září 2015 žije a tvoří v hlavním městě Bratislava.\n"}
{"id": "1313371", "url": "https://cs.wikipedia.org/wiki?curid=1313371", "title": "Innaarsuit", "text": "Innaarsuit\n\nInnaarsuit (zastarale Ivnârssuit) je ostrovní sídlo v kraji Avannaata v Grónsku. Nachází se na stejnojmenném ostrově v Upernavickém souostroví. V roce 2017 tu žilo 171 obyvatel. Název osady znamená \"typické útesy\".\n\nInnaarsuit je jedna z mála osad v Upernavickém souostroví, jejichž počet obyvatel roste. Počet obyvatel Innaarsuitu neustále roste, podobně jako počet obyvatel osad Kullorsuaq a Tasiusaq.\n10. června 2018 k vesnici připlul ledovec, který se zasekl o dno. I malý úlomek z něho způsobil velké vlny. Z obavy ze zatopení byli proto evakuováni obyvatelé ohrožené zóny u pobřeží.\n"}
{"id": "1313376", "url": "https://cs.wikipedia.org/wiki?curid=1313376", "title": "Oken", "text": "Oken\n\nOken je příjmení patřící více osobám:\n\n\n\n"}
{"id": "1313377", "url": "https://cs.wikipedia.org/wiki?curid=1313377", "title": "Love Story", "text": "Love Story\n\nLove Story je americké romantické drama režiséra Arthura Hillera z roku 1970. Hlavní role zamilované dvojice ztvárnili Ali MacGraw a Ryan O'Neal.\n\nFilm byl nominován na sedm Oscarů, získal však jediný, Oscar za nejlepší hudbu. Film byl také ekonomicky úspěšný, při rozpočtu 2,2 mil. dolarů utržil 136,4 mil. dolarů. V roce 2002 skončil v žebříčku 100 nejlepších romantických filmů, který sestavil Americký filmový institut, na 9. místě.\n"}
{"id": "1313380", "url": "https://cs.wikipedia.org/wiki?curid=1313380", "title": "Namibijská černá němčina", "text": "Namibijská černá němčina\n\nNamibijská černá němčina (NČN, anglicky \"Namibian Black German\", \"NBG\", německy \"Küchendeutsch\", v překladu kuchyňská němčina) je africký pidžin, odvozený od němčiny, kterým se mluví v Namibii. Tímto jazykem hovořili hlavně černí namibijští domorodci, kteří se nenaučili standardní němčinu, s tehdejšími německými kolonizátory. Jazyk nikdy neměl rodilé mluvčí, pro všechny lidi, kteří jím mluvili nebo mluví je to až druhý jazyk. Nyní jím mluví několik málo lidí, kterým je více než 50 let.\n\nV následující tabulce jsou uvedeny ukázky vět v NČN, pro srovnání je tam uvedena i němčina. Dále je tam uveden český překlad.\n"}
{"id": "1313381", "url": "https://cs.wikipedia.org/wiki?curid=1313381", "title": "Rozrazil perský", "text": "Rozrazil perský\n\nRozrazil perský (\"Veronica persica\") je nízká, poléhavá nebo plazivá bylina často hodnocená jako plevel. Je považován za allotetraploid vytvořený přirozenou hybridizací mezi druhy \"Veronica polita\" a \"Veronica ceratocarpa\". V české přírodě je nepůvodní druh, neofyt, který se do střední Evropy začal šířit počátkem 19. století. Na území dnešní České republiky byl poprvé zaznamenán již roku 1809.\n\nJeho domovem je středoasijské pohoří Alborz nalézající se na severu Íránu u Kaspického moře. Do evropské přírody se pravděpodobně dostal únikem z botanických zahrad a v současnosti je kosmopolitní druh mírného klimatického pásu na severní i jižní polokouli. Tento invazní druh se druhotně vyskytuje v Evropě a Asii až do 60° severní zeměpisné šířky a také v obou Amerikách, na jihu Afriky, v Austrálii i na Novém Zélandu.\n\nPatří k nejběžnějším plevelným a ruderálním druhům květeny Česka. Je rozšířen od nížin až do podhůří a často podél komunikací vystupuje do horských poloh, v Krkonoších až do 1300 m. Má širokou škálu ekologických vlastností a roste na nejrůznějších antropogenních půdách, na obdělávaných polích s obilninami i okopaninami, na strništích i čerstvých úhorech, v zahradách, řídkých městských trávnicích, na okrajích cest nebo podél železničních tratí, stejně jako na rumištích, skládkách i v kompostech. Neroste pouze na místech s ekologickými extrémy, jako jsou hluboké písky či soustavně podmáčená nebo trvale suchá stanoviště.\n\nRostlina je přes hojný výskyt konkurenčně velmi slabá, což je dáno i její malou výškou. Neproniká do zapojených trávníků a nevytváří uzavřené porosty. Může růst a vyvíjet se i za nízkých teplot, je však světlomilná a při dostatečném zastínění vyššími rostlinami se vytrácí. Je terofyt kvetoucí od konce jara do počátku podzimu.\n\nJe v zásadě jednoletou bylinou, která se stává často dvouletou nebo může v mírných zimách přezimovat v kterémkoliv vývojovém stadiu a na jaře pokračovat v růstu. Bývá proto považován za rostlinu ozimou až dvouletou, která po vysemenění rychle odumírá. Rozmnožuje se semeny a někdy i kořenujícími lodyhami. Ploidie druhu je 2n = 28.\n\nJednoletá nebo dvouletá rostlina s tenkou lodyhou, která bývá jednoduchá nebo od báze větvená a je dlouhá 10 až 50 cm. Lodyha je poléhavá nebo v horní polovině vystoupavá, chlupatá, tlustá asi 1 mm a na průřezu oblá; vyrůstá z tenkého, až 25 cm hluboko sahajícího kořene. Je porostlá řapíkatými listy, dolejší jsou vstřícné a vyšší střídavé. Čepele mají široce vejčité, 1 až 2 cm dlouhé, na bázi uťaté, na konci tupě špičaté, po obvodě hrubě pilovité a oboustranně chlupaté.\n\nSvětle modré květy se světlou skvrnou v jícnu vyrůstají na stopkách jednotlivě z paždí listenů, které tvarem i velikosti se podobají listům. Oboupohlavné květy sestavené do hroznu mají stopky delší než listeny, v době květů od vřetene květenství šikmo odstávají a při plodech jsou svěšené dolů. Kalich má čtyři cípy úzce vejčité až kopinaté, 6 mm dlouhé a za plodu zvětšené. Kolovitá koruna mívá v průměru 8 až 13 mm, je asi do pětiny srostlá a čtyři nestejně velké, obvejčité lístky jsou převážně světle modré s tmavším žilkováním. Horní lístek je širší než delší, je modrý a má na bázi bílou skvrnu, dva postranní jsou široké stejně jak dlouhé a modré, dolní lístek je nejužší a často bývá bělavý. Květ má dvě tyčinky s nitkami vespod srostlými s korunní trubkou a prašníky modré barvy. Pestík je vytvořen ze dvou plodolistů a nese vytrvalou čnělku s polokulovitou bliznou. Při nepříznivém počasí se květy mohou opylit vlastním pylem, aniž by se otevřely.\n\nPlod je dvoupouzdrá tobolka asi 5 mm velká a 8 mm široká, ledvinovitá, nahoře vykrojená a z boku smáčknutá. V každém pouzdře obsahuje tři a více žlutohnědých, eliptických, bočně stlačených semen asi 2 mm velkých, která se rozšiřují hlavně větrem. Semena jsou nepravidelně klíčivá, vzcházejí nejlépe z povrchu půdy, ve středoevropských podmínkách klíčí průběžně od jara do podzimu, postačí i teplota +2 °C.<ref name = invaz/\n\nRozrazil perský může mít i více generací za vegetační sezonu. Při obdělávání půdy vždy vyklíčí nová, dlouze životná semena, která se dostala do polohy příhodné pro vzklíčení. Protože se rychle rozrůstá i v chladném období, může utlačovat hlavně mladé užitkové rostliny. Je vázán na široký, ale stabilní a uzavřený okruh biotopů bez větších přesahů do přirozené vegetace, je v České republice považován za poměrně málo škodlivý plevel.\n\n"}
{"id": "1313384", "url": "https://cs.wikipedia.org/wiki?curid=1313384", "title": "Hotel Juliš", "text": "Hotel Juliš\n\nHotel Juliš (za komunismu hotel Tatran, současně také EA Hotel Juliš) je funkcionalistická budova a hotel na Václavském náměstí v Praze. Byla postavena v roce 1932 pro cukráře Karla Juliše. Majitelem je Eltima Property Company, jejímž mateřskou společností je rakouský developer S IMMO.\n\nNa místě dnešního hotelu dříve stával středověký, v barokním slohu přestavěný dům U Božího oka s výrazným štítem a širokým průjezdem do dvora. \n\nNa počátku 20. století zde vznikla známá Julišova cukrárna. Po první světové válce úřady majiteli Karlovi Julišovi podaný návrh na demolici nejprve z důvodu památkové hodnoty domu zamítly, Julišovi se však v roce 1929 přece jen podařilo získat souhlas k demolici a na místě vznikl nový devítipatrový hotel. Ten byl postaven v letech 1927–1933 dle návrhu architekta Pavla Janáka. \n\nPo roce 1948 byl celý objekt znárodněn a přejmenován na hotel Tatran. Hotel je od 1. ledna 1964 uveden na seznamu kulturních památek, jeho rejstříkové číslo je 39963/1-1135. \n\nPo pádu komunismu byl roku 1991 vrácen Julišovým, ale ti jej kvůli špatné finanční situaci prodali. Bývalá pasáž se stala neprůchodná. V letech 1998 až 2003 prošla budova na přání firmy Eltima rozsáhlou rekonstrukcí, ta setřela některé dosavadní rysy budovy. V domě je obchod se sportovním zbožím.\n\nVe večerních hodinách dne 24. července 2017 vypukl požár kabelových rozvodů lešení, které bylo u hotelu kvůli rekonstrukci. Oheň se šířil pouze po lešení, do budovy se dostal pouze kouř. Muselo být evakuováno 72 z celkového počtu 127 hostů hotelu, nikdo z nich nebyl zraněn. Zhruba po půl hodině od vypuknutí byl požár pod kontrolou.\n\n"}
{"id": "1313385", "url": "https://cs.wikipedia.org/wiki?curid=1313385", "title": "TJ Sokol Čížová", "text": "TJ Sokol Čížová\n\nTJ Sokol Čížová je fotbalový klub z Čížové, vítěz divize skupiny A, následně pak účastník České fotbalové ligy v sezóně 2017/2018. Klub založen v roce 1919.\n\nKlub byl založen v roce 1919. Od začátku svého působení až do roku 1994 klub působil pouze v okresních fotbalových soutěžích bez výrazných úspěchů a jednalo se o typický vesnický klub provozovaný pouze pro zábavu. To se změnilo příchodem nového mecenáše Alexandra Bystrova v roce 1994. Od tohoto roku se kvalita čížovského fotbalu zvedla. A už v roce 1998 slaví klub historický úspěch a to postup do Divize. Tam klub vydržel tři roky a sestoupil zpět do krajských soutěží. Opětovný návrat do divize přišel v roce 2011 po vítězství v krajském přeboru. V roce 2017 slaví klub zatím svůj největší úspěch a to postup do České fotbalové ligy. V současnosti účastník divize skupiny A.\n\n"}
{"id": "1313386", "url": "https://cs.wikipedia.org/wiki?curid=1313386", "title": "Łodygowice", "text": "Łodygowice\n\nŁodygowice (staropolsky: \"Łodwigowice)\" je vesnice a sídlo gminy Łodygowice v okrese Żywiec ve Slezském vojvodství.\n\nVesnice se rozkládá v Źywiecké kotlině v nadmořské výšce 360 m n. m. Na severovýchodě se rozkládá masív Malých Beskyd s vrcholky: Magurką (909 m n. m.) a Czupel (933 m n. m.), na západě se tyčí Slezské Beskydy. Na jihu za městem Źywiec se rozkládájí vrcholky Beskidu Źywickieho. Od jihovýchodu ve vzdálenosti 4,5 km je Źywiecké jezero.\n\nVesnicí protéká řeka Żylica, Kalonka, Kalna a Żarnówka s dalšími početnými potoky.\n\nPodle statistických údajů z roku 2008 byla rozloha 17,819 km: z toho tvoří\n\nPrvní písemné zmínky o vesnici pochází z roku 1310 a další z roku 1364. Vesnice patřila do osvětimského knížectví. V roce 1373 je se založením farnosti uváděna jako Vila Lodovici. V roce 1569 se stalo součástí Republiky obou národů. V roce 1772 se oblast dostala do vlastnictví Rakouska a od roku 1838 Habsburků (až do roku 1945).\n\nV roce 2011 v Łodygowicích žilo 6989 obyvatel (3397 mužů a 3592 žen).\n\nIntegrované části vesnice: Bobki, Brzezinka, Chechłówka, Glemieniec, Hetnały, Kalonka, Kąty, Kępa Kościelna, Kępa Kufli, Kępa Mrowców, Koło Stacji, Koło Zamku, Kościelni, Krzysie, Kubiny, Maślanki, Mendrale, Na Groniu, Paciepniki, Paluchy, Pańskie, Pod Grapą, Porąbki, Rączki, Tomasiki, Wajdy\n\nVesnice sousedí s gminou: Buczkowice, Lipowa, Wilkovice a vesnicemi Bierna, Pietrzykowice, Zarzecze.\n\nŽelezniční stanice Łodygowice se nachází na železniční trati 139 Katovice – Zwardoń – (Skalité Serafínov, Slovensko)\n\n\nV Łodygowicích se nacházejí značené turistické cesty:\n"}
{"id": "1313387", "url": "https://cs.wikipedia.org/wiki?curid=1313387", "title": "P5 (mikroarchitektura)", "text": "P5 (mikroarchitektura)\n\nP5 je architektura mikroprocesorů Intelu reprezentovaná prvními modely procesorů Pentium. Společnost uvedla tuto architekturu na trh 22. března 1993, kdy začala nahrazovat předchozí architekturu procesorů 80486. V listopadu 1995 ji potom naopak začala nahrazovat novější architektura P6, která přinesla vylepšené modely Pentium Pro a následně Pentium II.\n\nP5 byla pátou generací procesorů Intel a první generací superskalárních procesorů architektury i386 později přejmenované na IA-32. Tato architektura také v pozdějších modelech procesorů poprvé přinesla do architektury x86 sadu multimediálních instrukcí MMX. Procesory této architektury byly zpočátku vyráběny 800 nanometrovou technologií, později 600, 350 až nakonec i 280 nanometrovou.\n"}
{"id": "1313388", "url": "https://cs.wikipedia.org/wiki?curid=1313388", "title": "Isak Simon Bloch", "text": "Isak Simon Bloch\n\nIsak Simon Bloch (asi 1805 Kundratice – 1878 Hartmanice) byl židovský podnikatel a továrník. V blízkosti šumavských Hartmanic vlastnil několik provozoven, ve kterých pracovalo až 300 lidí při výrobě skla, zrcadel a staniolu. \n\nPodnikání ve sklářství zahájil Isak Bloch v roce 1836. V dubnu 1861 získal hamr v blízkém Chlumu, kde založil továrnu, v níž se válcovaly cínové folie pro výrobu zrcadel a obalového materiálu. \n\nV roce 1863 založil brusírny, leštírny a fazetovny zrcadel v dnes zaniklé osadě Frauenthal. Stroje na úpravu skla pohánělo pět vodních kol, které získávaly vodu z kilometr dlouhého náhonu z Křemelné. Brousila se zde židovská zrcátka. V letech 1872–1873 byla postavena nová brusírna, kde se připravovala i velká zrcadlová skla. Třetí brusírna vznikla v roce 1882 v tzv. Dolním Frauenthalu. Rozvoj podniku vedl k rozkvětu osady, kde vznikla také kovárna, hájovna, hostinec, obytné domy nebo obchod. Byla zde otevřena i škola, do které děti chodily od roku 1890 do konce 2. světové války. \nV roce 1863 koupil Bloch dům na náměstí v Hartmanicích, který si v letech 1869–1870 nechal přestavět na dvoupatrovou rodinnou vilu (jejím stavitelem byl Georg Beywl). Stále je zde dominantní stavbou, je však opuštěná a chátrá. Před vilou si podnikatel nechal postavit kamennou kašnu, která stále stojí, ale v roce 1997 byla přemístěna více ke středu náměstí.\n\nDne 21. května 1871 se Isak Bloch stal předsedou židovské náboženské obce v Hartmanicích. Marně usiloval o její autonomii. Podílel se na vzniku zdejší synagogy, která byla slavnostně zasvěcena 26. května 1884. Projektoval ji také Georg Beywl. V Hartmanicích se tehdy k židovské víře přihlásilo 102 obyvatel z 863.\n\nVýroba ve Frauenthalu se zastavila o Vánocích 1932 poté, co byla postavena moderní sklárna v Chodově u Karlových Varů. \n\nBlochův vnuk s rodinou se rozhodl z obav o život v roce 1939 Šumavu opustit a odstěhoval se do Velké Británie. Majetek rodiny v Čechách byl později vyvlastněn.\n\nFrauenthal po vysídlení Němců pustl, později se stal armádním cvičištěm a veškeré stavby byly srovnány se zemí. \n\nV květnu 2016 byla Isaku Blochovi na hartmanické škole odhalena pamětní deska.\n\n"}
{"id": "1313389", "url": "https://cs.wikipedia.org/wiki?curid=1313389", "title": "Cipro", "text": "Cipro\n\nCipro, ženská varianta Ciprová, je české příjmení.\n\n"}
{"id": "1313390", "url": "https://cs.wikipedia.org/wiki?curid=1313390", "title": "Info-ZIP", "text": "Info-ZIP\n\nInfo-ZIP je sada open-source programů pro práci s archivy ZIP. Mezi uživateli se začala šířit počínaje rokem 1989. Skládá se ze 4 samostatně instalovaných programů: Zip a UnZip pracují v příkazovém řádku (CLI); WiZ a MacZip jsou front-endy poskytující předchozím dvěma programům GUI ve Windows a klasickém Mac OSu.\n\nZip, jakož i UnZip byly portovány na mnoho počítačových platforem. Domovská stránka UnZipu tento program charakterizuje jako „třetí nejportovanější program na světě“ ( ). Programy zip a unzip obsažené v mnoha unixových systémech jsou právě Zip a UnZip ze sady Info-ZIP.\n\nNěkteré součásti Info-ZIPu, včetně knihovny zlib, se objevily v mnoha archivačních i ostatních programech.\n"}
{"id": "1313397", "url": "https://cs.wikipedia.org/wiki?curid=1313397", "title": "Benjamin Mendy", "text": "Benjamin Mendy\n\nBenjamin Mendy (* 17. července 1994, Longjumeau, Francie) je francouzský fotbalový obránce a reprezentant, hráč anglického celku Manchester City, kde působí od léta 2019. . Rok 2017 pro něj byl přelomový i díky vítězství ve francouzské lize s AS Monaco a debutu ve francouzské reprezentaci.\n\n"}
{"id": "1313400", "url": "https://cs.wikipedia.org/wiki?curid=1313400", "title": "Aappilattoq (Avannaata)", "text": "Aappilattoq (Avannaata)\n\nAappilatoq (zastarale \"Ãpilátoq\" nebo \"Augpilagtoq\") je osada v kraji Avannaata v Grónsku. Nachází se na stejnojmenném ostrově v Upernavickém souostroví, na němž byla osada v roce 1805 založena. V roce 2010 tu žilo 180 obyvatel.\n\nPočet obyvatel Aappilattoqu do roku 1999 stoupal, ale v posledních letech klesá.\n"}
{"id": "1313403", "url": "https://cs.wikipedia.org/wiki?curid=1313403", "title": "III. třída okresu Jablonec nad Nisou", "text": "III. třída okresu Jablonec nad Nisou\n\nIII. třída okresu Jablonec nad Nisou patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Jablonec nad Nisou. Hraje se každý rok od léta do jara se zimní přestávkou. Vítěz postupuje do okresního přeboru II. třídy okresu Jablonec nad Nisou.\n\n</div>\n"}
{"id": "1313404", "url": "https://cs.wikipedia.org/wiki?curid=1313404", "title": "Kostel svatého Prokopa (Hořiněves)", "text": "Kostel svatého Prokopa (Hořiněves)\n\nKostel svatého Prokopa je římskokatolický neorientovaný filiální, bývalý farní kostel v Hořiněvsi. Patří do římskokatolické farnosti - děkanství Holohlavy.\n\nPočátky kostela se datují od roku 1384, původně gotický kostel byl roku 1425 vypálen a zničen husity. Nynější barokní kostel byl vystaven na původním místě hrabětem Ferdinandem Leopoldem Šporkem roku 1707. Okolo kostela byl původně hřbitov používaný až do roku 1836, kdy byl založen hřbitov nový. V roce 1922 byla vrchní část věže sražena při bouři, padla na střechu a prorazila strop. Pak spadla na východ starého hřbitova. O dva roky později byl kostel opraven včetně věže a hodin, které dostaly nové číselníky.\n\nJednolodní neorientovaná stavba s s hranolovou věží v čele a půlkruhovým závěrem. V okolí kostela jsou hroby a pomníky z roku 1866, z bitvy prusko-rakouské války. Památkou na bitvu jsou i dělové projektily, zazděné ve zdech kostela.\n\nPravidelné bohoslužby se konají v neděli ve 14.00.\n\n"}
{"id": "1313407", "url": "https://cs.wikipedia.org/wiki?curid=1313407", "title": "Jonathan Paul", "text": "Jonathan Paul\n\nJonathan Anton Alexander Paul (12. května 1853, Gartz (Oder) – 25. dubna 1931, Lauter) byl vůdčí osobnost německého letničního hnutí, původně evangelický pastor; teolog, překladatel bible, skladatel duchovních písní.\n\n\n"}
{"id": "1313409", "url": "https://cs.wikipedia.org/wiki?curid=1313409", "title": "III. třída okresu Semily", "text": "III. třída okresu Semily\n\nIII. třída okresu Semily patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Semily. Hraje se každý rok od léta do jara se zimní přestávkou. Vítěz postupuje do okresního přeboru II. třídy okresu Semily.\n\n</div>\n"}
{"id": "1313414", "url": "https://cs.wikipedia.org/wiki?curid=1313414", "title": "III. třída okresu Chomutov", "text": "III. třída okresu Chomutov\n\nIII. třída okresu Chomutov patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Chomutov. Hraje se každý rok od léta do jara se zimní přestávkou. Hraje se v jedné skupině (neoznačuje se), soutěž má 9 účastníků  okresu Chomutov, každý s každým hraje jednou na domácím hřišti a jednou na hřišti soupeře. Celkem se tedy hraje 16 kol. Vítěz soutěže a tým na druhém místě postupují do II. třídy okresu Chomutov.\n"}
{"id": "1313418", "url": "https://cs.wikipedia.org/wiki?curid=1313418", "title": "Meisner", "text": "Meisner\n\nPříjmení Meisner může označovat více osobností:\n"}
{"id": "1313419", "url": "https://cs.wikipedia.org/wiki?curid=1313419", "title": "Henry Armstrong", "text": "Henry Armstrong\n\nHenry Armstrong, rodným jménem Henry Jackson Jr. (12. prosince 1912, Columbus – 24. října 1988, Los Angeles) byl americký profesionální boxer. Profesionální dráhu začal roku 1931, od té doby absolvoval 181 zápasů, z nichž 151 vyhrál, z toho 101 knockoutem. Mezi 29. říjnem 1937 až 12. zářím 1938 držel titul mistra světa v muší váze, ve váze velterové titul mistra světa pak držel mezi 31. květnem 1938 až 5. říjnem 1940, kdy ho nahradil Fritzie Zivic, a mezi 17. srpnem 1938 až 22. srpnem 1939 byl mistrem světa ve váze lehké. Byl tak prvním boxerem historie, který držel mistrovský titul ve třech kategoriích současně. Kariéru ukončil roku 1946. V Harlemu si pak otevřel noční klub. Později se stal baptistickým knězem. Roku 1954 byl uveden do boxerské síně slávy.\n"}
{"id": "1313420", "url": "https://cs.wikipedia.org/wiki?curid=1313420", "title": "Jarmila Šusterová", "text": "Jarmila Šusterová\n\nJarmila Šusterová-Horčičková (28. března 1932 Praha – 24. července 2017) byla první stálá programová hlasatelka Československé televize.\n\nPo absolvování školy nejdříve dva roky pracovala v právním oddělení podniku zahraničního obchodu. Od roku 1953 nastoupila do dětské redakce Československé televize. V roce 1956 byla přijata jako první stálá programová hlasatelka Československé televize. V období normalizace v roce 1971 musela z politických důvodů odejít z obrazovky. V roce 1990 došlo k její rehabilitaci a dále mohla již vystupovat v jakémkoliv pořadu. V letech 1991-1996 byla poslankyní Prahy 8. V období 1991-1994 byla oddávajícím úředníkem a dva roky konala obřady vítání občánků v rámci obvodu Praha 8.\n\n\n"}
{"id": "1313421", "url": "https://cs.wikipedia.org/wiki?curid=1313421", "title": "III. třída okresu Litoměřice", "text": "III. třída okresu Litoměřice\n\nIII. třída okresu Litoměřice patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Litoměřice. Hraje se každý rok od léta do jara se zimní přestávkou. Hraje se v jedné skupině (neoznačuje se), soutěž má 9 účastníků  okresu Litoměřice, každý s každým hraje jednou na domácím hřišti a jednou na hřišti soupeře. Celkem se tedy hraje 16 kol. Vítěz soutěže a tým na druhém místě postupují do II. třídy okresu Litoměřice.\n\n"}
{"id": "1313422", "url": "https://cs.wikipedia.org/wiki?curid=1313422", "title": "Dartmouth", "text": "Dartmouth\n\nDartmouth může znamenat:\n\n\n"}
{"id": "1313424", "url": "https://cs.wikipedia.org/wiki?curid=1313424", "title": "Sugar Ray Leonard", "text": "Sugar Ray Leonard\n\nSugar Ray Leonard, rodným jménem Ray Charles Leonard (* 17. května 1956, Wilmington) je bývalý americký profesionální boxer. Jeho profesionální kariéra trvala 20 let (1977-1997). Absolvoval 40 zápasů, z nich 36 vyhrál, z toho 25 knockoutem. Držel titul mistra světa v pěti váhových kategoriích. Jako amatér stihl roku 1976 vyhrát zlato na olympijských hrách v Montrealu, ve velterové váze. Rok předtím ve stejné váhové kategorii vyhrál Panamerické hry. Po skončení kariéry se stal motivačním řečníkem a příležitostně se objevoval i ve filmu.\n\n"}
{"id": "1313425", "url": "https://cs.wikipedia.org/wiki?curid=1313425", "title": "III. třída okresu Louny", "text": "III. třída okresu Louny\n\nIII. třída okresu Louny patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Louny. Hraje se každý rok od léta do jara se zimní přestávkou. Hraje se v jedné skupině (neoznačuje se), soutěž má 9 účastníků  okresu Louny, každý s každým hraje jednou na domácím hřišti a jednou na hřišti soupeře. Celkem se tedy hraje 16 kol. Vítěz soutěže a tým na druhém místě postupují do II. třídy okresu Louny.\n\n"}
{"id": "1313426", "url": "https://cs.wikipedia.org/wiki?curid=1313426", "title": "Silnice II/163", "text": "Silnice II/163\n\nSilnice II/163 je silnice II. třídy, která vede z Černé v Pošumaví do Dolního Dvořiště. Je dlouhá 41 km. Prochází jením krajem a jedním okresem.\n\n\n"}
{"id": "1313430", "url": "https://cs.wikipedia.org/wiki?curid=1313430", "title": "Lendler", "text": "Lendler\n\nLendler ( \"Ländler\", někdy i \"Landler\" nebo \"Ländlertanz\") je soubor příbuzných lidových tanečních a hudebních forem, používaných od konce 18. století v rakouském a jihoněmeckém kulturním prostoru. Obvykle je v pomalém tříčtvrtečním rytmu, i když existují i lendlery rychlejší nebo v tempu 2/4 (regiony Salzkammergut a Mühlviertel) a 7/8 (Innviertel). Melodie lendleru původně bývala dlouhá 8 taktů. Tančí se většinou jako párový tanec. Tanečníci lendleru často improvizují kroky a taneční figury, někdy jódlují, tleskají, dupou a zpívají gstanzl (tj. krátké žertovné popěvky).\n"}
{"id": "1313432", "url": "https://cs.wikipedia.org/wiki?curid=1313432", "title": "Silnice II/164", "text": "Silnice II/164\n\nSilnice II/164 je silnice II. třídy, která vede z Jindřichova Hradce do Strmilova. Je dlouhá 19 km. Prochází jedním krajem a jedním okresem.\n\n\n"}
{"id": "1313435", "url": "https://cs.wikipedia.org/wiki?curid=1313435", "title": "Iran Air", "text": "Iran Air\n\nIran Air (persky: هواپیمايی جمهوری اسلامی ایران‎‎) je národní vlajková letecká společnost Íránu. Je státem vlastněná. Má hlavní základnu na letišti Teherán-Mehrabád, kde také sídlí. Její druhá letecká základna je na letiště Imáma Chomejního, také v Teheránu. Kromě letů s cestujícími provozuje pod značkou Iran Air Cargo také nákladní charterové lety. Její slogan je \"Our Mission Is Your Safety\" („Naše mise je vaše bezpečnost“). K roku 2013 měla tato společnost přes 10 000 zaměstnanců. V květnu 2017 provozovala s 34 stroji lety do 56 destinací v Asii a Evropě.\n\nIran Air vznikly v roce 1944 jako Iranian Airways Company. Pod současným jménem Iran Air začaly fungovat v roce 1961.\n\nZemě od roku 1995 čelila embargu západních zemí, které zakazovalo prodej letadel i náhradních dílů do Íránu a poskytování podpory při údržbě.\n\nOd roku 2010 začaly platit na šíitský Írán sankce, kvůli jadernému programu této země a z toho vzešlých obav okolních zemí, OSN, USA a EU. Iran Air tak nemohly v západních zemích Evropy, kam pravidelně létaly, tankovat. Společnost se částečně těmto sankcím vyhla, když se rozhodla dělat při letech do západní Evropy mezipřistání na letišti Václava Havla v Praze, kam íránské stroje létaly mezi roky 2011 až 2017. \n\nSankce byly (dočasně) uvolněny v roce 2016. Hned poté Iran Air učinil obrovskou objednávku na 118 letadel Airbus a 20 letadel ATR 72. Předtím byl průměrný věk letadel Iran Air 26,8 roku.\n\n\"Tento výčet není kompletní\"\n\n"}
{"id": "1313439", "url": "https://cs.wikipedia.org/wiki?curid=1313439", "title": "Silnice II/166", "text": "Silnice II/166\n\nSilnice II/166 je silnice II. třídy, která vede ze Smědeče do Kájova. Je dlouhá 16,7 km. Prochází jedním krajem a dvěma okresy.\n\n\n\n"}
{"id": "1313440", "url": "https://cs.wikipedia.org/wiki?curid=1313440", "title": "Oorlamština", "text": "Oorlamština\n\nOorlamština (též \"Oorlands\" nebo \"Oorlans\") je kreolský jazyk na bázi afrikánštiny, kterým mluví národ Oorlamů v Namibii. Několik mluvčích tohoto jazyka také žije v Jihoafrické republice. Počet mluvčích tohoto jazyka je asi 32 000 (údaj z roku 2006).\n\nOorlamština je brána lingvisty jako kreolský jazyk na bázi afrikánštiny, ale Oorlamové samotní ho berou pouze jako dialekt afrikánštiny.\n\nJazyk byl velmi ovlivněn jazykem místního kmene Khoikhoi.\n"}
{"id": "1313441", "url": "https://cs.wikipedia.org/wiki?curid=1313441", "title": "Silnice II/167", "text": "Silnice II/167\n\nSilnice II/167 je silnice II. třídy, která vede z Kvildy do Horní Vltavice. Je dlouhá 19 km. Prochází jedním krajem a jedním okresem.\n\n\n"}
{"id": "1313443", "url": "https://cs.wikipedia.org/wiki?curid=1313443", "title": "III. třída okresu Teplice", "text": "III. třída okresu Teplice\n\nIII. třída okresu Teplice patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Teplice. Hraje se každý rok od léta do jara se zimní přestávkou. Hraje se v jedné skupině (neoznačuje se), soutěž má 9 účastníků  okresu Teplice, každý s každým hraje jednou na domácím hřišti a jednou na hřišti soupeře. Celkem se tedy hraje 16 kol. Vítěz soutěže a tým na druhém místě postupují do II. třídy okresu Teplice.\n\n"}
{"id": "1313444", "url": "https://cs.wikipedia.org/wiki?curid=1313444", "title": "Ludovico Fossali", "text": "Ludovico Fossali\n\nLudovico Fossali (* 21. května 1997) je italský reprezentant ve sportovním lezení, mistr světa, Itálie a vítěz italského poháru v lezení na rychlost.\n\nNa mezinárodních závodech se objevovala také jeho mladší sestra Giulia Fossali.\n\nV roce 2016 se stal vůbec prvním italským juniorským mistrem světa v lezení na rychlost, v roce 2017 získal v celkovém hodnocení světového poháru bronz. V roce 2019 získal první italské zlato i medaili vůbec v lezení na rychlost na mistrovství světa (čtvrté italské zlato celkově).\n\n"}
{"id": "1313445", "url": "https://cs.wikipedia.org/wiki?curid=1313445", "title": "III. třída okresu Ústí nad Labem", "text": "III. třída okresu Ústí nad Labem\n\nIII. třída okresu Ústí nad Labem patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Ústí nad Labem. Hraje se každý rok od léta do jara se zimní přestávkou. Hraje se v jedné skupině (neoznačuje se), soutěž má 9 účastníků  okresu Ústí nad Labem, každý s každým hraje jednou na domácím hřišti a jednou na hřišti soupeře. Celkem se tedy hraje 16 kol. Vítěz soutěže a tým na druhém místě postupují do II. třídy okresu Ústí nad Labem.\n\n"}
{"id": "1313447", "url": "https://cs.wikipedia.org/wiki?curid=1313447", "title": "Lucy Aharish", "text": "Lucy Aharish\n\nLucy Aharish ( لوسي هريش‎‎, לוסי אהריש‎‎)(* 18. září 1981 Dimona) je izraelsko-arabská televizní moderátorka a reportérka. Objevuje se v ranním pořadu probírající současné dění na televizní stanici Channel 2. Proslavila se tím, že byla první Arabkou uvádějící zprávy na mainstreamové hebrejsky mluvící izraelské televizi.\n\nDospívala v Dimoně, pouštním městě obývaném marockými židy, kam její rodiče přišli z arabského Nazaretu. O svém dětství mluví jako o šťastném, přesto, že jako jediná Arabka ve škole čelila rasismu a šikaně. V šesti letech jí poznamenala další událost. Palestinec hodil dva Molotovy koktejly na auto, v kterém jeli s rodinou na nákupy do Pásma Gazy. Jí a její rodině se nic nestalo, avšak její tříletý bratranec utrpěl popáleniny a měsíce pobýval v nemocnici.\n\nV osmnácti letech opustila domov, aby mohla studovat na Hebrejské univerzitě v Jeruzalémě. Protože jejím snem bylo být herečkou zapsala si obor divadelní studia a politické vědy. Po promoci pokračovala studiem žurnalistiky v Tel Avivu. V roce 2007 byla najata stanicí Channel 10 TV a stala se první arabskou televizní uvaděčkou.\n\nZa to, že se aktivně vyjadřuje k současné situaci v Izraeli i jinde ve světě, čelí kritice a někdy i výhrůžkám jak z konzervativní židovské, tak arabské strany. \n\nOna sama o sobě řekla: \n\nV roce 2015 byla vybrána jako jedna z 14 osob, aby na každoročním obřadu izraelského dne nezávislosti zapálila jednu z pochodní.\n"}
{"id": "1313448", "url": "https://cs.wikipedia.org/wiki?curid=1313448", "title": "IIHF Challenge Cup of Asia 2015 (ženy)", "text": "IIHF Challenge Cup of Asia 2015 (ženy)\n\nIIHF Challenge Cup of Asia 2015 (ženy) byl pátým ročníkem tohoto turnaje a prvním ve kterém nestartovaly týmy startující v turnajích mistrovství světa. Fakticky se tak odehrál pouze turnaj divize 1 a elitní skupina byla zrušena. Turnaj se konal od 6. do 7. listopadu 2014 v hale Annex Ice Rink v Tchaj-peji na Tchaj-wanu. Turnaje se zúčastnila tři družstva, která hrála dvojkolově každé s každým. Vítězství si připsali domácí hráčky Tchaj-wanu před hráčkami Thajska a Hongkongu.\n"}
{"id": "1313450", "url": "https://cs.wikipedia.org/wiki?curid=1313450", "title": "Západní polesština", "text": "Západní polesština\n\nZápadní polesština (západopolessky \"Заходышнополіська волода\", bělorusky \"Заходнепалеская мікрамова\", ukrajinsky \"Західнополіська мова\", polsky \"Język zachodniopoleski\") je smíšený jazyk, jedná se o mix běloruštiny a ukrajinštiny, byl ale také ovlivněn polštinou. Mluví se jím v regionu Polesí, konkrétně v jeho západní části, tedy v části Běloruska, Ukrajiny a Polska. Lidé, co mluví tímto jazykem ho pužívají pro komunikaci mezi sebou, je brán jako dialekt.\n\nZápadní polesština používá cyrilici, psanou formu tohoto jazyka vymyslel běloruský etnograf Nikolaj Šeljagovič.\n\nZápadopolesská abeceda:\n\nVšechna písmena se čtou stejně jako v ostatních východoslovanských jazycích, následující se ale mohou lišit:\n\nUkázka textu:\n"}
{"id": "1313451", "url": "https://cs.wikipedia.org/wiki?curid=1313451", "title": "Milo Manara", "text": "Milo Manara\n\nMilo Manara (* 12. září 1945, Lüsen, Autonomní provincie Bolzano) je italský kreslíř, ilustrátor, věnující se tvorbě historických a erotických komiksů.\n\nMilo Manara se kreslení komiksů započal věnovati až v roce 1969, kdy na sebe upozornil svojí komiksovou prvotinou \"Genius\", předtím se věnoval hlavně kreslení a reklamě. V roce 1987 také spolupracoval např. s italským režisérem a scénaristou Federicem Fellinim. \n\nV recenzním příspěvku na jeho komiks \"Klik\" uvedl novinář Radim Kopáč následující: „\"Je zdravě kritický k freudiánské psychoanalýze, jež vidí za vším sex. Vysmívá se světu mužů, který se bezhlavě žene za ženským přirozením jako pes za buřtem. Vysmívá se zkostnatělé morálce spatřující v nahém ženském těle rozchechtaného ďábla. Utahuje si z frustrací, mindráků, pocitu méněcennosti. V tom je jeho dílo nesmírně důležité\".“\n\n\n"}
{"id": "1313452", "url": "https://cs.wikipedia.org/wiki?curid=1313452", "title": "Obština Goce Delčev", "text": "Obština Goce Delčev\n\nObština Goce Delčev ( \"Община Гоце Делчев\") je bulharská jednotka územní samosprávy v Blagoevgradské oblasti. Leží v jihozápadním Bulharsku na východních svazích Pirinu a zčásti v údolí Mesty. Správním střediskem je město Goce Delčev, kromě něj obština zahrnuje 10 vesnic. Žije zde okolo 30 tisíc stálých obyvatel.\n\nV obštině žije 30 374 stálých obyvatel a včetně přechodně hlášených obyvatel 35 970. Podle sčítáni 1. února 2011 bylo národnostní složení následující:\n\n"}
{"id": "1313453", "url": "https://cs.wikipedia.org/wiki?curid=1313453", "title": "Cristiano Donati", "text": "Cristiano Donati\n\nCristiano Donati (* 9. ledna 1987) je herec pocházející ze severu Itálie, účinkující i v Česku.\n\nPochází z malého města Cividale del Friuli. S herectvím začal už jako dítě ve školním divadle. Jeho rodiče však jeho herecké nadšení moc nepodporovali a musel se tak během dospívání věnovat hlavně studiu a také fotbalu, ke kterému ho vedl jeho otec. Během studií na univerzitě v Gorizii odjel Cristiano za prospěchové stipendium poprvé do Prahy, kde se na Karlově univerzitě učil česky. Českou republiku vnímal jako dobrou příležitost posunout se dál. Jakmile poté dokončil studia v Itálii, přestěhoval se do Prahy a odstartoval svou českou kariéru natáčením reklamy pro známou značku nápojů. Později se stal členem ochotnického hereckého souboru, hrál v dalších reklamách a navštěvoval herecké kurzy v Prague Playhouse amerického herce Briana Caspe a soukromé lekce amerického divadelního režiséra a herce Steva Josephsona. Do povědomí českého publika se dostal především rolí v seriálu \"Ulice\" (TV Nova). \n\nJeho nejoblíbenější herci jsou Marlon Brando, Al Pacino a Johnny Depp.\nV české produkci účinkoval především v seriálu Ulice (TV Nova) jako italský manažer a přítel Terezy Jordánové (Patricie Solaříková) Lorenzo Favero, epizodní roli si zahrál také v seriálu Trapný padesátky (Česká televize) po boku herečky Aleny Mihulové. Americká produkce ho oslovila pro roli v seriálu Legends a aktuálně se také objeví v celovečerním americkém filmu The Catcher Was a Spy, který přijde do kin v roce 2018 a v němž hraje také Paul Rudd nebo Sienna Miller.\n\nPracoval i na reklamách pro Frisco, Bacardi, Schweppes, Canal Kitchen, Heureka, Baťa insolia atd.\n"}
{"id": "1313470", "url": "https://cs.wikipedia.org/wiki?curid=1313470", "title": "Silnice II/175", "text": "Silnice II/175\n\nSilnice II/175 je silnice II. třídy, která vede z Blatné do Mirovic. Je dlouhá 17 km. Prochází jedním krajem a dvěma okresy.\n\n\n\n"}
{"id": "1313472", "url": "https://cs.wikipedia.org/wiki?curid=1313472", "title": "Alois Arnošt Podstatský-Lichtenštejn", "text": "Alois Arnošt Podstatský-Lichtenštejn\n\nAlois Arnošt Podstatský-Lichtenštejn (\"Alois Arnošt Josef Felix hrabě Podstatský-Lichtenštejn z Kastelkornu, svobodný pán z Prusinovic\") (8. červenec 1723, Vídeň – 4. prosince 1793, Olomouc) byl rakouský diplomat a politik z moravského šlechtického rodu Podstatských z Prusinovic. Kromě kariéry ve státních službách patřil k významným osobnostem moravského osvícenství a přispěl ke vzestupu svého rodu, když v roce 1762 zdědil jméno a majetek vymřelého rodu Lichtenštejnů z Kastelkornu (Telč). \n\nNarodil se ve Vídni jako druhorozený syn hraběte Františka Valeriána Podstatského z Prusinovic (1678–1741) a jeho manželky Marie Terezie Lichtenštejnové z Kastelkornu (1693-1748). Studoval práva v Salzburgu, poté cestoval po Evropě a krátce studoval ještě na univerzitě v Leidenu. Mezitím se v doprovodu svého strýce, olomouckého biskupa Jakuba Arnošta Lichtenštejna z Kastelkornu zúčastnil v Praze korunovace Marie Terezie českou královnou (1743). \n\nV Salzburgu krátce působil ve službách svého strýce Jakuba Arnošta, po jeho smrti se vrátil na Moravu a přijal místo u zemského místodržitelství. Aktivně se zapojil do provádění tereziánských reforem, podporoval obchod a manufakturní výrobu, v roce 1751 spoluzakládal Moravskou půjčovní banku. V roce 1754 podnikl studijní cestu po rakouských zemích a Itálii, kde hledal nové podněty pro možnosti oživení moravského obchodu. I když později dlouhodobě pobýval v zahraničí, patřil k významným osobnostem osvícenství na Moravě. \n\nV letech 1757–1773 byl rakouským vyslancem v Mnichově, kde mimo jiné vyjednal sňatek císaře Josefa II. s bavorskou princeznou Marií Josefou (1765). Poté zastával funkci místodržitele ve Štýrsku (1773–1782), po smrti Marie Terezie ale musel odejít do soukromí a pobýval na zámku ve Veselíčku nebo v rodinném paláci v Olomouci. Po nástupu Leopolda II. se znovu uplatnil jako přední stavovský politik a mluvčí moravského zemského sněmu, krátce poté ale zemřel. Byl též c.k. komořím, tajným radou a v roce 1764 obdržel Řád sv. Štěpána. \n\nPo otci držel spolu s bratry několik panství na severní Moravě a ve Slezsku (Bartošovice, Veselíčko, Stará Ves nad Ondřejnicí, Slavkov u Opavy). Prodej Bartošovic v roce 1768 umožnil výstavbu nového zámku ve Veselíčku, který se pak stal hlavním rodovým sídlem. Zámky ve Slavkově a Staré Vsi zůstaly na okraji zájmu Podstatských a spíše chátraly. \n\nZávětí svého strýce Františka Josefa Lichtenštejna z Kastelkornu byl již v roce 1754 určen jako univerzální dědic majetku Lichtenštejnů představovaného především velkým panstvím Telč. Po vymření Lichtenštejnů získal Alois Podstatský 6. února 1762 povolení užívat jméno \"Podstatský-Lichtenštejn\", respektive \"Podstatský-Lichtenštejn z Kastelkornu, svobodný pán z Prusinovic\". Panství Telč a další statky však fakticky převzal až jeho syn Leopold v roce 1796, kdy zemřela manželka Františka Josefa Lichtenštejna, hraběnka Marie Johanna, rozená von Thürheim. \n\nJeště za pobytu v Salzburgu se Alois Arnošt oženil v roce 1747 s hraběnkou Josefou Arco (1730–1790) a měl s ní jediného syna Leopolda (1763–1813). Oba manželé zemřeli v Olomouci a jsou pochováni v kostele sv. Jakuba Staršího ve Velkém Újezdě poblíž Veselíčka.\n\n\n"}
{"id": "1313473", "url": "https://cs.wikipedia.org/wiki?curid=1313473", "title": "Leopold III. Podstatský-Lichtenštejn", "text": "Leopold III. Podstatský-Lichtenštejn\n\nLeopold III. hrabě Podstatský-Lichtenštejn (\"Leopold Felix Meinrad Karel hrabě Podstatský z Lichtenštejna a Kastelkornu, svobodný pán z Prusinovic\" / \"Leopold Felix Meinrad Karl Graf Podstatsky von Liechtenstein-Castelcorn, Freiherr von Prusinowitz\") (25. června 1840 Telč – 17. února 1902 Opatija) byl moravský šlechtic a velkostatkář ze starobylého rodu Podstatských z Prusinovic, moravský zemský poslanec a člen rakouské panské sněmovny. Byl majitelem statků na Vysočině (Telč) a severní Moravě (Veselíčko (okres Přerov). \n\nNarodil se na zámku v Telči jako pátý potomek, ale jediný syn Leopolda II. Podstatského (1801–1848) a jeho manželky hraběnky Amálie, rozené hraběnky Clary-Aldringen (1805–1865). Jako univerzální dědic rozsáhlého majetku na severní Moravě a Vysočině byl osvobozen od služby v armádě a v roce 1861 převzal správu statků. V roce 1863 byl jmenován c.k. komořím, poté se stal čestným rytířem Maltézského řádu (1865). V doplňovacích volbách byl v roce 1880 zvolen poslancem Moravského zemského sněmu za Stranu konzervativního velkostatku. Zde se ale příliš neangažoval a již v roce 1881 se poslaneckého mandátu vzdal, protože byl jmenován doživotním členem rakouské Panské sněmovny. Od roku 1883 byl vyslancem Maltézského řádu ve Vídni, později získal papežský Řád sv. Řehoře (1891) a Řád železné koruny (1898). \n\nJeho první manželkou byla od roku 1862 hraběnka Františka Paarová (1842–1881), dcera knížete Karla Paara, která zemřela na tuberkulózu, po ovdovění se podruhé oženil v Praze v roce 1888 s hraběnkou Marií Nikolasinou Thun-Hohenstein (1852–1938). Potomstvo měl jen z prvního manželství. Nejstarší dcera Ida (1865–1919) byla manželkou nejvyššího maršálka Českého království prince Ferdinadna Lobkowicze (1850–1926), druhorozená Amálie (1867–1956) byla provdaná za hraběte Ervina Nostic-Rhienecka (1863–1931), nejmladší Marie Josefína (1878–1966) se vdala za rakouského šlechtice hraběte Otto von Abensberg-Traun (1872–1954). Další dcera Gabriela (1870–1887) předčasně podlehla tuberkulóze, na stejnou chorobu zemřel i starší syn a dědic rodového majetku Alois (1873–1918). Mladší syn Karel (1874–1946) sloužil v rakousko-uherské a později československé armádě. \n\nPo otcově smrti v roce 1848 zdědil na Vysočině a na severní Moravě velkostatky zahrnující před 11 000 hektarů půdy, několik hospodářských dvorů a průmyslové provozy (pivovary, lihovary, mlýny, cihelny), důležitou součástí ekonomiky velkostatků byly také rybníky. Hlavním rodovým sídlem byl zámek v Telči, rodina ale příležitostně pobývala i na zámku Veselíčko nebo na hradě Roštejn. \n\nLeopold III. Podstatský zemřel během léčebného pobytu v Opatii na následky tuberkulózy, na stejnou chorobu předtím zemřela jeho první manželka a jedna z dcer, později i starší syn. Pohřben je v rodové hrobce v kostele sv. Jakuba ve Velkém Újezdě nedaleko od rodového sídla ve Veselíčku. \n\nMALÍŘ, Jiří a kol.: Biografický slovník poslanců moravského zemského sněmu v letech 1861–1918; Brno, 2012 ISBN 978-80-7325-272-4\n\nOttův slovník naučný, díl 19; Praha, 1902 (reprint 2000) ISBN 80-7185-274-0\n\nKřestní jméno Meinrad je odkazem na Menharta z Hradce, jehož rodina v minulosti vlastnila Telč. V křestních listech Podstatských se v 19. a 20. století objevovala i další jména tradiční v rodu pánů z Hradce (Jáchym, Oldřich, Adam)\n"}
{"id": "1313474", "url": "https://cs.wikipedia.org/wiki?curid=1313474", "title": "Theodor Podstatský-Thonsern", "text": "Theodor Podstatský-Thonsern\n\nTheodor Podstatský-Thonsern (\"Theodor Vilém František svobodný pán Podstatský-Thonsern z Prusinovic\" / \"Theodor Wilhelm Franz Freiherr Podstatsky-Thohsern von Prusinowitz\") (4. září 1844 Litenčice – 10. března 1910 Litenčice) byl moravský šlechtic ze starobylého rodu Podstatských z Prusinovic, dlouhodobě byl poslancem Moravského zemského sněmu a vlastnil velkostatek Litenčice. \n\nPocházel z vedlejší linie významného rodu hrabat Podstatských z Prusinovic, v této větvi jeho předci získali panství Litenčice na Kroměřížsku po vymřelém rodu Thonsernů, zároveň byli povýšeni do panského stavu spolu s přijetím jména Thonsern. Narodil se na zámku v Litenčicích jako druhorozený syn Františka Viléma Podstatského-Thonserna (1810–1878) a jeho manželky Marie Johany Obytecké z Obytec (1811–1860). \n\nV roce 1860 odmaturoval na gymnáziu v Kroměříži, poté sloužil v armádě, z níž byl propuštěn v roce 1872 v hodnosti nadporučíka, mimo aktivní službu byl později povýšen na rytmistra (1883). Mezitím v roce 1880 obdržel titul c.k. komořího a v roce 1909 získal Řád Františka Josefa. V letech 1884–1910 byl poslancem Moravského zemského sněmu, kde náležel ke Střední straně velkostatkářské. Dlouhodobě se angažoval v debatách k problematice zemědělství a dopravy. \n\nPo otci v roce 1878 zdědil Litenčice na Kroměřížsku. Kromě sídelního zámku k velkostatku patřilo cca 1 700 hektarů půdy, cihelna, pila a kamenolom. Litenčickou knihovnu obohatil o hodnotnou sbírku hudebnin. Jeho kulturní zájmy podporovala i manželka Gabriela, rozená hraběnka ze Žerotína (1853–1914), sestra moravského místodržitele Karla ze Žerotína. Vzali se v roce 1872 na zámku v Bludov a dědicem Litenčic byl syn Maxmilián (1883–1918). Dcera Zdeňka (1875–1947) se provdala za svého strýce hraběte Karla ze Žerotína. \n\nMALÍŘ, Jiří a kol.: Biografický slovník poslanců moravského zemského sněmu v letech 1861–1918; Brno, 2012 ISBN 978-80-7325-272-4\n\n"}
{"id": "1313476", "url": "https://cs.wikipedia.org/wiki?curid=1313476", "title": "Johnny Unitas", "text": "Johnny Unitas\n\nJohnny Unitas, vlastním jménem John Constantine Unitas (7. května 1933, Pittsburgh – 11. září 2002, Baltimore) byl americký hráč amerického fotbalu, hrající na pozici quarterbacka. V National Football League hrál za Baltimore Colts (1956–1972) a San Diego Chargers (1973). Ve čtyřech sezonách byl nejužitečnějším hráčem soutěže (1957, 1959, 1964, 1967). 52 let držel rekord v počtu po sobě jdoucích zápasů, v nichž dosáhl touchdownu. Šnůra těchto zápasů zabírala téměř čtyři roky (1956–1960). Tento rekord překonal až roku 2012 Drew Brees. Celkem v kariéře dosáhl 290 touchdownů. Jednou vyhrál Super Bowl (1971) a před jeho založením v roce 1966 třikrát vyhrál NFL Championship (v dobách, kdy se profesionální liga rozdělila na dvě části, konkurenčním projektem byla American Football League). Desetkrát byl vybrán do all-stars týmu pro utkání hvězd Pro Bowl (1957–1964, 1966, 1967). Roku 1979 byl uveden do Síně Slávy amerického fotbalu. V roce 1969 byl zvolen nejlepším quarterbackem všech dob.\n"}
{"id": "1313477", "url": "https://cs.wikipedia.org/wiki?curid=1313477", "title": "Silnice II/170", "text": "Silnice II/170\n\nSilnice II/170 je silnice II. třídy, která vede z Němětic do Zdíkovce. Je dlouhá 21,5 km. Prochází jedním krajem a dvěma okresy.\n\n\n\n"}
{"id": "1313479", "url": "https://cs.wikipedia.org/wiki?curid=1313479", "title": "Julián Medicejský", "text": "Julián Medicejský\n\nJulián Medicejský, italsky Giuliano de' Medici či Giuliano di Piero de' Medici (25. března 1453 Florencie – 26. dubna 1478 Florencie) byl mladší syn Petra Medicejského Dnavého a bratr Lorenza Nádherného, s nímž spoluvládl Florencii. Na rozdíl od svého staršího bratra, jenž proslul jako mecenáš umění, měl Julián spíše pověst krasavce a playboye. Jeho nemanželským synem-pohrobkem, kterého měl se svou milenkou Fiorettou Goriniovou, byl Julius Medicejský, pozdější papež Klement VII. Julián byl zavražděn během spiknutí Pazziů v katedrále Santa Maria del Fiore.\n"}
{"id": "1313485", "url": "https://cs.wikipedia.org/wiki?curid=1313485", "title": "Světový turnaj v ledním hokeji žen 1987", "text": "Světový turnaj v ledním hokeji žen 1987\n\nSvětový turnaj v ledním hokeji žen 1987 se hrál jako první světový turnaj žen v ledním hokeji a je považovaný za neoficiální mistrovství světa. Konal se od 21. do 26. dubna 1987 v hale North York Centennial Centre v North Yorku v Kanadě. Jeden zápas proběhl v hale Port Credit arena v Mississauze. Během turnaje byla dohodnuta strategie, jak lobbovat u Mezinárodní federace ledního hokeje, aby ustanovila Mistrovství světa v ledním hokeji žen. Vítězem turnaje se stala Kanada před výběrem provincie Ontario a USA.\n"}
{"id": "1313487", "url": "https://cs.wikipedia.org/wiki?curid=1313487", "title": "Tečkovací technika", "text": "Tečkovací technika\n\nTečkovací technika, též tečková manýra, tečkovaná rytina nebo tečkovaný tisk (ang. \"Stippling, Stipple engraving\", něm. \"Punktstich\") je grafická technika tisku z hloubky. Byla populární koncem 18. a počátkem 19. století, zejména v Anglii a Francii. Používá se rovněž jako pomocná technika v leptu, rytině a mezzotintě.\n\nTečkovou manýru předcházely metody puncování, které užívali němečtí a nizozemští zlatníci. Z grafiků ji jako první použil Giulio Campagnola (1482-1515) k reprodukci raně renesančních maleb svých současníků (Giorgione, Tizian) a Jan Billeart v Amsterdamu. Největšího rozvoje se tato metoda dočkala po polovině 18. století v Anglii. Zavedl ji William Wynne Ryland (1732-1783), který ale skončil na šibenici po obvinění z padělání bankovek. Hlavním mistrem tečkovací techniky v Anglii se stal Ital Francesco Bartollozzi (1725-1815), který byl roku 1764 jmenován královským rytcem a vychoval řadu následovníků (Charles Knight, Luigi Schiavonetti, Peter William Tomkins, Charles William White, Charles Wilkin, John Ogborne, Thomas Cheesmann). Autorem většiny předloh byl Bartolozziho přítel G. B. Cipriani a malířka Angelika Kauffman. \n\nV Habsburské monarchii tuto techniku užil např. Joseph Glanz (1795-1866) pro portrét Jana Žižky.\n\nPři suchém postupu se body na leštěné měděné desce tvoří tečkovacím kladívkem nebo tečkovací jehlou a vyvýšený grátek se před tiskem zbrousí nebo odstraní škrabkou. Tento způsob je velmi pracný a v moderní grafice se užívá jen zřídka, jako pomocná technika leptu. Tečková manýra byla později modifikována a vylepšena, když se body tvořily skupinou jehel přes tvrdý kryt a deska se pak vyleptala. K tečkování na souvislé větší ploše se užívala ruleta, muleta a matoár. Po leptání se matrice dokončila nasucho tečkovací jehlou.\n\nTechnika vytváří tónově bohatý obraz s měkkou modelací objemů a plynulými přechody mezi světly a stíny. Na přelomu 18. a 19. století se používala ke kopiím výtvarných děl, zejména portrétů. Výsledný efekt je možno přirovnat k fotografii na filmu s hrubým zrnem. Grafika vytvořená tečkovací technikou je podobná mezzotintě, ale rozdíly lze zjistit lupou. U tečkovací techniky se vytváří světlo, stín a největší hloubky různou vzdáleností, velikostí a zahuštěním teček, kdežto u mezzotinty se postupuje od nejtmavších míst k nejsvětlejším, vyhlazováním (srážením) zrna pomocí hladítka nebo šábru. Matrice zpracovaná touto technikou byla vůči tlaku v lisu odolnější než mezzotinta, a umožňovala tak tisk mnohem větších nákladů.\n\n\n"}
{"id": "1313488", "url": "https://cs.wikipedia.org/wiki?curid=1313488", "title": "Gabriel Toledo", "text": "Gabriel Toledo\n\nGabriel \"FalleN\" Toledo (* 30. května 1991, São Paulo) je brazilský profesionální hráč hry . Momentálně hraje za tým MIBR (Made in Brazil), kam přestoupil v červnu 2018 z SK Gaming.\n\nV roce 2015 byl zvolen nejvlivnějším profesionálním hráčem v Brazílii. Je vlastníkem brazilské eSportové organizace Games Academy. V roce 2016 byl jmenován jedním z nejlepších in-game leaderů, AWPerů a celkově nejlepších hráčů roku. Během roku 2017 zaznamenal mnoho úspěchů v organizaci SK Gaming, v červnu tohoto roku tým dosáhl první příčky hodnocení týmů podle HLTV.\n\n\n\n"}
{"id": "1313489", "url": "https://cs.wikipedia.org/wiki?curid=1313489", "title": "Cukrovar Uhříněves", "text": "Cukrovar Uhříněves\n\nCukrovar Uhříněves \"(Spolková rolnická továrna na cukr v Uhříněvsi)\" je bývalý průmyslový objekt v Praze, který se nacházel v místech Nového náměstí severozápadně od Cukrovarského rybníka.\n\nCukrovar byl založen roku 1868 s kapitálem 180.000 zlatých a nově ustanoveným vedením v čele s Adolfem rytířem z Mayerbachu, statkářem v Poděbradech, Josefem Konopáskem, správcem velkostatku v Předboři a Františkem Kolihou, starostou městyse Uhříněvsi. Pamětní zakládací listina spolu se seznamem akcionářů byla při stavbě zazděna poblíž hlavního vchodu a toto místo pokryla bílá mramorová deska se zlatým nápisem: \"\"Žehnej Bůh! Svorně ku předu! Základ položen 1868\"\".\n\nStavba započala 15. března na přibližně pěti hektarech knížecí bažantnice a provedla ji pražská zednická firma Františka Vecka. Firma kromě provozních budov postavila i dva vysoké tovární komíny, z nichž jeden byl odhadem vysoký cca 42 metrů. Strojní zažízení dodaly firmy Daněk a Ringhofferovy závody. Již 15. listopadu požehnal varně stroje kanovník kapituly pražské P. Vincenc Bradáč. Řepná kampaň započala ještě téhož roku a zpracováno bylo při ní 38.654 centů řepy. Od roku 1871 vedla přes Uhříněves železniční dráha a cukrovar tak zpracovával řepu nejen od místních pěstitelů ale i dovezenou z Tábora.\n\nPřestože roku 1888 byl novelizován zákon o dani potravinové, tíže daní téměř způsobila krach závodu. Úpadku zabránil rytíř z Mayerbachu, který na záchranu výroby použil své úspory. Za ně koupil nové stroje ze zrušeného cukrovaru v Berouně.\n\nCukrovar měl problémy s vodou. Jeho studně nestačily a tak inicioval výstavbu vodárny u Podleského rybníka, od kterého pak byla voda hnána potrubím dlouhým 1,5 kilometru. Po modernizaci roku 1893 vyráběl závod 14x více cukru než ve svých začátcích. Toho roku dal v místech za starým mlýnem postavit \"Jubilejní budovu pro choré a v práci sešlé dělníky\". Budova zvaná \"Betlémek\" byla slavnostně otevřena 30. června 1893 (již zbořeno). \nPoslední várka řepy byla zpracována roku 1968, následující rok byl cukrovar zrušen. Budovy sloužily nejprve jako sklad řípy, později zde byly sklady podniku Ovoce-zelenina. Po roce 1989 zde sídlily různé firmy a budovy chátraly.\n\n19. dubna 2000 byla zahájena demolice, bourací práce začaly 2. května v zadní části areálu. Jako poslední padly 29. června v 17:00 hodin oba komíny. Na uvolněné ploše již v září 2000 městská část otevřela novou jídelnu Základní školy a později zde postavila budovu Úřadu městské části Praha 22.\n\nZ celého areálu se dochovaly tři budovy: dvě budovy pro cukrovarské úředníky, které stojí podél ulice Přátelství, a budova bývalých cukrovarských stájí, kde se nyní nachází Městské muzeum a místní knihovna.\n\n"}
{"id": "1313490", "url": "https://cs.wikipedia.org/wiki?curid=1313490", "title": "Barbara Waltersová", "text": "Barbara Waltersová\n\nBarbara Waltersová (* 25. září 1929, Boston) je americká moderátorka zpravodajských a publicistických pořadů. Proslavila se zvláště v talk show \"The View\". Třikrát získala cenu Emmy (1975, 2003, 2009)\nV první polovině 50. let nastoupila do televizní stanice WNBT-TV v New Yorku (součást sítě NBC). Začínala v oddělení marketingu, ale brzy začala produkovat čtvrthodinový pořad pro děti nazvaný \"Ask the Camera\". Televizi však opustila za dramatických okolností, když ji její šéf obtěžoval a posléze napadl jejího partnera. Připravovala poté reportáže pro \"The Morning Show\" na CBS, aniž by však byla na obrazovce. Na čas pak přešla do tištěných médií, pracovala pro měsíčník pro ženy \"Redbook\", ale v roce 1961 se vrátila do televize NBC. Připravovala v různých pozicích ranní magazín \"The Today Show\" a postupně se vypracovala na tzv. \"Today Girl\", která v ranní šou oznamuje počasí a různé zajímavosti. Postupně začala točit i reportáže a stále více se zabývala i politikou. Průlom v její kariéře přinesly její reportáže z návštěvy manželky prezidenta Kennedyho Jacqueline v Indii. Její popularita vzrostla a v pořadu tudíž získala více prostoru a nakonec povýšila na spolumoderátorku. Pro \"Morning Show\" pracovala až do roku 1976. Tehdy jí televize ABC nabídla, aby společně s Harrym Reasonerem uváděla večerní zprávy - \"Evening News\". Šlo o historický průlom – stala se první ženou, která v americké televizi tento post zastávala. V roce 1979 začala uvádět a produkovat nový pořad - zpravodajský magazín \"20/20\". Pořad existoval do roku 2004. Od roku 1997 začala spolumoderovat v Americe velmi populární každodenní dopolední talkshow \"The View\", spolu s Whoopi Goldbergovou, Joy Beharovou, Elisabeth Hasselbeckovou a Sherri Shepherovou. Krom toho pro ABC dělala tzv. velké rozhovory. Počínaje Richardem Nixonem vyzpovídala všechny americké prezidenty. Mezi jejími respondenty bylo i mnoho významných osobností ze světa: egyptský prezident Anvar as-Sádát, izraelský premiér Menachem Begin, íránský šáh Muhammad Rezá Pahlaví, ruští prezidenti Boris Jelcin a Vladimir Putin, britská premiérka Margaret Thatcherová, kubánský vůdce Fidel Castro, venezuelský prezident Hugo Chávez, syrský prezident Bašár al-Asad, jihoafrický prezident Nelson Mandela, indická premiérka Indira Gándhíová i český prezident Václav Havel. Zdaleka nejsledovanější byl ovšem její rozhovor s Monikou Lewinskou v době Aféry Lewinská. 78 milionů diváků je v USA dodnes rekordem. V červnu 2007 získala Waltersová v Hollywoodu svou hvězdu na chodníku slávy.\n\n"}
{"id": "1313492", "url": "https://cs.wikipedia.org/wiki?curid=1313492", "title": "Belgranodeutsch", "text": "Belgranodeutsch\n\nBelgranodeutsch (též Belgrano-Deutsch) je smíšený makarónový jazyk, kterým se mluví v Argentině ve městě Buenos Aires (zvláště ve čtvrti Belgrano). Jedná se o mix němčiny a španělštiny. Mluví jím německé emigrantské komunity. Dá se srovnat s jazykem spanglish, kterým se mluví v USA, jedná se o mix angličtiny a španělštiny.\n"}
{"id": "1313493", "url": "https://cs.wikipedia.org/wiki?curid=1313493", "title": "Alfa Romeo Giulietta Sprint Speciale", "text": "Alfa Romeo Giulietta Sprint Speciale\n\nAlfa Romeo Giulietta Sprint Speciale (\"typ 750\" a \"typ SS/101.20)\" a Alfa Romeo Giulia Sprint Speciale (\"typ 101.21\") jsou malé sportovní vozy vyráběné italskou automobilkou Alfa Romeo v letech 1959 až 1966, známé též pod zkráceným označením Alfa Romeo Giulietta SS a Alfa Romeo Giulia SS.\n\nPrvní prototyp modelu \"Giulietta Sprint Speciale\" (Giulietta SS) byl představen na Turínském autosalonu v roce 1957. Další dva prototypy byly předvedeny na dalších výstavách, oficiální prezentace produkční verze pro tisk byla 24. června 1959 na okruhu v Monze. Prvních 101 vyrobených vozů mělo charakteristický „nízký nos“ a označení „750 SS“. Výroba minimálně 100 kusů vozu byla podmínka \"homologace\" podle předpisů FIA. Část vyrobených vozů byla celohliníkových, ale většina automobilů měla ocelovou karosérii s hliníkovými dveřmi, kapotou motoru a víkem zavazadlového prostoru. První vyrobené kusy byly vybaveny karburátorem Weber 40 DCO3, zatímco pozdější měly Weber 40 DCOE2.\n\nKoeficient aerodynamického odporu modelu Sprint Speciale je 0,28, stejný jako u Chevrolet Corvette (C6) z roku 2005, hodnota nebyla překonána více než 20 let. Automobil používá řadový čtyřválec \"Alfa Romeo Twin Cam\" o objemu 1290 cm³. Tento osvědčený celohliníkový motor se vyráběl v různých objemech od roku 1954 až do roku 1994, jde o moderní konstrukci s polokulovitými spalovacími komorami a ventily ovládanými přímo dvojitými vačkovými hřídeli.\n\nMalé změny této produkční verze zahrnují ocelové (nikoli hliníkové) dveře, karburátor Weber 40 DCOE2, „vyšší nos“, nahrazení oken z plexiskla. S motorem o objemu 1290 cm³ a výkonem 100 koní (75 kW) vůz dosahuje maximální rychlost kolem 200 km/h. Motor a převodovka jsou stejné jako u závodně orientovaného modelu \"Giulietta Sprint Zagato\". Všechny modely Giulietta SS měly bubnové brzdy (odlišné konstrukce na předních a zadních kolech). Exportní verze má označení 101.17. Boční znaky obsahují nápis „Giulietta Sprint Speciale“.\nExistuje prototyp, jehož karosérii navrhl Bertone, který byl zamýšlen jako náhrada Giulietta SS, pojmenovaný Giulia SS Bertone Prototipo, ale tento nový design se nikdy nedostal do sériové výroby a další generace Giulia SS použila nezměněnou karosérii Giulietty SS.\n\nVětší motor o objemu 1,6 litru modelu \"Giulia\" nahradila předchozí model \"Giulietta\" a vůz byl poprvé představen v březnu 1963 na \"Ženevském autosalonu\". Protože jméno „Giulietta“ je v italštině zdrobnělina jména „Giulia“, nové pojmenování je hra se slovy, která měla zdůraznit, že nový vůz je větší verzí starší Giulietty. Přes vývoj výše popsaného prototypu Giulia SS (návrh Bertone), automobilka Alfa Romeo se nakonec rozhodla ponechat ve výrobě původní tvar karosérie pocházející z Giulietty.\n\nMotor o objemu 1570 cm³ s karburátorem Weber 40 DCOE2 byl převzat z modelu Giulia Sprint Veloce, poskytoval výkon 112 koní (84 kW) a umožnil vozu dosáhnout rychlost 200 km/h. Většina vozů Giulia SS měla kotoučové brzdy na předních kolech. Jednoduchý způsob, jak odlišit model Giulia SS od Giulietty SS, je palubní deska. Giulia má koženou spodní část s odkládací schránkou v jiném sklonu než hlavní část. Palubní deska v modelu Giulietta je šikmá, v jedné barvě bez použití kůže. Boční znaky obsahují nápis Giulia SS. Produkce skončila v roce 1965, poslední kus byl zkompletován v roce 1966.\n\nCelkem bylo vyrobeno 1366 kusů modelu „Giulietta Sprint Speciale“ a 1400 kusů „Giulia Sprint Speciale“. Z toho 25 bylo přestavěno na pravostranné řízení společností RuddSpeed.\n\n\n\n"}
{"id": "1313494", "url": "https://cs.wikipedia.org/wiki?curid=1313494", "title": "Silnice II/172", "text": "Silnice II/172\n\nSilnice II/172 je silnice II. třídy, která vede z Katovic do Strašína. Je dlouhá 21,3 km. Prochází dvěma kraji a dvěma okresy.\n\n\n\n"}
{"id": "1313496", "url": "https://cs.wikipedia.org/wiki?curid=1313496", "title": "Vincenc Pořízka", "text": "Vincenc Pořízka\n\nVincenc Pořízka (9. listopad 1905, Drahany u Plumlova – 22. srpen 1982, Praha) byl český římskokatolický duchovní a průkopník české indologie, specializující se na hindštinu. \n\nOdmaturoval na Arcibiskupském gymnáziu v Kroměříži. Vystudoval teologii na Cyrilometodějské bohoslovecké fakultě Univerzity Palackého v Olomouci, později studoval indologii u Vincenta Lesného na Filozofické fakultě Univerzity Karlovy v Praze. Jeho žákem byl např. český indolog Jan Marek.\n\nByl kritikem díla \"Hindština\" (1956/1957) českého indologa a akademika Odolena Smékala.\n\n"}
{"id": "1313501", "url": "https://cs.wikipedia.org/wiki?curid=1313501", "title": "Silnice II/173", "text": "Silnice II/173\n\nSilnice II/173 je silnice II. třídy, která vede ze Strakonic do Bělčic. Je dlouhá 24,5 km. Prochází jedním krajem a jedním okresem.\n\n\n"}
{"id": "1313502", "url": "https://cs.wikipedia.org/wiki?curid=1313502", "title": "David McCullough", "text": "David McCullough\n\nDavid McCullough (* 7. července 1933, Pittsburgh) je americký publicista a historik, který proslul především jako autor biografií. Dvakrát získal Pulitzerovu cenu (za biografie \"Truman\" a \"John Adams\") a dvakrát též National Book Award (za knihu \"The Path Between the Seas\" o dějinách Panamského průplavu a životopis Theodora Roosevelta nazvaný \"Mornings on Horseback\"). Krom toho věnoval knihu Brooklynskému mostu (\"The Great Bridge\"), Americké revoluci (1776), osudům slavných Američanů v Paříži (\"The Greater Journey\"), bratrům Wrightům (\"The Wright Brothers\"), nebo americkým průkopníkům (\"The Pioneers\"). Roku 2006 mu bylo uděleno vyznamenání Presidential Medal of Freedom. Vystudoval anglickou literaturu na Yaleově univerzitě (1955). V USA je znám též z vystupování v mnoha dokumentárních televizních pořadech.\n"}
{"id": "1313504", "url": "https://cs.wikipedia.org/wiki?curid=1313504", "title": "Sdružení pro rozhlasovou tvorbu", "text": "Sdružení pro rozhlasovou tvorbu\n\nSdružení pro rozhlasovou tvorbu z.s. (SRT) sdružuje rozhlasové tvůrce, kritiky, teoretiky a přátele rozhlasu. \nSRT úzce spolupracuje s Českým rozhlasem, je politicky, finančně i ideově nezávislé. Patří mezi zapsané spolky a svoji činnost financuje převážně z členských příspěvků, státních grantů, nadací a darů. \n\nSRT soustavně reflektuje rozhlasovou tvorbu, vytváří soutěžní a hodnotící prostředí pro autory a usiluje o zvyšování kvality rozhlasového vysílání. Každý rok pořádá soutěžní přehlídku Jarní Report (zpravodajství) a Podzimní Report (publicistika a dokument) a nesoutěžní přehlídku slovesné tvorby Bilance. Sdružení každoročně také vydává sborník ze svých tvůrčích akcí a podílí se na teoreticko-kritické revui Svět rozhlasu, kterou vydávají Archivní a programové fondy ČRo. Členové také přispěli do rozhlasových dějin Od mikrofonu k posluchačům. Sdružení pro rozhlasovou tvorbu zároveň spolupořádá akce s řadou kulturních a akademických institucí, například na festivalu Šrámkova Sobotka. SRT je členem Rady uměleckých obcí.\n\nDo pomyslné síně slávy řadí sdružení dokumentaristu Zdeňka Boučka (spoluzakladatel, dlouholetý šéfredaktor Světa rozhlasu), režiséra, teoretika a pedagoga Jiřího Hrašeho (vedoucí komise teorie a kritiky), režiséra Josefa Henkeho (první předseda SRT) a redaktora Jana Halase (spoluzakladatel, dlouholetý předseda). \n\nMezi významné členy dále patří: rozhlasový režisér Jiří Horčička, spisovatel a překladatel Antonín Přidal, rozhlasový teoretik Rostislav Běhal (někdejší ředitel programu ČsRo) nebo novinářka Věra Šťovíčková-Heroldová. Ze současných pak moderátor a teoretik Václav Moravec, herec a cimrmanolog Miloň Čepelka, herečka Gabriela Vránová nebo režisérky Hana Kofránková a Markéta Jahodová. \n\n\nSborníky z tvůrčích akcí sdružení (každý rok) \n\n\nSdružení pro rozhlasovou tvorbu plynule navázalo na činnost Svazu rozhlasových tvůrců, který byl založen 5. září 1990. Předsedou byl šéfrežisér Československého rozhlasu Josef Henke. Svaz měl odborné komise: pro publicistiku a dokumentaristiku (Z. Bouček), pro autory, překladatele a scenáristy (Z. Psůtková), komisi teorie a kritiky (J. Hraše), komisi zvukových mistrů (M. Kot) ad. Sdružení vzniklo ze Svazu v roce 1994, rozhodla o tom výroční konference. \n\n\nČlenové (3)\n\nMinimálně třetina členů \n\n\n"}
{"id": "1313507", "url": "https://cs.wikipedia.org/wiki?curid=1313507", "title": "Alfa Romeo Giulia (2016)", "text": "Alfa Romeo Giulia (2016)\n\nAlfa Romeo Giulia (typ 952) je sedan střední třídy (segment D) vyráběný italskou automobilkou Alfa Romeo od roku 2016. Automobil byl poprvé představen v červnu 2015, s původně plánovaným uvedením na trh v únoru 2016.<ref name=\"QR 08/15\"></ref> Jde o první vůz střední třídy v nabídce automobilky Alfa Romeo po ukončení výroby modelu Alfa Romeo 159 v roce 2011.\nGiulia je také první sedan značky Alfa Romeo v nabídce společnosti po více než 20 letech (od ukončení výroby modelu Alfa Romeo 75 v roce 1992), který používá podélně uložený motor vpředu, pohon zadních kol. Giulia se umístila na druhém místě v anketě Evropské auto roku 2017.\n\nJde také o návrat k jménu \"Giulia\", které automobilka poprvé použila u modelu Giulia z roku 1962 a automobilka tak současně doplnila „sesterský“ menší model (sedan nižší střední třídy) Alfa Romeo Giulietta (typ 940) vyráběný již od roku 2010, kde byl rovněž znovu použit starší název modelu. Názvy modelů nižší střední a střední třídy (\"Giulietta\" a \"Giulia\") na sebe nyní logicky navazují, protože Giulietta je v italštině zdrobnělina jména Giulia (česky Julie).\n\nModel Giulia se potýkal s dlouhým vývojem a odloženým termínem uvedení na trh, údajně proto, že šéf celé společnosti \"Fiat Chrysler Automobiles\" Sergio Marchionne vrátil návrh zpět konstruktérům. \nGiulia je jako první model součástí revitalizačního plánu, který zahrnuje investice ve výši 5 miliard EUR do celkem osmi modelů s cílem dosažení celosvětových prodejů 400 000 vozů v roce 2018 (oproti 74 000 v roce 2013).<ref name=\"wsj 24/06/15\"></ref> Tyto cíle jsou podpořeny vývojem zcela nové platformy \"Giorgio\" pro vozy s podélně umístěným motorem vpředu a pohonem zadních kol. Na vývoj modelu Giulia a celého projektu „Giorgio“ dohlížel technický ředitel Ferrari, Philippe Krief.\nNová Giulia byla poprvé představena tisku 24. června 2015 v Arese, v Museo Storico Alfa Romeo na speciální akci, kde byla ukázána pouze nejvyšší verze \"Giulia Quadrifoglio\" a vystoupil zde italský tenorový zpěvák Andrea Bocelli s arií „Nessun dorma“. Tato akce byla současně 105. výročím firmy\n\nGiulia byla navržena v \"Centro Stile Alfa Romeo\", tým vedl Marco Tencone, jako Senior Exterior Designer v něm působil Andrea Loi, jako Interior Chief Designer Inna Kondakova a jako Senior Interior Designer Manuele Amprimo. Vůz je vyráběn v závodě Cassino, v provincii Frosinone ve střední Itálii. První předprodukční kusy byly vyrobeny v srpnu 2015, plná výroba měla původně začítek v listopadu 2015 a prodej v únoru 2016. Nakonec výroba začala 19. dubna 2016.\n\nGiulia používá klasickou koncepci a bylo přitom dosaženo ideálního rozložení hmotnosti 50 % na přední a 50 % na zadní nápravu.<ref name=\"autocar 24/06/15\"></ref> Všechna kola jsou nezávisle odpružena, typu dvojitá lichoběžníkové ramena vpředu a vícenásobná (multilink) vzadu. Všechny modely Giulia využívají hnací hřídel z uhlíkových vláken vyrobenou společností \"Hitachi Automotive Systems\", přední blatníky, dveře a další prvky jsou z lehké hliníkové slitiny. Existují také modely s pohonem všech kol.\n\nŘada motorů zahrnuje (kromě motoru 2,9 litru V6 twin turbo určeného do nejvyšší verze Quadrifoglio) přeplňované zážehové šestiválce a čtyřválce, stejně jako šestiválcové a čtyřválcové turbodiesely. Zážehové motory jsou vyráběny v závodě Termoli, vznětové motory v závodě Pratola Serra.\n\nQuadrifoglio je nejvyší model a má konkurovat vozům jako \"Mercedes-AMG C63, BMW M3\" nebo \"Cadillac ATS-V\". Je poháněn celohliníkovým zážehovým V6 twin turbo motorem o objemu 2891 cm³. Tento motor byl vyvinut exkluzivně pro Quadrifoglio techniky Ferrari a je příbuzný motoru Ferrari F154 V8. Má výkon 375 kW (510 koní) pří 6500 ot./min a kroutící moment 600 Nm mezi 2500 a 5000 otáčkami. Díky schopnosti selektivně vypínat až tři válce (pokud není potřeba vyšší výkon) model má průměrnou spotřebu 8,5 litru na 100 kilometrů a CO emise 198 g/km v kombinovaném režimu. Quadrifoglio váží 1524 kilogramů, takže dosahuje poměru 3 kg na jednu koňskou sílu. To je umožněno tím, že Quadrifoglio stejně jako další modely používá kompozitní materiály a lehké hliníkové slitiny.\n\nPodle údajů Alfa Romeo, Giulia Quadrifoglio má zrychlení z 0 na 100 km/h za 3,9 sekund<ref name=\"C&D 24/06/15\"></ref> a z této rychlosti je schopen zastavit na dráze o délce 32 metrů (verze vybavená karbon keramickými brzdami). Tento model rovněž dosáhl na severní smyčce Nürburgringu času 7 minut a 39 sekund, což je rekord pro sedan. V září 2016 dosáhl nového rekordu na kolo ve verzi s automatickou převodovkou: 7 minut, 32 sekund. V Motor Trend Head 2 Head (Ep. 85), Quadrifoglio vyhrálo nad BMW M3, ve stejné epizodě byl rovněž hodnoceno lépe než Mercedes-AMG C63 a Cadillac ATS-V. V Grand Tour TV sérii v lednu 2017 na jejich okruhu dosáhl času jen 1,1 sekundy za novou Honda NSX (2. generace) s pohonem všech kol, excelentní výsledek pro auto jen s pohonem zadních kol. Na okruhu pořadu Top Gear dosáhlo času 1:21.40.\n\nGiulia Veloce byla představena na Pařížském autosalonu v říjnu 2016. Veloce je k dispozici s dvěma motory: přeplňovaný zážehový 2,0 litru a vznětový 2,2 litru, oba jsou vybaveny osmistupňovou automatickou převodovkou a systémem Alfa Q4 pro pohon všech kol.\n\nZážehový čtyřválec má výkon 280 koní (206 kW) při 5250 ot./min. a maximální kroutící moment 400 Nm při 2250 otáčkách za minutu. Vznětový čtyřválec má výkon 210 koní (154 kW). Systém \"Alfa Q4\" pro pohon všech kol se (nejprve) chová jako systém s pohonem zadní nápravy. Zpočátku je celý kroutící moment přenášen na zadní kola. Pokud je dosaženo limitu adheze, systém v reálném čase postupně přenáší až 60 % výkonu na přední kola.\n\nNa Pařížském autosalonu v říjnu 2016 byl představen též ekonomický model AE: Advanced Efficiency (dostupný ve dvou variantách: Giulia and Giulia Super). Je vybaven vznětovým motorem o výkonu 180 koní (132 kW) a osmistupňovou automatickou převodovku. V kombinovaném režimu dosahuje spotřebu 4,2 litru na 100 kilometrů a CO emise 99 g/km. K dosažení těchto hodnot bylo provedeno několik úprav na motoru, chlazení a je použito odlišné zpřevodování. Výška vozu je snížena o 5 milimetrů. Má speciálně navržené ráfky kol z lehké hliníkové slitiny a používá speciální pneumatiky 205/60 R16 s nízkým valivým odporem. Koeficient aerodynamického odporu byl snížen na 0,23.\n\n\n\n"}
{"id": "1313508", "url": "https://cs.wikipedia.org/wiki?curid=1313508", "title": "Kočičí dívka", "text": "Kočičí dívka\n\nKočičí dívka je ženská postava s kočičími prvky jako kočičí uči, kočičí ocásek a další charakteristiky na lidském těle. Kočičí dívky jsou v různých fikčnich žánrech a částečně v japonském anime a manga komiksech, kde se jim mnohem častěji říká neko (猫, doslova kočka) nebo nekomimi (猫耳, doslova kočko-uch).\n\nPortrét kočičích dívek v Japonsku sahá nejméně do roku 1924, kdy Kenji Miyazawa (Japonský autor dětské literatury v prvních Shōwa období Japonska), který vytvořil 水仙月の四日 (4 narcis měsíc), kde první \"Moderní\" Nekomimi kočičí dívka se objeví jako 雪婆んご v příběhu, krásné, kočkouché ženy. první anime s názvem \"Králův ocas\" (Osama no Shippo) zahrnující kočičí dívky byl vyroben v roce 1949 Mitsuyo Seo. Kočičí dívky v Japonských médií se dále staly populární, když v roce 1978 série \"Hvězda Cottonlandu\" (\"Wata no Kuni Hoshi\") začala. V Americe, Catwoman a Gepard byly vytvořeny DC Comics , které se datují do roku 1940. Kočičí dívky od té doby vystupovaly různých médiích po celém světě.\n\nV angličtině se o objevuje jako catgirl a z toho se taky překládá do češtiny jako kočičí dívka. V češtině se běžně setkáte s výrazem neko (猫) přeloženým jako kočka používaným v japonsku. Dalším japonským výrazem je pak nekomimi (猫耳) jehož překlad je mnohem složitější. Někdy se špatně překládá jako kočičí ouška, ale to by v japonštině muselo být 猫の耳. Správně je to spojení slov kočka a ucho což jde přeložit jako kočko-uch.\n\nDost z této subkultury se vyvinulo do různých akcích s těmito tématy jako například Nekocon.\n\n\n"}
{"id": "1313511", "url": "https://cs.wikipedia.org/wiki?curid=1313511", "title": "Alfa Romeo Giulia", "text": "Alfa Romeo Giulia\n\nAlfa Romeo Giulia je název tří přímo nesouvisejících řad modelů od italského výrobce automobilů Alfa Romeo. \n"}
{"id": "1313516", "url": "https://cs.wikipedia.org/wiki?curid=1313516", "title": "Jeff Sessions", "text": "Jeff Sessions\n\nJefferson Beauregard Sessions III (24. prosince 1946) je americký politik a právník. V únoru 2017 byl jmenován ministrem spravedlnosti USA, ale v listopadu 2018 rezignoval z dlouhotrvajího tlaku prezidenta Trumpa. V letech 1997 až 2017 byl senátorem Kongresu USA za stát Alabama. Je členem Republikánské strany. Od roku 1981 do roku 1993 také zastával funkci prokurátora USA pro jižní okrsek státu Alabama. V roce 1986 byl ve stejném okrsku neúspěšně nominován na soudce tamního okresního soudu. Roku 1994 byl zvolen ministrem spravedlnosti Alabamy, 1994 byl zvolen jako senátor USA, znovuzvolen v letech 2002, 2008 a 2014. Během svého působení v Kongresu byl Sessions považován za jednoho z nejkonzervativnějších členů amerického Senátu.\n\nJiž od počátku podporoval Donalda Trumpa během jeho prezidentské kampaně, proto se o něm mluvilo i jako o možném viceprezidentovi, tím se však nakonec stal guvernér Indiany Mike Pence. Později v listopadu 2016 ho tehdy zvolený prezident Donald Trump navrhl jako ministra spravedlnosti USA. Jeho nominaci potvrdil Senát 8. února 2017 a následně 9. února nastoupil do úřadu.\n\nBěhem hlasování o důvěře Sessions pod přísahou prohlásil, že nikdy během prezidentské kampaně 2016 nekontaktoval žádně ruské úředníky. V březnu 2017 však média odhalila, že se Sessions dvakrát setkal s ruským velvyslancem Sergejem Kisljakem. Sessions se následně odvolal proti jakémukoli vyšetřování ruského zásahu do prezidentských voleb 2016, zatímco někteří demokratičtí zákonodárci požadovali jeho rezignaci.\n\nNarodil se 24. prosince ve městě Selma ve státě Alabama roku 1946. Stejně jako jeho otec, Jefferson Beauregard Sessions Jr., byl pojmenován po svém dědovi, který byl pojmenován po prezidentovi Konfederovaných států amerických Jeffersonu Davisovi a P. G. T. Beauregardovi, která byl generálem Armády Konfederovaných států během Americké občanské války. Jeho otec vlastnil v Alabamě obchod se smíšeným zbožím, později i obchod s farmářskými potřebami. Oba jeho rodiče měli hlavně anglické a skotsko-irské předky. V roce 1964 začal Sessions chodit do skautu, kde později obdržel cenu \"Distinguished Eagle Scout Award\" za dlouholetou službu.\n\nPo skončení Wilcox Country High School nedaleko Camdenu nastoupil na Huntingdon College ve městě Montgomery, kde v roce 1969 získal titul B.A.. Byl aktivním členem Mladých republikánů, kde byl předsedou studentského výboru. Sessions vystudoval práva na University of Alabama School of Law, kde v roce 1973 získal titul J.D. \"(Doctor of Jurisprudence, doktor práv)\".\n\nSessions následně začal dělat soukromou advokacii v Russelville, později v Mobile. V sedmdesátých letech také sloužil v Armádě USA, kde získal hodnost kapitána.\n"}
{"id": "1313517", "url": "https://cs.wikipedia.org/wiki?curid=1313517", "title": "Seznam ocenění a nominací Katy Perry", "text": "Seznam ocenění a nominací Katy Perry\n\nZpěvačka Katy Perry získala mnoho různých ocenění a nominací. Je držitelkou 5 ocenění American Music Awards, 16 ASCAP Pop Music Awards, 5 ocenění \"Billboard\" Music Awards, pět Video Music Awards, pět Teen Choice Awards, ocenění MTV, čtyř ocenění Guinnessovy knihy rekordů a tří NRJ Music Awards.\n\nZpěvačka měla dohromady 13 nominací a žádnou neproměnila ve výhru.\n"}
{"id": "1313521", "url": "https://cs.wikipedia.org/wiki?curid=1313521", "title": "Miro Jaroš", "text": "Miro Jaroš\n\nMiro Jaroš (* 14. března 1978, Žilina) je slovenský zpěvák.\n\nDětství prožil v Tepličce nad Váhom. Po skončení střední školy odešel do Anglie, kde více než dva roky pracoval a učil se angličtinu. Po návratu na Slovensko založil hudební projekt \"On the way\", později chlapeckou kapelu \"R.A.Y.S\". Nahrávky se sice hrály v lokálních rádiích, nezaujaly však vydavatelství.\n\nV roce 2001 odešel do Izraele s cílem vydělat si na vlastní album. Čtyři roky prožil v Tel Avivu. Vydělával si příležitostným modelingem a ztvárnil malou roli v izraelském filmu \"What a wonderful place\". Zpíval vokály pro tamních interpretům, díky čemuž se seznámil s producentem Gerrit Vlodavskym. Natočili několik demonahrávek s východním feelingem, projekt ale nedokončili, protože zpěvák v roce 2004 opustil Izrael kvůli relaci Slovensko hľadá Superstar. V soutěži skončil šestý. Finalisté soutěže nahráli úspěšný singl \"Kým vieš snívať\".\n\nV roce 2005 mu vyšlo debutové album \"Exoterika\", který získal platinovou desku za prodej více než 10.000 hudebních nosičů. Následující alba \"Tlaková níž\" (2008) a \"Tráva musí rásť\" (2010) obsahují single, které se zařadily mezi nejhranější slovenské písně. V roce 2012 vydal zpěvák výberku svých největších hitů pod názvem \"Všetko nejlepšie\" a rozhodl se pro pauzu ve své kariéře. Otevřel si hudební vydavatelství, pro Dominiku Mirgovú vyprodukoval úspěšné album \"#Nová\" a začal spolupracovat s nadací Kvapka nádeje pro kterou napsal písničku \"Musím mať nádej\". Od roku 2013 je také autorem dětských motivačních knížek. Hudebně se Miro vrátil na scénu koncem roku 2014 kdy vydává svůj páty studiový album s názvem #5 (2014) a také dětský album \"Pesničky pre (ne)poslušné deti\" (2014).\n\n\n\n\n\n"}
{"id": "1313522", "url": "https://cs.wikipedia.org/wiki?curid=1313522", "title": "Qaarsut", "text": "Qaarsut\n\nQaarsut (zastarale \"Kaarsut\", \"Qârsut\" nebo \"Kârsut\") nebo Qaersut (zastarale \"Kaersut\") je osada v Grónsku v kraji Avannaata, na severním pobřeží poloostrova Nuussuaq. V roce 2017 tu žilo 166 obyvatel. Název města znamená \"holá hora\". Qaarsut je známý především díky svému letišti.\n\nPočet obyvatel Qaarsutu byl v posledních dvou desetiletích nestabilní. Do roku 1993 stoupal; poté však ale až do roku 1996 klesl z 247 na 214 obyvatel (rozdíl 33 obyvatel). Poté během lety 1997 a 1998 stoupl opět na 246 obyvatel, po roce 1998 počet obyvatel střídavě po rocích stoupal a klesal. Trvalé klesání začalo v roce 2002, do stabilizace v roce 2006 klesl z 242 obyvatel na 195 (rozdíl 47 obyvatel). Od tohoto roku byl počet obyvatel až do roku 2011 poměrně stabilní, až na pokles a následný návrat obyvatel v roce 2008. V roce 2012 prudce klesl ze 184 obyvatel na 167 (rozdíl 17 obyvatel), klesl na nejnižších 150 obyvatel (2013), poté ale došlo k opětovné stabilizaci a počet obyvatel opět stoupá. Z nejvyšších 247 obyvatel jich celkově 97 již odešlo.\n"}
{"id": "1313529", "url": "https://cs.wikipedia.org/wiki?curid=1313529", "title": "Seznam kulturních památek ve Víru (okres Žďár nad Sázavou)", "text": "Seznam kulturních památek ve Víru (okres Žďár nad Sázavou)\n\n"}
{"id": "1313530", "url": "https://cs.wikipedia.org/wiki?curid=1313530", "title": "Seznam kulturních památek v Ubušínku", "text": "Seznam kulturních památek v Ubušínku\n\n"}
{"id": "1313531", "url": "https://cs.wikipedia.org/wiki?curid=1313531", "title": "Seznam kulturních památek v Sázavě (okres Žďár nad Sázavou)", "text": "Seznam kulturních památek v Sázavě (okres Žďár nad Sázavou)\n\n"}
{"id": "1313532", "url": "https://cs.wikipedia.org/wiki?curid=1313532", "title": "Seznam kulturních památek v Osové Bítýšce", "text": "Seznam kulturních památek v Osové Bítýšce\n\n"}
{"id": "1313533", "url": "https://cs.wikipedia.org/wiki?curid=1313533", "title": "Seznam kulturních památek v Nyklovicích", "text": "Seznam kulturních památek v Nyklovicích\n\n"}
{"id": "1313534", "url": "https://cs.wikipedia.org/wiki?curid=1313534", "title": "Seznam kulturních památek v Měříně", "text": "Seznam kulturních památek v Měříně\n\n"}
{"id": "1313535", "url": "https://cs.wikipedia.org/wiki?curid=1313535", "title": "Seznam kulturních památek v Kuklíku (okres Žďár nad Sázavou)", "text": "Seznam kulturních památek v Kuklíku (okres Žďár nad Sázavou)\n\n"}
{"id": "1313536", "url": "https://cs.wikipedia.org/wiki?curid=1313536", "title": "Seznam kulturních památek v Kněževsi (okres Žďár nad Sázavou)", "text": "Seznam kulturních památek v Kněževsi (okres Žďár nad Sázavou)\n\n"}
{"id": "1313537", "url": "https://cs.wikipedia.org/wiki?curid=1313537", "title": "Seznam kulturních památek v Javorku", "text": "Seznam kulturních památek v Javorku\n\n"}
{"id": "1313538", "url": "https://cs.wikipedia.org/wiki?curid=1313538", "title": "Seznam kulturních památek ve Fryšavě pod Žákovou horou", "text": "Seznam kulturních památek ve Fryšavě pod Žákovou horou\n\n"}
{"id": "1313539", "url": "https://cs.wikipedia.org/wiki?curid=1313539", "title": "Seznam kulturních památek v Cikháji", "text": "Seznam kulturních památek v Cikháji\n\n"}
{"id": "1313540", "url": "https://cs.wikipedia.org/wiki?curid=1313540", "title": "Seznam kulturních památek v Březí (okres Žďár nad Sázavou)", "text": "Seznam kulturních památek v Březí (okres Žďár nad Sázavou)\n\n"}
{"id": "1313541", "url": "https://cs.wikipedia.org/wiki?curid=1313541", "title": "Seznam kulturních památek v Borovnicích (okres Žďár nad Sázavou)", "text": "Seznam kulturních památek v Borovnicích (okres Žďár nad Sázavou)\n\n"}
{"id": "1313542", "url": "https://cs.wikipedia.org/wiki?curid=1313542", "title": "Měsíce Haumey", "text": "Měsíce Haumey\n\nTrpasličí planeta Haumea má dva měsíce Hiʻiaka a Namaka. Větší z nich, Hiʻiaka, který tým původně neoficiálně přezdíval Rudolph, byl objeven 26. ledna 2005. Má průměr asi 310 km. Menší z nich, Namaka, byl objeven 30. června 2005. Jeho hmotnost činí jednu desetinu hmotnosti satelitu Hiʻiaka a Haumeu oběhne po velmi eliptické dráze jednou za 18 dní ve vzdálenosti 39 tisíc km.\n"}
{"id": "1313543", "url": "https://cs.wikipedia.org/wiki?curid=1313543", "title": "Pesničky pre (ne)poslušné deti", "text": "Pesničky pre (ne)poslušné deti\n\nPesničky pre (ne)poslušné deti je album Mira Jaroše věnován dětem. Obsahuje devět původních nahrávek a jednu cover verzi - \"Plyšový psík\" od Dary Rolins z roku 1986.\n\nPo úspěchu dětských motivačních knížek: \"Čisté rúčky\" (2013), \"Čarovné slovíčka\" (2014), \"Na ceste\" (2014) a \"Pri stole\" (2014) Miro ohlásil vydání dětského CD ve svém vydavatelství Galgan Music. Okamžitě po vydání se dostal na první příčky v prodejnosti a za první tři měsíce prodeje získal ocenění \"Zlatá platňa\".\nAutorem skladeb Miro Jaroš, Marek Danko, Martin Šenc, Randy Gnepa.\n"}
{"id": "1313544", "url": "https://cs.wikipedia.org/wiki?curid=1313544", "title": "Jakob Hlasek", "text": "Jakob Hlasek\n\nJakob Hlasek (* 12. listopadu 1964 Praha jako \"Jakub Hlásek\") je bývalý švýcarský tenista českého původu.\n\nJeho otec Zdeněk Hlásek byl prvoligovým hokejistou a odehrál tři utkání za reprezentaci, věnoval se také vodnímu slalomu. Rodina emigrovala z Československa v roce 1968 a usadila se v Curychu, Jakob vedle tenisu vynikal v žákovských kategoriích i v hokeji a lyžování.\n\nV roce 1982 se stal se švýcarským družstvem juniorským mistrem Evropy, profesionálně hrál od roku 1983. Ve dvouhře vyhrál pět turnajů Asociace tenisových profesionálů a na devíti byl poraženým finalistou, jeho nejlepším umístěním na světovém žebříčku bylo sedmé místo. V roce 1988 hrál semifinále ATP World Tour Finals, na Grand Slamu bylo jeho největším singlovým úspěchem čtvrtfinále French Open 1991, kde ho vyřadil Andre Agassi. Ve čtyřhře zaznamenal dvacet turnajových prvenství a v roce 1989 byl světovou čtyřkou, vyhrál ATP World Tour Finals 1990 spolu s Guy Forgetem a French Open 1992 s krajanem Marcem Rossetem, s nímž také postoupil do čtvrtfinále olympijského turnaje 1992. Za daviscupový tým Švýcarska odehrál 79 zápasů, z toho 49 vítězných, podílel se na historicky první účasti Švýcarů ve finále v roce 1992, kdy prohráli s Američany. Také pro Švýcarsko pomohl vyhrát Hopmanův pohár 1992 a Světový pohár družstev 1996. Po ukončení aktivní kariéry působil jako trenér, v letech 1999 až 2001 zastával funkci nehrajícího kapitána švýcarské daviscupové reprezentace.\n\n"}
{"id": "1313548", "url": "https://cs.wikipedia.org/wiki?curid=1313548", "title": "Walters", "text": "Walters\n\nWalters může znamenat:\n\n\n"}
{"id": "1313549", "url": "https://cs.wikipedia.org/wiki?curid=1313549", "title": "Za bouře zrozená", "text": "Za bouře zrozená\n\nZa bouře zrozená (v anglickém originále Stormborn) je druhý díl sedmé řady seriálu \"Hra o trůny\" stanice HBO. V USA měla premiéru 23. července 2017 a v Česku o den později. Režie se ujal Mark Mylod, scénář napsal Bryan Cogman.\n\nDaenerys (Emilia Clarke) se svými rádci rozebírá plán na dobytí Sedmi království. Po počátečních neshodách mezi Tyrionem (Peter Dinklage) a Ellariou Písek (Indira Varma), která dává Tyrionovi za vinu Oberynovu smrt, Dany rozhodne, že Královo přístaviště nenapadnou přímo. Olenně Tyrell (Diana Rigg) je Daenerysin plán na obléhání a vyhladovění hlavního města zpočátku k smíchu, nakonec ale akci schválí a rozhodne se ji podpořit, stejně jako Theon (Alfie Allen) a Yara Greyjoyovi (Gemma Whelan). Po poradě se Daenerys setká s Melisandrou z Ašaje (Carice Van Houten), která jí nabídne jako vhodného spojence Jona Sněha.\n\nJon Sníh (Kit Harington) dostane zprávu od Tyriona Lannistera, ve které ho zve na Dračí Kámen, aby se zde setkal s královnou Daenerys. Sansa (Sophie Turner) zpočátku nevěří, že zprávu psal skutečně Trpaslík, ale i kvůli možné nedůvěře připsal Tyrion na konec zprávy jednu větu, kterou řekl Jonovi, když se setkali: „Každý trpaslík je pro svého otce bastardem.“ I přesto Sansa a Davos Mořský (Liam Cunningham) raději Jonovi radí, aby na Dračí Kámen nejezdil. Král Severu je ale neoblomný a protože ví, že pod hradem se nachází ložiska Dračího skla, které nutně potřebuje, vydá se tam a Sansu ustanoví svojí zástupkyní.\n\nPřed odjezdem navštíví krypty pod Zimohradem a konfrontuje přitom Malíčka (Aidan Gillen). Vyhrožuje mu a nechce, aby se Petyr Baeliš dále zajímal o Sansu.\nCersei (Lena Headey) svolává své přátele, lordy Sedmi Království, a postupně připravuje plán na ochranu království. Apeluje především na to, že Daenerys do Západozemí přivedla Dothraky, kteří jsou známí svým pleněním. Dostaví se i Randyll Tarly (James Faulkner), lord z Parožnatého vrchu, se svým mladším synem. Ten je lenním pánem ve službách lady Olenny, ale Jaime (Nikolaj Coster-Waldau) a Cersei se ho snaží přesvědčit, že Královna trnů je zlomená žena, která neví, co dělá.\n\nQyburn (Anton Lesser) vezme Cersei do katakomb Rudé bašty a odhaluje novou zbraň, kterou vytvořil na ochranu města před draky: balistu.\n\nMistr Ebrose (Jim Broadbent) navrhne Jorahu Mormontovi (Iain Glen), že vypraví loď do Valyrie, kde v rozvalinách města pobývají lidé postižení Šedým lupem. Sam (John Bradley) netuší, že Jorah je syn jeho bývalého lorda velitele, ale když to zjistí, rozhodne se začít riskantní léčbu. Vypůjčí si staré záznamy jednoho z mistrů, kterému se podařilo šedý lupus vyléčit, a začne Mormonta léčit.\n\nArya (Maisie Williams) v hostinci potká svého kamaráda Koláče (Ben Hawkey), se kterým dříve utekla z Harrenova. Ten jí prozradí, že její bratr Jon se stal Králem Severu a Boltonové zemřeli. Arya, která původně mířila do Králova přístaviště, se rozhodne vrátit se na Zimohrad, aby se zde setkala se svojí rodinou. Po cestě na Sever narazí na skupinu vlků, která ji zpočátku považuje za kořist: dokud se na místo nedostaví i zjevná vůdkyně smečky, ve které Arya potkává svého zlovlka Nymerii. Vlci se nakonec stáhnou a Arya i její kůň přežijí ve zdraví.\n\nGreyjoyové s Ellarii a Oberynovými dcerami se vydávají na cestu do Slunečného oštěpu, aby zde vyzvedli armádu Martellů. Celou flotilu ale záhy napadne nepřítel: strýc Yary a Theona Euron (Pilou Asbæk). Jeho loďstvo a lidé zmasakrují Yařiny lidi. V souboji se pak utkají dvě Oberynovy dcery, Obara (Keisha Castle-Hughes) a Nymeria Písek (Jessica Henwick), které nového krále Železných ostrovů sice zraní, nakonec jsou ale obě zabity vlastními zbraněmi. Euron zajme Yaru a Theon během boje uteče a nechává svoji sestru, kterou přísahal chránit, v rukou strýce.\n"}
{"id": "1313550", "url": "https://cs.wikipedia.org/wiki?curid=1313550", "title": "Virus SFTS", "text": "Virus SFTS\n\nVirus SFTS či SFTSV (z angličtiny, zkratka celého názvu ) je extrémně nebezpečný virus napadající myši, ježky, jaky, kočky a další savce. Virus je přenášen klíšťaty a vyvolává velmi nebezpečnou nemoc SFTS. Vyvinul se pravděpodobně mezi roky 1918 a 1995 ve středočínském pohoří Ta-pie-šan a poprvé byl objeven a izolován v roce 2009 právě v Číně, odkud se rozšířil i do Koreji a Japonska. Úmrtnost mezi lidmi na nemoc SFTS je až 30 procent, jen v Japonsku se virem nakazí až 60 lidí ročně.\n"}
{"id": "1313552", "url": "https://cs.wikipedia.org/wiki?curid=1313552", "title": "Nemoc SFTS", "text": "Nemoc SFTS\n\nSFTS (z angličtiny, zkratka celého názvu ) je extrémně nebezpečné onemocnění vyvolané virem SFTS napadajícím myši, ježky, jaky, kočky a další savce včetně člověka, u kterého je úmrtnost až 30 procent. Proti onemocnění neexistuje žádná léčba nebo vakcína a prevence je možná pouze vyhýbáním se přenašečům v podobě klíšťat. Onemocnění se vyskytuje v Číně, kde virus pravděpodobně vznikl a kde byl v roce 2009 objeven, v Japonsku a v Koreji. Projevem je zvracení, silný průjem a horečka.\n"}
{"id": "1313553", "url": "https://cs.wikipedia.org/wiki?curid=1313553", "title": "SFTS", "text": "SFTS\n\nSFTS může být:\n\n"}
{"id": "1313557", "url": "https://cs.wikipedia.org/wiki?curid=1313557", "title": "Kangersuatsiaq", "text": "Kangersuatsiaq\n\nKangersuatsiaq (zastarale \"Kangerssuatssiaq\", ) je osada v kraji Avannaata v Grónsku. Byla založena v roce 1800 jako Prøven. V roce 2017 tu žilo 161 obyvatel. Název Kangersuatsiaq znamená \"poměrně velký mys\".\n\nDo roku 2001 byl počet obyvatel Kangersuatsiaqu poměrně stabilní, od té doby však stále klesá.\n"}
{"id": "1313559", "url": "https://cs.wikipedia.org/wiki?curid=1313559", "title": "P5", "text": "P5\n\nP5 může být:\n\n"}
{"id": "1313560", "url": "https://cs.wikipedia.org/wiki?curid=1313560", "title": "Lüsen", "text": "Lüsen\n\nLüsen (italsky: \"Luson)\" vesnice v Itálii, nacházející se v autonomním regionu Tridentsko-Horní Adiže v provincii Bolzano.\n\nLüsen se nachází v nadmořské výšce 583–2576 m n. m. centrum v 971 m n. m. mezi Brixenem a Peitlerkofelem\n\nPočet obyvatel 1527 v roce 2011.\n\nStarostové od roku 1952:\n\n\n"}
{"id": "1313561", "url": "https://cs.wikipedia.org/wiki?curid=1313561", "title": "Whitechapel", "text": "Whitechapel\n\nWhitechapel je londýnská čtvrť, ležící v obvodu Tower Hamlets více než pět kilometrů východně od Charing Cross. Žije v ní okolo patnácti tisíc obyvatel.\n\nVe čtrnáctém století je doložena existence filiálního kostela zasvěceného Panně Marii a zvaného podle vápenného nátěru zdí „Whitechapel“, tedy Bílá kaple, podle kterého se pojmenovala ulice Whitechapel Road (kostel byl zničen při bombardování za druhé světové války). Podél cesty z Londýna do Colchesteru postupně vznikla osada s manufakturami, hostinci a nevěstinci, která v devatenáctém století proslula jako nejchudší a nejnebezpečnější část metropole, řádil zde sériový vrah známý jako Jack Rozparovač. Jack London popsal zdejší život v knize \"Lidé z propasti\", působil zde sociální pracovník Charles Booth, Whitechapel je zmíněn také v díle Charlese Dickense, Šoloma Alejchema a Oscara Wildea.\n\nDo Whitechapelu se od konce 19. století masově stěhovali Židé z východní Evropy, v lednu 1911 se odehrálo takzvané obléhání Sidney Street, rozsáhlá policejní akce proti skupině ozbrojených anarchistů pocházejících z Lotyšska, kterou řídil Winston Churchill. V říjnu 1936 došlo ke srážkám mezi místními Židy a fašisty vedenými Oswaldem Mosleym, známým jako bitva o Cable Street.\n\nVe druhé polovině 20. století v oblasti vznikla silná komunita přistěhovalců z Bangladéše, roku 1985 byla otevřena Východolondýnská mešita. Nachází se zde Altab Ali Park, pojmenovaný podle Bangladéšana, který se v roce 1978 stal obětí rasistického útoku. Významnými místními kulturními institucemi jsou Whitechapel Gallery a knihovna Idea Store. Na Whitechapel Road sídlí Královská londýnská nemocnice, v jejím areálu se nachází také lékařské muzeum, kde je vystavena kostra „sloního muže“ Josepha Merricka. Whitechapel Market je vyhlášenou otevřenou tržnicí, kde se dají sehnat asijské kulinářské speciality i levné zboží z druhé ruky.\n\nWhitechapelskými rodáky jsou hudebníci Paul Day, Brendan Perry a Damon Albarn.\n\nV místní zvonařské dílně Whitechapel Bell Foundry byly odlity Big Ben a Liberty Bell.\n\n"}
{"id": "1313563", "url": "https://cs.wikipedia.org/wiki?curid=1313563", "title": "Kangilinnguit", "text": "Kangilinnguit\n\nKangilinnguit (zastarale Kangilínguit, , ) je téměř zaniklá stanice v Grónsku na jihozápadě kraje Sermersooq. Byla založena za druhé světové války armádou USA jako \"Bluie West-7\". V roce 2017 tu žil 1 obyvatel. Mimo město se nachází silnice spojující Kangilinnguit s dnes již zaniklou osadou Ivittuut, takže je to jediná osada silničně spojená s jinými osadami v Grónsku. Osada nemá vlastní heliport, nejdůležitější dopravy se konají pouze po moři.\n"}
{"id": "1313578", "url": "https://cs.wikipedia.org/wiki?curid=1313578", "title": "P6 (mikroarchitektura)", "text": "P6 (mikroarchitektura)\n\nP6 (označovaná někdy také i686) je architektura mikroprocesorů Intelu rodiny x86 reprezentovaná modely procesorů Pentium Pro, Pentium II, Pentium III a jejich variant. Společnost uvedla tuto architekturu na trh v listopadu 1995, kdy začala nahrazovat předchozí architekturu P5. 20. listopadu 2000 ji potom naopak začala nahrazovat novější architektura NetBurst s procesory Pentium 4, která měla ale horší charakteristiky spotřeby a teploty. Proto se v březnu 2003 vrátila mikroarchitektura P6 na scénu v upravené podobě prostřednictvím nových procesorů Pentium M/Celeron M pro notebooky. Další úpravou architektury P6 potom vznikly procesory úspěšné architektury Intel Core.\n\nP6 byla šestou generací procesorů Intel a přinesla s sebou například technologii PAE nebo později i instrukce SSE. Procesory této architektury byly zpočátku vyráběny 500 nanometrovou technologií, později 350, 250, 180 až nakonec i 130 nanometrovou.\n"}
{"id": "1313582", "url": "https://cs.wikipedia.org/wiki?curid=1313582", "title": "Privilege Style", "text": "Privilege Style\n\nPrivilege Style je charterová letecká společnost se sídlem v Madridu ve Španělsku. Její hlavní základnou je madridské letiště Barajas.\n\nMezi její VIP zákazníky patří několik španělských společností a také týmy ze španělské první fotbalové ligy. V červnu 2014 provozovala společnost lety č. 5 a č. 6 z Helsinek na New Yorku JFK pro Finnair, zatímco jeden z jejich Airbusů A330 byl mimo provoz kvůli údržbě. V létě v roce 2015 pronajala svůj Boeing B767-300 a B777-200ER společnosti El-Al Israel Airlines.\n\n"}
{"id": "1313585", "url": "https://cs.wikipedia.org/wiki?curid=1313585", "title": "Římskokatolická farnost Šubířov", "text": "Římskokatolická farnost Šubířov\n\nŘímskokatolická farnost Šubířov je územní společenství římských katolíků s farním kostelem Panny Marie Sedmibolestné v děkanátu Konice olomoucké arcidiecéze.\n\nPrvní písemná zmínka o obci pochází z roku 1710. Kostel v obci byl vysvěcen v září 1742. V roce 1980 byl moderně upraven.\nOd července 2011 je administrátorem excurrendo R. D. Mgr. Ondřej Horáček, DiS.\n"}
{"id": "1313586", "url": "https://cs.wikipedia.org/wiki?curid=1313586", "title": "Kostel svatých Andělů strážných (Stražisko)", "text": "Kostel svatých Andělů strážných (Stražisko)\n\nKostel svatých Andělů strážných ve Stražisku je významnou barokní památkou na střední Moravě, který je chráněn jako kulturní památka České republiky. Je farním kostelem římskokatolické farnosti Stražisko a poutním místem.\n\nNa místě původní středověké tvrze v obci Stražisko vybudovali jeho majitelé, premonstráti z kláštera Hradisko u Olomouce za opata Roberta Sancia v roce 1728 barokní kostel. Při stavbě bylo použito zdiva původního hradu, který skoro zmizel z povrchu. Dnes zbyly pouze fragmenty a není možné vůbec určit jeho dispozici. Kopec byl nazván \"Kalvárie\" a nachází se na něm 14 kapliček křížové cesty, kterou roku 1858 nechal zbudovat majitel panství Karel Příza.\n\n"}
{"id": "1313588", "url": "https://cs.wikipedia.org/wiki?curid=1313588", "title": "Římskokatolická farnost Luká", "text": "Římskokatolická farnost Luká\n\nŘímskokatolická farnost Luká je územní společenství římských katolíků s farním kostelem svatého Jana Křtitele v děkanátu Konice.\nPrvní písemná zmínka o obci Luká pochází z roku 1313. Fara zanikla za třicetileté války. Roku 1784 byla v Luké zřízena lokálie a roku 1861 fara.\n\nOd července 2013 zde působil jako farář ThLic. Jan Maria Norbert Hnátek, OT, od července 2018 převzal farnost jako exkurendo Mgr. Radomír Metoděj Hofman, OT.\n\nVe farnostech na Konicku, které spravuje Německý řád (Bouzov, Luká, Bílá Lhota, Chudobín, Měrotín, Náměšť na Hané) vychází od roku 2001 občasník Farní trouba.\n\nVe farnosti se koná tříkrálová sbírka. V roce 2017 činil její výtěžek více než 20 tisíc korun.\n\n"}
{"id": "1313590", "url": "https://cs.wikipedia.org/wiki?curid=1313590", "title": "6 (linka metra v Madridu)", "text": "6 (linka metra v Madridu)\n\nLinka 6 je okružní linka madridského metra, která propojuje ostatní linky a zároveň umožňuje přepravu v tangenciálním směru. Na lince se nachází 28 stanic a délka linky činí 23,472 km. Tratě jsou vybudovány jako širokoprofilové a nástupiště mají délku 115 m. Jedná se o starší ze dvou okružních linek v síti metra, první úsek linky byl otevřen v roce 1979, k poslednímu rozšíření došlo v roce 1995 a nejnovější stanice Arganzuela – Planetario byla otevřena v roce 2007. Linka 6 patří k nejvytíženějším v Madridu.\n\nLinka pochází následujícími městskými obvody Madridu:\n\n\nPrvní úsek mezi stanicemi Pacífico a Cuatro Caminos byl slavnostně otevřen 11. října 1979 za přítomnosti španělského krále Juana Carlose I. a madridského starosty Luise María Huete. Stalo se tak při příležitosti 60. výročí otevření prvního úseku madridského metra (linky 1) královým dědečkem Alfonsem XIII. v roce 1919. Podle původních plánů se měla okružní linka uzavřít přes stanici Méndez Álvaro, ulice \"Embajadores\", \"Ronda de Toledo\", \"Gran Vía de San Francisco\", \"Bailén\" poblíž Královský palác (Madrid) na Plaza de España, po ulici \"Princesa\", pod náměstím Plaza de Moncloa a ulicemi \"Avenida de los Reyes Católicos\" a \"Paseo de San Francisco de Sales\" zpět na Cuatro Caminos.\n\nNakonec bylo zvoleno jiné vedení, 7. května 1981 byla linka prodloužena ze stanice Pacífico do stanice Oporto, následně 1. června 1983 ze stanice Oporto do stanice Laguna, kde bylo zřízeno i depo. 13. ledna 1987 došlo k prodloužení ze stanice Cuatro Caminos do stanice Ciudad Universitaria a metro tak mohlo obsloužit přiléhající kampus.\n\nK definitivnímu propojení stanic Laguna a Ciudad Universitaria a tím pádem uzavření okružní linky došlo 10. května 1995. Poslední otevřenou stanicí se stala 26. ledna 2007 Arganzuela – Planetario mezi již existujícími stanicemi Legazpi a Méndez Álvaro. 12. ledna 2009 při vjezdu do stanice Moncloa vykolejil vlak řady 9000 a kvůli tomu byl zakázán na lince provoz těchto vozů výrobce Ansaldo Breda.\n\nLinka se kříží dvakrát se všemi linkami metra (1, 2, 5, 7, 9, 10), s výjimkou linek 3 a 4 (s těmi se kříží třikrát) a linek 8, 11 a R – s těmi se kříží jednou, což je dáno tím, že tyto linky na okružní lince končí. S další okružní linkou 12 (MetroSur) a linkami lehkého metra nemá žádnou společnou stanici. Linka je propojena s linkou 9 kolejovou spojkou u stanice Sainz de Baranda.\n\nSpolečně s linkou 5 se jedná o první linku, která byla založena ve větší hloubce tak, aby se vyhnula zbytečnému převýšení. Stanice Cuatro Caminos je nejhlubší stanicí nejen na lince 6, ale i v celé síti madridského metra, její hloubka dosahuje 45 m, díky čemuž se stanice nachází ve stejné nadmořské výšce jako stanice Príncipe Pío (ta je naopak ze stanic na lince nejmělčí). Kvůli hlubokému založení jsou přestupy na další linky delší, než činí průměr v síti. Linka v síti metra patří k těm se širokým průjezdním profilem. Rozchod koleje je stejný jako v celé síti – netypických 1445 mm. Odběr proudu je realizován trolejovým vedením, pevným v celé délce linky, napětí v soustavě je 600 V ss.\n\nNa několika stanicích je uspořádání s třemi nástupišti – dvěma po kraji a jedním ostrovním. Z vozů se pak vystupuje a nastupuje na obě strany, což má urychlit odbavení cestujících. Celá linka se nachází v tarifním pásmu A.\n\nNa lince jsou od roku 2010 provozovány soupravy řady 8400 od španělského výrobce CAF. Během špičkového provozu jsou tyto nové soupravy doplňovány staršími soupravami řady 5000 stejného výrobce.\n\nLinka je pokrytá mobilním telefonním signálem v úseku mezi stanicemi Príncipe Pío a Legazpi, přes stanici Avenida de América, kromě toho je pokryta signálem i stanice Oporto.\n\nLinka v současnosti prochází 28 stanicemi. Průměrná vzdálenost mezi stanicemi je 838 m. Na lince se nacházejí prakticky všechny významné přestupní terminály (intercambiadory), kde je umožněn přestup mj. na železniční spoje, příměstskou či dálkovou autobusovou dopravu. Mezi tyto stanice patří Moncloa, Príncipe Pío, Plaza Elíptica, Avenida de América, Nuevos Ministerios, Laguna, a Méndez Álvaro.\n\n\n\n"}
{"id": "1313592", "url": "https://cs.wikipedia.org/wiki?curid=1313592", "title": "Morais", "text": "Morais\n\nMorais (psáno také Moraes) je portugalské příjmení, které mají následující osobnosti:\n\n\n"}
{"id": "1313595", "url": "https://cs.wikipedia.org/wiki?curid=1313595", "title": "Seznam knih série Horizonty", "text": "Seznam knih série Horizonty\n\nToto je seznam knih série Horizonty. Horizonty (ve francouzském originále Découvertes Gallimard) je knižní série vytvořená v nakladatelství Gallimard v listopadu 1986. V Česku vyšly knihy v nakladatelství Slovart.\n"}
{"id": "1313598", "url": "https://cs.wikipedia.org/wiki?curid=1313598", "title": "Seznam kulturních památek ve Štěkni", "text": "Seznam kulturních památek ve Štěkni\n\n"}
{"id": "1313599", "url": "https://cs.wikipedia.org/wiki?curid=1313599", "title": "Seznam kulturních památek v Řepici", "text": "Seznam kulturních památek v Řepici\n\n"}
{"id": "1313600", "url": "https://cs.wikipedia.org/wiki?curid=1313600", "title": "Seznam kulturních památek v Radošovicích (okres Strakonice)", "text": "Seznam kulturních památek v Radošovicích (okres Strakonice)\n\n"}
{"id": "1313601", "url": "https://cs.wikipedia.org/wiki?curid=1313601", "title": "Seznam kulturních památek v Přešťovicích", "text": "Seznam kulturních památek v Přešťovicích\n\n"}
{"id": "1313602", "url": "https://cs.wikipedia.org/wiki?curid=1313602", "title": "Seznam kulturních památek v Přechovicích", "text": "Seznam kulturních památek v Přechovicích\n\n"}
{"id": "1313603", "url": "https://cs.wikipedia.org/wiki?curid=1313603", "title": "Seznam kulturních památek v Milejovicích", "text": "Seznam kulturních památek v Milejovicích\n\n"}
{"id": "1313604", "url": "https://cs.wikipedia.org/wiki?curid=1313604", "title": "Seznam kulturních památek v Mečichově", "text": "Seznam kulturních památek v Mečichově\n\n"}
{"id": "1313605", "url": "https://cs.wikipedia.org/wiki?curid=1313605", "title": "Seznam kulturních památek v Malenicích", "text": "Seznam kulturních památek v Malenicích\n\n"}
{"id": "1313606", "url": "https://cs.wikipedia.org/wiki?curid=1313606", "title": "Seznam kulturních památek v Libějovicích", "text": "Seznam kulturních památek v Libějovicích\n\n"}
{"id": "1313607", "url": "https://cs.wikipedia.org/wiki?curid=1313607", "title": "Seznam kulturních památek v Katovicích (okres Strakonice)", "text": "Seznam kulturních památek v Katovicích (okres Strakonice)\n\n"}
{"id": "1313608", "url": "https://cs.wikipedia.org/wiki?curid=1313608", "title": "Seznam kulturních památek v Kadově (okres Strakonice)", "text": "Seznam kulturních památek v Kadově (okres Strakonice)\n\n"}
{"id": "1313609", "url": "https://cs.wikipedia.org/wiki?curid=1313609", "title": "Seznam kulturních památek v Jiníně", "text": "Seznam kulturních památek v Jiníně\n\n"}
{"id": "1313610", "url": "https://cs.wikipedia.org/wiki?curid=1313610", "title": "Seznam kulturních památek v Chelčicích", "text": "Seznam kulturních památek v Chelčicích\n\n"}
{"id": "1313611", "url": "https://cs.wikipedia.org/wiki?curid=1313611", "title": "Seznam kulturních památek v Hošticích (okres Strakonice)", "text": "Seznam kulturních památek v Hošticích (okres Strakonice)\n\n"}
{"id": "1313612", "url": "https://cs.wikipedia.org/wiki?curid=1313612", "title": "Seznam kulturních památek v Drážově", "text": "Seznam kulturních památek v Drážově\n\n"}
{"id": "1313613", "url": "https://cs.wikipedia.org/wiki?curid=1313613", "title": "Seznam kulturních památek v Drahonicích", "text": "Seznam kulturních památek v Drahonicích\n\n"}
{"id": "1313614", "url": "https://cs.wikipedia.org/wiki?curid=1313614", "title": "Seznam kulturních památek v Čejeticích", "text": "Seznam kulturních památek v Čejeticích\n\n"}
{"id": "1313615", "url": "https://cs.wikipedia.org/wiki?curid=1313615", "title": "Seznam kulturních památek v Buzicích", "text": "Seznam kulturních památek v Buzicích\n\n"}
{"id": "1313616", "url": "https://cs.wikipedia.org/wiki?curid=1313616", "title": "Seznam kulturních památek v Bělčicích", "text": "Seznam kulturních památek v Bělčicích\n\n"}
{"id": "1313617", "url": "https://cs.wikipedia.org/wiki?curid=1313617", "title": "Seznam kulturních památek v Jihlavě - historické jádro", "text": "Seznam kulturních památek v Jihlavě - historické jádro\n\nTento seznam zahrnuje území základní sídelní jednotky Jihlava-historické jádro. Zbytek území evidenční části Jihlava je obsažen v seznamu Seznam kulturních památek v Jihlavě - část Jihlava.\n\n"}
{"id": "1313620", "url": "https://cs.wikipedia.org/wiki?curid=1313620", "title": "III. třída okresu Benešov", "text": "III. třída okresu Benešov\n\nIII. třída okresu Benešov patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Benešov. Hraje se každý rok od léta do jara se zimní přestávkou. Hraje se ve dvou skupinách (označených A a B), každá skupina má 14 účastníků (celkem tedy 28 týmů) z okresu Benešov, každý s každým hraje jednou na domácím hřišti a jednou na hřišti soupeře. Celkem se tedy hraje 24 kol. Vítěz každé ze skupin postupuje do II. třídy okresu Benešov.\n\n"}
{"id": "1313621", "url": "https://cs.wikipedia.org/wiki?curid=1313621", "title": "Ed Bradley", "text": "Ed Bradley\n\nEdward Rudolph \"Ed\" Bradley, Jr. (22. června 1941, Filadelfie – 9. listopadu 2006, New York) byl americký novinář. Proslavil se především moderováním pořadu \"60 Minutes\" (od roku 1981 až do smrti) na stanici CBS News. Byl prvním černošským zpravodajem z Bílého domu a prvním Afroameričanem, který měl vlastní publicistický pořad v americké televizi (\"CBS Sunday Night News with Ed Bradley\"). Do CBS nastoupil roku 1971, rok byl zpravodajem v Paříži a hned poté byl poslán do Vietnamu, aby se stal válečným reportérem v pozdní fázi Vietnamské války. Připravoval mj. i slavnou reportáž z Pádu Saigonu, tedy definitivní porážky amerických vojsk roku 1975. K jeho slavným reportážím z jihovýchodní Asie patřila i ta o kambodžských uprchlících (\"The Boat People\"), upozornila světovou veřejnost na problém brutálního režimu Rudých Khmerů. V Kambodži byl rovněž zraněn výbuchem granátu. Po tomto incidentu se vrátil do USA. Již jako domácí zpravodaj vyvolal velký ohlas svou reportáží o znásilnění na Duke University. Jeho velkým tématem byl také skandál se zneužíváním dětí v katolické církvi. K jeho slavným rozhovorům patří ten s Bobem Dylanem či teroristou Timothy McVeighem. Slavným bylo též jeho interview s Michaelem Jacksonem z roku 2003, kde zpěvák poprvé promluvil o svých milostných vztazích s dětmi. Za svou kariéru Bradley získal 19 televizních cen Emmy, tu poslední, v roce 2003, za celoživotní dílo.\n"}
{"id": "1313625", "url": "https://cs.wikipedia.org/wiki?curid=1313625", "title": "III. třída okresu Beroun", "text": "III. třída okresu Beroun\n\nIII. třída okresu Beroun patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Beroun. Hraje se každý rok od léta do jara se zimní přestávkou. Do sezóny 2016-2017 se hrála ve dvou skupinách (označených A a B), každá skupina měla 14 účastníků (celkem tedy 28 týmů) z okresu Beroun. Po reorganizaci soutěže se pokračuje v jedné skupině po 14 týmech. Každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítěz a druhý tým tabulky postupují do II. třídy okresu Beroun, kdežto třináctý a čtrnáctý tým sestupují do IV. třídy okresu Beroun.\n\n<div style=\"float:left;margin-right:2em\">\n\n"}
{"id": "1313628", "url": "https://cs.wikipedia.org/wiki?curid=1313628", "title": "III. třída okresu Kolín", "text": "III. třída okresu Kolín\n\nIII. třída okresu Kolín patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Kolín. Hraje se každý rok od léta do jara se zimní přestávkou. Hraje se ve dvou skupinách (označených A a B), každá skupina má 14 účastníků (celkem tedy 28 týmů) z okresu Kolín, každý s každým hraje jednou na domácím hřišti a jednou na hřišti soupeře. Celkem se tedy hraje 24 kol. Vítěz každé ze skupin postupuje do II. třídy okresu Kolín.\n\n"}
{"id": "1313629", "url": "https://cs.wikipedia.org/wiki?curid=1313629", "title": "IIHF Challenge Cup of Asia 2016 (ženy)", "text": "IIHF Challenge Cup of Asia 2016 (ženy)\n\nIIHF Challenge Cup of Asia 2016 (ženy) byl šestým ročníkem tohoto turnaje a stejně jako v předchozím roce se odehrál pouze turnaj divize 1. Turnaj se konal od 22. do 26. března 2016 v hale Annex Ice Rink v Tchaj-peji na Tchaj-wanu. Turnaje se zúčastnilo pět družstev, která hrála jednokolově každé s každým. Vítězství si připsali domácí hráčky Tchaj-wanu před hráčkami Thajska a Singapuru.\n"}
{"id": "1313631", "url": "https://cs.wikipedia.org/wiki?curid=1313631", "title": "Villa Janka (Kadaň)", "text": "Villa Janka (Kadaň)\n\nVilla Janka (čp. 740) je secesní dům ve Dvořákově ulici (dříve Taneční zahrada) na Prunéřovském předměstí v Kadani. Společně s domem čp. 749 tvoří jakýsi \"vilový dvojdům\" s výraznými rohovými arkýři a velkou zahradou. Stavba byla dokončena roku 1911. Autorem projektu a zároveň stavebníkem a prvním majitelem byl kadaňský architekt Josef Peter, který však část domu s čp. 740 záhy prodal magistru farmacie a kadaňskému lékárníkovi Emilu Jankovi. V současnosti je vila opatřena domovním znamením a je tak známa jako dům \"U Aeskulapa\".\n\nDvojdům čp. 740/749 není striktně vzato vilou, není však ani klasickým řadovým domem. Vykazuje několik typicky vilových prvků, jako rozsáhlou zahradu, nebo výrazné rohové arkýře. Projekt vypracoval a zároveň realizoval kadaňský stavitel a architekt Josef Peter, sám majitel jiné vily na Prunéřovském předměstí (Villa Peter) a autor celé řady dalších kadaňských vil z přelomu 19. a 20. století.\n\nVe vlastnictví Emila Janky se \"Villa Janka\" proměnila ve skutečně reprezentativní budovu. Interiéry byly opatřeny omítkami s velkolepými secesními dekory a mobiliářem od slavné uměleckořemeslné dílny \"Wiener Werkstätte\", která od roku 1909 provozovala prodejnu v Karlových Varech.\n\nMalované omítky i dochovanou secesní vitráž nechali současní majitelé zrekonstruovat. Rekonstrukcí prošla také fasáda domu, kterou rovněž zdobí secesní prvky.\n\nPrvním majitelem celého objektu byl zřejmě stavitel Josef Peter, který však jeho část s číslem popisným 740 záhy prodal. Dům se tak stal vlastnictvím kadaňského lékárníka Emila Janka (1860–1940), který jej obýval se svou manželkou Emilií (1868–1935), rozenou Gutfreund. Emilie pocházela z Čermníků nedaleko Kadaně. Emila Janka si vzala za muže roku 1888 v kostele sv. Václava v Čachovicích. Emil Janka byl studentem na gymnáziu v Kadani (k roku 1873 je doloženo, že do vznikajících přírodovědných sbírek daroval mloka), poté co absolvoval lékárnický kurz, úspěšně složil zkoušku na Lékařské fakultě německé Karlo-Ferdinandovy univerzity v Praze.\n\nHistorie rodu Jankových sahá v Kadani již do 16. století. V děkanském kostele Povýšení sv. Kříže se dochovala náhrobní deska měšťanky Anny Voigt, rozené Janka, která zemřela roku 1703 a jejíž manžel Johannes Voigt byl městským lékařem. Dům čp. 78 na hlavním kadaňském náměstí vlastnil v letech 1695 až 1721 Franziskus Ignaz Janka, magistr filosofie, císařský veřejný notář a městský radní. Roku 1862 patřil k hlavním podporovatelům zřízení střední zemědělské školy v Kadani Josef Philipp Janka. V majetku této významné kadaňské měšťanské rodiny byl také starobylý dům \"U Immaculaty\" (čp. 115), který Marie Janka roku 1935 darovala Spolku přátel muzea v Kadani, a ten zde následně otevřel svou hlavní muzejní expozici.\n\nČastým návštěvníkem Villy Janka byl majitelův vnuk JUDr. Emil Janka (narozen 1894), který zastával funkci ředitele Městského úřadu v Kadani a od roku 1936 působil také jako městský archivář. Je autorem vlastivědných studií z kadaňských dějin, které v letech 1936 a 1937 vycházely v novinách \"Kaadner Zeitung\" , ale také jako samostatné brožury. Po zřízení Sudetské župy působil v Chebu, kde se v dubnu 1945 stal jeho posledním německým starostou. Byl to právě on, kdo 26. dubna 1945 kapituloval v Chebu před americkou armádou. Tou dobou byl však již Emil Janka pět let po smrti a jeho vila v Kadani se stala po konfiskaci majetkem československého státu.\n\n"}
{"id": "1313633", "url": "https://cs.wikipedia.org/wiki?curid=1313633", "title": "Villa Löwy (Kadaň)", "text": "Villa Löwy (Kadaň)\n\nVilla Löwy (čp. 750) je monumentální vila ve Dvořákově ulici (dříve Taneční zahrada) na Prunéřovském předměstí v Kadani. Stavba byla dokončena roku 1912. Autorem projektu je kadaňský stavitel Johann Petzet, který jej vyhotovil pro Marii Löwy, manželku kadaňského gymnaziálního profesora Heinricha Löwyho.\n\nRoku 1911 vznikl projekt na výstavbu vily pro rodinu Löwy. Jeho autorem byl kadaňský architekt Johann Petzet. Stavebníkem ovšem poněkud neobvykle nebyl Heinrich Löwy, nýbrž jeho žena Marie. Snad proto, že se rodina obávala zdejšího lidového antisemitismu a Marie byla původem z Kadaně a od narození německy hovořící katolička, a proto pro ni mohla být komunikace s úřady snazší. Villa Löwy je vilou velkolepých rozměrů, avšak pojatou ve střízlivém secesním stylu, přičemž hlavní dominantou je vysoký štít pokrytý břidlicí. Rodina se do vily nastěhovala v létě 1912. Budova vily je umístěna v rozlehlé zahradě, kde se nacházel také dřevěný altán a která je kovanou branou propojena s někdejší Nádražní třídou (dnes Kpt. Jaroše).\n\nHeinrich Löwy se narodil roku 1857 v Černovicích na Bukovině, tehdy nejvýchodnějším cípu Rakouska-Uherska, dnes na území Ukrajiny. Přestože byl židovského původu, přestoupil podobně jako řada jeho vrstevníků formálně k římskokatolické církvi, což mu umožnilo rychlejší společenský vzestup. Studoval buďto na Vídeňské univerzitě, anebo na německé Karlo-Ferdinandově univerzitě v Praze. Jisté je, že během akademického roku 1884/1885 složil Heinrich aprobační zkoušku pro obor kreslení s rozšířením o modelování, čímž se mu otevřela možnost ucházet se o místo na gymnáziích v rakouské části habsburské monarchie.\n\nV letech 1885 až 1887 působil jako suplent na vyšší státním reálném gymnáziu ve slezském Bílsku (dnes na území Polska), kde vyučoval geometrii a kreslení. Ve školním roce 1890/1891 je však již doložen jako asistent výuky volné kresby na státním gymnáziu IX. vídeňského okrsku. Do roku 1894 vyučoval na státním reálném gymnáziu v Terstu. Od roku 1894 pak působil na státním reálném gymnáziu v Kadani, přičemž ubytován byl v budově okresního hejtmanství (čp. 612) na někdejší Nádražní třídě (dnes Kpt. Jaroše). Od počátku svého působení v Kadani byl záhy jmenován c. k. gymnaziálním profesorem a například ve školním roce 1906/1907 vyučoval nejen matematiku a kreslení, ale také například kaligrafii. Zároveň byl na kadaňském gymnáziu správcem kabinetu kreslení.\n\nHned po svém příchodu do Kadaně se Heinrich Löwy oženil s vdovou Marií Siegel, rozenou Krumpe, z kadaňské německé katolické rodiny. Manželům Löwy se brzy narodili dva synové: Johann (1894) a Rudolf (1895). Rodina ponejprve bydlela v různých podnájmech na Nádražní třídě a ve Vodní ulici (dnes Čechova), než si roku 1911 nechala udělat projekt vlastní vily. Majitelkou vily byla Marie Löwy.\n\nHeinrich Löwy zemřel v Kadani v prosinci roku 1939, čímž se vyhnul rasistickým zákonům nacionálně-socialistického Německa, jehož byla Kadaň od roku 1938 přímou součástí zřízením tzv. Sudetské župy. Osudy jeho synů Johanna a Rudolfa nejsou známy. Podle Norimberských zákonů byli klasifikováni jako \"„židovští míšenci prvního stupně“\". Pokud se jim nepodařilo uprchnout, byli zřejmě nuceni nastoupit k nuceným pracím a byli jistě vystavěni mnohým dalším perzekucím. Matka Marie Löwy byla pro manželství s intelektuálem židovského původu neustále pod šikanou úřadů. V Kadani se sice dočkala konce války, avšak hned v červnu roku 1945 byla českými úřady ze své vily vystěhována, a jelikož neměla kde bydlet a ve svých sedmaosmdesáti letech již byla velmi nemocná, nalezla nakonec útočiště u řeholních sester v alžbětinském klášteře sv. Rodiny na Špitálském předměstí v Kadani. Zde na jaře roku 1946 zemřela.\n\n"}
{"id": "1313636", "url": "https://cs.wikipedia.org/wiki?curid=1313636", "title": "Pěkně blbě", "text": "Pěkně blbě\n\nPěkně blbě (v anglickém originále The Big Sick) je americká romantická komedie z roku 2017, kterou režíroval Michael Showalter a napsali Kumail Nanjiani a Emily V. Gordon. V hlavních rolích se objevili Nanjiani, Zoe Kazan, Holly Hunter, Ray Romano, Adeel Akhtar a Anupam Kher. Film vypráví o rasově smíšeném páru, který se musí vyrovnat se vzájemnými kulturními rozdíly a je založen na skutečném příběhu lásky mezi Nanjianim a Gordon.\n\nSvětová premiéra proběhla na Filmovém festivalu Sundance dne 20. ledna 2017. Ve Spojených státech byl film omezeně promítán od 23. června 2017 v distribuci Amazon Studios a Lionsgate a od 14. července 2017 v širší distribuci. Film získal kladné recenze od kritiků a vydělal celosvětově přes 25 milionů dolarů. V České republice byl snímek poprvé uveden jako zahajovací film na Filmovém festivalu v Karlových Varech a 13. července 2017 vstoupil do kin.\n\nV prosinci 2015 bylo oznámeno, že Kumail Nanjiani si zahraje hlavní roli ve filmu, který napsal společně se svou manželkou Emily V. Gordon, a také, že Judd Apatow s Barrym Mendelem budou film produkovat pod svou značkou Apatow Productions, zatímco FilmNation Entertainment bude film financovat. V únoru 2016 se k obsazení připojila Zoe Kazan a o dva měsíce později i Holly Hunter a Ray Romano. V květnu 2016 byli mezi herce přidáni Aidy Bryant, Bo Burnham, Kurt Braunohler a Adeel Akhtar. Hudbu k filmu složil Michael Andrews.\n\nHlavní natáčení začalo 11. května 2016.\n\nFilm vydělal k 23. prosinci 2017 43 milionů dolarů v Severní Americe a 12 milionů dolarů v ostatních oblastech, celkově tak vydělal 55 milionů dolarů po celém světě. Rozpočet filmu činil 5 milionů dolarů. V Severní Americe byl promítán limitovaně a z pěti kin vydělal 421 577 dolarů za první víkend. Dne 14. července 2017 byl rozšířen do dalších 2 597 kin a za první víkend vydělal 7,6 milionů dolarů. \n\nFilm získal pozitivní recenze od kritiků. Na recenzní stránce Rotten Tomatoeszískal z 227 započtených recenzí 98 procent s průměrným ratingem 8.2 bodů z deseti. Na serveru Metacritic snímek získal z 47 recenzí 86 bodů ze sta. Na Česko-Slovenské filmové databázi snímek získal 76%. Na stránce CinemaScore získal známku za 1, na škále 1+ až 5.\n\n"}
{"id": "1313637", "url": "https://cs.wikipedia.org/wiki?curid=1313637", "title": "IIHF Challenge Cup of Asia 2017 (ženy)", "text": "IIHF Challenge Cup of Asia 2017 (ženy)\n\nIIHF Challenge Cup of Asia 2017 (ženy) byl sedmým ročníkem tohoto turnaje a na rozdíl od předchozích dvou ročníků nenesl označení divize 1 a to i přesto, že v něm i nadále nestartovala družstva účastnící se mistrovství světa. Turnaj se konal od 7. do 15. března 2017 v hale The Rink Ice Arena v Bangkoku v Thajsku. Turnaje se zúčastnilo sedm družstev, která hrála jednokolově každé s každým. Vítězství si připsali hráčky Nového Zélandu do 18 let před hráčkami Thajska a Singapuru.\n"}
{"id": "1313638", "url": "https://cs.wikipedia.org/wiki?curid=1313638", "title": "Silnice II/169", "text": "Silnice II/169\n\nSilnice II/169 je silnice II. třídy, která vede z Horažďovic do Kvildy. Je dlouhá 43,3 km. Prochází dvěma kraji a dvěma okresy.\n\n\n\n"}
{"id": "1313659", "url": "https://cs.wikipedia.org/wiki?curid=1313659", "title": "Silnice II/171", "text": "Silnice II/171\n\nSilnice II/171 je silnice II. třídy, která vede z Janovic nad Úhlavou do Čkyně. Je dlouhá 68,6 km. Prochází dvěma kraji a dvěma okresy.\n\n\n\n"}
{"id": "1313663", "url": "https://cs.wikipedia.org/wiki?curid=1313663", "title": "Ville-sur-Yron", "text": "Ville-sur-Yron\n\nVille-sur-Yron je francouzská obec v departementu Meurthe-et-Moselle v regionu Grand Est. V roce 2014 zde žilo 300 obyvatel.\n\nSousední obce jsou: Brainville, Bruville, Hannonville-Suzémont, Jarny a Mars-la-Tour.\n\n\"Počet obyvatel\"\n\n"}
{"id": "1313664", "url": "https://cs.wikipedia.org/wiki?curid=1313664", "title": "Phuket (město)", "text": "Phuket (město)\n\nPhuket ( ) je hospodářské a turistické centrum ostrova a provincie Phuket v Thajsku. Nachází se na jihovýchodním pobřeží ostrova ve vzdálenosti 862 km jižně od Bangkoku. V roce 2014 mělo 77 610 obyvatel.\n"}
{"id": "1313666", "url": "https://cs.wikipedia.org/wiki?curid=1313666", "title": "Deepa Mehtaová", "text": "Deepa Mehtaová\n\nDeepa Mehtaová (nepřechýleně Deepa Mehta; * 1. leden 1950, Amritsar, Pandžáb) je kanadská filmová režisérka indického původu, zaobírající se sociokulturními problémy. \nJako dcera úspěšného indického filmového obchodníka vystudovala filozofii na univerzitě v Díllí. Po studiu pracovala pro společnost, jež připravovala vzdělávací a dokumentární filmy pro indickou vládu. V roce 1973 se vdala za kanadského producenta Paula Saltzmana. Toto manželství bylo v roce 1983 rozvedeno, ze vztahu vzešla jedna dcera Devyani Saltzmanová. Jejím druhým partnerem je David Hamilton. \n\nSpolupracovala také jako režisérka se Salmanem Rushdiem, britským spisovatelem indického původu, na zfilmování jeho úspěšného a také Bookerovou cenou oceněného románu \"Děti půlnoci\" (anglicky \"Midnight's Children\"). Film byl natáčen, a to i díky souhlasu prezidenta Mahinda Radžapaksue, na Srí Lance, íránští představitelé proti nátáčení protestovali. V indickém svazovém státě Uttarpradéši, kde se poslední část tohoto filmu natáčela, došlo v důsledku samotného natáčení k násilným nepokojům a škodě na majetku štábu ve výši půl miliónů dolarů. \n\nJe režisérkou a zároveň autorkou anglickojazyčné \"Elements Trilogy\", skládající se z filmů \"Fire\" (česky \"Oheň\"; 1996), \"Earth\" (česky \"Země\"; 1998) a \"Water\" (česky \"Voda\"; 2005). Poslední film z této uvedené trilogie, \"Water\" (hindsky  वाटर), pojednává o nedůstojném zacházení a postavení indických vdov v tamější společnosti (např. indické ašrámy). Tento film byl také nominován na \"Nejlepší cizojazyčný film\" při 79. ročníku udílení Oscarů, který se konal v roce 2008 v Los Angeles. \n\n"}
{"id": "1313676", "url": "https://cs.wikipedia.org/wiki?curid=1313676", "title": "Fridrich III. Saský", "text": "Fridrich III. Saský\n\nFridrich III. zvaný Moudrý (17. ledna 1463 – 5. května 1525) byl od roku 1486 saský kurfiřt z ernestinské větve rodu Wettinů. Byl synem kurfiřta Arnošta a jeho ženy Alžběty, dcery bavorského vévody Albrechta III. Významným se Fridrich III. stal především jako jeden z prvních vlivných podporovatelů Martina Luthera a reformačního učení, i když s Lutherem nebyl v častějším osobním kontaktu. Od roku 1504 byl Fridrichovým dvorním malířem Lucas Cranach starší.\n"}
{"id": "1313683", "url": "https://cs.wikipedia.org/wiki?curid=1313683", "title": "Sinclair", "text": "Sinclair\n\nSinclair byl původně název skotského klanu. Možné významy jsou:\n\n\n\n"}
{"id": "1313709", "url": "https://cs.wikipedia.org/wiki?curid=1313709", "title": "Ben Hogan", "text": "Ben Hogan\n\nWilliam Ben Hogan (13. srpna 1912, Stephenville – 25. července 1997, Fort Worth) byl americký profesionální golfista. Na PGA Tour si za svou kariéru připsal 64 vítězství, což ho staví na čtvrtou příčku v historické tabulce. Pětkrát se stal peněžním vítězem tour (1940, 1941, 1942, 1946, 1948) a pětkrát dosáhl nejvíce vítězství během tour (1942, 1946, 1947, 1948, 1953). Z granslamových turnajů (či též tzv. majorů) dvakrát vyhrál Masters Tournament (1951, 1953), čtyřikrát US Open (1948, 1950, 1951, 1953), jednou The Open Championship (1953) a dvakrát PGA Championship (1946, 1948). Roku 1974 byl uveden do mezinárodní golfové síně slávy. Proslul vynálezem vlastní golfové techniky, takzvaného Hoganova švihu (\"Hogan swing\").\n"}
{"id": "1313711", "url": "https://cs.wikipedia.org/wiki?curid=1313711", "title": "Měsíčník (rod)", "text": "Měsíčník (rod)\n\nMěsíčník (Mola) je rod paprskoploutvých ryb z evolučně velmi staré čeledi měsíčníkovitých. Měsíčníci jsou nejtěžší kostnaté ryby, které v současnosti na Zemi žijí. Mohou vážit i dvě tuny a měří až 2,5 metru.\n\nMěsíčníci se od ostatních ryb odlišují zploštělým kruhovitým tělem, které je dozadu vyklenuté a zakončené obloukovým lemem, u některých druhů vybíhající v řadu přívěsků, který představuje jakýsi druh ocasní ploutve. Hřbetní ploutev a řitní ploutev jsou úzké a velice vysoké. Prsní ploutve jsou okrouhlé, břišní ploutve chybějí. V malých ústech je v každé čelisti po páru zubů srostlých v destičku, které vytvářejí typický zobákovitý útvar.\n\nSamice produkují najednou až 300 milionů vajíček, přesto se stavy měsíčníků stále snižují.\n\nV současnosti jsou známy 3 druhy:\n\n"}
{"id": "1313714", "url": "https://cs.wikipedia.org/wiki?curid=1313714", "title": "Russian Standard (banka)", "text": "Russian Standard (banka)\n\nRussian Standard Bank () je ruská komerční banka, která patří do korporace Russian Standard. Sídlo společnosti se nachází v Moskvě. Banka je významným poskytovatelem spotřebitelských úvěrů a jedním z největších soukromě vlastněných bankovních ústavů. Jedná se o první z evropských bank, která poskytla službu peněžních převodů mezi jednotlivci na platformě MasterCard MoneySend. Tato služba nazvaná RS-Express, umožnila klientům banky bezkontaktní platby z karty na kartu prostřednictvím bankomatů, internetového bankovnictví a mobilních aplikací. RS-Express nabídla držitelům platebních karet vydaných touto bankou možnost posílat peníze dalším klientům banky RSB, kteří jsou majiteli těchto karet, i jiným držitelům platebních karet vydaných ostatními bankami v Rusku. Kamal Buši ( , ), ruský top manažer britského původu, jménem banky prohlásil:\nV současnosti umožňuje RS-Express nejen vnitrostátní, ale i mezinárodní převod peněz z karty na kartu. K uskutečnění převodu peněz mezi jednotlivci stačí, aby držitel karty vydané RSB znal číslo karty osoby, jíž chce peníze poslat.\n\n"}
{"id": "1313716", "url": "https://cs.wikipedia.org/wiki?curid=1313716", "title": "Švýcarská ženská hokejová reprezentace", "text": "Švýcarská ženská hokejová reprezentace\n\nŠvýcarská ženská hokejová reprezentace je výběrem nejlepších hráček ledního hokeje ze Švýcarska. Od roku 1990 se účastní mistrovství světa žen. Nejlepší výsledek z tohoto šampionátu pochází z roku 2012, kdy švýcarská ženská hokejová reprezentace vybojovala bronz. Má též 3 účasti na zimních olympijských hrách, kde v roce 2014 vybojovala bronz.\n\nŠvýcarsko startovalo na třech ženských turnajích v ledním hokeji na zimních olympijských hrách, z čehož jedenkrát získalo medaili. Jednou bylo vyřazeno v kvalifikaci.\nNa mistrovství světa startuje Švýcarsko od roku 1990. Hraje v převážně v elitní skupině.\nŠvýcarsko startovalo na všech pěti ročnících mistrovství Evropy a kromě roku 1995, kdy vybojovalo bronzové medaile, skončilo vždy na pátém místě.\n"}
{"id": "1313718", "url": "https://cs.wikipedia.org/wiki?curid=1313718", "title": "Narsarsuaq", "text": "Narsarsuaq\n\nNarsarsuaq (zastarale \"Narssarssuaq\") je město v kraji Kujalleq v Grónsku. V roce 2016 tu žilo 136 obyvatel. Narsarsuaq je známý především díky svému letišti, hlavnímu a jedinému letišti v Kujallequ. Název Narsarsuaq znamená \"velká pláň\".\n\nUmístění dnešního Narsarsuaqu nebylo v minulosti osídleno žádnými pravěkými kulturami, které přes Grónsko prošly, a ani Nory, kteří oblast navštěvovali.\n\nV roce 1941 založila armáda USA leteckou základnu s názvem Bluie West-1. Za druhé světové války sloužila jako základna pro tisíce letadel, cestujících z Ameriky do bojiští v Evropě. Byla tu také nemocnice s 600 lůžky. Základna fungovala i po druhé světové válce, kdy sloužila jako hlavní základna během Korejské války. Nemocnice se poté rozrostla na 1000 lůžek. Základna byla v roce 1958 uzavřena, v roce 1959 však byla opět obnovena. V roce 1972 se odehrál požár, který zničil základnu i nemocnici, ale na místě jsou stále pozůstatky.\n\nV roce 1988 tu byl vyhlášen národní park s rozlohou asi 15 hektarů, s názvem \"Grónské Arbotreum\". Nachází se tu asi 50 000 stromů, asi 110 druhů.\nNarsarsuaq má jediné a hlavní letiště kraje Kujalleq, a spolu s letištěm Kangerlussuaq jediné letiště, které zvládne velká letadla. Je tu možné letět do Alluitsupu Paa, Kangerlussuaqu, Nanortaliku, Narsaqu, Nuuku, Paamiutu a Qaqortoqu. Mimo Grónsku je tu také možné letět do dánské Kodaně, islandského Keflavíku a faerského Sørváguru.\n\nMimo letiště je také k dispozici místní přístav a 26 km dlouhá silnice, vedoucí okolo fjordu, spojující Narsarsuaq s Qassiarsukem.\n\nPočet obyvatel byl v posledních dvou desetiletích nestabilní, v posledních letech klesá.\nNarsarsuaq má subarktické klima:\n"}
{"id": "1313720", "url": "https://cs.wikipedia.org/wiki?curid=1313720", "title": "Bobby Jones", "text": "Bobby Jones\n\nRobert Tyre \"Bobby\" Jones Jr. (7. dubna 1902, Atlanta – 8. prosince 1971, Atlanta) byl americký amatérský i profesionální golfista. Na PGA Tour si za svou kariéru připsal 9 vítězství. Z granslamových turnajů (či též tzv. majorů) čtyřikrát vyhrál US Open (1923, 1926, 1929, 1930) a třikrát The Open Championship (1926, 1927, 1930). Krom toho pětkrát vyhrál i amatérské americké mistrovství (1924, 1925, 1927, 1928, 1930) a jednou britské (1930). V jeho době bylo vítězství na profi US Open, Open Championship a amatérském a britském americkém šampionátu považováno za tzv. grand slam, dosáhl ho roku 1930. Roku 1974 byl uveden do mezinárodní golfové síně slávy.\n"}
{"id": "1313721", "url": "https://cs.wikipedia.org/wiki?curid=1313721", "title": "Albrecht z Kounic", "text": "Albrecht z Kounic\n\nAlbrecht Vincenc hrabě z Kounic ( Albrecht Vinzenc Graf von Kaunitz, 28. června 1829 Praha – 24. ledna 1897 Praha) byl český šlechtic a politik z významného rodu Kouniců. Po vymření moravské rodové větve sloučil v jedné osobě dědictví české a moravské větve a spravoval rozsáhlý majetek v severních Čechách a na jižní Moravě. Proslul též jako mecenáš umění.\n\nNarodil se v Praze jako nejstarší syn hraběte Michaela Karla z Kounic (1803–1852) a jeho manželky Eleonory, rozené hraběnky Voračické (1809–1898), která proslula jako známá vlastenka. Albrecht měl devět mladších sourozenců, z nichž nejvýznamnější byl nejmladší Václav (1848–1913), významná osobnost českého kulturního a společenského života přelomu 19. a 20. století.\n\nPůvodně sloužil v armádě, kde dosáhl hodnosti nadporučíka, poté byl jmenován c.k. komořím a čestným rytířem Maltézského řádu. V roce 1861 se jako majitel fideikomisu stal dědičným členem rakouské panské sněmovny, v letech 1861–1867 byl zároveň poslancem moravského zemského sněmu. Zde patřil ke stoupencům strany konzervativního velkostatku, jako politik se ale příliš neangažoval. \n\nPo rodičích zdědil lásku k umění a sám se pokoušel uplatnit jako amatérský malíř. V letech 1871–1888 byl prezidentem Společnosti přátel umění a na její činnost každoročně finančně přispíval. Obrazy nakupoval i jako soukromník a rozšířil tak rodovou sbírku na zámku ve Slavkově. Jako mecenáš podporoval také školy a chudé studenty, po smrti syna Karla například bohatě obdaroval českou průmyslovou školu v Brně. \n\nPo otcově smrti zdědil v roce 1852 majetek v severních Čechách představovaný velkostatky Nový Zámek, Česká Lípa, Houska a Březno. Po vymření moravské větve Kouniců uplatnil nárok na její majetek na Moravě, po soudním sporu pak v roce 1862 převzal Slavkov a Uherský Brod. Nepodařilo se mu ale obhájit nárok na další statky moravských Kouniců (Jaroměřice nad Rokytnou), které nakonec připadly Bruntálským z Vrbna. Nějakou dobu s rodinou trvale žil ve Slavkově a věnoval se správě jihomoravských statků, nechal například postavit novou sýpku v Uherském Brodě. V Čechách a na Moravě vlastnil pozemky o celkové rozloze přes 22 000 hektarů. Mimoto v roce 1861 koupil v Praze palác na Novém Městě, který je od té doby známý jako Kounický. \n\nV roce 1854 se v Praze oženil s hraběnkou Alžbětou Felicitas Thun-Hohensteinovou (1831–1910) z benátecké větve Thunů. Z jejich manželství pocházely čtyři děti, starší syn Vilém Michal Leopold (1859–1860) zemřel v dětském věku, mladší syn Karel Vilém (1861–1888) působil v diplomacii jako attaché v Londýně, zemřel ale taktéž předčasně na infarkt. Mladší dcera Eleonora (1862–1936) byla manželkou uherského magnáta hraběte Gézy Andrássyho (1856–1938). Starší dcera Marie (1855–1918) byla manželkou prince Egona Hohenlohe-Waldenburg-Schillingsfürst (1853–1896) a po otci zdědila severočeský majetek (Nový Zámek, Houska). Na počátku 20. století bylo zřejmé, že rod Kouniců je odsouzen k vymření, proto princezna Marie Hohenlohe požádala v roce 1904 pro své děti o rozšíření jména do podoby \"Hohenlohe-Waldenburg-Schillingsfürst-Kaunitz\". Tato aliance zanikla již v následující generací úmrtím jejích bezdětných synů. \n\nZemřel následkem mrtvice v Kounickém paláci v Praze a pohřben byl v rodové hrobce ve Slavkově. Statky v severních Čechách zdědila dcera Marie, provdaná Hohenlohe, majetek na jižní Moravě převzal nejmladší bratr Václav.\n\n\n"}
{"id": "1313722", "url": "https://cs.wikipedia.org/wiki?curid=1313722", "title": "Gary Player", "text": "Gary Player\n\nGary Player (* 1. listopadu 1935, Johannesburg) je bývalý jihoafrický profesionální golfista. Na PGA Tour si za svou kariéru připsal 24 vítězství. Z granslamových turnajů (či též tzv. majorů) třikrát vyhrál Masters Tournament (1961, 1974, 1978), jednou US Open (1965), třikrát The Open Championship (1959, 1968, 1974) a dvakrát PGA Championship (1962, 1972). Byl třetím golfistou historie (po Gene Sarazenovi a Benu Hoganovi), který dosáhl kariérního profesionálního grandslamu. Roku 1961 se stal peněžním vítězem PGA Tour a stal se tak prvním Neameričanem, kterému se to podařilo. Roku 1974 byl uveden do mezinárodní golfové síně slávy. Navrhl více než 300 golfových hřišť. Má přezdívku Černý rytíř nebo Mr. Fitness. \n"}
{"id": "1313723", "url": "https://cs.wikipedia.org/wiki?curid=1313723", "title": "Rozčarování", "text": "Rozčarování\n\nRozčarování (v anglickém originále Disenchantment) je americký animovaný sitcom pro dospělé, vytvořený Mattem Groeningem. Netflix objednal dvacet dílů první řady. Prvních deset epizod bylo zveřejněno 17. srpna 2018. Seriál je Groeningovou první produkcí pro Netflix; předtím vytvořil seriály Simpsonovi a Futurama pro 20th Century Fox Television.\n\nZbývajících 10 dílů, tedy druhá polovina první řady, bylo na Netflixu zveřejněno 20. září 2019. 22. října 2018 byl seriál prodloužen o druhou řadu, která by měla být vydávána v letech 2020–2021.\n\nSeriál sleduje příběh \"Bean\", princezny alkoholičky ze středověkého království \"Dreamland\", jejího „osobního démona“ \"Luciho\" a jejího elfího společníka \"Elfoa\". Podle Groeninga bude seriál „o životě a smrti, o lásce a sexu a o tom, jak se smát ve světě plném utrpení a idiotů i přes to, co vám staří čarodějové a další pitomci říkají“.\n\n\n\n22. října 2018 byl seriál prodloužen o druhou řadu, která bude zveřejněna v letech 2020–21.\n\nAutorem seriálu je tvůrce seriálů \"Simpsonovi\" a \"Futurama\" Matt Groening a \"Rozčarování\" „bude mít jeho originální styl animace“. Seriál bude animován studiem \"Rough Draft Studios\", které pracovalo i na \"Futuramě\". Prvních deset dílů první řady vyšlo v srpnu 2018. V červenci 2017 bylo oznámeno, že rapper Briggs je součástí scenáristického týmu seriálu. Briggs je autorem scénáře patnáctého dílu první série. John DiMaggio seriál popsal jako \"potomka Simpsonových a Hry o trůny\".\n\nOd druhé části první série je na Netflixu seriál v češtině, první část byla zpětně také přeložena do češtiny. První část druhé série by měla vyjít mezi srpnem a říjnem 2020.\n\n22. května 2018 tvůrce seriálu, Matt Groening, na sociální síti Reddit zveřejnil tři teaser obrázky. Den poté byl stanoven datum premiéry seriálu na 17. srpna 2018.\n\n"}
{"id": "1313726", "url": "https://cs.wikipedia.org/wiki?curid=1313726", "title": "Lee Trevino", "text": "Lee Trevino\n\nLee Buck Trevino (* 1. prosince 1939, Dallas) je bývalý americký profesionální golfista. Narodil se v mexicko-americké rodině. Na PGA Tour si za svou kariéru připsal 29 vítězství. Z granslamových turnajů (či též tzv. majorů) dvakrát vyhrál US Open (1968, 1971), dvakrát The Open Championship (1971, 1972) a dvakrát PGA Championship (1974, 1984). Roku 1970 se stal peněžním vítězem PGA Tour, o rok později získal největší počet vítězství. V roce 1981 byl uveden do mezinárodní golfové síně slávy. \n"}
{"id": "1313730", "url": "https://cs.wikipedia.org/wiki?curid=1313730", "title": "Cukrovar Radotín", "text": "Cukrovar Radotín\n\nCukrovar Radotín je zaniklý průmyslový areál v Praze, který se nacházel před vlakovým nádražím v místech autobusového nádraží, parčíku a přilehlých ulic Věštínská, Zbynická, Nýřanská a Tachovská (Riegrova, Kmochova, Smetanova a Poděbradova).\n\nCukrovar byl založen roku 1872 jako akciová společnost. Brzy se dostal do soukromého vlastnictví, kdy jej měla v majetku rodina Balzarů a pan Muzika. Kolem roku 1888 koupil závod dr. Artur z Wertherů, který jej po první světové válce prodal majiteli cukrovaru z Kutné Hory Tausigovi.\n\nZpracovávala se zde cukrová řepa ze širokého okolí. Závod se specializoval na výrobu \"žlutého krystalu\" (pouze surový cukr) a krmiva pro dobytek. Ročně zpracoval průměrně 250 000 centů řepy. V době kampaně v něm pracovalo kolem sta dělníků, celoročně pak na 40 zaměstnanců.\n\nTausig cukrovar zrušil, právo vařit cukr prodal Svazu cukrovarníků a strojní zařízení pak do Itálie. Pozemek s budovami koupili stavitel Kočí a obchodník Haman. Na části pozemku bývalého cukrovaru bylo vybudováno autobusové nádraží s parčíkem a dvě budovy Rozvodných závodů elektrických. Zbylá část byla rozparcelována na stavbu obytných domů.\n\n"}
{"id": "1313732", "url": "https://cs.wikipedia.org/wiki?curid=1313732", "title": "Silnice II/174", "text": "Silnice II/174\n\nSilnice II/174 je silnice II. třídy, která vede z Milína do Velkého Boru. Je dlouhá 44,7 km. Prochází třemi kraji a třemi okresy.\n\n\n\n\n"}
{"id": "1313736", "url": "https://cs.wikipedia.org/wiki?curid=1313736", "title": "Silnice II/176", "text": "Silnice II/176\n\nSilnice II/176 je silnice II. třídy, která vede z Březnice do Starého Smolivce. Je dlouhá 16,4 km. Prochází dvěma kraji a dvěma okresy.\n\n\n\n"}
{"id": "1313738", "url": "https://cs.wikipedia.org/wiki?curid=1313738", "title": "Všechno bude fajn", "text": "Všechno bude fajn\n\nVšechno bude fajn (2017) je český film, hraný debut dokumentaristy Robina Kvapila. Námět a scénář filmu napsal Kvapil, člen původně satirického sdružení Žít Brno, spolu s Pavlem Šplíchalem, jedním z autorů recesistického webu o Brně Prigl.cz. Film je zamýšlen jako portrét Brna jako města, vypráví o různých sociálních skupinách v Brně, tématem filmu je také brněnská politika. Scénář filmu vznikal ještě před úspěchem hnutí Žít Brno v komunálních volbách.\n\nFilm získal dotaci 4 miliony korun ze Státního fondu kinematografie.\n\nRobin Kvapil byl za film nominován na objev roku na Cenách české filmové kritiky.\n\n"}
{"id": "1313739", "url": "https://cs.wikipedia.org/wiki?curid=1313739", "title": "Kazimierz Dejmek", "text": "Kazimierz Dejmek\n\nKazimierz Dejmek (17. května 1924 Kovel – 31. prosince 2002 Varšava) byl polský herec a režisér.\nNarodil se v Kovelu, který byl mezi světovými válkami součástí polských Kresů. V době německé okupace bojoval v řadách Zemské armády. Po válce se stal hercem vojenského divadla v Lodži a studoval divadelní školu, hrál také jednu z hlavních rolí ve filmu Eugeniusze Cękalskeho \"Jasná pole\". V roce 1949 spolu s Januszem Warmińskim založili v Lodži Teatr Nowy, který zprvu vedli v duchu socialistického realismu (prvním představením byla \"Parta brusiče Karhana\"), později se pod vlivem Leona Schillera přiklonil Dejmek jako režisér a dramaturg k antropologickému divadlu, zaměřoval se převážně na polskou klasiku. Od roku 1962 byl uměleckým vedoucím Národního divadla ve Varšavě. \n\nV roce 1967 připravil inscenaci \"Dziadů\" Adama Mickiewicze, která byla záhy zakázána pro údajně podvratný a protisovětský obsah. To vedlo k rozsáhlým studentským protestům, známým jako polská politická krize 1968. Dejmek byl vyloučen z Polské sjednocené dělnické strany a byla mu znemožňována práce, v roce 1969 proto odešel režírovat do západní Evropy (působil mj. v Burgtheateru), vrátil se roku 1972 a znovu nastoupil do Teatru Noweho. \n\nV roce 1978 mu byla v Rakousku udělena Herderova cena za přínos evropské kultuře, v roce 1981 obdržel titul zasloužilého umělce a roku 1989 velkokříž Řádu znovuzrozeného Polska. V letech 1988–1989 byl předsedou Polského svazu dramatických umělců, v roce 1993 byl zvolen poslancem za Polskou lidovou stranu a premiér Waldemar Pawlak ho jmenoval ministrem kultury, tuto funkci zastával do roku 1996. V roce 2000 se stal čestným občanem města Lodž, po jeho smrti dostal Teatr Nowy oficiální název Divadlo Kazimierze Dejmka.\n\n"}
{"id": "1313740", "url": "https://cs.wikipedia.org/wiki?curid=1313740", "title": "Fred Trump", "text": "Fred Trump\n\nFrederick Christ Trump Sr. (11. října 1905 – 25. června 1999, znám také jen jako \"Fred Trump\") byl americký realitní developer a filantrop působící převážně v New York City. Je otcem 45. prezidenta Spojených států Donalda Trumpa.\n\nJeho otec Friedrich zemřel, když Fredovi bylo 12 let. Později v patnácti letech společně se svou matkou Elizabeth a dalšími investory začal podnikat ve výstavbě a prodeji domů. Firma byla založena v roce 1927 jako Elizabeth Trump & Son a měla za účel stavět a spravovat rodinné domy v Queensu. Postavila více než 27 000 bytů v New Yorku a kasárny a zahradní byty pro personál Amerického námořnictva poblíž velkých loděnic podél východního pobřeží.\n\nFred Trump byl v roce 1954 vyšetřován Senátem za profitování během války a v roce 1973 ministerstvem spravedlnosti pro porušení občanských práv. Podle The New York Times a The Washington Post inspirovala Trumpova pověst jako realitního magnáta kritickou píseň Woodyho Guthrie.\n\nFrederick Christ Trump se narodil 11. října 1905 v Bronxu. Byl jedním ze tří dětí německých přistěhovalců Elizabeth Trumpové \"(rozené Christová)\" a Friedrichu Trumpovi. Měl mladšího bratra Johna Trumpa a starší sestru Elizabeth Trumpovou Waltersovou. Jeho otec Friedrich (v USA přejmenován na \"Frederick\") imigroval do New Yorku v roce 1885 z německé vesnice Kallstadt v Dolní Falci (tehdy součást Bavorského království) a vydělal jmění na Zlaté horečce na Klondiku. Následně se vrátil do Kallstadtu a v roce 1902 se oženil s o 11 let mladší Elizabeth Christovou, což byla dcera jeho bývalého souseda.\n\nNa lodi, která převážela imigranty do USA bylo jméno Friedricha Trumpa chybně zaznamenáno jako \"Trumpf\". Nejstarším doloženým předkem byl Johann Paul Trump (1727-1792) z vesnice Bobenheim am Berg.\n\nKrátce po narození syna Freda se rodina přestěhovala do Woodhaven v Queensu. V roce 1918. Když bylo Fredovi bylo 12 let, jeho otec zemřel na španělskou chřipku. V letech 1918-1923 chodil do školy Richmond Hill High School v Queensu.\n\n"}
{"id": "1313742", "url": "https://cs.wikipedia.org/wiki?curid=1313742", "title": "MFK Dukla Banská Bystrica", "text": "MFK Dukla Banská Bystrica\n\nMFK Dukla Banská Bystrica (celým názvem: Mestský futbalový klub Dukla Banská Bystrica) je slovenský fotbalový klub, který sídlí v Banské Bystrici ve stejnojmenném kraji. Založen byl v roce 2017 po fúzi mládeže Dukly Banská Bystrica a třetiligového celku TJ ŠK Kremnička. Od sezóny 2018/19 působí ve 2. fotbalové lize (2. nejvyšší soutěž). Klubové barvy jsou červená a bílá.\n\nSvé domácí zápasy odehrává na stadionu ŠKF Kremnička s kapacitou 2 000 diváků.\n\nPůvodní banskobystrická Dukla dlouhodobě balancovala na hraně zániku, ten přišel v roce 2017 po jejím finančním krachu. Mládež čerstvě zaniklého klubu poté přešla pod patronát dalšího banskobystrického klubu TJ ŠK Kremnička, jehož majitel Milan Smädo získal mládežnická družstva Dukly v aukci. Následně pak Smädo obětoval svůj vlastní klub pro vytvoření nové sportovní organizace pod názvem MFK Dukla, která je čistě pod vlastnictví města Banská Bystrica.\n\nO pár týdnů později byla dohodnuta fúze s prvoligovou Podbrezovou, jenž měla proběhnout před začátkem sezóny 2018/19. Podnět k fúzi dalo samotné vedení místních železáren, které se nejen zřekne názvu budoucího klubu, ale i barev a domácích zápasů v Podbrezové. Tato fúze měla vést k vytvoření regionálního \"superklubu\", který by měl být konkurenceschopný v nejvyšší soutěži. Myšlenky o fúzi vzaly za své v říjnu 2017, kdy se vedení podbrezovských železáren rozhodlo plánovou fúzi definitivně zrušit.\n\n\nZdroj: \n\n\n\nZdroj: \n\n"}
{"id": "1313743", "url": "https://cs.wikipedia.org/wiki?curid=1313743", "title": "Silnice II/177", "text": "Silnice II/177\n\nSilnice II/177 je silnice II. třídy, která vede z Hořehled do Lnářů. Je dlouhá 21,6 km. Prochází dvěma kraji a dvěma okresy.\n\n\n\n"}
{"id": "1313744", "url": "https://cs.wikipedia.org/wiki?curid=1313744", "title": "Kreolské jazyky na bázi čínštiny", "text": "Kreolské jazyky na bázi čínštiny\n\nKreolské jazyky na bázi čínštiny jsou kreolské jazyky vycházející z čínštiny. Většina těchto jazyků vychází z mandarínské čínštiny a je silně ovlivněna jinými jazyky.\n\n"}
{"id": "1313745", "url": "https://cs.wikipedia.org/wiki?curid=1313745", "title": "Silnice II/178", "text": "Silnice II/178\n\nSilnice II/178 je silnice II. třídy, která vede z Vodokrt do Blovic. Je dlouhá 11,4 km. Prochází jedním krajem a jedním okresem.\n\n\n"}
{"id": "1313748", "url": "https://cs.wikipedia.org/wiki?curid=1313748", "title": "OA", "text": "OA\n\nOA (v anglickém originále The OA) je mysteriózní seriál americké tvůrčí dvojice Brit Marling a Zal Batmanglij, který produkuje webová televize Netflix od roku 2016. Po filmech Sound of My Voice (2011) a The East (2013) se jedná se o třetí velký projekt tvůrců. V díle znovu pracují s motivy kultu a zkoumají psychologii sociální konformity. Seriál nese prvky psychologického dramatu, science ficiton a nadpřirozené fikce. \n\nDne 8. února 2017 bylo oznámeno, že seriál získal druhou řadu, která měla premiéru 22. března 2019. Dne 5. srpna 2019 byl seriál po dvou řadách zrušen.\n\nHlavní postavou, jíž ztvárnila právě Marling, je slepá dívka Prairie, která ve svých 21 zmizela. Po sedmi záhadných letech se vrací zpátky do svého rodného Crestwoodu, nyní ale vidí.\n\nV první scéně vidíme snímek z mobilu zachycující Prairie skákat z mostu. Prairie se probouzí v nemocnici, kde ji navštíví její rodiče, které vidí poprvé v životě. Zjistíme, že Prairie si začala říkat \"OA\" a že hledá muže jménem Homer. Postupně začne pětici z Crestwoodu vyprávět příběh svého života, od raného mládí v sídle oligarchů u Moskvy, přes svoji cestu do Ameriky, až po den, kdy se rozhodne na základě svých nočních můr jít hledat svého otce do New Yorku. Protože však nemá, jak by slepá svého otce našla, hraje v metru na housle skladby, které se v Rusku naučila. Nalezne ji však anesteziolog Hap, kterého následuje a který ji po dalších 7 let drží, aby skrze její zážitky blízké smrti mohl zkoumat posmrtný život a lidské vědomí.\nV rozhovorech tvůrci uvádí, že scénář psali s \"novelistickým přístupem\". To se projevuje na různých délkách epizod (31-71 minut) a na užité rámcové lineární kompozici. Design scén navazuje na kultovní filmové tvůrce jakými je Kubrick a Hitchcock a tematicky se seriál inspiruje biblickými příběhy, ale i mayskou a ruskou mytologií. Pro celý seriál je specifický symbolismus v ztvárnění filosofických problémů moderní společnosti. Část díla také tvoří jeho prezentace na sociálních sítích, tvůrci vytvořili komplexní instagramovou síť, která skrze množství hádanek spojuje řadu motivů v seriálu.\n\n\n"}
{"id": "1313749", "url": "https://cs.wikipedia.org/wiki?curid=1313749", "title": "Isak Folkmann", "text": "Isak Folkmann\n\nIsak Folkmann (14. července 1858 Szczawnik, Okres Nowy Sącz – 19. října 1943 Koncentrační tábor Terezín) byl posledním rabínem v Heřmanově Městci a jednou z obětí holocaustu.\n\nIsak Folkman se narodil v roce 1858 v Rakouském císařství v Szczawniku u Muszyny. Vystudoval talmud, semitistiku, německou literaturou a filosofii v Praze a Berlíně. Titul doktora filozofie získal na filozofické fakultě univerzity v Erlangenu po objahobě disertační práce o tvorbě Giwargise Wardy, asyrského básníka, který žil ve 13. století ve městě Arabella. Disertace byla vydána jako monografie v roce 1896. Jeho manželkou byla Ernestina Rosenzweig – v prosinci 1906 se jim v Litomyšli narodila dcera Eliška (později Eliška Klimková-Deutschová).\n\nOd roku 1908 působil 30 let jako rabín v Heřmanově Městci. Ve výslužbě byl uváděn v roce 1938. Byl zatčen gestapem a se ženou deportován 5. prosince 1942 transportem z Pardubic do koncentračního tábora v Terezíně, kde zemřel 19. října 1943 ve věku 85 let.\n\n\n"}
{"id": "1313752", "url": "https://cs.wikipedia.org/wiki?curid=1313752", "title": "Vellupiláj Prabhakaran", "text": "Vellupiláj Prabhakaran\n\nVellupiláj Prabhakaran (26. listopad 1954, Valvettithurai, Jaffna – 18. květen 2009) byl tamilský separatistický povstalec.\n\nNarodil se na severu Srí Lanky jako nejmladší ze čtyř dětí; byl fascinován již od mládí nejenom velkými světovými vůdci (např. Napoleonem, či Alexandrem Velikým), nýbrž také lokálními rebely (např. Subhásem Čandrou Bosem a Bhagatou Singhem), již se v minulosti aktivně vzpírali britské koloniální nadvládě. Od 70. let 20. století až do své smrti při útěku v sanitce roku 2009 byl vůdcem militantní separatistické organizace, zvané Tygři osvobození tamilského Ílamu (LTTE), jež usilovala z důvodu útlaku a nerovnoprávností o nezávislost severní a východní části Srí Lanky, obývané lokálně majoritními hinduistickými Tamily na zbytku většinové části ostrova, kde naopak tvořili většinu budhističtí Sinhálci. \n\nV roce 1983 vypukla na Srí Lance (Cejlonu) etnická občanská válka, jíž vedli tamilští separatisté za vedení Vellupiláje Prabhakarana do uzavření míru v květnu roku 2009 takřka 26 let. Pod jeho vedením dokázali povstalci obsaditi jednu třetina ostrova a vystavět letectvo, které bylo schopné bombardovat hlavní město Colombo. Konec války ohlásil v parlamentu tehdejší srílanský prezident Mahinda Radžapaksa.\n"}
{"id": "1313754", "url": "https://cs.wikipedia.org/wiki?curid=1313754", "title": "Michelle Jennekeová", "text": "Michelle Jennekeová\n\nMichelle Jennekeová (* 23. června 1993 Kenhurst) je australská atletka, jejíž hlavní disciplínou je běh na 100 metrů překážek. Je studentkou University of Sydney, její osobní rekord je 12,82 s. \n\nNa mistrovství Oceánie v atletice do 18 let v roce 2010 vyhrála závod na 100 m překážek a štafetu 4×100 m. Na Letních olympijských hrách mládeže 2010 v Singapuru získala stříbrnou medaili v překážkovém sprintu. Na mistrovství světa juniorů v atletice 2012 byla ve finále pátá, stejně jako na Hrách Commonwealthu 2014, na Univerziádě 2015 obsadila třetí místo. Startovala také na mistrovství světa v atletice 2015 (18. místo), na halovém mistrovství světa v atletice 2016 (10. místo) a olymiádě 2016 (38. místo). V roce 2016 vyhrála atletické mistrovství Austrálie.\n\nNa juniorském MS 2012 zaujala svými rozvernými pohybovými kreacemi při rozcvičování před závodem, videozáznam získal na YouTube devatenáct milionů zhlédnutí. Díky své popularitě získala Jennekeová smlouvu jako modelka pro \"Sports Illustrated Swimsuit Issue\", pózovala také v reklamě na sportovní oblečení.\n\n"}
{"id": "1313757", "url": "https://cs.wikipedia.org/wiki?curid=1313757", "title": "Silnice II/181", "text": "Silnice II/181\n\nSilnice II/181 je silnice II. třídy, která vede ze Svatavy do Lokte. Je dlouhá 8,3 km. Prochází jedním krajem a jedním okresem.\n\n\n"}
{"id": "1313765", "url": "https://cs.wikipedia.org/wiki?curid=1313765", "title": "Silnice II/182", "text": "Silnice II/182\n\nSilnice II/182 je silnice II. třídy, která vede ze Stodu do Petrovic. Je dlouhá 35,3 km. Prochází jedním krajem a dvěma okresy.\n\n\n\n\n\n\n\n"}
{"id": "1313768", "url": "https://cs.wikipedia.org/wiki?curid=1313768", "title": "Algrafie", "text": "Algrafie\n\nAlgrafie je grafická technika tisku z plochy, která využívá specifických vlastností preparované hliníkové desky. Tvoří přechod mezi kamenotiskem a ofsetem a slouží jako levnější náhrada litografie.\n\nTechniku tisku z kovového štočku zveřejnil již objevitel litografie Alois Senefelder ve svém spise Učebnice kamenotisku (\"Lehrbuch der Steindruckerei\", Mnichov 1818). Možnost použití hliníkových desek objevil roku 1890 německý grafik Karl Scholz a nechala si ji patentovat firma Joseph Scholz v Mohuči roku 1892/1893. Náhrada těžkých litografických kamenů lehkým hliníkem umožnila grafikům používat tisk z plochy ve vlastním ateliéru. Algrafii užíval např. Paul Gauguin.\nTechnika je v zásadě shodná s litografií a využívá toho, že preparovaný povrch hliníku dobře přijímá mastnou litografickou barvu nebo mastnou křídu. Hliníková deska se ozrní ocelovými kuličkami a zbaví oxidů 10% roztokem kyseliny sírové. Původní postup užíval 20% kyselinou fosforečnou nebo kyselinou fluorovodíkovou a bělavou sraženinu odstraňoval kamencem. Roku 1896 společnost „Cornwall Printing Press, New York, začala užívat pro preparaci hliníkových desek lázně 20% kyseliny dusičné a přísadu 2% kyseliny fluorovodíkové, aby dosáhla jednotné velikosti zrna.\n\nKresbu lze na desku přenést i z tenkého pauzovacího papíru. Je možno použít také koláž, frotáž, fotografii, typografický a rastrový obrázek.\nPo nanesení kresby se povrch desky ošetří slabým roztokem kyseliny fosforečné a vodným roztokem arabské gumy. S deskou je třeba zacházet opatrně, protože mastné šmouhy nelze opravit vyškrabáním a pro dokreslení je třeba desku znovu odkysličit.\n\nTisk se provádí v litografickém lisu. Je třeba vyzkoušet správný tlak, protože při nadměrném tlaku se kresba zesiluje.\n\nAllgrafie je vhodná pro strojový tisk a oproti litografii poskytuje až téměř 200 000 otisků z jedné matrice.\n"}
{"id": "1313770", "url": "https://cs.wikipedia.org/wiki?curid=1313770", "title": "Identifikační znak organizace", "text": "Identifikační znak organizace\n\nIdentifikační znak organizace (IZO) je identifikátor základních a středních škol v Česku, pod kterým je škola uvedena v rejstříku škol podle § 144 školského zákona. Má formu devítimístného čísla, zpravidla začíná číslicí 0, 1 nebo 2 a je uváděn na vysvědčení vydaném školou.\n\nVedle toho je škole přidělen ještě resortní identifikátor právnické osoby (RED-IZO, REDIZO či RED_IZO), též devítimístné číslo, ale zpravidla začínající číslicí 6. Zatímco RED-IZO je pro jednu školu (jednu právnickou osobu) přiděleno jedno, různé součásti větších škol mají vlastní IZO, např. pokud jsou pod jednou hlavičkou dohromady střední škola, střední odborné učiliště či vyšší odborná škola nebo další součásti školy (domov mládeže, školní jídelna, středisko volného času atp.).\n\n\n"}
{"id": "1313772", "url": "https://cs.wikipedia.org/wiki?curid=1313772", "title": "Resortní identifikátor právnické osoby", "text": "Resortní identifikátor právnické osoby\n\nResortní identifikátor právnické osoby (RED-IZO, REDIZO či RED_IZO) je identifikátor škol a školských zařízení v Česku, pod kterým je škola uvedena v rejstříku škol a školských zařízení podle § 144/1a školského zákona.\n\nJe to devítimístné číslo, zpravidla začínající číslicí 6.\n\nDalší identifikátor škol je IZO. Zatímco RED-IZO je pro jednu školu (jednu právnickou osobu) přiděleno jedno, různé součásti větších škol mají vlastní IZO, např. pokud jsou pod jednou hlavičkou dohromady střední škola, střední odborné učiliště či vyšší odborná škola nebo další součásti školy (domov mládeže, školní jídelna, středisko volného času atp.).\n\n\n"}
{"id": "1313789", "url": "https://cs.wikipedia.org/wiki?curid=1313789", "title": "Dave Salmoni", "text": "Dave Salmoni\n\nDave Salmoni (* 4. září 1975 Sarnia, Ontario) je kanadský televizní moderátor, producent, trenér zvířat a biolog. Od roku 2000 je moderátorem přírodovědných pořadů stanic Discovery Channel a Animal Planet, především pak pořadů zabývajících se velkými predátory.\n\nNarodil se ve městě Sarnia v jihozápadním Ontariu v Kanadě. Studoval zoologii na Laurentian University v Greater Sudbury. Jeho diplomová práce se týkala hibernace medvědů baribalů. V roce 1998 začal spolupracovat se zoo v kanadském Bowmanville, kde působil jako trenér zvířat.\n\nV roce 2000 začal pracovat v Jihoafrické republice na projektu, jehož cílem je chov tygrů, kteří jsou určení k návratu do volné přírody. V roce 2003 se společně s Johnem Vartym, filmařem zabývajícím se velkými kočkami, objevil v dokumentu \"Living with Tigers\" na Discovery Channel. Od té doby působí jako moderátor přírodovědných pořadů produkovaných pro kanály Discovery Channel a Animal Planet. Kromě jiných jsou to pořady \"Nevyzpytatelná příroda s Davem Salmonim\" (\"Rogue Nature with Dave Salmoni\") z roku 2007, \"Uvnitř smečky\" (\"Into the Pride\") z roku 2009 a \"Nebezpečné ostrovy\" (\"Deadly Islands\") z roku 2014.\n\nV letech 2016 a 2017 byl moderátorem reality show \"Game of Homes\", kterou vysílala kanadská televizní stanice W Network. Je vlastníkem společnosti \"Triosphere\" se sídlem v Jihoafrické republice, která se specializuje na natáčení dokumentárních filmů a reality show z prostředí divoké přírody. Jako host také občas vystupuje v americké televizní show \"Jimmy Kimmel Live\", kde ve studiu mluví o zvířatech, která do něj přináší.\n\nOd roku 2018 Salmoni moderuje sérii videí s názvem \"Animal Bites with Dave Salmoni\", kterou pro své Facebookové stránky a zároveň pro svůj YouTube kanál produkuje televizní stanice Animal Planet. Cílem série je seznámit diváky s různými zajímavostmi ze světa přírody, přičemž občas Salmoni hovoří i o svých vlastních zkušenostech se zvířaty.\n\nV srpnu 2019 se na Animal Planet ve Spojených státech amerických začal vysílat jeho nejnovější seriál \"Big, Small & Deadly\".\n"}
{"id": "1313792", "url": "https://cs.wikipedia.org/wiki?curid=1313792", "title": "Qeqertaq", "text": "Qeqertaq\n\nQeqertaq (zastarale \"Kekertak\", ) je osada v kraji Avannaata v Grónsku. Nachází se na jihovýchodě poloostrova Nuussuaq u zálivu Disko. Osada byla založena v roce 1830 jako Øen. V roce 2017 tu žilo 117 obyvatel. Všechny názvy osady znamenají \"ostrov\".\n\nPočet obyvatel Qeqertaqu v posledních dvou desetiletích stoupal, od roku 2006 ale opětovně klesá.\n"}
{"id": "1313813", "url": "https://cs.wikipedia.org/wiki?curid=1313813", "title": "Anna Kadeřávková", "text": "Anna Kadeřávková\n\nAnna Kadeřávková (* 24. července 1997 Praha) je česká herečka. Známou se stala zejména svou rolí \"Rozálie „Roziny“ Maléřové\" v seriálu Ulice.\n\nNarodila se v Praze. Vystudovala pražskou konzervatoř, obor hudebně dramatický.\n\nMá devět sourozenců, čtyři sestry a pět bratrů. Devět let se věnovala lehké atletice, zejména běhu na 800 m.\n\n\n"}
{"id": "1313816", "url": "https://cs.wikipedia.org/wiki?curid=1313816", "title": "Ferratum", "text": "Ferratum\n\nFerratum nebo Skupina Ferratum Group („Ferratum“ nebo „Skupina“) je mezinárodní poskytovatel finančních služeb. Tvoří ji společnost Ferratum Oyj a její dceřiné společnosti. Ferratum má sídlo ve finských Helsinkách. Od svého založení v květnu 2005 již stihlo expandovat mimo jiné do Evropy, Severní Ameriky, Jižní Ameriky a regionu Asie-Pacifiku.\n\nFerratum se specializuje na automatizované bankovní procesy s centralizovanou technologickou infrastrukturou a obchodním oddělením. Jeho proprietární, o velká data se opírající samoučící systém umožňuje okamžité schvalování žádostí o úvěr se špičkovým zabezpečením.\n\nFerratum založil v roce 2005 Jorma Jokela, jeho nynější generální ředitel (CEO). Vystudoval účetnictví na Vysoké škole obchodní v Kuopiu a Vysoké škole obchodní v Helsinkách. V Helsinkách založil společnost Jokela Capital Oy, již pak v letech 1998 až 2000 řídil na pozici generálního ředitele (CEO). V roce 2004 potom prodal Jokela Capital. V roce 2005 založil Ferratum a od té doby je jeho generálním ředitelem (CEO).\n\nFerratum je na špici poskytovatelů mobilních půjček spotřebitelům a malým podnikům. V současnosti je zastoupeno v Evropě, Severní Americe, Jižní Americe a regionu Asie-Pacifiku. Bankovní licence pro EU ho opravňuje k provozu ve všech zemích EU.\n\nV čele vedení Ferratum Group stojí Jorma Jokela a tvoří ho tým podnikavých a nadšených odborníků, kteří přinášejí znalosti z širokého spektra souvisejících oborů. \nLea Liigus má na starosti právní a regulatorní věci a také je generální ředitelkou (CEO) společnosti Ferratum Bank p.l.c., tedy bankovní dceřiné společnosti v rámci Skupiny. Vystudovala práva na Tertské universitě v Estonsku, kde získala titul LLM, a program smluvního a obchodního práva na finské Helsinské univerzitě. Než v roce 2006 nastoupila na svou pozici ve Skupině, přednášela obchodní a evropské právo na Estonské obchodní škole v Tallinnu a pracovala jako advokátka specializovaná na obchodní, finanční a evropské právo v advokátní kanceláři Sorainen.\n\nSaku Timonen je vedoucím půjčování a ve skupině pracuje od roku 2009. Od roku 1996 do roku 2001 studoval marketing a finance/ekonomii na Helsinské škole ekonomie a podnikového řízení. V letech 2000 až 2000 měl na starosti plánování marketingu a byl produktovým manažerem a manažerem vztahů v Sampo Bank. Od roku 2006 do roku 2009 byl produktovým manažerem nezajištěných produktů v GE Money Oy.\n\nDr. Clemens Krause je finanční ředitel Skupiny (CFO) a výkonný ředitel společnosti Ferratum Capital Germany GmbH. Vystudoval podnikové řízení na Westfälische Wilhelms-Universität v Münsteru. Od roku 1989 do roku 1994 pracoval na Institut für Rechnungswesen v Münsteru na svém Ph.D. V roce 1994 nastoupil do Bankgesellschaft Berlin AG, kde pracoval jako manažer a ředitel projektového financování. Než v roce 2012 nastoupil do Skupiny, zastával v Německu manažerské pozice v Deutsche Bahn, E-Loan Europe, E*Trade Germany, GE Money Bank (General Electric) a Commerzbank.\n\nAri Tiukkanen je obchodním a provozním ředitelem (COO) Skupiny. Studoval strojírenské inženýrství na Univerzitě užitých přírodních věd v Jyväskylä, absolvoval ji v roce 1986 s bakalářským titulem BSc (Engineering). Než v roce 2015 nastoupil do Skupiny, byl v letech 2012 až 2015 šéfem stavebnictví a průmyslu ve společnosti Metsä Wood, v letech 2012 až 2015 generálním ředitelem Icare Finland / Revenio Group, v letech 2006 až 2008 obchodním ředitelem skupiny Paloheimo Group, v letech 1999 až 2006 vedoucím stavebních výrobků ve společnosti Finnforest a v letech 1992 až 1999 zastával různé manažerské pozice ve skupině Halton Group.\n\nAkci společnosti Ferratum byly kótovány na hlavním seznamu burzy cenných papírů ve Frankfurtu dne 6. února 2015. Ferratum bylo první společností ze sektoru FinTech, kterou tato burza cenných papírů přijala k obchodování. Ve veřejné nabídce akcií si podíl ve společnosti Ferratum zakoupili mezinárodní institucionální investoři. Akcie se prodávaly po 17 eurech, tržní hodnota společnosti byla přibližně 370 milionů eur. Celkem se tak vybralo 48 milionů eur na financování růstu společnosti, například na pronikání do nových oblastí produktů či rozšiřování činnosti. I po zahájení veřejného obchodování je největším akcionářem společnosti Jorma Jokela.\n\nFerratum Group má evropskou bankovní licenci a uvádí, že její vizí dnes je stát se přední světovou mobilní bankou s širokou škálou produktů. Ferratum, průkopník mobilních spotřebitelských úvěrů v Evropě, klade důraz především na jednoduchá mobilní řešení, která splňují a překračují očekávání dnešních zákazníků.\n\nVe své Výroční zprávě za rok 2016 Ferratum uvádí: „Ve společnosti Ferratum nevěříme v banky. Alespoň ne v tradičním slova smyslu. Věříme ve finanční technologie, které jsou mobilní, uživatelsky vstřícné, mezinárodní a vysoce zabezpečené.\"\n\nPosláním společnosti je nabízet nejlepší spotřebitelské rozhraní pro půjčky a bankovní procesy, spolu s non-stop zákaznickým servisem dostupným online přes webové stránky Ferratum, mobilní aplikace a stránky a aplikace partnerů.\n\nFerratum kombinuje finanční služby s technologiemi a v současné době nabízí sedm produktů: Mikropůjčky, Plus Loans, Ferratum Credit, Ferratum Business, Ferratum P2P, Prime Loans a Mobilní bankovnictví.\n\nV roce 2016 pokračovalo Ferratum v rozšiřování svého podnikání s půjčkami v reakci na věčně rostoucí poptávku po alternativních a inovativních modelech poskytování úvěrů.\n\nVe Výroční zprávě za rok 2016 Ferratum Group uvádí, že „vytváření hodnoty pro zákazníky a investory je ambicí společnosti Ferratum od jejího založení v roce 2005. Ale stejně důležité je vytváření hodnoty pro partnery.\"\n\nFerratum tvrdí, že na rozdíl od tradičních bank „nespoléhá jen na vlastní schopnosti inovace, ale prostřednictvím partnerství vytváří vysoce flexibilní finanční ekosystém s cílem maximalizovat zákaznickou zkušenost. Tento partnerský přístup umožňuje rychlejší růst s nižšími kapitálovými výdaji. Produkty budou postaveny okolo celého životního cyklu zákazníka, a to díky zapojení partnerů z jak finančních, tak nefinančních technologických společností.\"\n\nVýroční zpráva dále upřesňuje, že „nová partnerství budou založena nejen na technologiích a relevanci pro náš finanční ekosystém“ a že Ferratum „upřednostňuje partnerství se společnostmi, se kterými sdílí podobné základní hodnoty: profesionalitu, inovativnost, ziskovost a jasné etické zásady.\"\n\nRůst s citem pro proporce – to je jádro toho, čemu Ferratum říká „Jormův princip“. Skupina je zisková od svého vzniku v roce 2005 a během posledních deseti let její příjmy stabilně rostly. Tvrdí, že toho dosáhla dlouhodobým rozšiřováním geografického dosahu a zákaznické a uživatelské základny.\nSkupina tvrdí, že se soustředí na udržitelný rozvoj a rozšiřování obchodní činnosti ze současné pozice předního poskytovatele mobilních půjček. Tato expanzivní strategie, která je v jádru obchodní strategie Skupiny, zahrnuje diverzifikaci geografické přítomnosti v evropském i světovém měřítku. Ferratum bude i nadále usilovat o růst a rozšiřování produktového portfolia uvnitř svých stávajících trhů v Evropě, Austrálii, na Novém Zélandu, v Brazílii, Mexiku a Kanadě.\n\nVyužívání mobilního bankovnictví v celosvětovém měřítku i nadále stoupá. Ve vybraných evropských zemích, USA a Austrálii byl v dubnu 2016 podíl majitelů chytrých telefonů a tabletů, kteří používají mobilní bankovnictví, 47 % – oproti 41 % v minulém roce. Analytici očekávají, že v roce 2021 budou své mobilní telefony používat více než 2 miliardy mobilních uživatelů, oproti 1,2 miliardám v roce 2016.\n\nJak se používání mobilního bankovnictví ujme, závisí na kvalitě přístupu k internetu. V roce 2016 už mobilní širokopásmové připojení pokrývalo 84 % světové populace. Mobilní širokopásmové připojení v zemích OECD dosáhlo v polovině roku 201 6 95,1 %, přičemž v severoevropských zemích a v Austrálii počet účastníků přesahoval 100 % populace. Trend rostoucího používání mobilního bankovnictví zahrnuje i segmenty populace s nižšími příjmy, které vlastní chytré telefony, a přitom v současné době nejsou klienty bank nebo bankovní služby používají jen omezeně, například si na účet jen nechávají posílat výplatu (anglicky se jim říká „underbanked customers“).\n\nCelosvětově došlo v sektoru finančních technologií („FinTech“) v průběhu roku 2016 k 50% poklesu investic, které dosáhly jen 24,7 miliard USD, oproti 46,7 miliardám USD v roce 2015. Největší optimismus v rámci sektoru FinTech patřil crowdfunding a poskytování úvěrů, zvláště P2P půjček. Průzkum také identifikoval trend k diverzifikovanějším obchodním modelům a expanzi do dalších zemí.\n\nZároveň jsou tradiční banky pod tlakem, aby snížily náklady, což souvisí s negativním dopadem prostředí s nízkými úrokovými sazbami. Banky po celé Evropě v posledních letech zavírají pobočky, čímž přicházejí o svou nejdůležitější konkurenční výhodu. Studie zjistila, že vpád nových technologií by v bankovním sektoru mohl do roku 2025 způsobit snížení tržeb o 10 až 40 %, přičemž FinTechy by obsluhovaly významnou část trhu. Očekává se, že v Německu by mohly FinTechy do roku 2020 získat až 5% podíl na trhu.\n\nVe své Výroční zprávě za rok 2016 Ferratum uvádí:\nFerratum tvrdí, že díky propojení mobilního bankovnictví, maloobchodních úvěrů a úvěrů pro malé a střední podniky je v ideální pozici, aby zachytilo obrovský potenciál, který skýtá revoluce chytrého bankovnictví a nedostatečně obsloužených úvěrových trhů.\n\nMobilní banka Ferratum, spuštěná v roce 2016 v Německu, Švédsku a Norsku, je revoluční novou platformu, která sestavuje celý finanční život zákazníka do jediné aplikace. Uživatelé se mohou v reálném čase dostat ke svým běžným účtům, úsporám a debetním kartám, a to snadným, bezpečným a mobilním způsobem bez ohledu na měnu.\n\nFerratum prohlašuje, že se spuštěním Mobilní banky vytvořilo globální platformu spojující zákazníky, uživatele P2P i poskytovatele služeb. Otevřená architektura aplikace mobilního bankovnictví umožňuje snadnou integraci widgetů ke službám publikovaným jinými společnostmi. Ty tím získají přístup k velké a neustále rostoucí světové zákaznické základně společnosti Ferratum a k neocenitelným informacím o chování zákazníků. \n\nMobilní banka používá behaviorální analýzu dat k vytváření inteligentních a cílených doporučení v reálném čase s cílem zlepšit zákaznickou zkušenost a postupně přidávat služby podle preferencí uživatelů.\n\nFerratum funguje jako mobilní banka, neboli 100% online banka, tedy nemá žádné pobočky. Zákazníci mohou 24 hodin denně, 7 dní v týdnu využívat zákaznickou podporu po telefonu, přes živý chat nebo emailem.\n\nZaložení účtu trvá jen pár minut, celý proces podávání žádosti probíhá online a není s ním žádné papírování.\n\nVšechno, co zákazník k založení účtu potřebuje, je cestovní pas nebo občanský průkaz, podle země. Celé ověření pak proběhne pomocí automatického ověření totožnosti tváře za využití běžné webové kamery na straně spotřebitele.\n\nZákazníci Mobilní banky Ferratum mohou platit za zboží a služby všude, kde se dá platit kartami MasterCard – a za menší nákupy se dá zaplatit jednoduše přiložením karty. Po každém použití karty zákazníkovi vyskočí oznámení na mobilním telefonu.\n\nZákazník může pomocí telefonu poslat peníze každému ze svých kontaktů. Stačí jen zadat jméno příjemce, jeho číslo mobilního telefonu a částku, kterou mu chce zaslat – ten pak dostane SMS s pokyny, jak peníze nasměrovat na svůj účet.\n\nDíky technologii automatického úvěrového hodnocení může Ferratum rozhodnout o úvěru během několika minut. Identifikace žadatele proběhne pomocí automatického ověření totožnosti tváře, systému Bank ID nebo přístupu k informacím z bankovního účtu.\n\nHodnocení a rozhodnutí o úvěru jsou řízená centrálně. K posouzení nových zákazníků slouží skórkarta žádosti a k posouzení opakovaných zákazníků se používá behaviorální skórkarta. Systém bodového hodnocení založený na analytice FICO společnost Ferratum dále rozvinula; kde je to možné, využívá veřejné databáze, národní úvěrové registry a veřejné daňové databáze. Dále se opírá o interní technologii analytiky na základě velkých dat, jejíž vstupy tvoří například používané internetové prohlížeče, chování při procházení internetu a členství v sociálních sítích. Systémy úvěrového hodnocení a identifikace, které Skupina používá, jsou natolik přísné, že podle statistik z konce roku 2016 bylo schváleno pouhých 14 % žádostí.\n\nPrůkopnický produkt Ferratum Micro je k dispozici od roku 2005 a spotřebitelům nabízí rychlý a snadný přístup k malým finančním částkám od 25 do 1000 eur na dobu od 7 do 90 dní. Mikropůjčky zprostředkovávají místní webové stránky Skupiny a mobilní aplikace.\n\nÚvěr Ferratum Plus je nabídkou především pro stávající zákazníky, s jejichž splácením jsou dobré zkušenosti. Tento produkt charakterizují větší částky (obvykle 300–5000 eur) a delší doby splatnosti, od 2 do 35 měsíců.\n\nProdukt Ferratum Credit, uvedený v roce 2013, se díky své flexibilitě stal významným růstovým faktorem Skupiny. Zákazníci mají možnost vybírat, splácet a znovu vybírat částky až do výše dohodnutého úvěrového limitu podle své finanční situace, až do konce smlouvy. Lze sjednat úvěrový rámec až do výše 3000 eur. \n\nÚvěry pro malé podniky jsou v současnosti k dispozici v pěti zemích. Jsou určené pro fungující malé podniky, které mají za sebou nejméně dva roky úspěšného fungování. Tyto úvěry jsou v rozmezí 2 000 až 10 0000 eur a běžně se používají jako provozní kapitál a překlenovací financování.\n\nProdukt Prime Loans byl spuštěn v roce 2017 ve Finsku a jedná se o největší úvěrový produkt Skupiny. Doba splácení této půjčky může být až 10 let a k dispozici je částka až do 20 000 eur.\n\nFerratum soupeří s tradičními a digitálními bankami a s ostatními FinTechy, především v oblasti půjček pro spotřebitele a drobné podnikatele. Zároveň se Ferratum na ostatní FinTechy dívá jako na své partnery, což souvisí s rozšiřováním obchodního modelu na služby mobilního bankovnictví, včetně vkladů. \n\nO trh mobilního bankovnictví a půjček se urputně bojuje – Ferratum Group k tomu ve své Výroční zprávě za rok 2016 uvádí, že „může těžit ze své rozšiřitelné technologické platformy, což je jasné konkurenční výhoda. Jeho IT architektura je od prvopočátku mobilní, navržená jako samoučící a otevřená rozšířením třetích stran i novým produktům společnosti Ferratum, jako je služba P2P investic“. Skupina tvrdí, že zajišťuje, aby zákazníci vždycky dostali nejmodernější služby, bez ohledu na to kde a kdy je potřebují.\n\nPodle své Výroční zprávy za rok 2016 Skupina očekává, že objem spotřebitelských úvěrů poroste rychleji než tržní průměr, a to na základě jak nových zákazníků, tak pokračující diverzifikace produktů na trhu spotřebitelských úvěrů a růstu nových trhů. \nSkupina očekává, že „Ferratum Business“ (úvěrování malých a středních podniků) bude i nadále získávat podíl na trhu na pěti stávajících trzích a že bude pronikat na nové trhy. \nMobilní banka Ferratum bude uváděna do ostrého provozu i v dalších zemích a očekává se, že přiláká nové zákazníky, udrží věrnost zákazníků, podnítí křížový prodej, zvýší objem vkladů a diverzifikuje měny vkladů. \nMezi externími faktory, které podle Výroční zprávy za rok 2016 mohou ovlivnit obchodní rozvoj společnosti Ferratum), jsou: \n"}
{"id": "1313823", "url": "https://cs.wikipedia.org/wiki?curid=1313823", "title": "Křídová technika", "text": "Křídová technika\n\nKřídová technika nebo též krejonová manýra, tužková technika (fr. Manière de crayon) je grafická technika tisku z hloubky napodobující křídovou kresbu. Původně sloužila k reprodukci křídových nebo uhlových kreseb a pastelů. V tisku z plochy se tak označuje jemná litografie provedená na kameni velmi tvrdou tužkou.\nPodle Béguina objevili techniku roku 1735 Angličané Arthur Pond a Charles Knapton, ale začal ji využívat roku 1740 až francouzský grafik Jean Charles François, původně pro reprodukci křídových kreseb. Pro metodu vícebarevného leptu z několika štočků ji přizpůsobil Louis-Marin Bonnet, který postup publikoval roku 1769 v díle \"Le pastel en gravure\". Krejonová manýra byla oblíbená v době rokoka. Mistrem této techniky byl Gilles Demarteau (1722-1776), který reprodukoval stovky děl Bouchera a Hueta takovým způsobem, že byly téměř nerozeznatelné od původních kreseb. Další grafici reprodukovali díla Watteaua a Fragonarda. Podobně pracoval také Louis Maria Bonnet (1743-1783), který se specializoval na vícebarevné dámské portréty.\n\nKolem roku 1760 Thomas Gainsborough a po něm další angličtí grafici začali používat tuto techniku v kombinaci s Vernis mou. Svá díla tak tvořili také Alexandre-Gabriel Decamps a Félicien Rops.\nKřídová technika se podobá tečkovací manýře, ale zachovává charakter kresebných linií, vytvořených řadami teček. Původně byla používána jako druh rytiny k přímé práci na kovové desce. Obvykle se kombinuje se suchou jehlou nebo tečkovací technikou.\n\nPro leptání se na desku pokrytou pevným a začazeným krytem přenese stranově obrácená kresba. Pomocí zvláštních nástrojů - ruletou (ozubené kolečko v držátku), moletou (kulička se zoubky ke změkčení obrysů), matoárem (\"mattoire\", otočná poloviční kulička s nepravidelnými zoubky), svazkem jehel, ešopem se do krytu prorazí čáry kresby až na kov. Čáru je třeba několikrát opakovat pro dosažení správné hustoty bodů. Poté se deska silně zaleptá. Při vícebarevné křídové technice se používá soutisk z několika desek.\n\nVětšina grafických listů zhotovených křídovou technikou kombinuje tuto metodu s leptem a akvatintou.\nTechnika je založena na vlastnosti syrského asfaltu, který se působením světla stane nerozpustný v terpentýnu. Kovová deska se natře roztokem syrského asfaltu v terpentýnu a po zaschnutí se na ni kreslí litografickou křídou nebo černou retušovací tužkou při slabém umělém osvětlení. Kresbu je možno přenést také z nějakého průhledného materiálu (sklo, astralon), který se přiloží na kryt. Výhodou tohoto postupu je, že kresbu není třeba stranově převracet. Deska se pak exponuje 2-3 hodiny na slunci. Na neosvětlených místech pokrytých kresbou zůstává asfalt rozpustný a lze ho smýt tamponem namočeným v terpentýnu. Po zaprášení akvatintovým zrnem s leptá do hloubky. Zbylý světlem vytvrzený asfalt lze změkčit a smýt petrolejem. Kresba si uchovává i drobné detaily.\n\n"}
{"id": "1313825", "url": "https://cs.wikipedia.org/wiki?curid=1313825", "title": "Gérard Lelievre", "text": "Gérard Lelievre\n\nGérard Lelièvre (13. listopadu 1949, Laval) je bývalý francouzský atlet, chodec, trojnásobný účastník olympijských her.\n\nCelkem třináctkrát se stal mistrem Francie v chůzi na 20 kilometrů a desetkrát na padesátikilometrové trati. Na olympiádě v roce 1976 obsadil v závodě na 20 kilometrů chůze deváté místo. Na evropském halovém šampionátu v roce 1981 v Grenoblu vybojoval třetí místo v chůzi na 5000 metrů. Na evropském i světovém šampionátu v následujících dvou letech skončil v závodě na 20 kilometrů chůze vždy těsně pod stupni vítězů (4., resp. 5. místo). Jeho největším úspěchem bylo vítězství v závodě na 5000 metrů na halovém mistrovství světa v roce 1985 v osobním rekordu 19:06,20.\n\n"}
{"id": "1313826", "url": "https://cs.wikipedia.org/wiki?curid=1313826", "title": "Malování", "text": "Malování\n\nMalování může být:\n\n"}
{"id": "1313827", "url": "https://cs.wikipedia.org/wiki?curid=1313827", "title": "Margot", "text": "Margot\n\nMargot (ve francouzštině čteno [maʁɡo]) je francouzská domácká varianta ženského osobního jména Marguerite, které je obdobou českého Markéta. Margot se používá také ustrnule jako základní varianta.\n\nMezi nositelky jména Margot v této podobě patří:\n"}
{"id": "1313828", "url": "https://cs.wikipedia.org/wiki?curid=1313828", "title": "Marguerite", "text": "Marguerite\n\nMarguerite (francouzsky čteno [maʁɡəʁit]) je francouzské osobní ženské jméno, obdoba českého Markéta. Francouzskou domáckou variantou tohoto jména je Margot.\n\nMezi nositelky jména Marguerite patří:\n"}
{"id": "1313829", "url": "https://cs.wikipedia.org/wiki?curid=1313829", "title": "Sarfannguit", "text": "Sarfannguit\n\nSarfannguit (zastarale \"Sarfánguit\") nebo Sarfannguaq (zastarale \"Sarfánguaq\") je osada v kraji Qeqqata v Grónsku. Byla založena v roce 1843. V roce 2017 tu žilo 114 obyvatel. Název znamená \"pomalejší (osada)\".\n\nPočet obyvatel Sarfannguitu byl v posledních dvou desetiletích stabilní.\n"}
{"id": "1313830", "url": "https://cs.wikipedia.org/wiki?curid=1313830", "title": "Hank Aaron", "text": "Hank Aaron\n\nHenry Louis \"Hank\" Aaron (* 5. února 1934, Mobile) je bývalý americký baseballista. Dosáhl pálkařského průměru 305, zaznamenal 3771 odpalů a 755 homerunů, což byl v Major League Baseball 33 let rekord. Na profesionální úrovni působil v letech 1954-1976, hrál za dva kluby Milwaukee/Atlanta Braves (1954–1974) a Milwaukee Brewers (1975–1976). Za tu dobu byl ve všech sezónách, tedy 25krát, vybrán do týmu all-stars, což je dosud rekord. Jednou vyhrál Světovou sérii (1957). Roku 1982 byl uveden do baseballové Síně slávy. V roce 2002 obdržel vyznamenání Presidential Medal of Freedom. V současnosti je viceprezidentem klubu Atlanta Braves. Měl přezdívku \"The Hammer\" (Kladivo) nebo \"Hammerin' Hank\" (Kladivoun Hank). Nosil na zádech číslo 44, které bylo na jeho počest navždy vyřazeno ze sady dresů v klubech Atlanta Braves i Milwaukee Brewers.\n\n"}
{"id": "1313831", "url": "https://cs.wikipedia.org/wiki?curid=1313831", "title": "Gordon Stewart Northkott", "text": "Gordon Stewart Northkott\n\nGordon Stewart Nortkott (9. listopadu 1906 Bladworth, Saskatchewan – 2. října 1930 San Quentin, Kalifornie, USA) byl kanadský sériový vrah.\n\nNarodil se v roce 1906 v kanadské provincii Saskatchewan, ale vyrůstal v Britské Kolumbii. V roce 1924 se s rodinou přestěhoval do Los Angeles. Jeho otec mu koupil pozemek v kalifornském Wineville a podporoval ho při budování nové drůbeží farmy. Nortkott se stal známým tím, že v roce 1920 unesl několik dětí, které pohlavně zneužíval a poté zabil na své farmě. Jeho matka Sarah Louise Nortkottová byla spolupachatelkou. Dne 19. září 1928 nedaleko Vernonu v Britské Kolumbii byli oba zatčeni kanadskou policií.\n\nOba byli vydáni zpět do Kalifornie, kde byli souzeni. Jeho matka se přiznala k vraždě Waltera Collinse, který žil v Los Angeles a zmizel po návštěvě kina 10. března 1928. Soud si nebyl jistý, zda přiznání bylo pravdivé, protože tělo oběti nebylo nikdy nalezeno. Přiznání ji zachránilo před trestem smrti a tak dne 31. prosince 1928 byla odsouzená na doživotí. Uvězněná byla ve státní věznici v California Correctional Institution, kde strávila 12 roků, pak byla propuštěná. Zemřela v roce 1944. V roce 1929 začal proces s Gordonem Northcottonem v Riverside County. Dne 13. února 1929 ho soudce Richter Freeman odsoudil k trestu smrti. Byl oběšen 2. října 1930 ve věznici San Quentin.\n\nNa motivy Nortkottonových činů byl natočen americký celovečerní film \"Výměna\".\n\n"}
{"id": "1313833", "url": "https://cs.wikipedia.org/wiki?curid=1313833", "title": "Help Me Make It Through the Night", "text": "Help Me Make It Through the Night\n\n„Help Me Make It Through the Night“ je zřejmě nejznámější písní amerického písničkáře Krise Kristoffersona. Píseň složil a nahrál v roce 1970. Ve stejném roce píseň nahrála také zpěvačka Sammi Smith, její verze patří mezi nejúspěšnější country singly všech dob. Postupně tuto píseň nahrály desítky známých zpěváků a zpěvaček, například Glen Campbell, Loretta Lynn, Elvis Presley, Tammy Wynette, Johnny Cash a June Carter Cash v duetu, a řada dalších.\n\nNa melodii písně \"Help Me Make It Through the Night\" se zpívá více českých textů. Následující seznam je seřazen od přebásněného původního textu až po texty, které s originálním textem nijak nesouvisí:\n"}
{"id": "1313835", "url": "https://cs.wikipedia.org/wiki?curid=1313835", "title": "Porciunkule", "text": "Porciunkule\n\nPorciunkule – z italského \"Porzioncula\", \"Porziuncola\" či latinského \"Portiuncula\" – „údělíček“, „podílek“, „malý pozemek“, může označovat:\n"}
{"id": "1313836", "url": "https://cs.wikipedia.org/wiki?curid=1313836", "title": "Dana Poláková", "text": "Dana Poláková\n\nDana Poláková (* 13. června 1973, Chomutov) je česká herečka a zpěvačka. Absolvovala hereckou konzervatoř v Brně načež se stala členkou souboru HaDivadla. Od roku 2002 působila v Divadle Komedie až do jeho zrušení v roce 2012. Nyní je součástí spolku 2012 ve kterém s Gabrielou Míčovou, Monikou A. Fingerovou, Lucií Roznětínskou vytvořila představení Neubližujme si, jejímž cílem je prevence šikany na základních školách.\n"}
{"id": "1313840", "url": "https://cs.wikipedia.org/wiki?curid=1313840", "title": "Děkanát Pławniowice", "text": "Děkanát Pławniowice\n\nPławniowický děkanát se nachází v diecézi gliwické a zahrnuje následující farnosti:\n"}
{"id": "1313841", "url": "https://cs.wikipedia.org/wiki?curid=1313841", "title": "Giuliana Salceová", "text": "Giuliana Salceová\n\nGiuliana Salceová (* 16. června 1955, Řím) je bývalá italská atletka, jejíž specializací byla sportovní chůze.\n\nNejvětších úspěchů dosáhla na halových šampionátech. Na světových halových hrách v roce 1985 zvítězila v závodě v chůzi na 3000 metrů. V roce 1987 získala stříbrnou medaili v této disciplíně na evropském i světovém halovém šampionátu. Její osobní rekord na 3000 metrů 12:31,57 pochází z roku 1985.\n"}
{"id": "1313843", "url": "https://cs.wikipedia.org/wiki?curid=1313843", "title": "Tragédie Ruprechta Falckého", "text": "Tragédie Ruprechta Falckého\n\nTragédie Ruprechta Falckého (anglicky Tragedy of Prince Rupert) je česká akční hra z roku 2017. Hru vytvořil vývojář vystupující jako Spytihněv. Hra se inspiruje filmy Karla Zemana.\nHra vypráví o Ruprechtu Falckém, který je sice historickou postavou, ale příběh hry je plně fiktivní. Ruprecht létá s historickým horkovzdušným balónem (montgolfiérou), který mu umožňuje i potápět se do hlubin. Ruprecht se jednoho dne doslechne, že sultán nechá svou dceru vdát se za šlechtice s létajícím strojem. Ruprecht se vydá k sultánovu paláci, kde však na něj čeká námořnictvo jež proti němu sultán vyšle.\nHráč ovládá Ruprechtův balón, se kterým volně létá otevřeným světem, střílí z kanónu a s pomocí kotvy může lovit předměty z moře. Střelbou do nepřátel hráč získává skóre a zvyšuje postup bitvy, kdy přibývá počet nepřátel i nové typy nepřátel. Potopením nepřátelské lodě zůstane na hladině sud se střelným prachem, který lze vylovit kotvou a později aktivovat explozi, která zneškodní nepřátele i projektily v okolí balónu. Cílem je vyhrát bitvu zničením Kohoutího plavidla (objeví se až v pokročilé fázi bitvy), ze kterého po sestřelení spadne do moře ukradená hvězda. Hráč musí hvězdu vylovit a vrátit ji na nebe (vystoupat s balónem na úroveň vesmíru). Bitva pak začíná od začátku s vyšší obtížností (loop), v rámci jedné hry je tak možné vrátit i více hvězd na nebe. Hvězdy na nebi zůstávají natrvalo i v příštích bitvách, kam je hráč umístil. Hráč také může kdykoliv opustit bitvu a prozkoumávat otevřený svět hry. Přitom může odkrývat příběh a získávat nové členy posádky, kterou ztvárnili živí herci a zvířata. Hra také obsahuje řadu možností jež ozvláštňují hratelnost - hráč může nechat svůj balón, aby byl sněden velrybou, kterou pak ovládá a pojídá menší rybky, nebo se proměnit na medúzu.\n"}
{"id": "1313845", "url": "https://cs.wikipedia.org/wiki?curid=1313845", "title": "Olga Krištopová", "text": "Olga Krištopová\n\nOlga Krištopová (* 23. června 1957) je bývalá sovětská atletka, jejíž specializací byla sportovní chůze.\n\nDvakrát se stala mistryní SSSR v chůzi na 10 kilometrů – poprvé v roce 1984, podruhé v roce 1986. O rok později dosáhla svého největšího úspěchu – zvítězila na halovém mistrovství světa v chůzi na 3000 metrů. Zároveň vytvořila světový rekord v této disciplíně časem 12:05,49.\n"}
{"id": "1313850", "url": "https://cs.wikipedia.org/wiki?curid=1313850", "title": "Krišana", "text": "Krišana\n\nKrišana ( \"Crișana\", \"Körösvidék\", \"Kreischgebiet\") je středoevropský region v povodí řeky Kriš. Jeho tradičním centrem je Oradea (Velký Varadín), dalšími velkými městy jsou Debrecín a Arad. Na počátku 10. století zde vládl kníže Menumorut, jehož říši zabrali Maďaři a až do roku 1918 byla Krišana součástí Uherského království, pak byla rozdělena mezi Maďarsko (župy Békés a Hajdú-Bihar) a Rumunsko (župy Bihor a Arad, částečně i Satu Mare a Sălaj). Na jihu hraničí s Banátem, od něhož ji odděluje řeka Mureș, západní hranici tvoří Tisa a severní Szamos. Na východě hraničí Krišana se Sedmihradskem, i když někdy bývá považována pouze za jednu z podoblastí Sedmihradska. Krajina je převážně rovinatá, pouze ve východní části se vypíná pohoří Munții Apuseni, kde leží nejvyšší vrchol Cucurbăta Mare (1849 m n. m.). Obyvatelstvo tvoří převážně Rumuni a Maďaři, většina někdejší německé menšiny se vystěhovala, v jižní části Krišany zvané Pomorišje žijí také Srbové. V minulosti oblast proslula zlatými doly, rozvinuté je také vinařství.\n\n"}
{"id": "1313851", "url": "https://cs.wikipedia.org/wiki?curid=1313851", "title": "Římskokatolická farnost Stražisko", "text": "Římskokatolická farnost Stražisko\n\nŘímskokatolická farnost Stražisko je územní společenství římských katolíků s farním kostelem sv. Andělů strážných v děkanátu Konice.\nFarnost Stražisko byla vyfařena v roce 1859 z farnosti Přemyslovice a náleží do ní území obce Stražisko s následujícími sakrálními památkami:\n\n"}
{"id": "1313853", "url": "https://cs.wikipedia.org/wiki?curid=1313853", "title": "Šrotový tisk", "text": "Šrotový tisk\n\nŠrotový tisk, ražená technika, též bělořez (něm. \"Schrottdruck\", \"Schrottblatt\", \"Schrotschnitt\", fr. \"Le criblé\", \"manière criblée\", \"gravure au criblé\", angl. \"metalcut\", \"dotted manner\") je grafická technika tisku z výšky z kovové matrice, která je v ploše zdobena raženými ornamenty. Název je odvozen ze staroněmeckého \"scrotan\" = \"schneiden\" (řezat).\n\nLidový šrotový tisk vznikl ve 2. polovině 15. století patrně v Čechách a odtud se rozšířil do Německa. Krejča klade vznik techniky do dolnorýnských kovotepeckých dílen a uvádí souvislost také s puncovou technikou výzdoby knižních vazeb. První datovaný tisk, zobrazující Sv. Bernarda Sienského, pochází z roku 1454. Ještě před koncem 15. století byl šrotový tisk opuštěn. V dobovém kontextu tato kontrastní tisková technika zřejmě odpovídala symbolice zápasu světla a tmy.\n\nTechnika \"kovořezu\", která byla obdobou dřevořezu, užívala tenké kovové destičky, z nichž byla netisknoucí plocha odřezána nebo zatlačena do pozadí pomocí razidel. Centrem této techniky bylo Porýní a Nizozemí. Kolem roku 1500 zaznamenala rozkvět ve Francii, kde ji využívali zejména k tisku iniciál a zdobených okrajů v tzv. knihách hodinek. Nejznámějším grafikem, který užíval kovořez k převedení předloh Hanse Holbeina mladšího byl Francouz Jacob Faber, známý též jako Mistr IF.\n\nObdoba šrotového tisku byla později užívána v některých technikách hlubotisku (\"puncovaná a tečkovaná rytina\") a při přepisu notových partitur. Až do první poloviny 20. století byly noty a další znaky raženy do notové osnovy zhotovené rytím. Matrice se pak vytiskly na speciální papír, ze kterého byly přeneseny na litografický kámen. Finální tisk byl proveden litografií či ofsetem.\n\nDávno zapomenutá technika byla znovu objevena na konci 19. století historikem a spisovatelem Pierre Gusmanem.\nTechnika je odvozena z dřevořezu. Jako štoček byla užita kovová deska, nejčastěji měděná, ale též bronzová, cínová nebo olověná. Ta oproti dřevořezu dovolovala zhotovit větší počet otisků. Kresba byla vyryta pomocí rydel (šrotová rytina) nebo nožů (šrotový kovořez) tak, že tisknoucí linie provází bílá obrysová linka (proto \"bělořez\"). Okolní plochy jsou zdobeny víceméně pravidelným negativním dekorativním vzorem vytvořeným razidly různého tvaru (kroužky, křížky, hvězdičky). \n\n"}
{"id": "1313854", "url": "https://cs.wikipedia.org/wiki?curid=1313854", "title": "Pavel Hadamczik", "text": "Pavel Hadamczik\n\nPavel Hadamczik [pavel hadamčik] (* 16. února 1967 Opava) je český fotbalový trenér a činovník. Žije v Opavě-Jaktaři. Jeho otec Evžen Hadamczik byl fotbalovým trenérem (mj. dvojnásobný mistr Československa s Baníkem Ostrava – 1979/80 a 1980/81), jeho strýc Alois Hadamczik je hokejovým trenérem a podnikatelem.\n\nNa jaře 2001 byl asistentem Jaroslava Gürtlera u prvoligového mužstva SFC Opava (17.–30. kolo).\n\nPůsobil jako generální manažer v FC Baník Ostrava a SFC Opava. V Ostravě byl u zatím posledního mistrovského titulu (2003/04), v Opavě o pár let později stál u velkého znovuzrození, kdy tým postoupil z krajského přeboru až do druhé ligy.\n\n\n"}
{"id": "1313856", "url": "https://cs.wikipedia.org/wiki?curid=1313856", "title": "Oherský rift", "text": "Oherský rift\n\nOherský rift (též ohárecký rift, někdy též \"podkrušnohorský prolom\", zastarale \"krušnohorsko-oharecká tektonicko-vulkanická zóna\" ) je název pro geologickou strukturu, kterou tvoří rozsáhlý asymetrický tektonický příkop. Název dostal podle řeky Ohře, která riftem protéká.\n\nTento rift náleží k největšímu tektonicko-sedimentárnímu systému Centrální Evropy. Probíhá oblastí severozápadních Čech, na západě přesahuje do Bavorska do Horní Falce až k tzv. francké geologické linii. Na severu Čech pokračuje přes Žitavskou pánev a u Zhořelce až do Polska. Jeho celková délka se uvádí přibližně 280 km, ve střední části je široký 25 km. Je vymezen dvěma výraznými zlomy. Severozápadní ohraničení tvoří \"krušnohorský zlom\", jihovýchodní \"litoměřický zlom\". Vznikl na rozhraní dvou základních bloků Českého masívu.\nTím prvním je blok krušnohorský, tzv. \"saxothuringikum\" (sasko-durynská jednotka), tím druhým je tepelsko-barrandienský blok, tzv. \"bohemikum\".\nJeho vznik souvisí s odezvou alpinských horotvorných procesů v Českém masivu.\n\nProjevem těchto procesů byla vulkanická činnosti, která začala již ve druhohorách ve svrchní křídě, ovšem vrcholu dosáhla ve třetihorách. Celkem byly vymezeny na území Česka čtyři vulkanické fáze. Jejich samostatnost je podložena geologickými pracemi. Z důvodu chybějících paleontologických nálezů byla jejich samostatnost potvrzena měřením absolutního stáří K-Ar metodou (draslík-argonová metoda).\nHlavní fáze se odehrávaly v období svrchního eocénu až spodního miocénu (40 – 18 mil. let). Její dozvuky sahají až do čtvrtohor.\n\nOherským riftem se během třetihor dostalo na povrch magma, které umožnilo vznik vulkanických těles v oblasti dnešních Doupovských hor a Českého středohoří. Přitom došlo k poklesům a vzniku podkrušnohorských pánví, kde se ukládaly organické hmoty, ze kterých později vznikly sloje hnědého uhlí. Zároveň však došlo k vyzdvižení Krušných hor.\n\nS vulkanickou aktivitou souvisí i vznik termálních pramenů v Karlových Varech a chladných pramenů v západočeských Mariánských a Františkových Lázních. Rovněž výskyty mofet v národní přírodní rezervaci Soos a jejím okolí jsou dozvukem vulkanické činnosti v oherském riftu.\nDalšími projevy doznívající vulkanické činnosti jsou i opakující se seismické roje v západních Čechách. Dochází k nim na křížení oherského riftu s mariánskolázeňským zlomem.\n\n\n"}
{"id": "1313858", "url": "https://cs.wikipedia.org/wiki?curid=1313858", "title": "III. třída okresu Kutná Hora", "text": "III. třída okresu Kutná Hora\n\nIII. třída okresu Kutná Hora patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Kutná Hora. Hraje se každý rok od léta do jara se zimní přestávkou. Vítěz každé ze skupin postupuje do II. třídy okresu Kutná Hora.\n"}
{"id": "1313859", "url": "https://cs.wikipedia.org/wiki?curid=1313859", "title": "III. třída okresu Mělník", "text": "III. třída okresu Mělník\n\nIII. třída okresu Mělník patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Mělník. Hraje se každý rok od léta do jara se zimní přestávkou. Hraje se ve dvou skupinách (označených A a B), každá skupina má 14 účastníků (celkem tedy 28 týmů) z okresu Mělník, každý s každým hraje jednou na domácím hřišti a jednou na hřišti soupeře. Celkem se tedy hraje 24 kol. Vítěz každé ze skupin postupuje do II. třídy okresu Mělník.\n\n"}
{"id": "1313860", "url": "https://cs.wikipedia.org/wiki?curid=1313860", "title": "III. třída okresu Mladá Boleslav", "text": "III. třída okresu Mladá Boleslav\n\nIII. třída okresu Mladá Boleslav patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Mladá Boleslav. Hraje se každý rok od léta do jara se zimní přestávkou. Hraje se ve dvou skupinách (označených A a B), každá skupina má 14 účastníků (celkem tedy 28 týmů) z okresu Mladá Boleslav, každý s každým hraje jednou na domácím hřišti a jednou na hřišti soupeře. Celkem se tedy hraje 24 kol. Vítěz každé ze skupin postupuje do II. třídy okresu Mladá Boleslav.\n\n"}
{"id": "1313862", "url": "https://cs.wikipedia.org/wiki?curid=1313862", "title": "III. třída okresu Nymburk", "text": "III. třída okresu Nymburk\n\nIII. třída okresu Nymburk patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Nymburk. Hraje se každý rok od léta do jara se zimní přestávkou. Hraje se ve dvou skupinách (označených A a B), každá skupina má 14 účastníků (celkem tedy 28 týmů) z okresu Nymburk, každý s každým hraje jednou na domácím hřišti a jednou na hřišti soupeře. Celkem se tedy hraje 24 kol. Vítěz každé ze skupin postupuje do II. třídy okresu Nymburk.\n\n"}
{"id": "1313864", "url": "https://cs.wikipedia.org/wiki?curid=1313864", "title": "Tiniteqilaaq", "text": "Tiniteqilaaq\n\nTiniteqilaaq nebo Teniteqilaq (v tunumiitu Tiilerilaaq, zastarale \"Tiniteqilâq\", \"Tîlerilâq\" nebo \"Teniteqilâq\") je město v kraji Sermersooq na západním pobřeží Grónska. V roce 2016 tu žilo 103 obyvatel. Název osady znamená \"místo s mnoha kopci\".\n\nPočet obyvatel Tiniteqilaaqu klesá, stejně jako počet obyvatel Kuummiitu a Isortoqu.\n"}
{"id": "1313865", "url": "https://cs.wikipedia.org/wiki?curid=1313865", "title": "Ataa", "text": "Ataa\n\nAtaa (zastarale \"Atâ\") je zaniklá osada v grónském kraji Avannaata. Byla opuštěna v roce 1960. Nachází se na západním pobřeží ostrova Alluttoq, asi 60 km severně od Ilulissatu a 30 km jihovýchodně od Qeqertaqu.\n"}
{"id": "1313867", "url": "https://cs.wikipedia.org/wiki?curid=1313867", "title": "III. třída okresu Příbram", "text": "III. třída okresu Příbram\n\nIII. třída okresu Příbram patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Příbram. Hraje se každý rok od léta do jara se zimní přestávkou. Hraje se ve dvou skupinách (označených A a B), každá skupina má 14 účastníků (celkem tedy 28 týmů) z okresu Příbram, každý s každým hraje jednou na domácím hřišti a jednou na hřišti soupeře. Celkem se tedy hraje 24 kol. Vítěz každé ze skupin postupuje do II. třídy okresu Příbram.\n\n"}
{"id": "1313869", "url": "https://cs.wikipedia.org/wiki?curid=1313869", "title": "III. třída okresu Rakovník", "text": "III. třída okresu Rakovník\n\nIII. třída okresu Rakovník patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Rakovník. Hraje se každý rok od léta do jara se zimní přestávkou. Vítěz každé ze skupin postupuje do II. třídy okresu Rakovník.\n"}
{"id": "1313870", "url": "https://cs.wikipedia.org/wiki?curid=1313870", "title": "Willie Mays", "text": "Willie Mays\n\nWillie Howard Mays Jr. (* 6. května 1931, Westfield, Alabama) je bývalý americký baseballista. Dosáhl pálkařského průměru 302, zaznamenal 3283 odpalů a 660 homerunů. Na profesionální úrovni působil v letech 1951-1973, hrál za dva kluby: New York/San Francisco Giants (1951–1952, 1954–1972) a New York Mets (1972–1973). Za tu dobu byl 24krát vybrán do týmu all-stars. Jednou vyhrál Světovou sérii (1954). Roku 1979 byl uveden do baseballové Síně slávy. V roce 2015 obdržel vyznamenání Presidential Medal of Freedom. Měl přezdívku \"The Say Hey Kid\". Nosil na zádech číslo 24, které bylo na jeho počest navždy vyřazeno ze sady dresů San Francisco Giants.\n"}
{"id": "1313872", "url": "https://cs.wikipedia.org/wiki?curid=1313872", "title": "Aappilattoq (Kujalleq)", "text": "Aappilattoq (Kujalleq)\n\nAappilattoq (zastarale \"Augpilagtoq\" nebo \"Ãpilátok\") je osada v kraji Kujalleq v Grónsku. V roce 2017 tu žilo 101 obyvatel, živících se převážně rybolovem. Název osady znamená \"červená řasa\".\n\nV Aappilattoqu se nachází obchod patřící společnosti KNI, opravna a hasičská stanice. Je tu také škola s názvem \"Jaajap Attuarfia\", ve které se v roce 2006 učilo 22 žáků, a kostel.\n\nPočet obyvatel většiny osad v Kujallequ klesá, s mnoha osadami velice rychle zanikajícími. Počet obyvatel Aappilattoqu se snížil o více než 46 % oproti počtu obyvatel z roku 1991 a o téměř 36 % oproti roku 2000.\n"}
{"id": "1313873", "url": "https://cs.wikipedia.org/wiki?curid=1313873", "title": "III. třída okresu Praha-východ", "text": "III. třída okresu Praha-východ\n\nIII. třída okresu Praha-východ patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Praha-východ. Hraje se každý rok od léta do jara se zimní přestávkou. Hraje se ve dvou skupinách (označených A a B), každá skupina má 14 účastníků (celkem tedy 28 týmů) z okresu Praha-východ, každý s každým hraje jednou na domácím hřišti a jednou na hřišti soupeře. Celkem se tedy hraje 24 kol. Vítěz každé ze skupin postupuje do II. třídy okresu Praha-východ.\n\n"}
{"id": "1313874", "url": "https://cs.wikipedia.org/wiki?curid=1313874", "title": "Seznam cukrovarů v Praze", "text": "Seznam cukrovarů v Praze\n\nSeznam cukrovarů v Praze obsahuje cukrovary postavené v Praze a okresech sousedních, které byly později k Praze připojeny. Cukrovary jsou řazeny podle data svého vzniku. Seznam není úplný.\n\n\n"}
{"id": "1313875", "url": "https://cs.wikipedia.org/wiki?curid=1313875", "title": "III. třída okresu Praha-západ", "text": "III. třída okresu Praha-západ\n\nIII. třída okresu Praha-západ patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Praha-západ. Hraje se každý rok od léta do jara se zimní přestávkou. Hraje se ve dvou skupinách (označených A a B), každá skupina má 14 účastníků (celkem tedy 28 týmů) z okresu Praha-západ, každý s každým hraje jednou na domácím hřišti a jednou na hřišti soupeře. Celkem se tedy hraje 24 kol. Vítěz každé ze skupin postupuje do II. třídy okresu Praha-západ.\n\n"}
{"id": "1313876", "url": "https://cs.wikipedia.org/wiki?curid=1313876", "title": "Výběrové zkreslení", "text": "Výběrové zkreslení\n\nVýběrové zkreslení (anglicky \"selection bias\") je zkreslení či systematická chyba způsobena výběrem jistých jednotlivců (pozorovatelů, respondentů), vzorků, skupin, oblastí, dob či dat. Nereprezentativní výsledky pak ovlivní celkové hodnocení. Výběrové zkreslení je časté například v ekonomii.\n\n"}
{"id": "1313879", "url": "https://cs.wikipedia.org/wiki?curid=1313879", "title": "Publikační zkreslení", "text": "Publikační zkreslení\n\nPublikační zkreslení (anglicky \"publication bias\") je zkreslení v publikaci výzkumu. Je to způsobeno například tím, že se nepublikují výzkumy, které mají negativní (nepředpokládané) výsledky. To lze například omezit tím, že se výzkumné studie nezávisle předem registrují. Zkreslení může ale být tendenční například z důvodu peer review. Na možné zkreslení bylo poukázáno při rozboru pouhých 16 článků pro citlivost klimatu v modelech globálního oteplování, pozdější práce na větším počtu článků ovšem toto zkreslení vyvrací.\n\nKe zjištění publikačního zkreslení z metaanalýz lze například použít Beggův či Eggerův test. Testy ale využívají jistých předpokladů (normální rozdělení respektive linearita).\n\n"}
{"id": "1313882", "url": "https://cs.wikipedia.org/wiki?curid=1313882", "title": "Silnice II/180", "text": "Silnice II/180\n\nSilnice II/180 je silnice II. třídy, která vede z Chotíkova do Nevřeně. Je dlouhá 70,3 km. Prochází jedním krajem a třemi okresy.\n\n\n\n\n\n"}
{"id": "1313886", "url": "https://cs.wikipedia.org/wiki?curid=1313886", "title": "Náměstí Minina a Požarského", "text": "Náměstí Minina a Požarského\n\nNáměstí Minina a Požarského (. Krátký název: Náměstí Minina) je hlavní náměstí v Nižném Novgorodu. Je to společenské a kulturní centrum města, místo nejdůležitějších oslav. Nachází se v okrese Nižegorodskij od jihovýchodní strany Kremlu.\n\nNáměstí spojuje centrální ulice města: Bolšaja Pokrovskaja, Varvarskaja, Uljanova, Minina, Věrchněvolžskaja naberežnaja a Zelenský sestup. Existuje mnoho architektonických památek, Mininská univerzita, Lobachevská univerzita a Lékařská akademie; Památky Minina, Chkalova; Výstavní komplex, stejně jako první městská fontána.\n\nNáměstí je silnice. Pohyb na něm se překrývá pouze na svátcích a v době jiných událostí.\n\nPůvodně náměstí bylo neoficiálně nazýváno Věrchněposadskaja. TBylo to centrum Horního Posadu: zde byly obchody na vnitrozemí, probíhalo vyjednávání, aby se zajistila potřeba horní části města. V roce 1697 byl postaven katedrála Zvěstování () a náměstí bylo nazýváno Blagověščenskaja (Zvěstování).\n\nPrvní řádný plán náměstí byl sestaven v roce 1770. Po požáru z roku 1768 byl na žádost vládních úřadů vypracován pravidelný urbanistický plán v Petrohradské stavební komisi, ale nedostatek místních zkušených městských projektantů bránil realizaci plánu. Podle plánu byl náměstí lichoběžníkový. Plán stanovil směry odjezdových ulic a předpokládal výstavbu náměstí a sousedních ulic pouze kamennými domy.\n\nPřeměna náměstí začala v roce 1779, kdy byl jmenován architektem Jakub Ananjin. V roce 1782 byly staré předmostí demontovány, příkop byl naplněn. Na jeho místě byly postaveny řady dřevěných obchodních stánků. Během obecného vymezení města v letech 1784-1787 byly položeny nové ulice a dřevěné budovy v centru náměstí byly zničeny. V roce 1787 byl postaven komplex budov pošty. Linie mezi ulicemi Varvarskaja a Tichonovskaja (nyní Uljanova) bylo obsazeno panstvím s hospodářskými stavbami viceguvernéra Pjotra Jelagina. Soukromé domy na stranách náměstí, které neodpovídaly plánu, byly zachovány až do počátku 19. století. Budovy nebyly opraveny, aby se později mohly zničit..\n\nPo ruské Revoluci se náměstí Zvěstování přejmenovalo na Sovětské náměstí. Veškerá církevní nádoba byla vypleněna v katedrále Zvěstování a v kostele sv. Alexia Metropolitana a v samotných budovách byla otevřena řada komerčních obchodů. Ve třicátých letech dvacátého století byly obě církve zbořeny. Také bolševici zničili památník Alexandra II. Po dlouhou dobu zůstalo jen prázdný stojan, ale bylo také rozhodnuto ho zničit.\n\nV letech 1935-1937 vypracoval Leningradský institut \"Giprogor\" obecný plán pro socialistické město Gorky (jméno Nižnij Novgorod v sovětském období), což znamenalo radikální změnu stávající struktury plánování. Sovětské náměstí v té době bylo navrženo kolem. Jeho oblast se výrazně zvýšila kvůli demolici některých z hradů a věží Kremlu, které byly v těchto letech vnímány jako \"památník zlověstného feudalismu a carské autokracie, svědka strašlivých stránek krvavé minulosti\".\n\nRealizace těchto projektů bylo zabráněno vypuknutí Druhé světové války v Sovětském svazu.\n\nV roce 1943 se na pravidelném zasedání Gorkého regionálního výboru rozhodlo o zvýšení morálky občanů v boji proti nacismu. Za tímto účelem byla na náměstí postavena první památka Kuzma Minina. A začalo být nazýváno \"Náměstí Minina a Požarského\". Občané byli inspirováni takovým darem. Místní obyvatelé velmi respektovali svůj předchůdce a ocenili jeho výkon.\n\nV roce 1985 byla stará památka Minina demontována a poslána k restaurování v Balachna, kde zůstal. V roce 1989 byla postavena nová památka na dílo sovětského sochaře Olega Komova.\n\nPo rozpadu Sovětského svazu začaly na počátku devadesátých let na náměstí instalovat samostatné stánky a obchodní stany. Ale netrvali dlouho. Na začátku roku 2000 byla ve městě zahájena iniciativa na odstranění malých maloobchodních prodejen na centrálních náměstích a ulicích.\n\nZačátkem roku 2009 administrace města a regionu zvažovala projekty na rekonstrukci náměstí Minina a Požarského, které navrhli investoři. Na projekty jsou poskytovány na výstavbu podzemní nákupní a zábavní centrum. Projekty zajišťovaly výstavbu podzemního nákupního a zábavního centra. Bylo také navrženo obnovit katedrálu Zvěstování a kostel sv. Alexia Metropolitní. Městská rada guvernéra schválila jeden z projektů, a to navzdory potřebě mnoha let předběžné práce archeologů a nebezpečí zhoršení dopravní situace v důsledku vzniku dalšího centra přitažlivosti.\n\nKolem náměstí jsou následující budovy a stavby (proti směru hodinových ručiček): Kreml, palác práce, výstavní síň, nákupní komplex \"Alexejevský rjad\", první budova Mininské univerzity, budova Lobachevské univerzity a Sborová sbor, gymnázium č. 1, druhá budova Mininské univerzity, budovu na ulici Minin, první budova Lékařské akademie.\n\nNachází se v centru náměstí před Dmitrovskaja Věž.\n\nMyšlenka postavit pomník památku Kuzma Minina a prince Pozhářského na náměstí Zvěstování byl blízko k realizaci na počátku 20. století. V roce 1912 získala soutěž náčrt památníku sochaře Vladimíra Simonova, který získal právo na vytvoření sochy. 17. května 1913 za přítomnosti císaře Mikuláš II., který navštívil město v souvislosti s oslavou románského Tercentenary, začala výstavba památníku. Ale První světová válka zabránila instalaci památníku a v roce 1918 se bolševiky rozhodli zničit památník, který byl postaven. Žulový podstavec byl použit k jiným účelům, osud bronzové plastiky není znám.\n\nBěhem Druhé světové války se vedení města rozhodlo vzpomenout si na předsovětskou historii, aby zvedla vlastenecký duch lidí. V Gorky byl vyhlášen soutěž náčrtu pomníku Minina. Na soutěž se zúčastnilo mnoho sochařů, ale sochař Alexandr Kolobov, který měl vlastní dílnu, začal pracovat na památníku před ostatními, zatímco ostatní umělci ještě kreslili náčrtky. Jako výsledek, památka Minin byl dělán během několika měsíců. Bylo slavnostně otevřeno 7. listopadu 1943 a náměstí bylo přejmenováno na počest \"Minina a Požarského\".\n\nPostava Minina byla vyrobena z krátkodobého materiálu - betonu. Byl namalován v bronzové barvě. V létě roku 1985 byla demontována památka vyžadující opravu nebo výměnu a poslána do Balachny, domoviny hrdiny. Na 1. června 1989 byla postavena nová památka sochaře Olega Komova. Stará památka, tentýž rok, byla instalována na sovětském náměstí v Balachna.\n\nNachází se napravo od Georgievské věže Kremlu.\n\nPamátník legendárního testovacího pilota byl otevřen 15. prosince 1940, při druhém výročí jeho smrti. Autor sochařství byl přítel Chkalova - Isaaka Mendeleviho. Za tuto práci získal Stalinovu cenu.\n\nNa povrchu podstavce jsou kresleny obrysy mapy severní polokoule, které ukazují trasy Čhkalova-Baídukova-Beljakova velení na Dálný východ, přes severní pól k Americe. Samotný podstavec je lemován labradoritem.\n\nNa podstavci jsou vymalovány roky pilotního života a nápis \"Do Valerij Čkalova k velkému pilotovi našeho času\". Pod těmito slovy, nad mapou letů, jsou otvory z upevňovacích prvků - byl zaznamenán nápis \"ke stalinskému falconu\", který byl odstraněn během boje proti stalinovu osobnímu kultu.\n\nNachází se na samém počátku ulice Bolšaja Pokrovskaja. Advokátní komory a krajský soud se nachází v budově. Dříve zde byl dům obchodníka Bugrova. Pak byla přestavěna. Po tom, budova ubytovala město duma až do Ruské revoluce.\n\nNachází se mezi ulicemi Bolšaja Pokrovskaja a Alexejevskaja.\n\nVe dnech ruského impéria byly zde stavěny nové stavební veřejné obchody místo zbořených dřevěných stánků umístěných podél Kremelské zdi. Fasády budovy navrhl Ivan Efimov. V roce 1836 byl projekt schválen a budova byla postavena v roce 1841. Pak, za tři roky, budova byla v opravě.\n\nPo výstavbě nové budovy Městské dumy (palác práce) v roce 1904 se Městská knihovna přestěhovala do sídla Městské rady. V letech 1904-1905 byl hlavní vchod vybudován v podobě podkroví s podkrovím, dvěma pilastry a malými bronzovými bustami Tolstého, Puškina a Dostoevského v kulatých výklencích nahoře.\n\nV roce 1974 byl v prvním patře vybaven výstavní halou.\n\nFontána začala fungovat 1. října 1847.\n\nNedostatek vody byl vždy problémem občanů Horního Posadu. V zimě odnesli vodu z rybníků (Šárka, Černý rybník, Mironositský, Pokrovský) a řeky (Pochaina, Černá řeka, Kovalicha). V létě se nádrže staly plytké, zašpiněné a znečištěné odtoky žumpy a odpadků.\n\nVšechny pokusy o organizaci centralizovaného zásobování vodou selhaly, dokud v roce 1844 tento úkol nesplnil generální guvernér princ Michail Urusov. Projekt byl vyvinut hydraulickým inženýrem Andrejem Delvigem. V závodě Shepelevs byla vyrobena unikátní zařízení pro Rusko. Pokládka vodárny a fontány proběhla 1. července 1846.\n\nFontána byla umístěna na sever od katedrály zvěstování. V roce 1930, po demolici chrámů, byla fontána přesunuta na nové místo. Soudě podle fotografií konce 19. - začátku 20. století, kašna měnila své místo dříve.\n\nFontána byla dvakrát obnovena. V devadesátých letech byla vybudována podzemní část a čerpací stanice splňující moderní požadavky. V roce 2007 je fontána vybavena světlem, pracuje od 8:00 do 1:00.\n\n"}
{"id": "1313889", "url": "https://cs.wikipedia.org/wiki?curid=1313889", "title": "Lúcia dos Santos", "text": "Lúcia dos Santos\n\nLúcia de Jesus dos Santos, O.C.D. (28. března 1907 Aljustrel, Fátima – 13. února 2005 Coimbra), známá také jako sestra \"Lucie z Fátimy\", řeholním jménem \"Sestra Maria Lúcia od Ježíše a Neposkvrněného srdce\", byla portugalskou karmelitkou a jedním ze tří dětí, mezi něž patřila také její sestřenice Jacinta Martová a bratranec Francisco Marto, kteří byli svědky mariánského zjevení ve Fátimě v roce 1917.\n"}
{"id": "1313890", "url": "https://cs.wikipedia.org/wiki?curid=1313890", "title": "Rostbíf", "text": "Rostbíf\n\nRostbíf (také \"roastbeef\" nebo \"roasted beef\", doslova „pečené hovězí“) je způsob úpravy hovězího masa, který je charakteristický pro anglickou kuchyni. Používá se k ní nízký roštěnec, který se před přípravou marinuje v oleji a koření a pak se peče vcelku v předehřáté troubě, přičemž váleček masa se obvazuje nití, aby si udržel tvar. Hotový se krájí na tenké příčné plátky, zpravidla se vyžaduje příprava „medium“, s dokřupava propečenou kůrkou a růžovým polosyrovým středem. Teplý rostbíf je v anglosaských zemích obvyklou součástí svátečního oběda, zpravidla s bramborami a yorkshirským pudinkem. Může se podávat také za studena, jako součást sendvičů a obložených mís. Dochucuje se dijonskou hořčicí, křenem a různou zeleninou.\n\nHenry Fielding oslavil toto národní jídlo v textu k písni „The Roast Beef of Old England“, kterou složil Richard Leveridge. Ve Francii je výraz \"les rosbifs\" používán jako ironické označení pro Angličany.\n\n"}
{"id": "1313896", "url": "https://cs.wikipedia.org/wiki?curid=1313896", "title": "Hradišťko (hrad)", "text": "Hradišťko (hrad)\n\nHradišťko je zaniklý hrad na severním okraji vesnice Hradišťko II u Žiželic v okrese Kolín. Založen byl na konci třináctého století jako šlechtické sídlo, ale v průběhu čtrnáctého a patnáctého století přestal být panskou rezidencí, a postupně zanikl. Jako pustý se uvádí v roce 1517.\n\nZakladatelem hradu byl pravděpodobně Dětoch z Třebelovic, který získal žiželické panství jako dědictví po bezdětném Sezimovi z Hořepníka z rodu Vítkovců. Převod roku 1299 potvrdil král Václav II. K panství kromě samotného hradu a městečka Žiželic patřilo dalších dvanáct vesnic. První písemná zmínka o hradu pochází až z roku 1439, ale nepřímo byl hrad zmíněn roku 1388, kdy byl uveden zdejší purkrabí Jaroš z Libře.\n\nDalším majitelem panství se stal okolo roku 1334 Petr z Rožmberka a jeho potomkům zůstalo až do první čtvrtiny patnáctého století. V roce 1379 je Hradišťko uváděno jako městečko. Majitelé na hradě spravovaném purkrabími nesídlili. Během husitských válek hrad roku 1420 obsadilo pražské vojsko a později ho neznámým způsobem získal Jindřich z Vartenberka. Po Jindřichově smrti v roce 1434 hrad připadl jako odúmrť králi, a král Albrecht II. Habsburský ho roku 1439 věnoval Kašparu Šlikovi a Haškovi z Valdštejna. Po nich se majitelem stal Hynek z Valdštejna a Dětenic, který zemřel před rokem 1482. Za jeho nezletilé syny Jana a Bernarda panství do roku 1492 spravovala vdova Anna, rozená z Kováně. Jan a Bernard z Valdštejna roku 1493 panství prodali králi Vladislavovi Jagellonskému. Když roku 1517 král Ludvík Jagellonský zastavil Hradišťko Zdeňku Lvovi z Rožmitálu, byl hrad uveden jako pustý. Panství oceněné na téměř 11 740 kop grošů tehdy tvořila městečka Hradišťko a Žiželice, patnáct vesnic, plat ze dvora v Libněvsi, řeka Cidlina a rybníky.\n\nHrad stával v nevýrazné poloze obtékané Mlýnskou Cidlinou. Měl oválný půdorys z poloviny chráněný tokem řeky, zatímco na jižní straně přivrácené k městečku ho chránily příkopy a valy, které se dochovaly v podobě nevýrazné terénní vlny na pozemcích domů čp. 27, 63 a 30.\n\nZbytky hradu se nachází na pozemcích rodinných domů, a nejsou volně přístupné.\n\n\n"}
{"id": "1313897", "url": "https://cs.wikipedia.org/wiki?curid=1313897", "title": "Silnice II/183", "text": "Silnice II/183\n\nSilnice II/183 je silnice II. třídy, která vede z Domažlic do Rokycan. Je dlouhá 66,6 km. Prochází jedním krajem a čtyřmi okresy.\n\n\n\n\n\n"}
{"id": "1313898", "url": "https://cs.wikipedia.org/wiki?curid=1313898", "title": "Audrey Mbugua", "text": "Audrey Mbugua\n\nAndrey Mbugua (* 1984) je keňská transgender aktivistka, která se angažovala žalobou u keňského Nejvyššího soudu, pomocí nížbojovala za práva transgender lidí. Je hlavní členkou skupiny Transgender Education and Advocacy, organizace usilující o posilování transgender komunity v Keni a zvyšování povědomí o něm. \n\nV roce 2014 Mbugua vyhrála soudní spor s keňskou Národní radou pro nevládní organizace o registraci její skupiny Transgender Education and Advocacy. Na podzim téhož roku vyhrála další spor, v němž přinutila keňskou Národní vyšetřovací radu změnit její jméno na akademických průkazech. V červnu 2016 se Mbugu snažila, jako členka asociace Transgender Education and Advocacy, změnit zdravotnický zákon o právním uznání transgender lidí, aby zastavila stigma pojící se s transsexualitou a aby byly povoleny léčebné zákroky a operace vedoucí ke změně pohlaví.\n"}
{"id": "1313899", "url": "https://cs.wikipedia.org/wiki?curid=1313899", "title": "Jarny", "text": "Jarny\n\nJarny je francouzská obec v departementu Meurthe-et-Moselle v regionu Grand Est. V roce 2014 zde žilo 8 358 obyvatel. Je centrem kantonu Jarny.\n\nSousední obce jsou: Brainville, Bruville, Conflans-en-Jarnisy, Doncourt-lès-Conflans, Friauville, Giraumont, Labry a Ville-sur-Yron.\n\n\"Počet obyvatel\"\n\n\n"}
{"id": "1313900", "url": "https://cs.wikipedia.org/wiki?curid=1313900", "title": "Seznam vodárenských věží v Praze", "text": "Seznam vodárenských věží v Praze\n\nSeznam vodárenských věží v Praze obsahuje vodojemy drážní, komínové a věžové, dále ostatní vodárenské věže a nerealizované stavby. Seznam není úplný.\n\n\n\n\n\n\n\n\n"}
{"id": "1313903", "url": "https://cs.wikipedia.org/wiki?curid=1313903", "title": "Silnice II/184", "text": "Silnice II/184\n\nSilnice II/184 je silnice II. třídy, která vede ze Švihova ke hraničnímu přechodu Všeruby / Eschlkam. Je dlouhá 21,2 km. Prochází jedním krajem a dvěma okresy.\n\n\n\n"}
{"id": "1313905", "url": "https://cs.wikipedia.org/wiki?curid=1313905", "title": "Codex Regius", "text": "Codex Regius\n\nCodex Regius „Královská kniha“, islandsky Konungsbók, též GKS 2365 4º je islandský kodex sepsaný okolo roku 1270. Jedná se o nejrozsáhlejší zachovalý soubor severských mytologických básní nazývaných souhrnně Poetická Edda. Nepřesně je tento kodex také nazýván Saemundova Edda, na základě mylného přisouzení autorství Sæmundurovi Sigfússonovi biskupem Brynjólfurem Sveinssonem, prvním známým majitelem rukopisu. Kodex je nejznámější islandskou knihou a islandský národní poklad.\n\nKromě básní nacházejících se v tomto kodexu jsou do Poetické Eddy počítány rukopisy jako Hauksbók, Flateyjarbók, Codex Wormianus nebo AM 748 I 4to obsahující například píseň Baldrovy sny nebo Píseň o Rígovi, které nejsou obsaženy v Codexu Regius.\n\nPrvním známým majitelem kodexu byl islandský biskup Brynjólfur Sveinsson, který jej získal roku 1643. V té době již v něm chybělo osm stránek. V roce 1662 biskup kodex daroval dánskému králi Frederikovi III. V Dánské královské knihovně rukopis zůstal až do roku 1971 kdy byl navrácen na Island, kde je uložen Institutu pro islandská studia Arniho Magnússona.\n\nCodex Regius obsahuje 29 básní, z toho 11 mytologického charakteru:\n\n\nDále obsahuje hrdinské písně, které lze dělit na cyklus o Helgim, Niflunzích a Jǫrmunrekrovi.\n\nÚvodní poznámky a třídění básní podle tématu vede badatele k názoru, že autor kodexu čerpal z nezachovaného pramene z počátku 13. století.\n\nExistence dalších rukopisů obsahujících básně podobné formy a obsahu, včetně jejich citací v různých prozaických textech, dokazuje že se nám dochoval pouhý zlomek eddické poezie a její původní rozsah je neznámý. Není také znám původ a doba vzniku básní, některé můžou pocházet z rané vikingské éry, jiné zas až z 12. století, část pravděpodobně pochází z Norska, některé ale mohou pocházet například z Irska či Grónska.\n\n"}
{"id": "1313908", "url": "https://cs.wikipedia.org/wiki?curid=1313908", "title": "Silnice II/188", "text": "Silnice II/188\n\nSilnice II/188 je silnice II. třídy, která vede z Podhůří do Horažďovic. Je dlouhá 18,1 km. Prochází jedním krajem a dvěma okresy.\n\n\n\n"}
{"id": "1313910", "url": "https://cs.wikipedia.org/wiki?curid=1313910", "title": "Silnice II/189", "text": "Silnice II/189\n\nSilnice II/189 je silnice II. třídy, která vede z Draženova ke hraničnímu přechodu Lísková / Waldmünchen. Je dlouhá 15,1 km. Prochází jedním krajem a jedním okresem.\n\n\n"}
{"id": "1313913", "url": "https://cs.wikipedia.org/wiki?curid=1313913", "title": "Martin Bucer", "text": "Martin Bucer\n\nMartin Bucer, též Butzer nebo Bucerus, (11. listopadu 1491 Sélestat, Alsasko, v současnosti Francie – 28. února 1551 Cambridge, Anglie) byl německý náboženský reformátor a teolog usazený ve Štrasburku, jehož názory ovlivnily všechny tradiční směry protestantismu.\n\nPůvodně byl členem dominikánského řádu, ale poté co se setkal s naukou Martina Luthera, z řádu roku 1518 odešel a s podporou šlechtice Franze von Sickingen začal pracovat pro reformaci. Začal ve Wissembourgu v Alsasku, narazil tam však na odpor, byl vyloučen z římskokatolické církve a musel uprchnout do Štrasburku. Snažil se o zprostředkování mezi názory Luthera a Ulricha Zwingliho a také o shodu s kalvinisty, a tak se stal předchůdcem vnitroprotestantského ekumenismu. Roku 1549 musel následkem šmalkaldské války odejít do exilu do Anglie, kde ovlivnil formování anglikánské liturgie a kde v roce 1551 zemřel.\n\nBucerovy spisy došly obliby také v jednotě bratrské a někteří bratří si s Bucerem dopisovali, jmenovitě Jan Augusta a Arnošt Krajíř z Krajku. Matěj Červenka ho z pověření jednoty navštívil ve Štrasburku. Bucer kladně hodnotil zejména přísnou mravní kázeň, která panovala v bratrských sborech. Jeho knihu \"Von der wahren Seelsorge und dem rechten Hirtendienst\" přeložili bratří do češtiny, a to s jistými úpravami, k nimž dal autor svolení. Spis vyšel v roce 1545 pod názvem \"Kniha o opravdové péči o duše a o pravé službě pastýřské\". \n\n"}
{"id": "1313914", "url": "https://cs.wikipedia.org/wiki?curid=1313914", "title": "Japonská ženská hokejová reprezentace", "text": "Japonská ženská hokejová reprezentace\n\nJaponská ženská hokejová reprezentace je výběrem nejlepších hráček ledního hokeje z Japonska. Od roku 1990 se účastní mistrovství světa žen. Nejlepší výsledek z tohoto šampionátu pochází z let 2008 a 2015, kdy japonská ženská hokejová reprezentace vybojovala 7. místo. Má též 2 účasti na zimních olympijských hrách, kde v roce 1998 vybojovala 6. místo.\n\nJaponsko startovalo na dvou ženských turnajích v ledním hokeji na zimních olympijských hrách a třikrát bylo vyřazeno v kvalifikaci.\nNa mistrovství světa startuje Švýcarsko od roku 1990. Pohybuje se mezi elitní skupinou a 1. divizí.\nNa asijských zimních hrách startovalo Japonsko šestkrát a vždy získala medaili.\nNa IIHF Challenge Cup of Asia startovalo Japonsko třikrát a vždy získalo medaili. Naposledy se zúčastnilo v roce 2012 a od té doby se turnaje již neúčastní.\nJaponsko skončilo dvakrát na 4. místě na Mistrovství pobřeží Tichého oceánu.\n"}
{"id": "1313915", "url": "https://cs.wikipedia.org/wiki?curid=1313915", "title": "Cukrovar Vysočany", "text": "Cukrovar Vysočany\n\nCukrovar Vysočany je bývalý průmyslový areál v Praze v ulici Ke Klíčovu severně od železniční trati.\n\nCukrovar byl založen roku 1835 Bedřichem rytířem Freyem. Empírová stavba byla prvním průmyslovým podnikem ve Vysočanech. Roku 1863 zde byla chemikem Hugo Jelínkem provedena první saturace cukrové šťávy. Do cukrovaru vedla od 21. července 1881 první telefonní linka na území Prahy v délce přibližně jeden kilometr, kterou zavedl Bedřich Frey ml. ke spojení se svým bydlištěm.\n\nNa přelomu 19. a 20. století byla výroba ukončena. Následova přestavba pro nové využití, kterou provedl roku 1929 stavitel Hejduk. V areálu sídlily různé menší firmy a založena zde byla i továrna Avia. Po skončení 2. světové války byl areál přidružen k Odkolkovým mlýnům.\n\n\n\n"}
{"id": "1313916", "url": "https://cs.wikipedia.org/wiki?curid=1313916", "title": "Samuel Goldwyn", "text": "Samuel Goldwyn\n\nSamuel Goldwyn, rodným jménem Szmuel Gelbfisz (17. srpna 1879, Varšava – 31. ledna 1974, Los Angeles), byl americký filmový producent a podnikatel židovského původu narozený na území dnešního Polska (tehdy Ruská říše). Stál u počátků Hollywoodu a jeho slavných značek jako Paramount či Metro-Goldwyn-Mayer. V roce 1946 získal Oscara za nejlepší film. \n\nJiž jako teenager se vydal pěšky z rodné Varšavy do Anglie. Usadil se v Birminghamu, kde začal užívat jméno Samuel Goldfish. Roku 1898, v devatenácti letech, emigroval do Spojených států. V roce 1899 se usadil v New Yorku. Jako mnoho jiných židovských přistěhovalců z té doby si nejprve našel práci v tamních textilních manufakturách (Podle legendy mu později spisovatelka Dorothy Parkerová, pocházející z vysokých kruhů, poté, co na ni ukázal na jednom hollywoodském autorském workshopu, řekla: \"neukazujte na mě tím prstem, byl na něm náprstek!\"). Rychle však stoupal nahoru. Příležitost mu dala firma \"Elite Glove Company\". Za pouhé čtyři roky to v ní dotáhl na zástupce ředitele obchodního oddělení. \n\nRoku 1913 se rozhodl podnikat sám za sebe. Na společném podniku, který by vyráběl filmy, se dohodl se svým švagrem Jessem L. Laskym a dalšími dvěma přáteli, z nichž jedním byl i Cecil B. DeMille, budoucí slavný filmař. Firma nesla název \"The Jesse L. Lasky Feature Play Company\" a roku 1913 začala vyrábět první film, když za 4000 dolarů zakoupila filmová práva na divadelní westernové drama \"The Squaw Man\". Malá produkční firma s námětem vyrazila do rodícího se Hollywoodu. A zakladatel Paramount Pictures William Wadsworth Hodkinson jí vyšel vstříc – koupil nejen tento snímek, ale podepsal s ní smlouvu na produkci 36 filmů ročně. Druhou produkční firmou, s níž Paramount úzce spolupracoval, byla \"Famous Players Company\" Adolpha Zukora. Zukorova firma se s \"The Jesse L. Lasky Feature Play Company\" roku 1916 domluvila na fúzi. Vznikla nová společnost \"The Famous Players-Lasky Corporation\". Záhy pak Zukor skoupil akcie Paramountu a sám sebe udělal jeho ředitelem. Goldwyna pak jmenoval předsedou představenstva \"Famous Players-Lasky\". \n\nZukorova dominance ve firmě se však Goldwynovi nelíbila. Po mnoha konfliktech na svou funkci rezignoval, do chodu firmy přestal zasahovat a zůstal jen významným akcionářem. Goldwyn se poté rozhodl rozjet novou firmu. Spolu s broadwayskými producenty, bratry Edgarem a Archibaldem Selwynovými, založil roku 1916 produkční filmovou společnost \"Goldwyn Pictures\". Od té doby také užíval příjmení Goldwyn namísto Goldfish. Firma si hned na svém startu dala do znaku lva (\"Leo the Lion\"), slavného a užívaného do dnešních dnů. Roku 1924 firma sfúzovala se společností \"Metro Pictures Corporation\" Marcuse Loewa. Změnila název na Metro-Goldwyn-Mayer (MGM), který nese dodnes. Přestože Loew velkoryse dal Goldwynovo jméno do názvu, hlavní slovo v této společnosti měl on. Goldwyn měl další podíl jen vlastnický, nikoli manažerský či produkční. \n\nGoldwyn po svém faktickém vytlačení z rozhodujících pozic v MGM založil novou vlastní produkční společnost \"Samuel Goldwyn Production\". Stal se jedním z nejúspěšnějších nezávislých producentů v Hollywoodu. Velkou část filmů pro něj točil režisér William Wyler. Na Oscara za nejlepší film byly nominovány jeho snímky \"Arrowsmith\" (1931), \"Dodsworth\" (1936), \"Dead End\" (1937), \"Wuthering Heights\" (1939), \"The Little Foxes\" (1941). Až v roce 1946 se konečně dočkal zlaté sošky, a to za film \"The Best Years of Our Lives\". V 50. letech produkoval hlavně filmové muzikály. Byl jím i jeho poslední snímek, \"Porgy and Bess\", z roku 1959, který však, ke Goldwynově velkému zklamání, neuspěl. \n\nGoldwyn točil jako nezávislý producent nejprve pro United Artists, později pro RKO Radio Pictures. Jen jeden jediný film, paradoxně, vyprodukoval pro Metro-Goldwyn-Mayer, tedy firmu, jež nesla jeho jméno v názvu. \n\nRoku 1971 obdržel vyznamenání Presidential Medal of Freedom. Tři roky poté zemřel. Jeho produkční společnost v 80. letech koupila firma Warner Bros. Jeden z Goldwynových synů poté založil novou produkční firmu nazvanou \"Samuel Goldwyn Company\", ale roku 1997 ji pohltila MGM.\n\nV americké angličtině se někdy užívá pojem \"goldwynismus\", pro komické nesmyslné spojení slov, zvané též \"malapropismus\". Je odvozen právě od Samuela Goldwyna, jemuž je připisováno autorství některých takových frází, z nichž nejznámější je asi \"zahrňte mě mimo\" (\"Include me out\") a také \"\"Ústní dohoda nemá cenu ani papíru, na němž je (není) napsána\" (\"Verbal contract isn't worth the paper it's written on\"). Další oblíbená věta mu připisovaná je \"Myslím, že nikdo by neměl psát autobiografii, dokud není mrtvý.\" Další z goldwinismů prý zněl \"Jsem ochoten přiznat, že někdy nemám pravdu, ale nikdy se nemýlím\". Často šlo nejspíše o legendy, ale sám Goldwyn jimi byl potěšen a hlásil se k nim. Když se doslechl, že se pojem \"goldwynism\" dostal do slovníku anglických slov, reagoval na to prý slovy \"Goldwynismus? Měli by si někdy poslechnout Jesse Laskyho!\". Souviselo to s jeho zvláštním smyslem pro humor, jímž sarkasticky nahlížel i na filmový byznys. Podle jedné legendy, když si například koupil román o lesbičkách a byl upozorněn, že nejspíše nepůjde zfilmovat, protože téma je příliš kontroverzní, replikoval prý: \"žádný problém, místo lesbiček tam dáme Maďarky\", aby zironizoval, jak filmový průmysl zachází s literárními náměty a ustupuje tlaku veřejného mínění a vkusu. \n\n"}
{"id": "1313917", "url": "https://cs.wikipedia.org/wiki?curid=1313917", "title": "Vladimir Dračko", "text": "Vladimir Dračko\n\nVladimir Jakovlevič Dračko (* 20. ledna 1970 Tuapse, Sovětský svaz) je bývalý sovětský a ruský zápasník–judista.\n\nS judem/sambem začínal v rodném Tuapse pod vedením Alexandra Aškenaziho. Od roku 1990 se připravoval v Orechovo-Zujevu pod vedením Valerije Vostrikova. V ruské seniorské reprezentaci se pohyboval od roku 1993 v pololehké váze. V roce 1994 v květnu získal titul mistra Evropy. Ve stejném roce na podzim na mistrovství světa týmů v Paříži utrpěl vážné zranění kolene, které ho v dalších letech limitovalo k lepším výsledkům. Po nevýrazném roce 1995 byl z pozice reprezentační jedničky sesazen Islamem Macijevem. Sportovní kariéru ukončil v roce 2001. Věnuje se trenérské práci se zaměřením na mládežnické judo.\n\n\n\n"}
{"id": "1313921", "url": "https://cs.wikipedia.org/wiki?curid=1313921", "title": "Silnice II/190", "text": "Silnice II/190\n\nSilnice II/190 je silnice II. třídy, která vede z České Kubice do Hartmanic. Je dlouhá 65,2 km. Prochází jedním krajem a dvěma okresy.\n\n\n\n"}
{"id": "1313922", "url": "https://cs.wikipedia.org/wiki?curid=1313922", "title": "Milan Dimun", "text": "Milan Dimun\n\nMilan Dimun (* 19. září 1996, Košice, Slovensko) je slovenský fotbalový záložník, od léta 2016 hráč polského klubu Cracovia.\n\n\nDimun je odchovanec východoslovenského klubu MFK Košice (jenž se v roce 2015 přejmenoval na FC VSS Košice). V Košicích začal se seniorskou kopanou, odehrál sezónu 2015/16.<br>\nV červenci 2016 přestoupil do polského klubu Cracovia hrajícího tamní nejvyšší ligu Ekstraklasa.\n\n\n"}
{"id": "1313923", "url": "https://cs.wikipedia.org/wiki?curid=1313923", "title": "Vannozza dei Cattanei", "text": "Vannozza dei Cattanei\n\nGiovanna dei Cattanei (13. července 1442 – 24. listopadu 1518), známá jako Vannozza dei Cattanei, byla milenka kardinála Rodriga Borgii, pozdějšího papeže Alexandra VI. Mezi mnoha kardinálovými milenkami byla tou, s níž udržoval vztah nejdéle. Narodila se nejspíše v Mantově, odešla do Říma a řídila tam postupně několik různých hostinců. S Borgiou se poznali někdy mezi roky 1466 a 1472 a kardinál uznal za vlastní čtyři z jejích dětí. Byli to Cesare Borgia (1475–1507), Giovanni Borgia (1476–1497), Lucrezia Borgia (1480–1519) a Gioffre Borgia (1482?–1518). Kardinál také nejspíš Vannozze dvakrát sjednal sňatek, poprvé s církevním důstojníkem Domenicem d'Arignano a po jeho smrti s Giorgiem di Croce, jemuž zajistil místo papežského tajemníka. Kardinálova vášeň k Vannozze ochladla ještě před jeho nástupem na papežský trůn, ale i poté horlivě pečoval o děti, které s ní zplodil.\n"}
{"id": "1313926", "url": "https://cs.wikipedia.org/wiki?curid=1313926", "title": "Podgorje (Orebić)", "text": "Podgorje (Orebić)\n\nPodgorje je vesnice patřící do opčiny Orebić v Chorvatsku, v Dubrovnicko-neretvanské župě. V roce 2001 měla 156 obyvatel. Hlavní ekonomickou aktivitou obyvatel je turismus a zemědělství.\n\nVesnice je situována asi 2 km severozápadně od Orebiče, na úpatí 961 m vysokého vrcholu Sveti Ilija, nad silnicí do osady Viganj.\n\nOrebičskou atrakcí je františkánský klášter Panny Marie Andělské, s krásným výhledem ze 150 metrů nadmořské výšky, ve které se nachází lodžie kláštera, na pelješacký kanál, Korčulu, Mljet a Lastovo. Podle tradice orebičtí kapitáni a námořníci při odjezdu a návratu z cest zdravili sirénami Pannu Marii Andělskou na znamení vděčnosti a žádosti o ochranu. Františkáni jim pak odpovídali zvoněním z kostelní zvonice.\n\n"}
{"id": "1313930", "url": "https://cs.wikipedia.org/wiki?curid=1313930", "title": "Helmintická terapie", "text": "Helmintická terapie\n\nHelmintická terapie, také terapie pomocí helmintů, je biologická terapeutická metoda určená k léčbě autoimunitních chorob, alergií, případně i některých zánětlivých nemocí člověka pomocí řízené infekce parazitickými červy. Celý koncept helmintické terapie je stále (k roku 2017) ve stádiu výzkumu či ve fázi klinických studií. Metoda je založena na faktu, že přítomnost parazitů moduluje imunitní systém hostitele tak, že tlumí imunitní mechanismy vedoucí k alergiím či jiným patologickým změnám způsobených vlastním imunitním systémem. Asi zatím nejlepších klinických výsledků bylo dosaženo při léčbě pacientů s Crohnovou chorobou a ulcerózní kolitidou pomocí červů tenkohlavce prasečího (\"Trichuris suis\"). Modelové studie na zvířatech naznačují i možné použití v léčbě vrozené diabetes mellitus typu I. Nevyřešené otázky medicínské etiky či bezpečnosti metody a některé neúspěšné klinické studie zatím znemožňují zavedení metody do běžné praxe.\n\nHelminti v lidském organismu modifikují imunitní odpověď v hostiteli. Jde o takzvanou imunomodulaci helminty. Výsledné imunitní mechanismy se pak liší od těch, které jsou typické při infekcích bakteriemi, viry nebo při alergických reakcích. \n\nSpojitost mezi imunomodulací helminty a výskytem autoimunitních chorob vychází z tzv. hygienické hypotézy. Studie ukázaly, že v posledních padesáti letech došlo k razantnímu poklesu infekčních nemocí ve vyspělých západních zemích a naopak k enormnímu nárůstu autoimunitních chorob, včetně astmatu, rhinitidy, Crohnovy choroby, roztroušené sklerózy a diabetu typu 1. Tyto změny v prevalencích chorob ve vyspělých státech jsou dávány do souvislosti s minimálním výskytem helmintů ve vyspělých zemích. Naopak v rozvojovém světě s vysokou prevalencí schistosomózy a střevních helmintů (škrkavky, měchovci, tenkohlavci) je problém autoimunitních chorob nepatrný. To znamená, že parazité hráli a hrají významnou roli v koevoluci s člověkem. Joel Weinstock z USA však tyto epidemiologické poznatky o helmintech a autoimunitních chorobách posunul jěště dále. Weinstock si položil otázku zda úbytek helmintů v populaci vedoucí k nárustu autoimunitních poruch nemůže fungovat i obráceně, jinak řečeno zda lze použít helminty k léčbě autoimunitních poruch. Následně provedl několik klinických studií s pacienty s IBD a tenkohlavcem. Úspěch těchto studií vedl i k částečné komercionalizaci metody a vzniku firem (Ovamed, Biomonde) produkujících vajíčka tenkohlavce jakožto léku na IBD. \n\nNa zvířecích modelech byla doposud testována celá řada parazitů, u kterých byl prokázán nějaký terapeutický efekt a to v souvislosti s IBD, diabetem typu 1, atopickou rhinitidou, revmatoidní artritidou, roztroušenou sklerózou atd. \n\nJedná se o: \nŘada výše jmenovaných je však značně patogenní pro člověka (\"Schistosoma\", \"Trichinella\", \"Fasciola\"), jiné druhy naopak nejsou schopny infikovat člověka. Proto se jeví jako jeden z nejvhodnějších kandidátů na helmintickou terapii u lidí tenkohlavec prasečí (\"Trichuris suis\"). Běžný parazit prasat \"T. suis\" je schopen kolonizovat střevo člověka ale nereprodukuje se a po zhruba 3-4 týdnech hyne. Právě nemožnost šíření, nízká patogentita a fakt, že \"T. suis\" nemigruje tkáněmi z něj dělají vhodného kandidáta na helmintickou terapii. Dále se uvažuje i o tasemnici krysí (\"Hymenolepis diminuta\") nebo prvokovi \"Blastocystis\". \n"}
{"id": "1313933", "url": "https://cs.wikipedia.org/wiki?curid=1313933", "title": "IIHF Challenge Cup of Asia 2015", "text": "IIHF Challenge Cup of Asia 2015\n\nIIHF Challenge Cup of Asia 2015 se uskutečnil ve dvou turnajích rozdělených podle výkonnosti stejně jako v předchozím roce, přičemž byl uplatněn systém postupu a sestupu jednoho celku mezi nimi na základě výsledků předchozího ročníku. Z elitní skupiny se odhlásil pátý celek předchozího ročníku Hongkong, který nadále už dal před IIHF Challenge Cup of Asia přednost mistrovství světa a tak se elitní skupina odehrála jen v pěti účastnících.\n\nTurnaj výkonnostně nejvyšší elitní skupiny se konal od 14. do 18. března 2015 v Annex Ice Rink v Tchaj-peji na Tchaj-wanu. Turnaje se zúčastnilo pět mužstev, která spolu hrála v jedné skupině každé s každým. Vítězství si připsali hráči Tchaj-wanu před hráči Spojených arabských emirátů a hráči Mongolska. Do divize I sestoupilo Macao.\nTurnaj výkonnostně nižší skupiny nazvaný divize I podle vzoru mistrovství světa se konal od 18. dubna do 24. dubna 2015 v hale Ice Skating Rink ve stejnojmenném hlavním městě Kuvajtu. Turnaje se zúčastnilo šest mužstev, která spolu hrála v jedné skupině každé s každým. Zvítězilo družstvo Kuvajtu a spolu s ním si postup do elitní skupiny zajistil i druhý Singapur.\n"}
{"id": "1313934", "url": "https://cs.wikipedia.org/wiki?curid=1313934", "title": "NGC 6441", "text": "NGC 6441\n\nNGC 6441 je kulová hvězdokupa v souhvězdí Štíra vzdálená od Země 37 800 světelných let..\nObjevil ji James Dunlop 13. května 1826. Je to jedna z mála kulových hvězdokup, které obsahují planetární mlhovinu, a také je jednou z nejhmotnějších kulových hvězdokup v naší Galaxii.\n\nHvězdokupu je možné snadno nalézt v jihovýchodní části souhvězdí, protože leží pouhé 4' východně od jasné hvězdy G Scorpii s magnitudou 3,2 a 2,5° jižně od jasné hvězdokupy Messier 7. Vedle G Scorpii vypadá hvězdokupa jako přízrak a zář této hvězdy poněkud stěžuje pozorování hvězdokupy, zejména její rozložení na jednotlivé hvězdy. V malých dalekohledech vypadá jako skvrna velmi podobná hvězdě a na jednotlivé hvězdy ji začínají rozkládat až dalekohledy o průměru 200 mm a větším. Její jádro je velmi zhuštěné a na jižní straně je vidět několik slabých hvězdných řetězců.\n\nKvůli její velké jižní deklinaci je hvězdokupa pozorovatelná zejména z jižní zemské polokoule, ale přesto je do jisté míry pozorovatelná až do středních zeměpisných šířek severní polokoule. Nejvhodnější období pro její pozorování na večerní obloze je od června do října.\n\nHvězdokupu objevil James Dunlop 13. května 1826 pomocí zrcadlového dalekohledu o průměru 9 palců (228 mm) a následující rok ji přidal do svého katalogu. John Herschel ji později znovu pozoroval a popsal ji jako jasný kulatý objekt tvořený velmi slabými hvězdami, možná 18. nebo 20. magnitudy.\nPodobný krátký popis je zapsán i v New General Catalogue, který byl vydán v roce 1888.\nNGC 6441 je silně zhuštěná kulová hvězdokupa 3. stupně podle Shapleyho–Sawyerové klasifikace. Její odhadovaná vzdálenost od Země je 11 600 parseků (37 800 světelných let), 3 900 parseků od středu Galaxie. Její metalicita je velmi nízká s hodnotou -0,46 a její stáří není přesně známo - odhaduje se například na 11,26 nebo 13,5 miliard let. Celková hmotnost hvězdokupy se odhaduje na více než 2 miliony hmotností Slunce a patří tak mezi nejhmotnější kulové hvězdokupy v Mléčné dráze.\n\nHvězdokupa je velmi bohatá na proměnné hvězdy, zvláště typu RR Lyrae. Jeden výzkum prováděný s pomocí Hubbleova vesmírného dalekohledu pomohl najít 57 proměnných hvězd, mezi kterými bylo 38 typu RR Lyrae, 6 cefeid a 12 dlouhoperiodických proměnných.\nNásledný výzkum ve hvězdokupě objevil čtyři pulsary, z nichž jeden je dvojitý pulsar označovaný jako NGC 6441A.\nNGC 6441 je jednou z mála kulových hvězdokup, které obsahují planetární mlhovinu, v případě této hvězdokupy označovanou JaFu 2.\n\n\n"}
{"id": "1313937", "url": "https://cs.wikipedia.org/wiki?curid=1313937", "title": "Silnice II/191", "text": "Silnice II/191\n\nSilnice II/191 je silnice II. třídy, která vede z Rožmitálu pod Třemšínem do Svaté Kateřiny. Je dlouhá 73,2 km. Prochází dvěma kraji a třemi okresy.\n\n\n\n\n"}
{"id": "1313939", "url": "https://cs.wikipedia.org/wiki?curid=1313939", "title": "Kostel Nanebevzetí Panny Marie (Cholina)", "text": "Kostel Nanebevzetí Panny Marie (Cholina)\n\nKostel Nanebevzetí Panny Marie na severozápadním okraji obce Cholina je významnou památkou na střední Moravě, která je chráněna jako kulturní památka České republiky. Je farním kostelem římskokatolické farnosti Cholina a poutním místem.\n\nPůvodně gotický chrám (zasvěcený původně sv. Anně) sestával z oddělené české a německé části. Renesančně byl přestavěn v r. 1605, v době třicetileté války zpustošen švédskými vojsky (r. 1643), v r. 1661 skromně opraven. Do dnešní novogotické podoby se štíhlou věží byl přestavěn měrotínským stavitelem Vincencem Vodičkou v druhé polovině minulého století, znovu vysvěcen byl roku 1867.\nChrám má hlavní a příčnou loď a presbytář pocházející z původního gotického kostela. Kaple v příčné lodi jsou zasvěceny sv. Josefu a sv. Filoméně, u vchodu do kostela jsou kaple sv. Jana Nepomuckého a sv. Vendelína.\nHlavní oltář (novogotický) je z dubového dřeva se sochami Panny Marie s Ježíškem (přenesenou sem v r. 1700, ta byla v roce 1995 odcizena), a čtyř evangelistů, dále jsou zde obrazy sv. Cyrila a Metoděje a Zvěstování Panny Marie.\nOd roku 1637 se konají pouti k zázračné soše Panny Marie Cholinské, tradice nebyla nikdy přerušena.\n\n\n"}
{"id": "1313943", "url": "https://cs.wikipedia.org/wiki?curid=1313943", "title": "III. třída okresu Ostrava-město", "text": "III. třída okresu Ostrava-město\n\nIII. třída okresu Ostrava-město (též zvaná jako Městská soutěž Ostrava) je 9. nejvyšší fotbalovou soutěží v systému fotbalových soutěží v Česku.\n\n"}
{"id": "1313944", "url": "https://cs.wikipedia.org/wiki?curid=1313944", "title": "Sonia Gándhíová", "text": "Sonia Gándhíová\n\nSonia Gándhíová (nepřechýleně Sonia Gándhí; rodným jménem Antonia Edvige Albina Maino; * 9. prosinec 1946, Lusiana, Benátsko) je indická politička italského původu a členka Indického národního kongresu (INC), patřící do indické politické dynastie Néhrú-Gándhí. \n\nNarodila se v severní Itálii jako Sonia Mainová, a to jako prostřední ze tří dcer. S Rádžívem Gándhím se seznámila na jazykové škole v anglické Cambridgi, manželský svazek pak spolu uzavřeli dne 25. února 1968. V roce 1983 obdržela indické státní občanství.\n\nV místních parlamentních volbách v roce 2004 kandidovala za opoziční stranu, Indický národní kongres (INC), a byla právoplatně zvolena premiérkou země, avšak svoje jmenování premiérkou od počátku odmítala ve prospěch Manmóhana Singha.\n\nJejím manželem byl zavražděný indický premiér Rádžív Gándhí, s nímž má dvě děti, a to syna Ráhula (* 1970) a dceru Prijanku (* 1971), její tchyní pak byla zavražděná premiérka Indira Gándhíová. Její syn Ráhul se stal v roce 2004 poslancem za indický svazový stát Uttarpradéš, avšak jeho kandidatuře na úřad premiéra země v roce 2014 sama osobně jako politička zabránila.\nAčkoliv se jako rodilá Italka učila hindskému jazyku, nehovoří plynule.\n"}
{"id": "1313951", "url": "https://cs.wikipedia.org/wiki?curid=1313951", "title": "III. třída okresu Brno-město", "text": "III. třída okresu Brno-město\n\nIII. třída okresu Brno-město (Brněnská městská soutěž) patří společně s ostatními třetími třídami mezi deváté nejvyšší fotbalové soutěže v Česku. Je řízena Městským fotbalovým svazem Brno (MěFS Brno). Hraje se každý rok od léta do jara se zimní přestávkou. Účastní se ji 14 týmů z okresu Brno-město, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do II. třídy okresu Brno-město. Poslední dva týmy sestupují do IV. třídy. Do III. třídy vždy postupuje vítězný a druhý tým z IV. třídy. Od sezóny 2009/2010 pod názvem Městská soutěž - Brno-město\n\n"}
{"id": "1313954", "url": "https://cs.wikipedia.org/wiki?curid=1313954", "title": "Obština Sandanski", "text": "Obština Sandanski\n\nObština Sandanski ( \"Община Сандански\") je bulharská jednotka územní samosprávy v Blagoevgradské oblasti. Leží v jihozápadním Bulharsku u hranic s Řeckem, na západních svazích Pirinu a v údolí Strumy. Správním střediskem je město Sandanski, kromě něj obština zahrnuje 1 město a 52 vesnice. Žije zde necelých 38 tisíc stálých obyvatel.\n\nV obštině žije 37 873 stálých obyvatel a včetně přechodně hlášených obyvatel 44 615. Podle sčítáni 1. února 2011 bylo národnostní složení následující:\n"}
{"id": "1313955", "url": "https://cs.wikipedia.org/wiki?curid=1313955", "title": "Římskokatolická farnost Lično", "text": "Římskokatolická farnost Lično\n\nŘímskokatolická farnost Lično je územním společenstvím římských katolíků v rychnovském vikariátu královéhradecké diecéze.\n\nKostel Zvěstování Páně v Ličně pochází ze 14. století.\n\nFarnost je administrována ex currendo z Častolovic.\n\n"}
{"id": "1313956", "url": "https://cs.wikipedia.org/wiki?curid=1313956", "title": "American Crime", "text": "American Crime\n\nAmerican Crime je americký televizní seriál, který v letech 2015–2017 vysílal televizní kanál ABC. Zabývá se tématy jako je rasová nesnášenlivost, středoškolská šikana a nelegální imigrace. Někteří herci (Felicity Huffman, Timothy Hutton, Lili Taylorová, Connor Jessup) vystupují ve více sériích v různých rolích.\n\nPrvní série se odehrává v kalifornském městě Modesto, kde je ve svém domě přepaden manželský pár, jeden z mála bělošských párů v okolí. Matt Skokie je zavražděn a jeho žena Lily znásilněna a zmlácena do bezvědomí. Do města přijíždí Mattův otec Chuck a setkává se se svou bývalou ženou Barbarou. Barbara má pocit, že policie je nečinná a spojí se novináři. Postupující vyšetřování však přinese nečekaný zvrat.\n\nVe druhé sérii v Indianapolis uspořádají kapitáni basketbalového týmu soukromé školy párty, na které se obnažoval opilý student Taylor. Jeho fotografie se objeví na sociálních sítích a Taylor je dočasně vyloučen ze školy. Taylorova matka s rozhodnutím ředitelky nesouhlasí, tím více, když se dozví, že Taylor byl na párty zdrogován a znásilněn. Policie potvrdí sexuální styk s mužem, ovšem další vyšetřování obrátí pozornost jiným směrem.\n\nTřetí série se odehrává v Severní Karolíně v několika rodinách. Rodina Hesby zaměstnává na své farmě nelegální pracovníky, aby dosáhla na výkupní ceny supermarketů. Jedním z dělníků je Mexičan Luis Salaza, který pátrá po svém synovi, který nelegálně odjel do Spojených států. Poté, co několik pracovníků uhoří, začne se farmářova snacha Jeanette Hesby starat o pracovní podmínky dělníků. Kimara Walters pracuje pro nevládní organizaci, která se stará o sexuálně zneužívané osoby. Pomáhá také 17leté Shae uniknout z dosahu jejího pasáka. Nicholas Coates je majitel nábytkářské společnosti, který se potýká s klesajícími cenami na trhu. Jeho manželka Claire najme Gabrielle z Haiti jako chůvu, aby mohla trávit více času s manželem.\n\n\n\n"}
{"id": "1313957", "url": "https://cs.wikipedia.org/wiki?curid=1313957", "title": "Aaron Sorkin", "text": "Aaron Sorkin\n\nAaron Benjamin Sorkin (* 9. června 1961, New York) je americký dramatik a filmový scenárista židovského původu. Autor scénářů k filmům \"Pár správných chlapů\" (1992), \"Soukromá válka pana Wilsona\" (2007), \"The Social Network\" (2010) či \"Steve Jobs\" (2015). Za scénář k filmu o zakladateli Facebooku Marku Zuckerbergovi \"The Social Network\" získal Oscara a Zlatý glóbus. Zlatý glóbus vyhrál i za \"Steve Jobse\". Za scénář k filmu \"Moneyball\" (2011) byl na Oscara nominován. V televizi nejvíce uspěly jeho seriály \"Newsroom\" a \"Západní křídlo\" (5 cen Emmy). Vystudoval umění na Syracuse University. \n"}
{"id": "1313958", "url": "https://cs.wikipedia.org/wiki?curid=1313958", "title": "III. třída okresu Brno-venkov", "text": "III. třída okresu Brno-venkov\n\nIII. třída okresu Brno-venkov (okresní soutěž III. třídy) patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Brno-venkov. Hraje se každý rok od léta do jara se zimní přestávkou. Účastní se ji 14 týmů z okresu Brno-venkov, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do II. třídy okresu Brno-venkov. Poslední dva týmy sestupují do IV. třídy. Do III. třídy vždy postupuje vítězný a druhý tým z IV. třídy. Od sezóny 2009/2010 pod názvem Městská soutěž - Brno-venkov\n\n"}
{"id": "1313963", "url": "https://cs.wikipedia.org/wiki?curid=1313963", "title": "Kaple svaté Tekly", "text": "Kaple svaté Tekly\n\nKaplí zasvěcených svaté Tekle je více:\n\n"}
{"id": "1313964", "url": "https://cs.wikipedia.org/wiki?curid=1313964", "title": "Pád do noci", "text": "Pád do noci\n\nPád do noci (\"Où va la nuit\") je francouzsko- belgický hraný film z roku 2011, který režíroval Martin Provost podle vlastního scénáře. Film popisuje osudy ženy, která trpí domácím násilím a proto zavraždí svého manžela. Film byl natočen podle románu \"The Long Falling\" z roku 1998, který napsal irský spisovatel Keith Ridgway.\n\nRose Mayerová žije s manželem sama na statku a je vystavena permanentnímu domácímu násilí. Jednoho dne se vzepře a manžela zavraždí. Poté odchází za synem Thomasem do Bruselu, aniž by mu řekla, co se doopravdy stalo. Thomas opustil rodiče už před několika lety, také kvůli vztahu s otcem.\n"}
{"id": "1313967", "url": "https://cs.wikipedia.org/wiki?curid=1313967", "title": "III. třída okresu Český Krumlov", "text": "III. třída okresu Český Krumlov\n\nIII. třída okresu Český Krumlov patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Český Krumlov. Hraje se každý rok od léta do jara se zimní přestávkou. Vítěz každé ze skupin postupuje do II. třídy okresu Český Krumlov.\n"}
{"id": "1313968", "url": "https://cs.wikipedia.org/wiki?curid=1313968", "title": "Římskokatolická farnost Přepychy", "text": "Římskokatolická farnost Přepychy\n\nŘímskokatolická farnost Přepychy je územním společenstvím římských katolíků v rychnovském vikariátu královéhradecké diecéze.\n\nKostel sv. Prokopa v Přepychách je prvně přísemně doložen v roce 1355. V letech 1986–2009 v obci fungoval charitní domov sester Vincentek.\n\nFarnost je administrována ex currendo z Dobrušky.\n\n"}
{"id": "1313971", "url": "https://cs.wikipedia.org/wiki?curid=1313971", "title": "Kostel Všech svatých (Bojszów)", "text": "Kostel Všech svatých (Bojszów)\n\nKostel Všech svatých v Bojszowě je filiální kostel, který byl postaven v 16. století a nachází se v Bojszowě gmina Rudziniec, okres Gliwice, Slezské vojvodství a náleží děkanátu Pławniowice diecéze gliwické.\n\nDřevěný kostel je součástí Stezky dřevěné architektury v Slezském vojvodství na hlavní trase a také v součástí gliwické trasy. V blízkosti kostela vede turistická zelená \"Trasa Sto let turistiky\". Kostel je zapsán do seznamu kulturních památek Polska pod číslem A/344/60 12. dubna 1960.\n\nPrvní zmínky o kostelu jsou z roku 1376. Další zmínka pochází z roku 1447. Na základě dendrochronlogických průzkumů se stáří kostela datuje do roku 1506. Kostel byl využíván v době reformace protestanty a na počátku 17. století byl předán katolické církvi. Kolem roku 1598 byly sloučeny Bojszów a Łączę do jedné farnosti a kolem roku 1700 rozšířena o Rachowice. Samostatnou farností se Bojszów stal v roce 1959. Kostel byl opravován po třicetileté válce a později v letech 1862, 1905 a 1964. Po roce 1982, vzhledem k tomu, že byl postaven nový kostel, stal dřevěný kostel filiálním, a je užíván v případech konání svatebních nebo pohřebních obřadů.\n\nJednolodní orientovaná dřevěná roubená stavba s dřevěnou věží sloupové konstrukce z roku 1545, která stojí na cihelné podezdívce. Loď je čtvercového půdorysu s kruchtou, zakončena trojbokým kněžištěm. Ke kněžišti byla v roce 1509 na severní straně přistavena sakristie. V roce 1545 byla přistavěna k průčelí lodi věž, která má deskové bednění, zvětšené zvonové patro kryté osmi bokou jehlanovou střechou. Střecha kostela je šindelová, sanktusník má deskové bednění a stanovou střechu. K obvodu kostela se přimykají soboty, nad sobotami jsou stěny kostela šalovány (bedněny) deskami a absida kněžiště je krytá šindelem. Na jižní části lodi byl dodatečně prolomen vstup pro ženy tzv. babinec.\n\nVnitřek kostela je převážně barokní. Vítězným obloukem prochází sponový trám na němž se nachází \"Ukřižování\" a nápis \"CREDO IN UNUM DEUM\". Hlavní oltář z období kolem roku 1700 má obraz Seslání Ducha Svatého. Boční oltář na evangelijní straně pochází z 18. století s obrazem Ježíše Krista z přelomu 17. a 18. století. Boční oltář na straně epištolní pochází z 18. století s obrazem svatého Josefa s Dítětem. Ambon je barokní z 17. století s baldachýnem z. 18. století. Pozdněgotická dubová křtitelnice z 16. století byla už zmiňována ve vizitačním protokolu v roce 1679. Pozdněgotické jsou také portály z počátku 16. století. V roce 1965 byl strop lodi vyzdoben polychromií.\n\nKolem kostela se rozprostírá hřbitov, který je ohrazen současným dřevěným plotem s brankou sloupové konstrukce z roku 1728. V blízkosti dřevěného kostela se nachází nový farní zděný kostel Nanebevzetí Panny Marie.\n"}
{"id": "1313972", "url": "https://cs.wikipedia.org/wiki?curid=1313972", "title": "Medosavka červenohlavá", "text": "Medosavka červenohlavá\n\nMedosavka červenohlavá (\"Myzomela erythrocephala\") je druh kystráčkovitého ptáka obývající Austrálii, Indonésii a Papuu-Novou Guineu. Poprvé byla popsána anglickým ornitologem Johnem Gouldem roku 1840. Uvádějí se dva poddruhy, které se liší vzhledem i areálem výskytu: nominátní poddruh \"Myzomela erythrocephala erythrocephala\" obývá tropické pobřeží severní Austrálie, zatímco poddruh \"Myzomela erythrocephala infuscata\" žije na ostrově Nová Guinea a červenou nemá pouze hlavu, nýbrž i záda. Ačkoliv mají tito ptáci velký areál výskytu, nejedná se o příliš početnou populaci. Na druhou stranu, počty medosavek červenohlavých jsou dle Mezinárodního svazu ochrany přírody (IUCN) stabilní a proto druhu přísluší status málo dotčený (LC).\n\nS tělem dlouhým okolo 12 cm se jedná o jeden z menších druhů medosavek. Dospělí ptáci mají krátký ocas, dlouhý zobák zakřivený směrem dolů a je u nich výrazný pohlavní dimorfismus: samci mají červenou hlavu, která druhu dala české označení, zatímco samičky jsou převážně hnědé až šedé, tedy i na hlavě. Obývají subtropické až tropické podnebí, především pak mangrovy.\n\nDruh medosavka červenohlavá popsal pod jménem \"Myzomela erythrocephala\" v roce 1840 John Gould. Udělal tak na základě exemplářů chycených v zátoce King Sound v západní Austrálii. Rodové jméno \"Myzomela\" vzniklo ze starořeckých slov \"myzo\", značící živit se, sát; a \"meli\", tedy med, což odkazuje na to, že tito ptáci se živí sáním nektaru z rostlin. Na stejném principu vzniklo i české označení \"medosavka\". Druhé jméno \"erythrocephala\" pochází z řeckých slov \"erythros\", červená, a \"kephale\", hlava. Ve všech anglicky mluvících zemích byl nadále druh známý jako \"red-headed myzomela\", kromě Austrálie, kde se těmto ptákům říkalo \"red-headed honeyeater\".\n\nUvádí se dva poddruhy: nominátní \"Myzomela erythrocephala erythrocephala\" a \"Myzomela erythrocephala infuscata\", který byl popsán Williamem Alexandrem Forbesem roku 1879 díky vzorku odchyceném v Hall Bay na jižní Nové Guineji. Tento pták měl červeně zbarvená i záda a horní partie byly světle hnědé. Až do roku 2008 byla jako poddruh medosavky červenohlavé řazena i medosavka sumbská (\"Myzomela dammermani\").\n\nMedosavka červenohlavá je řazena do rodu \"Myzomela\", kam, mimo jiné, patří i další dva australské druhy: medosavka šarlatová (\"Myzomela sanguinolenta\") z východní Austrálie a medosavka temná (\"Myzomela obscura\"), která žije v severní Austrálii. Rod patří do čeledi kystráčkovití a díky studii mitochondriální a jaderné DNA provedené v roce 2004 bylo zjištěno, že nejbližšími příbuznými medosavky červenohlavé jsou medosavky šarlatové a tangarovité (\"Myzomela cardinalis\"). V rámci studie ale bylo otestováno pouze pět ze třiceti zástupců rodu. Další genetická studie, provedená roku 2017, ukázala, že medosavka červenohlavá se od medosavky černoprsé (\"Myzomela vulnerata\") oddělila asi před čtyřmi miliony lety, nicméně příbuznost s jinými zástupci rodu zkoumána nebyla. Molekulární analýza z roku 2004 zase prokázala, že blízkými příbuznými kystráčkovitých ptáků jsou střízlíkovcovití, modropláštníkovití a pardalotovití.\n\nMedosavky červenohlavé jsou malí ptáci s kompaktním tělem, krátkým ocasem a vůči tělu poměrně dlouhým zobákem zakřiveným dolů. Jejich tělo měří na délku okolo 12 cm, váží asi 8 g a rozpětí křídel se pohybuje mezi 17 až 19 cm. Je u nich patrný výrazný pohlavní dimorfismus, přičemž samečci jsou trochu větší a především pestřejší.\n\nDospělí samci nominátního poddruhu mají leskle tmavě červenou hlavu, krk a část zad. Červená na těle ptáků je jasně vymezená a přechází rovnou v jinou barvu. Zbytek horní části těla je v různých odstínech tmavě hnědé, dolní partie bývají světle hnědé až šedavé. Zobák je zbarvený černě až černo-hnědě, koutky černé nebo černé se žlutým nádechem. Okolí očí je černé, duhovka tmavě hnědá. Hlava a krk dospělých samic jsou šedohnědé, pouze s jemným růžovým odstínem na čele a pod zobákem. Zbytek těla bývá zbarvený šedohnědě, přičemž na křídlech je barva výrazně tmavší, než na břiše, kde je naopak světlá. Koutky zobáku mají samičky žluté. Mladí jedinci jsou podobní samičkám, ačkoliv jejich dolní zobák je žlutý. Mladým samečkům se červené opeření na hlavě začne objevovat asi po prvním měsíci života, celkově se ptáci vybarví asi ve třech měsících, kdy již mívají zbarvení jako dospělci.\n\nPoddruh \"M. e. infuscata\" je podobný nominátnímu poddruhu, ale s tím rozdílem, že tito ptáci mají červená celá záda, nikoliv jen jejich část. Samci i samice navíc mají tmavší břicho a jsou větší.\n\nMedosavky červenohlavé lze snadno zaměnit s medosavkami šarlatovými, které ale žijí spíše v lesích, než v mangrovech, a jejich společný areál výskytu se překrývá jen na malé části Cape Yorku. Medosavka sumbská se též podobá medosavce červenohlavé, ale s tím rozdílem, že je menší a má tmavší zbarvení většiny těla.\n\nNominátní poddruh medosavky červenohlavé obývá tropické pobřeží západní Austrálie, tedy Severního teritoria a Queenslandu. Žije též na nedalekých ostrovech, například na Melvillově ostrově, a na pobřeží Carpentarského zálivu a poloostrova Cape York. Právě někteří ptáci z Cape Yorku mohou mít znaky obou poddruhů. Poddruh \"M. e. infuscata\" je rozšířen na západě provincie Papua a na jihu Papuy-Nové Guiney.\n\nAčkoliv má medosavka červenohlavá široký areál rozšíření, nejsou její populace příliš početné. Nejvyšší zaznamenaná koncentrace těchto ptáků na jeden hektar byla 5,5 (zaznamenáno v Palmerston v Severním teritoriu). Tito ptáci nejsou stěhovaví, odlétají pouze na kratší vzdálenosti v rámci nalezení lepšího místa pro hledání potravy. Vyhledávají místa s porosty mangrovů \"Rhizophora stylosa\", \"Bruguiera parviflora\" nebo \"Avicennia marina\", které rostou v deltách řek. Tyto stromy poskytují medosavkám jak potravu, tak místo pro hnízdění a možnou ochranu před predátory. Krom mangrovů ale žijí i v bažinatých a otevřených lesích nebo v okolí kokosových farem.\n\nMedosavky červenohlavé žijí většinu života v korunách stromů, kde se krmí na kvítí. Pomocí dlouhého zakřiveného zobáku z květů vybírají nektar, krom toho se ale též živí drobným hmyzem, který sbírají na listech stromů. Jde o různé brouky, vosy, housenky. Nektar vybírají především z mangrovů a v Austrálii jde o hlavní opylovače druhu \"Bruguiera exaristata\". Mimo to se živí i na květech \"Crotalaria cunninghamii\" (1 až 3 m vysoká rostlina se zelenožlutými květy) nebo \"Grevillea refracta\" (2 až 9 m vysoký keř s červeno-oranžovými nebo žlutými květy).\n\nO sociálním chování medosavek červenohlavých máme jen málo informací: tento druh je poměrně neznámý. Zaznamenávané bývají především v párech nebo v malých skupinkách, jejichž členy bývají i jiné druhy ptáků s podobným stylem života, například medosavky hnědavé (\"Lichmera indistincta\") nebo kruhoočka žlutavá (\"Zosterops luteus\"). Tito zvědaví a aktivní ptáci zpívají celý den (jak samičky, tak samečkové), a to především během krmení. Při obraně potravy jsou medosavky červenohlavé agresivní vůči narušitelům, včetně zástupců vlastního druhu.\n\nHnízdění medosavek červenohlavých nebylo nikdy detailně studováno a proto je k dispozici jen málo informací. Hnízdo si staví na větvích ve výšce mezi 6 až 10 m z listí mangrovových stromů a jiných rostlinných vláken, která pospojují pavučinami. Toto hnízdo je malé, ve tvaru poháru, a samice do něj naklade čistě bílá, matná a oválná vejce s malými červenými skvrnami. Snůška většinou čítá dvě až tři vejce.\n\n"}
{"id": "1313973", "url": "https://cs.wikipedia.org/wiki?curid=1313973", "title": "Hořina", "text": "Hořina\n\nNázev Hořina má více významů:\n\n\n"}
{"id": "1313978", "url": "https://cs.wikipedia.org/wiki?curid=1313978", "title": "Římskokatolická farnost Senice na Hané", "text": "Římskokatolická farnost Senice na Hané\n\nŘímskokatolická farnost Senice na Hané je územní společenství římských katolíků s farním kostelem sv. Maří Magdalény v děkanátu Konice.\n\nNáleží do ní následující obce s těmito sakrálními stavbami:\n\nFarnost Senice na Hané je jednou z nejstarších moravských farností, poprvé je doložena v roce 1366.\nOd července 2014 je farářem R. D. Mgr. Martin Mališka.\n\n"}
{"id": "1313979", "url": "https://cs.wikipedia.org/wiki?curid=1313979", "title": "III. třída okresu České Budějovice", "text": "III. třída okresu České Budějovice\n\nIII. třída okresu České Budějovice patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem České Budějovice. Hraje se každý rok od léta do jara se zimní přestávkou. Vítěz každé ze skupin postupuje do II. třídy okresu České Budějovice.\n\n"}
{"id": "1313980", "url": "https://cs.wikipedia.org/wiki?curid=1313980", "title": "Papandreu", "text": "Papandreu\n\nPapandreu nebo Papandreou (Παπανδρέου) je řecké příjmení. Jeho nositeli jsou:\n\n"}
{"id": "1313981", "url": "https://cs.wikipedia.org/wiki?curid=1313981", "title": "Vapiano", "text": "Vapiano\n\nVapiano je německý řetězec restaurací s italským jídlem. První pobočka byla otevřena v roce 2002 v německém městě Hamburk. Od té doby bylo otevřeno více než 180 provozen v 31 zemích. V současné době (červenec 2017) se provozovny nacházejí např. v USA, Mexiku, Brazílii, Spojeném království, Polsku, Švýcarsku, Rakousku, Saúdské Arábii, Číně, Austrálii a v dalších státech. V roce 2017 navíc společnost vstoupila do České republiky.\n\nRestaurace Vapiano jsou samoobslužné. Při vstupu dostane zákazník čipovou kartu, na kterou se načítá, co si objedná. Při odchodu odevzdá kartu a zaplatí. K přípravě jídla slouží několik pultů, přičemž každý je specializovaný na určitý druh pokrmů (např. Pasta, Pizza, Dezerty a káva atd.) Poté, co si objedná připraví kuchař, nazývaný Vapianista objednané jídlo přímo před zákazníkem. Zakazník pak může s kuchařem komunikovat a společně doladit jídlo podle své chuti.\n\nK usazení slouží dubové stoly, posadit se lze na pohovkách či klasických židlích. Na stolech stojí lahvičky s olejem či parmezánem a truhlíky s bylinkami (bazalka, tymián atd.), které si zákazník může otrhat a jídlo si s nimi doladit.\n\nRestaurace jsou oblíbené především u mladých lidí, studentů a lidí pracujících v kancelářích ve velkých městech.\n\nRestaurace Vapiano se nacházejí po celém světě, především ale v Německu, Rakousku či Švýcarsku. Celkem provozuje asi 180 provozoven ve více než 30 zemích. Restaurace se zpravidla nacházejí na ulici, a to především v Německu, v ostatních zemích se restaurace nachází především v nákupních centrech. \n\n"}
{"id": "1313984", "url": "https://cs.wikipedia.org/wiki?curid=1313984", "title": "Noc oživlých mrtvol", "text": "Noc oživlých mrtvol\n\nNoc oživlých mrtvol (alternativně uváděno i Noc žijících mrtvých, anglicky \"Night of the Living Dead\") je nezávislý hororový film z roku 1968 režírovaný Georgem A. Romerem, kde hlavní role zahráli Duane Jones (Ben) a Judith O'Dea (Barbra).\n\nFilm zachycuje snahu skupinky lidí čelit na pensylvánském venkově přesile neznámých útočníků (zombie). V žánru zombie filmů přinesl důležité ztvárnění zombie jako oživlé mrtvoly živící se lidským masem. Film byl divácky velmi úspěšný (rozpočet byl 114 000 $, přičemž domácí výdělek byl 12 milionů $ a mezinárodní 18 milionů $) a získal status kultovního filmu. Od odborné kritiky se mu ale dostalo odsouzení kvůli explicitnímu násilí, i zde ale byl nakonec úspěšný: Jako důležitý film je zařazen do National Film Registry americké Kongresové knihovny.\n\nNa úspěch film navázal režisér natočením dalších pěti filmů (vytvoření filmové série) s podobnou tématikou. Film se dočkal dvou remaků.\n\nFilm je ve Spojených státech volným dílem (public domain), protože původní kinodistributor, Walter Reade Organization, nevyznačil na kopie filmu zmínku o autorskoprávní ochraně, což tehdejší americký zákon pro udržení autorských práv vyžadoval. Na verzi filmu produkční společnosti s původním (pracovním) názvem \"Night of the Flesh Eaters\" se označení o autorskoprávní ochraně vyskytovalo a zřejmě bylo odstraněno spolu se změnou titulu, kterou si vyžádala distribuční společnost.\n\nNechtěná ztráta autorských práv na jedné straně způsobila Romerovi a ostatním tvůrcům značnou finanční škodu, nicméně nejspíše pomohla popularitě filmu.\n\n"}
{"id": "1313987", "url": "https://cs.wikipedia.org/wiki?curid=1313987", "title": "Originální zinkografie", "text": "Originální zinkografie\n\nOriginální zinkografie (fr. \"paniconographie\"), zinkový lept a novější fotozinkografie, heliozinkografie (fr. \"gillotage\") je grafická technika pro tisk z výšky, při které se netisknoucí místa na zinkové matrici odstraňují vyleptáním. Jako zinkografie je obvykle označována planografická metoda nahrazující litografii, kterou zavedl Alois Senefelder.\nMetodu zinkografie vynalezl Francouz Firmin Gillot roku 1852 jako prostředek k tisku kreseb. Roku 1860 ji Angličan Henry James nahradil fotomechanickým přenesením obrazu na fotocitlivou vrstvu na desce. V roce 1870 podobnou metodu, označovanou ve francouzštině jako \"gillotage\", zavedl syn F. Gillota, Charles Gillot. Tato technika, určená k tisku černobílých ilustrací v časopisech a knihách, brzy nahradila starší grafické techniky a užívala se v knihtisku až do konce 20. století. Kolem roku 1880 byla zavedena další inovace, která umožňovala tisk půltónových a barevných ilustrací.\n\nJedním z prvních umělců pracujících touto technikou (s využitím mastných litografických prostředků či asfaltového laku) byl William Blake.\n\nŠtoček pro originální zinkografii tvoří zinková nebo měděná deska, jejíž povrch se zmatní nasyceným roztokem kamence s přídavkem kyseliny dusičné. Kresba se provádí mastnou litografickou křídou, litografickou tuší nebo roztokem asfaltu v benzolu. Půltóny je možno vytvořit předem pomocí akvatintového zrna, nebo po zhotovení kresby stříkáním laku pomocí kartáčku a sítka. Deska se pak opakovaně leptá ředěnou kyselinou dusičnou (měďená deska chloridem železitým) a dostatečně vyleptané plochy se postupně zakrývají asfaltovým lakem. Hotový štoček se tiskne v knihtiskařských strojích.\n\nPro tisk fotografických předloh se zinková deska pod infračerveným světlem opatřila fotocitlivou vrstvou emulze (polyvinylalkohol + senzibilátor) a usušila. Na ni se kontaktním způsobem přenesl předem připravený rastrový negativ obrázku, prosvítil UV světlem a deska se pak vyvolala. Osvícená místa emulze ztuhla a přilnula k podkladu, zatímco neosvícené partie bylo možno odmýt vodou. Poté se deska obarvila červeným barvivem, aby bylo možno zkontrolovat případné defekty krytu, lehce vypálila a leptala. \n\n\n"}
{"id": "1313990", "url": "https://cs.wikipedia.org/wiki?curid=1313990", "title": "1. ročník udělování cen Grammy", "text": "1. ročník udělování cen Grammy\n\n1. ročník udělování cen Grammy se odehrálo 4. května 1959 v Beverly Hilton Hotelu v Los Angeles.\n\nCountry: The Kingston Trio – Tom Dooley\nJazz\n\nJazz\nMuzikál\nPop\nRhythm and blues\nMluvené slovo\n"}
{"id": "1313991", "url": "https://cs.wikipedia.org/wiki?curid=1313991", "title": "Římskokatolická farnost Bohuslavice u Konice", "text": "Římskokatolická farnost Bohuslavice u Konice\n\nŘímskokatolická farnost Bohuslavice u Konice je územní společenství římských katolíků s farním kostelem sv. Bartoloměje v děkanátu Konice.\nFarnost Bohuslavice u Konice existovala již ve 14. století, kolem roku 1620 zanikla, ale v roce 1651 byla znovu obnovena. Náleží do ní následující obce s těmito sakrálními stavbami:\n\n"}
{"id": "1313992", "url": "https://cs.wikipedia.org/wiki?curid=1313992", "title": "Římskokatolická farnost Laškov", "text": "Římskokatolická farnost Laškov\n\nŘímskokatolická farnost Laškov je územní společenství římských katolíků s farním kostelem Nanebevzetí Panny Marie v děkanátu Konice.\nFarnost Laškov byla založena v roce 1616, později přifařena k Čechám pod Kosířem, ale v roce 1784 znovu obnovena. Původně měl svou farnost i Pěnčín. Náleží do ní následující obce s těmito sakrálními stavbami:\n\n"}
{"id": "1313996", "url": "https://cs.wikipedia.org/wiki?curid=1313996", "title": "Seznam dílů seriálu Pan Tau", "text": "Seznam dílů seriálu Pan Tau\n\nToto je seznam dílů seriálu \"Pan Tau\". Seriál má tři řady. První třináctidílná měla českou premiéru nejdříve v kině. Druhá třináctidílná řada byla určena přímo pro televizi. Třetí sedmidílnou sérii poznali čeští diváci nejprve ve formě dvou sestřihových filmů. Kromě toho existuje s panem Tau úvodní pokusný pilotní díl a závěrečný celovečerní film.\n\nVětšina dílů seriálu měla premiéru nejprve v Západním Německu v německé verzi, proto je v přehledu uvedeno nejen první české uvedení, ale i německé.\n\n<onlyinclude>\n\nÚplně první pokusný díl byl natočen v roce 1966. Postavy v něm nemluví, jen vypravěč. Tento díl se zbytkem seriálu nesouvisí, ani na něj nenavazuje. Není známo, jestli byl v době vzniku odvysílán v kině nebo televizi, každopádně nebyl nejspíš dlouho reprízován ani samostatně ani v rámci nějakého dětského pásma, protože při příležitosti vysílání na České televizi v roce 2015 bylo napsáno, že se \"objevuje na obrazovkách znovu po skoro padesáti letech. Zůstal zatoulaný ve filmovém materiálu, negativu, aby se dnes mohl vrátit ke svým fanouškům\". V češtině se jmenuje podle titulků prostě Pan Tau, v německé verzi dostal navíc podtitul \"Das erste Abenteuer\", z toho možná vyplývá, že se v češtině taky někdy vyskytuje pojmenování Pan Tau a první dobrodružství.\nTento díl, na rozdíl od všech ostatních regulérních dílů a filmů s panem Tau, nikdy nevyšel na DVD.\n\nPrvní řada seriálu vznikla mezi lety 1969 a 1972. Třináct dílů první řady mělo premiéru nejdříve v Německu v televizi, poté nezvykle v českých kinech - v dětském pásmu složeném většinou z dvojice dílů seriálu s panem Tau a z nesouvisejícího animovaného snímku. A až pak se objevil v Československé televizi, ovšem ne v celé délce, protože díly s účastí Jana Wericha a Pavla Landovského nebylo z politických důvodů povoleno vysílat - jedná se o díly 7 až 13, které se na televizní obrazovku dostaly až po roce 1989. Není známo, jestli se nějak liší verze pro kina a pro televizi, minimálně úvodní titulek byl v kině asi jiný než ten televizní, v kterém se píše \"Československá televize II. program uvádí\".\nDíly nejsou v úvodních titulcích číslované, délka dílu je 26 až 38 minut.\n\nV německé televizi se také někdy vysílá pětidílný sestřih do \"televizních filmů\". Není známo, jestli podobný sestřih první řady existuje i v české verzi. Střihové díly mají v němčině jméno podle jedné z obsažených epizod - při překladu vypadá pětidílná verze následovně:\n\nPo úspěchu první řady bylo v letech 1973 až 1975 natočeno dalších třináct dílů, tentokrát ale určených jen pro televizi.\nDíly jsou v úvodních titulcích číslované (1. díl až 13. díl), délka dílu je 28 až 31 minut.\nPoslední sedmidílná třetí řada vznikla v letech 1977 a 1978. Má také formu dvou střihových filmů, které měly v kinech premiéru v roce 1979. Původní-delší seriálová podoba se dostala na televizní obrazovky až o Vánocích 1981.\nDíly jsou v úvodních titulcích číslované (1. až 7.), délka dílu je 30 až 31 minut.\nDíly třetí série byly pro filmovou distribuci sestříhány a vznikly z nich dva celovečerní filmy, premiérově uvedené v kinech v roce 1979. Z dílů 27. Poplach v oblacích, 28. Lov na slona a části dílu 29. Noc v safari vznikl snímek \"Poplach v oblacích\". Z kousku epizody 29. Noc v safari a dílů 31. Pan Tau na pionýrském táboře, 32. A která je ta pravá? a 33. Od zítřka nečaruji byl sestaven snímek \"Od zítřka nečaruji\". Nejedná se o pouhé propojení více dílů dohromady, ale o zkrácený sestřih. Ve filmech chybí celá dějová linka popisující příběhy pana Tau na soutěži kouzelníků, které se věnuje konec dílu 29. Noc v safari a celý díl 30. Pan Tau a kouzelnice. Jinak je vystříháno minimum dějově nedůležitých scén a záběrů.\nV Německu je třetí řada taktéž známá v dvojí formě - jako sedmidílný seriál a jako dva filmy, ve dvou verzích mají na rozdíl od českých diváků už první řadu seriálu. Filmy ale nejspíš nebyly určeny pro kina.\n\nPoslední příběh s panem Tau v celovečerním filmu určeném nejen pro děti.\nNěmecký seznam epizod uvádí dva speciální díly - dokumenty o natáčení. Není známo jestli mají i českou verzi.\n\nČeský hudebně-zábavný pořad o splnění dětských přání pomocí písniček a výletů do oblasti dětské fantazie\n\nKromě \"nultého\" pilotního dílu jsou všechny filmy a řady seriálu k dispozici na DVD.\n\nSeriál\n\nFilmy\n\n"}
{"id": "1313997", "url": "https://cs.wikipedia.org/wiki?curid=1313997", "title": "Jiří Herczeg", "text": "Jiří Herczeg\n\nJiří Herczeg (16. září 1969 – 27. července 2017 Praha) byl český právník, odborník na trestní právo. Od roku 2008 působil jako docent na katedře trestního práva Právnické fakulty Univerzity Karlovy v Praze. Působil rovněž jako advokát.\n\nV letech 1987–1992 absolvoval Matematicko-fyzikální fakultu Univerzity Karlovy, v letech 1994–1999 Právnickou fakultu Univerzity Karlovy.\n\nV letech 1994–1999 pracoval u Policie České republiky jako vyšetřovatel se specializací na hospodářskou kriminalitu.\n\nOd roku 1999 působil jako advokát se specializací na trestní právo, ústavní právo, ochranu základních lidských práv a svobod a řízení před Evropským soudem pro lidská práva. V roce 2015 nastoupil jako advokát do pražské pobočky mezinárodní advokátní kanceláře White & Case do týmu vedeného Luďkem Chvostou Sr., který se věnuje soudním sporům a arbitrážím, a věnoval se především oblasti trestního práva a hospodářské kriminality, zejména problematice tzv. kriminality bílých límečků.\n\nOd roku 2004 působil na katedře trestního práva Právnické fakulty UK jako odborný asistent, od roku 2008 tamtéž jako docent pro obor trestní právo, kriminologie a kriminalistiku.\n\nOd roku 2005 byl členem pracovní komise pro trestní právo Legislativní rady vlády, od roku 2005 členem Sekce pro trestní právo a obhajobu České advokátní komory, od roku 2009 členem mezinárodní pracovní skupiny Univerzity Würzburg pro srovnávací trestní právo (IWAS).\n\nZemřel 27. července 2017 po pádu z okna bytu na tramvajové koleje na Senovážném náměstí v Praze, první zpráva byla přijata v 10:38, provoz tramvají linky 9 v obou směrech byl následně přerušen asi do 12:00 hodin. Po neúspěšných pokusech o resuscitaci byl ještě na místě prohlášen za mrtvého. Policie událost zaevidovala jako sebevraždu, protože podle ní zatím nic nenasvědčovalo tomu, že by se na události podílela třetí osoba nebo že by se jednalo o skutek, který zapříčinila nějaká třetí osoba úmyslně.\n\n\n\n\nV profilu na webu Právnické fakulty je uveden jako autor 75 původních prací a prací v recenzovaných sbornících z let 2000–2014. Jde o texty v různých sbornících, vydávaných zejména univerzitami, a v časopisech Trestní právo, Bulletin advokacie, Mezinárodní politika, Právní rádce, Právní rozhledy, Právní fórum, Trestněprávní revue, Iuridica, Justičná revue, Právo: časopis pro právní teorii a praxi, Právník. \n\nOd roku 2007 působil jako člen redakční rady časopisu Kriminalistika, od roku 2012 jako člen redakční rady časopisu Trestněprávní revue.\n\nRovněž uvádí 3 články v Hospodářských novinách z let 2000–2004 (Zavřené oči centrální banky, Arbitráž jsme prohrát museli, Jak chránit společnost před zvrhlíky) a jeden článek v Lidových novinách z roku 2006 (o novém trestním zákoníku).\n\nRektor Univerzity Karlovy Ivan Wilhelm mu 17. února 2005 udělil Bolzanovu cenu za práci \"Svoboda projevu a její meze\".\n\n"}
{"id": "1313998", "url": "https://cs.wikipedia.org/wiki?curid=1313998", "title": "Římskokatolická farnost Ptení", "text": "Římskokatolická farnost Ptení\n\nŘímskokatolická farnost Ptení je územní společenství římských katolíků s farním kostelem sv. Martina v děkanátu Konice.\nFarnost Ptení byla zložena v roce 1677 jako administratura, od roku 1843 je farností. Náleží do ní následující obce s těmito sakrálními stavbami:\n\n"}
{"id": "1314005", "url": "https://cs.wikipedia.org/wiki?curid=1314005", "title": "Římskokatolická farnost Přemyslovice", "text": "Římskokatolická farnost Přemyslovice\n\nŘímskokatolická farnost Přemyslovice je územní společenství římských katolíků s farním kostelem Všech svatých v děkanátu Konice.\nFarnost Přemyslovice se připomíná již roku 1386, až do roku 1612. Po roce 1616 byla fara neobsazena a spojena s Laškovem, od roku 1625 pod správou faráře v Čechách pod Kosířem. Farnost Přemyslovice byla obnovena v roce 1784. Náleží do ní následující obce s těmito sakrálními stavbami:\nOd července 2006 byl administrátorem excurrendo R. D. Mgr. Janusz Zenon Łomzik. Toho v červenci 2018 vystřídal R. D. Mgr. Roman Vlk.\n"}
{"id": "1314006", "url": "https://cs.wikipedia.org/wiki?curid=1314006", "title": "Ikerasaarsuk", "text": "Ikerasaarsuk\n\nIkerasaarsuk (zastarale \"Ikerasârsuk\") je osada v kraji Qeqertalik v Grónsku. V roce 2017 tu žilo 112 obyvatel. Název osady znamená \"milovaný fjord\".\n\nPočet obyvatel Ikerasaarsuku byl v posledních dvou desetiletích stabilní. Do roku 1992 klesl na pouhých 77 obyvatel, takže byl odhadován zánik osady, ale poté začal opětovně stoupat, v posledních letech mírně klesal, ale nyní je opět stabilní.\n"}
{"id": "1314012", "url": "https://cs.wikipedia.org/wiki?curid=1314012", "title": "Římskokatolická farnost Náměšť na Hané", "text": "Římskokatolická farnost Náměšť na Hané\n\nŘímskokatolická farnost Náměšť na Hané je územní společenství římských katolíků s farním kostelem sv. Kunhuty v děkanátu Konice.\n\nNáměšť na Hané má svou farnost doloženu jíž v 16. století, roku 1630 však zanikla a obnovena byla v roce 1725.\n\nOd 1. září 2011 zde působil jako administrátor excurrendo ThLic. Jan Maria Norbert Hnátek, OT. Toho od července 2018 vystřídal R. D. Mgr. Martin Mališka.\n\nDo farnosti přísluší následující obce s těmito sakrálními stavbami:\n\nVe farnostech na Konicku, které spravuje Německý řád (Bouzov, Luká, Bílá Lhota, Chudobín, Měrotín, Náměšť na Hané) vychází od roku 2001 občasník Farní trouba.\n\n"}
{"id": "1314013", "url": "https://cs.wikipedia.org/wiki?curid=1314013", "title": "Wutun", "text": "Wutun\n\nWutun (čínsky 五屯话, pchin-jin \"Wǔtún\") je smíšený kreolizovaný jazyk, vycházející z čínštiny (mandarínské), mongolštiny a tibetštiny. Jazyk vznikl smíšením čínštiny a jazyka bonan. Jazyk bonan je smíšený jazyk, mix tibetštiny a mongolštiny. Jazyk má gramatiku mongolského typu, většina slov pochází z čínštiny. Celý jazyk je pak ovlivněn tibetštinou.\n\nJazykem wutun mluví asi 2000 lidí. Používá se v Číně, v provincii Čchin-chaj (v okrese Tongren). Používá se ve dvou vesnicích (vesnice Horní Wutun a Dolní Wutun). Jazykem mluví lidé klasifikováni jako příslušníci etnika Tu, ovšem oni sami sebe identifikují jako Tibeťany.\n"}
{"id": "1314014", "url": "https://cs.wikipedia.org/wiki?curid=1314014", "title": "Římskokatolická farnost Neratov", "text": "Římskokatolická farnost Neratov\n\nŘímskokatolická farnost Neratov je územním společenstvím římských katolíků v rychnovském vikariátu královéhradecké diecéze.\n\nV 16. století se na území Neratova usadili skláři, pozvaní z německých krajin. Ti zde založili osadu, jejíž součástí byl i dřevěný kostel. Ten byl počátkem 17. století změněn na protestantskou modlitebnu, zanedlouho poté se v rámci rekatolizace vrátil pod katolickou duchovní správu. V letech 1667–1668 byl kostel přestavěn na kamenný. Kolem kostela se rozvinula poutní tradice a proto byl zbořen jako již nevyhovující. Zůstal pouze presbytář, který byl využit jako hřbitovní kaple. Následně v letech 1723–1733 byl postaven monumentální barokní poutní kostel, na který byl z původního kostela také přenesen farní status.\n\nNa konci druhé světové války byl Neratov vysídlen a kostel sovětská armáda zapálila. Snahy o opravu zmařily politické změny v roce 1948 a z kostela nakonec zůstaly stát jen obvodové zdi. Ve vybydlené vesnici žilo jen několik lidí. Farnost byla spravována ex currendo z Rokytnice v Orlických horách a bohoslužby byly pouze nepravidelně, podle ohlášení, ve hřbitovní kapli. V roce 1990 začal neratovskou farnost spravovat z Kunvaldu kněz Josef Suchár. Ten postupně inicioval obnovu nejen kostela, ale celé vesnice, ve které vzniklo chráněné bydlení pro lidi s lehkým mentálním postižením. Během oživení vesnice pak došlo i k obnově duchovního života v místě. Josef Suchár byl v návaznosti na tyto změny ustanoven v obnoveném Neratově farářem.\n\n\nFarnost má sídelního duchovního správce, který spravuje pouze tuto jedinou farnost. Ve farnosti zároveň působí Sdružení Neratov, zastřešující sociální práci v místě konanou. V rámci procesu slučování farností byly neratovskou farností afilovány původně samostatné farnosti \"Bartošovice v Orlických horách\" a \"Orlické Záhoří (Kunštát)\".\n\n"}
{"id": "1314015", "url": "https://cs.wikipedia.org/wiki?curid=1314015", "title": "Kýchnutí Freda Otta", "text": "Kýchnutí Freda Otta\n\nKýchnutí Freda Otta (v anglickém originále Fred Ott’s Sneeze, či také jako Edisonův kinetoskopický záznam kýchnutí, anglicky Edison Kinetoscopic Record of a Sneeze) je americký krátký černobílý, dokumentární film natočený Williamem Kennedy Dicksonem v roce 1894 v Edisonově studiu (Černá Marie). Délka filmu je přibližně pět sekund (16 fps, dohromady 81 snímků). Krátký film zachytil šňupnutí a kýchnutí Edisonova asistenta Freda Otta. Film vznikl zřejmě jako série fotografií k článku do časopisu Harper's Weekly. Jedná se o první autorskoprávně chráněný film ve Spojených státech amerických. V roce 2015 byl zařazen do National Film Registry americké Knihovny Kongresu.\n\n"}
{"id": "1314016", "url": "https://cs.wikipedia.org/wiki?curid=1314016", "title": "Qoqmončaq", "text": "Qoqmončaq\n\nQoqmončaq je jazyk, kterým mluví asi 200 lidí v ČLR v provincii Sin-ťiang. Vznikl smíšením tří jazyků-kazaštiny, mongolštiny a evenkijštiny. \n"}
{"id": "1314017", "url": "https://cs.wikipedia.org/wiki?curid=1314017", "title": "WinZip", "text": "WinZip\n\nWinZip je sharewarový archivační a kompresní program určený pro operační systémy Microsoft Windows, Apple macOS, iOS a Android. Zpočátku byl vyvíjený firmou Nico Mak Computing (poté WinZip Computing). Umí vytvářet archivy ZIP, resp. ZIPX a LHA a rozbalovat některé další archivní souborové formáty.\n"}
{"id": "1314025", "url": "https://cs.wikipedia.org/wiki?curid=1314025", "title": "Johann Adam Hiller", "text": "Johann Adam Hiller\n\nJohann Adam Hiller (25. prosince 1728, Wendisch-Ossig – 16. června 1804, Lipsko) byl německý hudební skladatel, dirigent, pedagog a muzikolog, považovaný za tvůrce singšpílu, rané formy německé opery. \n\nV mnoha svých operách spolupacoval s básníkem Christianem Felixem Weißem. Jako učitel prosazoval hudební vzdělání žen a k jeho žákyním patřily zpěvačky Elisabeth Maraová a Corona Schröterová. Byl kapelníkem divadelní společnosti Abela Seylera a stal se prvním kapelníkem Gewandhausu v Lipsku. \n"}
{"id": "1314030", "url": "https://cs.wikipedia.org/wiki?curid=1314030", "title": "Mladí evropští socialisté", "text": "Mladí evropští socialisté\n\nYoung European Socialists (YES) \"česky\" Mladí evropští socialisté, dříve \"European Community Organisation of Socialist Youth (ECOSY)\", je uskupení socialistických a sociálnědemokratických mládežnických organizací Evropě a zároveň členskou organizací Strany evropských socialistů (PES). Členskými organizacemi z ČR jsou Mladí sociální demokraté a s pozorovatelským statusem spolek Idealisté.cz. Sídlem YES je Brusel.\n\nVedení organizace \"(Leadership)\" od roku 2019 tvoří předseda \"(President)\" funkcí e neobsazena a ústřední tajemnice \"(Secretary Genaral)\" Maj Jensen Christensen (Danmarks Socialdemokratiske Ungdom, Dánsko).\n\nPředsedou kontrolní komise \"(President of Control Commission)\" je Carmelo Premier Sutera (Mouvement des Jeunes Socialistes, Belgie)\n\nOrganizace byla založena 7. února 1992 v nizozemském městě Oegstgeest v Haagu jako \"European Community Organisation of Socialist Youth (ECOSY)\". V té době souběžně probíhal ustavující kongres \"Strany evropských socialistů (PES)\" v Haagu. Na 11. kongresu ECOSY v Bommersviku (Švédsko) v roce 2013 bylo schváleno přejmenování organizace na \"Young European Socialists (YES)\".\n\nPři svém vzniku v roce 1992, bylo rozhodnuto, že post předsedy \"(President)\" a místopředsedy \"(Vice-President)\", bude přecházet mezi členskými organizacemi jednotlivých států, podobně jako předsednictví Radě EU. Od roku 1997 je vedení ECOSY/YES voleno tajným hlasováním.\n\nOd roku 1992 má v v rámci vedení silné postavení ústřední tajemník\" (Secretary General) \"\n\nRada \"(Bureau)\" je nejvyšším orgánem Mladých evropských socialistů mezi kongresy. Sestává z nominovaných zástupců členských organizací. Každá členská organizace nominuje jednoho svého zástupce. Každá země disponuje dvanácti hlasy.\n\nKongres \"(Congress)\" se koná každé dva roky a je nejvyšším orgánem. Každá země má dvanáct hlasů.\n\n\n\n\nMístopředsedkyně a místopředsedové \"(Vice-Presidents)\":\n\nZ počátku fungování ECOSY v období 1992–1997 přecházelo předsednictví organizace obdobně jako předsednictví EU.\nPoté byl v čele ECOSY/YES zvolený předseda.\n\n\n\n"}
{"id": "1314031", "url": "https://cs.wikipedia.org/wiki?curid=1314031", "title": "Římskokatolická farnost Cholina", "text": "Římskokatolická farnost Cholina\n\nŘímskokatolická farnost Cholina je územní společenství římských katolíků s farním kostelem Nanebevzetí Panny Marie v děkanátu Konice.\nFarnost Cholina jbyla již v roce 1326 inkorporována premonstrátské kanonii Klášterní Hradisko. Náleží do ní následující obce s těmito sakrálními stavbami:\n\n"}
{"id": "1314032", "url": "https://cs.wikipedia.org/wiki?curid=1314032", "title": "Typy motocyklů", "text": "Typy motocyklů\n\nRozdělení motocyklů na typy motocyklů, nebo kategorie se stále vyvíjí. U konkréktních výrobků se může zařazení lišit podle různých zdrojů, výrobců i jejich přístupů k dělení. Ani charakteristika motocyklu jako jednostopého vozidla není zcela jednoznačná, protože některé motocykly tomuto kritériu nemusí vyhovovat.\nKategorie motocyklů mohou být důležité z pohledu požadovaného řidičského oprávnění. \nDělení podle charakteristik motorů, tedy podle zdvihového objemu a/nebo případně výkonu motoru je v různých zemích důležité pro kategorizaci z hlediska potřebných řidičských oprávnění pro řízení motocyklu.\n\nDalší dělení \n\nPrvní skupina kategorií v následujcím dělení se soustředuje na motocykly pro běžné použití v silničním provozu. Některé kategorie vychází z určitých typů sportovních motocyklů. \n\nBobber nebo také 'bob-jobe\" je odlehčený motocykl jehož úpravy zahrnují odstranění předního a zkrácení zadního blatníku a odstranění všech přebytečných části tak, aby se maximálně snížila hmotnost. \n\nCruiser je stylový motocykl napodobující klasické americké motocykly z 30.–50. let 20. století. Obvykle má motor o velkém objemu a stejné rozměry předního a zadního kola,\nChoopery jsou motocykly vzniklé z cruiserů. Posunují stylovost a vyladění pro vzhled ještě dále. Jsou charakteristické nízkým posedem, různou velikostí kol, extrémním náklonem přední vidlice. Na obou typech těchto strojů bývají vysoká řídítka a stupačky posunuté před sedadlo jezdce. Nejde o typy motocyklů které jsou příliš obratné, nebo pohodlné pro dlouhou jízdu. \n\nMotocykly klasického vzhledu obvykle bez kapotáže. Jedná se o univerzální stroje vhodné jak do města tak na cestování. Posed je více vzpřímený. Univerzálnost vede k tomu, že v žádné oblasti nevyniká. \nStroje vycházející ze silničních sportovních motorek. Jsou upraveny pro pohodlnější použití, ale důraz se klade především na velký výkon. Obvykle bývají kapotované a jejich geometrie je uzpůsobena pro jízdu ve vysokých rychlostech (nízká řídítka, stupačky posunuté dozadu za úroveň předního okraje sedla).\nTaké se nazývají cesťáky a supercesťáky. Motocykl stavěný pro dlouhé tratě a spíše kvalitní silnice. Obvykle jde o velké stroje vybavené kapotáží a luxusní výbavou na dlouhé cesty. \nScramblery jsou stroje vycházející ze silničních motocyklů klasického/retro vzhledu, s potenciálem jízdy i v lehčím terénu. Posed je o něco vyšší než u naháčů, stejně tak i zdvih odpružení. Pro scramblery jsou dále typická širší a vyšší řídítka a špalkové pneumatiky.\nTéž cestovní, nebo silniční endura. Vychází z terénních strojů a jsou uzpůsobené pro provoz na silnicích. Zůstávají jim vlastnosti původních motocyklů určených do terénu. Komformní a vysoké pérování, širší řídítka, celkově lehčí konstrukce a kola.\nJde o více specializované motocykly pro různé sportovní disciplíny:\n\nUrčité kategorie mohou a nemusí být z některých hledisek řazeny mezi motocykly. To ovlivňuje požadavek na řidičská oprávnění a například i možnost jejich použití na stezkách pro cyklisty. \nSkútr je charakterizován malými koly a kapotáží s podlážkou. Před sedadlem je volný prostor pro snadnější nastupování a řidič díky tomů může sedět na skútru podobně jako na židli. Často bývá vybaven automatickou převodovkou a někdy i automatickou spojkou. Typické určení je pro přepravu v rámci městské aglomerace, nebo na krátké vzdálenosti. Obvykle mívají maloobjemové motory, které spolu s jednoduchým ovládáním umožňují řízení i mladším uživatelům. Kategorie skútr zasahuje ale i širší okruh. Existují i skútry určené pro delší cestování vybavené výkonnějšími motory. \n\nPojem je odvozen ze zkratky „motocykl s pedály“. Moped je de fakto kombinace motocyklu a bicyklu. Je charakterizován motorem o malém objemu a pedály místo stupaček.\nTypickými zástupci kategorie mopedů je Babetta nebo Stadion.\n\n\n\n"}
{"id": "1314035", "url": "https://cs.wikipedia.org/wiki?curid=1314035", "title": "Kostel svatého Jana Křtitele (Brusiek)", "text": "Kostel svatého Jana Křtitele (Brusiek)\n\nKostel svatého Jana Křtitele v Bruśku byl postaven před rokem 1670 a nachází se ve vesnici Brusiek, gmina Koszęcin, okres Lublinec, Slezské vojvodství a náleží do děkanátu Lubliniec diecéze gliwické, je filiálním kostelem farnosti Panny Marie ve Fátimě v Kaletach – Drutarni.\n\nDřevěný kostel je v seznamu kulturních památek Polska pod číslem 379/60 a je součástí Stezky dřevěné architektury v Slezském vojvodství.\n\nPrvní zmínky o kostelu jsou z 15. století o kostelu, který shořel. Současný kostel byl zbudován před rokem 1670 pod patronátem donátora Andrzeja Kochnického.\n\nJednolodní orientovaná dřevěná roubená stavba s dřevěnou věží sloupové konstrukce bedněná deskami. Loď je čtvercového půdorysu zakončena kněžištěm. Ke kněžišti byla na severní straně přistavena sakristie obdélníkového půdorysu. V západním průčelí lodi hranolová věž, která má deskové bednění a je krytá stanovou střechou. Střecha kostela je šindelová, sanktusník má šestibokou lucernu zakončenou malou bání. Okna jsou půlkruhová. Malá krucha s malými varhany je podepřena dvěma dřevěnými sloupy. Střecha je sedlová krytá šindelem, stěny kostela jsou pobité šindelem.\n\nVnitřek kostela byl v roce 1693 vyzdoben polychromií – provedl Wawrzyniec Grochowski. Malý oltář s obrazem sv. Jana Křtitele pochází z 18. století a dřevěná křtitelnice nese nápisy letopočtů 1400 a 1882. V kostele se nacházejí dvě vyřezávané sošky z 16. století představující sv. Annu a Pannu Marii.\n\nV inventáři z roku 1819 jsou popisovány dva zvony, jeden o váze 250 kg a druhý 15 kg. V roce 1947 byly pořízeny nové zvony . Větší Juda Tadeáš o váze 75 kg a menší sv. Jan Křtitel o váze 15 kg.\n"}
{"id": "1314038", "url": "https://cs.wikipedia.org/wiki?curid=1314038", "title": "American Dream (album, LCD Soundsystem)", "text": "American Dream (album, LCD Soundsystem)\n\nAmerican Dream je čtvrté studiové album americké hudební skupiny LCD Soundsystem. Vydáno bylo 1. září roku 2017. Jde o první řadovou desku skupiny po sedmi letech – předchozí album s názvem \"This Is Happening\" kapela vydala roku 2010. Mezitím, konkrétně v letech 2011 až 2015, však kapela neexistovala. První singl z alba, který obsahoval písně „Call the Police“ a „American Dream“, vyšel již 5. května 2017. Druhý („Tonite“) následoval 16. srpna toho roku.\n\n\n"}
{"id": "1314042", "url": "https://cs.wikipedia.org/wiki?curid=1314042", "title": "Římskokatolická farnost Vilémov u Litovle", "text": "Římskokatolická farnost Vilémov u Litovle\n\nŘímskokatolická farnost Vilémov u Litovle je územní společenství římských katolíků s farním kostelem sv. Kateřiny Alexandrijské v děkanátu Konice.\nFarnost Vilémov u Litovle existovala již ve 14. století, v první polovině 17. století zanikla a byla přifařena k Bohuslavicím. Roku 1784 byla zřízena kuracie, roku 1860 samostatná farnost.\n\nDO farnosti přísluší následující obce s těmito sakrálními stavbami:\n"}
{"id": "1314043", "url": "https://cs.wikipedia.org/wiki?curid=1314043", "title": "Sandra Mašková", "text": "Sandra Mašková\n\nSandra Mašková (* 11. dubna 1988 Praha) je česká kickboxerka, vítězka světových her v kickboxu, vicemistryně Evropy WAKO ve fullcontactu a K1. Od začátku působí v klubu \"Tiger team\", kde byli její trenéři Ondřej Moravec, Jan Kodeš, Martin Zavoral, Alois Škeřík a Michal Hořejší.\n\n"}
{"id": "1314044", "url": "https://cs.wikipedia.org/wiki?curid=1314044", "title": "Římskokatolická farnost Kladky", "text": "Římskokatolická farnost Kladky\n\nŘímskokatolická farnost Kladky je územní společenství římských katolíků s farním kostelem sv. Cyrila a Metoděje v děkanátu Konice.\n\nDO farnosti přísluší následující obce s těmito sakrálními stavbami:\n\nFarnost Kladky byla vyfařena v roce 1784 z konické farnosti\n\nV roce 2017 byla opravena kaple v Ludmírově-Ponikvi, která mimochodem patří do farnosti Jesenec. Děkovnou bohoslužbu sloužil 13.května 2017 biskup Josef Hrdlička.\n\n"}
{"id": "1314045", "url": "https://cs.wikipedia.org/wiki?curid=1314045", "title": "Berthold Oppenheim", "text": "Berthold Oppenheim\n\nBerthold Oppenheim (29. července 1867 Ivančice – 1942 Treblinka) byl olomoucký rabín zavražděný ve vyhlazovacím táboře Treblinka.\n\nBerthold Oppenheim se narodil 29. července 1867 v Ivančicích, kde jeho otec, Joachim Heinrich Oppenheim, od roku 1860 působil jako rabín. Roku 1868 se rodina přestěhovala do Toruni (Prusko, dnes Polsko). Berthold Oppenheim zde v letech 1874–1884 navštěvoval v šestileté gymnázium a poté studoval filologii, filosofii, orientalistiku a historii v Židovském teologickém semináři ve Vratislavi a na vratislavské a berlínské univerzitě. Po získání doktorátu z filosofie roku 1891 působil krátce jako rabín v Miroslavi a roku 1892 byl zvolen prvním rabínem nově zřízené židovské náboženské obce v Olomouci.\n\nRoku 1894 dal rabín Oppenheim podnět k postavení synagogy v Olomouci, která byla dokončena v roce 1897.\n\nRoku 1906 se stal zakládajícím členem Svazu Moravsko-slezských rabínů, který byl založen téhož roku v Přerově. Oppenheim byl zvolen místopředsedou. Pravidelně se zúčastňoval jeho zasedání a 28. května 1908 zorganizoval konferenci Svazu, která se konala v Německém kasinu v Olomouci.\n\nV roce 1918, poté co se loštický rabín Izrael Günzig odstěhoval do Antverp, převzal Oppenheim i funkci loštického rabína. Působil také jako člen asi desetičlenné Rady židovských obcí.\n\nNa olomouckém německém gymnáziu vyučoval hebrejštinu a založil spolek na podporu chudých židovských studentů. Působil také v židovském pohřebním bratrstvu.\n\nV roce 1932 navštívil Berthold Oppenheim ve svých 65 letech Zemi izraelskou. Splnil se mu tak jeho celoživotní sen.\n\nOppenheim sloužil jako olomoucký rabín prakticky po celý čas předválečné existence olomoucké židovské obce až do roku 1939. V roce 1940 jej nahradil rabín Ernst Reich.\n\nDne 8. července 1942 nastoupil Berthold Oppenheim do transportu AAo z Olomouce do koncentračního tábora Terezín a 15. října téhož roku byl transportem Bv (tazvaným „transportem starých“) deportován do Polska do vyhlazovacího tábora Treblinka, kde byl téhož roku zavražděn.\n\nV roce 1974 nechal synagogální sbor v Olomouci zhotovit rabínu Oppenheimovi pamětní desku, jež byla umístěna na olomouckém židovském hřbitově na náhrobku jeho matky Helene Oppenheimové (1839–1929). Deska se nachází při pravé stěně hřbitovní kaple.\n\nKameny zmizelých rabína Bertholda Oppenheima a jeho manželky se od roku 2012 nacházejí před číslem 24 na třídě Svobody v Olomouci.\n\n"}
{"id": "1314046", "url": "https://cs.wikipedia.org/wiki?curid=1314046", "title": "Oppenheim", "text": "Oppenheim\n\nOppenheim je příjmení, mezi jehož nositele patří:\n\n"}
{"id": "1314047", "url": "https://cs.wikipedia.org/wiki?curid=1314047", "title": "American Dream", "text": "American Dream\n\nAmerican Dream může být:\n\n"}
{"id": "1314048", "url": "https://cs.wikipedia.org/wiki?curid=1314048", "title": "Ladies Championship Gstaad 2017 – ženská dvouhra", "text": "Ladies Championship Gstaad 2017 – ženská dvouhra\n\nŽenská dvouhra Ladies Championship Gstaad 2017 probíhala ve druhé polovině července 2017. Do singlové soutěže gstaadského tenisového turnaje nastoupilo třicet dva hráček. Obhájkyní titulu byla Švýcarka Viktorija Golubicová, kterou v úvodním kole vyřadila Antonia Lottnerová.\n\nVítězkou se stala druhá nasazená Nizozemka Kiki Bertensová, jež ve finále zdolala estonskou turnajovou trojku Anett Kontaveitovou po třísetovém průběhu6 6–4, 3–6 a 6–1. V probíhající sezóně si připsala, po triumfu na Nürnberger Versicherungscupu, druhé turnajové vítězství, které představovalo čtvrtý singlový titul na okruhu WTA Tour, když všechny vybojovala na antuce. \n"}
{"id": "1314049", "url": "https://cs.wikipedia.org/wiki?curid=1314049", "title": "BRD Bucharest Open 2017 – ženská dvouhra", "text": "BRD Bucharest Open 2017 – ženská dvouhra\n\nŽenská dvouhra BRD Bucharest Open 2017 probíhala ve druhé polovině července 2017. Do singlové soutěže bukurešťského tenisového turnaje nastoupilo třicet dva hráček. Obhájkyní titulu byla rumunská světová dvojka Simona Halepová, která do turnaje nezasáhla.\n\nVítězkou se stala 26letá sedmá nasazená Irina-Camelia Beguová z Rumunska, jež ve finále zdolala německou turnajovou trojku Julii Görgesovou po dvousetovém průběhu 6–3 a 7–5. V probíhající sezóně si připsala premiérové turnajové vítězství, které představovalo čtvrtý singlový titul na okruhu WTA Tour. Rumunská 58. hráčka žebříčku tak získala první trofej na antuce i první double, když triumfovala i v deblové části turnaje. \n"}
{"id": "1314050", "url": "https://cs.wikipedia.org/wiki?curid=1314050", "title": "Jiangxi Open 2017 – ženská dvouhra", "text": "Jiangxi Open 2017 – ženská dvouhra\n\nŽenská dvouhra Jiangxi Open 2017 probíhala ve druhé polovině července 2017. Do singlové soutěže nančchangského tenisového turnaje nastoupilo třicet dva hráček. Obhájkyní titulu byla čínská tenistka Tuan Jing-jing, kterou v úvodním kole vyřadila Arina Rodionovová.\n\nSedm z osmi nasazených vypadlo v prvních dvou kolech. Turnajová trojka Kristýna Plíšková skrečovala utkání druhé fáze, když si během výměny při manipulaci s větrákem pořezala prst. Ve stejném kole také skrečovala Tereza Martincová pro poranění břišního svalstva. \nVítězkou se stala druhá nasazená 31letá Číňanka Pcheng Šuaj, jež ve finále zdolala japonskou hráčku Nao Hibinovou po dvousetovém průběhu 6–3 a 6–2. V probíhající sezóně si připsala premiérové turnajové vítězství, které představovalo druhý singlový titul na okruhu WTA Tour. Bodový zisk ji v následném vydání žebříčku WTA posunul na 23. místo, devět příček za kariérním maximem. Bývalá čínská světová jednička ve čtyřhře Pcheng již v Nan-čchangu vyhrála v roce 2014, kdy byl turnaj součástí série WTA 125s. \n"}
{"id": "1314051", "url": "https://cs.wikipedia.org/wiki?curid=1314051", "title": "Swedish Open 2017 – ženská dvouhra", "text": "Swedish Open 2017 – ženská dvouhra\n\nŽenská dvouhra Swedish Open 2017 probíhala ve druhé polovině července 2017. Do singlové soutěže bastadského tenisového turnaje nastoupilo třicet dva hráček. Obhájkyní titulu byla německá tenistka Laura Siegemundová, které start znemožnilo dlouhodobé zranění pravého kolene.\n\nVítězkou se stala 21letá sedmá nasazená Češka Kateřina Siniaková, jež ve finále zdolala dánskou turnajovou jedničku a bývalou první hráčku světa Caroline Wozniackou po dvousetovém průběhu 6–3 a 6–4. Snížila tak pasivní bilanci vzájemných zápasů na 1–2 a proti hráčkám elitní světové desítky na 3–5. V probíhající sezóně si po triumfu na lednovém Shenzhen Open 2017 připsala druhé turnajové vítězství, které představovalo druhý singlový titul na okruhu WTA Tour a první z antuky. Na cestě do finále vyřadila tři nejvýše nasazené tenistky. V následném vydání žebříčku se posunula na 39. příčku, tři místa za dosavadním kariérním maximem. \n"}
{"id": "1314053", "url": "https://cs.wikipedia.org/wiki?curid=1314053", "title": "Croatia Open Umag 2017 – mužská dvouhra", "text": "Croatia Open Umag 2017 – mužská dvouhra\n\nMužská dvouhra Croatia Open Umag 2017 probíhala ve druhé polovině července 2017. Do singlové soutěže umažského tenisového turnaje nastoupilo dvacet osm hráčů. Obhájcem titulu byl italský tenista Fabio Fognini, kterého ve čtvrtfinále vyřadil Rubljev.\n\nVítězem se stal 19letý nenasazený Rus Andrej Rubljov, startující jako šťastný poražený z kvalifikace, jenž ve finále zdolal italskou turnajovou čtyřku Paola Lorenziho po dvousetovém průběhu 6–4 a 6–2. V probíhající sezóně si tak připsal premiérové turnajové vítězství, které představovalo první singlový titul na okruhu ATP Tour. Stal se tak sedmým šťastným poraženým vítězem turnajů ATP a prvním od triumfu Rajeeva Rama v Newportu 2009. Bodový zisk mu v následném vydání žebříčku ATP zajistil debutový posun do elitní světové padesátky na 49. místo\n\nČtyři nejvýše nasazení hráči obdrželi volný los do druhého kola.\n"}
{"id": "1314054", "url": "https://cs.wikipedia.org/wiki?curid=1314054", "title": "Berjozovskij (město v Sverdlovské oblasti)", "text": "Berjozovskij (město v Sverdlovské oblasti)\n\nBerjozovskij () je město v Sverdlovské oblasti v Ruské federaci. Při sčítání lidu v roce 2010 měl přes padesát tisíc obyvatel.\n\nBerjozovskij leží na východním kraji Středního Uralu při ústí potoka Berjozovky do Pyšmy, pravého přítoku Tury v povodí Obu. Od Jekatěrinburgu, správního střediska oblasti, je Berjozovskij vzdálen jen přibližně patnáct kilometrů severovýchodně.\n\nZ Jekatěrinburgu vede přes Berjozovskij dvoukolejná železniční trať na Arťomovskij, Tavdu a Meždurečenskij.\n\nV roce 1745 zde Jerofej Markov objevil zlaté ložisko, v roce 1752 zde vzniklo sídlo horníků a v roce 1938 se Berjozovskij stal městem.\n"}
{"id": "1314055", "url": "https://cs.wikipedia.org/wiki?curid=1314055", "title": "Swedish Open 2017 – mužská dvouhra", "text": "Swedish Open 2017 – mužská dvouhra\n\nMužská dvouhra Swedish Open 2017 probíhala ve druhé polovině července 2017. Do singlové soutěže bastadského tenisového turnaje nastoupilo dvacet osm hráčů. Obhájcem titulu byl španělský tenista Albert Ramos-Viñolas, kterého ve čtvrtfinále vyřadil krajan Fernando Verdasco.\n\nVítězem se stal osmý nasazený 35letý Španěl David Ferrer, jenž ve finále zdolal ukrajinského hráče Alexandra Dolgopolova po dvousetovém průběhu 6–4 a 6–4. Aktivní poměr vzájemných zápasů tak navýšil na 10–4. V probíhající sezóně si tak připsal premiérové turnajové vítězství, které představovalo dvacátý sedmý singlový titul na okruhu ATP Tour. Na Swedish Open tak získal hattrick, třetí triumf po předchozích titulech z let 2007 a 2012.\n\nČtyři nejvýše nasazení hráči obdrželi volný los do druhého kola.\n"}
{"id": "1314056", "url": "https://cs.wikipedia.org/wiki?curid=1314056", "title": "Hall of Fame Tennis Championships 2017 – mužská dvouhra", "text": "Hall of Fame Tennis Championships 2017 – mužská dvouhra\n\nMužská dvouhra Hall of Fame Tennis Championships 2017 probíhala ve druhé polovině července 2017. Do singlové soutěže newportského tenisového turnaje nastoupilo dvacet osm hráčů. Obhájcem titulu byl chorvatský tenista Ivo Karlović, kterého ve čtvrtfinále vyřadil Němec Peter Gojowczyk.\n\nVítězem se stal nejvýše nasazený 32letý Američan John Isner, jenž ve finále za 74 minut zdolal 29letého australského kvalifikanta Matthewa Ebdena po dvousetovém průběhu 6–3 a 7–6. V probíhající sezóně si tak připsal premiérové turnajové vítězství, které představovalo jedenáctý singlový titul na okruhu ATP Tour. Na Hall of Fame Tennis Championships si tak připsal hattrick, třetí trofej a bodový zisk jej posunul zpět do elitní světové dvacítky. Ebden odehrál debutové finále, když mu patřila 249. příčka žebříčku. Představoval tak nejníže postaveného finalistu turnaje ATP od Raemona Sluitera v ’s-Hertogenboschi 2009, jenž tehdy figuroval na 866. místě.\n\nJohn Isner se stal druhým tenistou na okruhu ATP Tour, který v celém turnaji nečelil ani jednomu brejkbolu. Tato statistika byla zavedena v roce 1991. Navázal tak na Němce Tommyho Haase, jemuž se tento výkon podařil na Memphis Open 2007.\nČtyři nejvýše nasazení hráči obdrželi volný los do druhého kola.\n"}
{"id": "1314058", "url": "https://cs.wikipedia.org/wiki?curid=1314058", "title": "Zoltán Bergendi", "text": "Zoltán Bergendi\n\nZoltán Bergendi (* 21. března 1969, Šaľa, Československo) je bývalý československý, slovenský a maďarský házenkář. \n\nS týmem Československa hrál na letních olympijských hrách v Barceloně v roce 1992, kde tým skončil na 9. místě. Nastoupil v 5 utkáních a dal 18 gólů. Na klubové úrovni hrál za JD Arrate Éibar, Fotex Veszprém, Dunaferr Sportegyesület, Brodomerkur Split, HC Topoľčany a Cement Hranice. Na mistrovství světa v roce 1997 v Japonsku byl hvězdou osmifinálového zápasu Maďarska proti České republice, když vstřelil šest gólů a výrazně přispěl k výhře maďarského týmu 20:19.\nNejvyšší soutěže hrál v Československu, Španělsku, Maďarsku, Chorvatsku a na Slovensku. Kromě slovenštiny mluví i maďarsky, španělsky a chorvatsky. Za reprezentaci Československa nastoupil v 60 utkáních, za reprezentaci Slovenska v 8 utkáních a za reprezentaci Maďarska v 16 utkáních.\n\n"}
{"id": "1314064", "url": "https://cs.wikipedia.org/wiki?curid=1314064", "title": "Swiss Open Gstaad 2017 – mužská dvouhra", "text": "Swiss Open Gstaad 2017 – mužská dvouhra\n\nMužská dvouhra Swiss Open Gstaad 2017 probíhala ve druhé polovině července 2017. Do singlové soutěže gstaadského tenisového turnaje nastoupilo dvacet osm hráčů. Obhájcem titulu byl španělský tenista Feliciano López, kterého ve druhém kole vyřadil Němec Hanfmann.\n\nVítězem se stal čtvrtý nasazený 30letý Ital Fabio Fognini, jenž ve finále zdolal překvapení trnaje, 25letého německého kvalifikanta Yannicka Hanfmanna po dvousetovém průběhu 6–4 a 7–5. V probíhající sezóně si tak připsal premiérové turnajové vítězství, které představovalo pátý singlový titul na okruhu ATP Tour, když všechny získal na antukovém povrchu. Nedoslýchavostí trpící Hanfmann, rodák z Karlsruhe, figuroval na 170. příčce žebříčku ATP a v Gstaadu odehrál svůj teprve třetí turnaj ATP. V semifinále přitom čelil čtyřem mečbolovým hrozbám od Nizozemce Robina Haaseho.\n\nČtyři nejvýše nasazení hráči obdrželi volný los do druhého kola.\n"}
{"id": "1314066", "url": "https://cs.wikipedia.org/wiki?curid=1314066", "title": "BB&amp;T Atlanta Open 2017 – mužská dvouhra", "text": "BB&amp;T Atlanta Open 2017 – mužská dvouhra\n\nMužská dvouhra BB&T Atlanta Open 2017 probíhala ve druhé polovině července 2017. Do singlové soutěže atlantského tenisového turnaje nastoupilo dvacet osm hráčů. Obhájcem titulu byl australský tenista Nick Kyrgios, který se před zahájením odhlásil.\n\nVítězem se stal 32letý druhý nasazený Američan John Isner, jenž ve finále zdolal americkou turnajovou čtyřku Ryana Harrisona po vyrovnaném dvousetovém průběhu 7–6 a 7–6, když v každé sadě čelil jednomu setbolu. V probíhající sezóně si tak po triumfu na předchozí newportské události připsal druhé turnajové vítězství, které představovalo dvanáctý singlový titul na okruhu ATP Tour. Z georgijského turnaje Atlanta Tennis Championships, kde se konala Letní olympiáda 1996, si odvezl již čtvrtou trofej z celkového počtu osmi startů. Poprvé také výhral dva turnaje v řadě, když o týden dříve triumfoval v Newportu.\n\nČtyři nejvýše nasazení hráči obdrželi volný los do druhého kola.\n"}
{"id": "1314067", "url": "https://cs.wikipedia.org/wiki?curid=1314067", "title": "German Open 2017 – mužská dvouhra", "text": "German Open 2017 – mužská dvouhra\n\nMužská dvouhra German Open 2017 probíhala ve druhé polovině července 2017. Do singlové soutěže hamburského tenisového turnaje nastoupilo třicet dva hráčů. Obhájcem titulu byl slovenský tenista Martin Kližan, který do turnaje nezasáhl.\n\nVítězem se stal 30letý nenasazený Argentinec Leonardo Mayer, jenž ve finále zdolal německého hráče Floriana Mayera po třísetovém průběhu 6–4, 4–6 a 6–3. V probíhající sezóně si tak připsal premiérové turnajové vítězství, které představovalo druhý singlový titul na okruhu ATP Tour, když navázal na hamburskou trofej z roku 2014. Vítězný Argeninec, jemuž patřila 138. příčka žebříčku, přitom do hlavní souěže postoupil až jako šťastný poražený z kvalifikace.\n"}
{"id": "1314068", "url": "https://cs.wikipedia.org/wiki?curid=1314068", "title": "Nekonečná - nevystupovat", "text": "Nekonečná - nevystupovat\n\nNekonečná - nevystupovat je československý film, věnovaný mezinárodnímu roku dítěte natočený v roce 1978. Film je sice v českoslovenštině, ale hodně slovenských herců byla nadabovaných (K. Zatovičová, M. Landl, L. Čajka, . . .). Několik herců (M. Landl, L. Čajka, R. Kudrna, Václav Babka a v pozadí i Zuzana Pravňanská) hráli v seriálu Spadla z oblakov, který režíroval rovněž Radim Cvrček.\n\nJúlius Satinský si koupí od svého strýčka chalupu na splátky za 25 Kčs na 108 let a spolu s Milanem Lasicou se tam nastěhují. Nedaleko je naneštěstí tábor s dětmi, který tuto dvojici, již den po příjezdu probudí. Při společné snídani se Milan naštve natolik, že vyvěsí cedule \"Soukromý pozemek - Vstup zakázán\". Jediný kdo tyto cedule očividně nerespektuje je vnučka Správce budovy, ve které táborníci žijí, Miluška Vycpálková, která umí číst maximálně M a W. Nechová se záškodnicky, ba naopak se chce podívat do menší kůlny, kterou nazývá perníkovou chaloupkou. Přestože Milan zůstává kamenný a nechápe tuto pohádku, Július se přizpůsobí a hraje s Miluškou. Kluci z tábora se zatím radí, jak vypustit raketu, přestože je vstup na pozemek zakázán. Když se jim podaří zjistit, že by proti tomu v celku nemuseli mít nic, rozhodnou se vystřelit raketu. Ostatní táborníci se chtějí jít koupat, ale za vedoucí přijede její láska a Správce se nabídne, že si je vezme na starost. Kosmonaut Zedníček je, proti své vůli, připraven v raketě a vyletí. Nakonec mu dojde palivo a zůstane na stromě. Milan se náhle rozhořčí když se táborníci přicházejí podívat k nim. Július začíná zpívat a tvrdí, že trať u domu, po které už vlaky nejezdí, je nekonečná. V \"zápalu hry\" jim Július poradí, aby si udělali z kupek sena vigvamy. Milana to už nebaví, a tak se rozhodne odejít, ale když mu Július dává na blízkém semaforu zelenou, spadne mu semafor na hlavu. Táborníci se zatím rozhodnou poškádlit Správce a Lapko se zaručuje, že pokud se něco najde, bude to na něj. Netrvá dlouho a Správcovi vybouchne televize. Druhé ráno je Milan jako vyměněný. Opraví semafor a tvrdí: \"Večer přeci projíždí mezinárodní rychlík!\". Správce dělá \"čistky\" a chce najít viníka. Lapko to svede na Gagarina a Gagarin má jet domů. Lapko se nakonec přizná a jede domů on. V tu ránu se do něj Pampeliška zamiluje. Lapko ale vysedne z vlaku a jde k těm dvěma. Jeho plán je jednoduchý - zastavit rodiče. Ty totiž jedou na tábor jen proto, aby se pochlubili svým autem. Lapko jim propíchá gumy, ale podle toho, co jeho rodiče v tu chvíli říkají, s ním začnou Lasica a Satinský soucítit. Tehdy napadá táborníky plán - je potřeba postavit si přehradu na koupání. Jdou tedy za Milanem, kterého ovšem Július přestal chápat. \"Jsme úplně normální a nehrajeme se!\" to je jeho heslo. Za Lapkem přijde Pampeliška a v tu chvíli se tam vydává také Vedoucí tábora, která se zalíbí Satinskému s Lasicou. Lapka odchází a ti dva mají jediný cíl - zničit frajera, který je láskou Vedoucí tábora. Udělají mu to samé, co Lapko svým rodičům, totiž, že mu před auto hodí desku s hřebíky. Na přehradě se začne podílet i Správce, který se od toho doteď spíše distancoval. Někteří táborníci odjedou (pro dřevo), ale někteří zůstanou. Lapko se naštve a uteče k Milanovi a Júliusovi. Ti mu dají informaci, že tam byla Pampeliška. Lapko za ní utíká. Když se však pokouší překonat přehradu, tak je bohužel po přehradě! Lapko se musí vrátit k těm dvěma, protože ví, že ho viděli někteří z tábora. Když přijedou všichni z obědu, je to pro ně nadělení, ale už se jim to znovu nechce dělat. Ti, co ví, že tam Lapko byl, to řeknou a chtějí ho vidět. Jdou za Júliusem a Milanem, ale ti je spíše poučí: \"Opravované mínění je jako cukrová vata. Člověk je z něho celý dolepený\". Když se přesvědčí, že táborníci změnili mínění, chtějí ho pustit, ale Lapko zmizel. Nakonec se najde a pomáhá opravit přehradu. Satinský chce odejít, protože Vedoucí se zamilovala do Lasici. Jenomže Milan dá Júliusovi pověstnou zelenou a semafor mu spadne na hlavu. Tábor odjíždí a ani pověstné troubení Správce není slyšet. Július a Milan si užívají svoji dovolenou. Leží v trávě a přemýšlejí co budou dělat. Nakonec se znovu objeví Lapko, který k nim přijde, čímž film končí.\n\n"}
{"id": "1314072", "url": "https://cs.wikipedia.org/wiki?curid=1314072", "title": "III. třída okresu Jindřichův Hradec", "text": "III. třída okresu Jindřichův Hradec\n\nIII. třída okresu Jindřichův Hradec patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Jindřichův Hradec. Hraje se každý rok od léta do jara se zimní přestávkou. Vítěz každé ze skupin postupuje do II. třídy okresu Jindřichův Hradec.\n\n"}
{"id": "1314073", "url": "https://cs.wikipedia.org/wiki?curid=1314073", "title": "Croatia Open Umag 2017 – mužská čtyřhra", "text": "Croatia Open Umag 2017 – mužská čtyřhra\n\nMužská čtyřhra Croatia Open Umag 2017 probíhala ve druhé polovině července 2017. Do deblové soutěže umažského tenisového turnaje nastoupilo šestnáct dvojic. Obhájcem titulu byl pár Martin Kližan a David Marrero, jehož členové nestartovali společně. Kližan se rozhodl turnaje nezúčastnit. Marrero se rozhodl obhajovat trofej ze Swedish Open.\n\nVítězem se stal třetí nasazený pár Guillermo Durán a Andrés Molteni z Argentiny, který ve finále za 1.36 hodin zdolal chorvatskou bratrskou dvojici složenou z Tomislava a Marina Draganjových. Po dvousetovém průběhu 6–3 a 6–7 rozhodl až supertiebreak poměrem míčů [10–6]. Oba šampioni si do žebříčku ATP připsali 250 bodů a získali premiérovou společnou trofej. Durán i Molteni vybojovali třetí deblový titul na okruhu ATP Tour.\n\n"}
{"id": "1314081", "url": "https://cs.wikipedia.org/wiki?curid=1314081", "title": "IIHF Challenge Cup of Asia 2016", "text": "IIHF Challenge Cup of Asia 2016\n\nIIHF Challenge Cup of Asia 2016 se uskutečnil ve dvou turnajích rozdělených podle výkonnosti stejně jako v předchozím roce, přičemž byl uplatněn systém postupu a sestupu jednoho celku mezi nimi na základě výsledků předchozího ročníku. Z elitní skupiny se z finančních důvodů odhlásil vítěz 1. divize z předchozího ročníku Kuvajt a tak se hrála jen v pěti účastnících. V 1. divizi nahradil Katar v předchozím ročníku startující Omán.\n\nTurnaj výkonnostně nejvyšší elitní skupiny se konal od 12. do 18. března 2016 v Ice Rink v Abú Zabí ve Spojených arabských emirátech. Turnaje se zúčastnilo pět mužstev, která spolu hrála v jedné skupině každé s každým. Vítězství si připsali hráči Tchaj-wanu před hráči Spojených arabských emirátů a hráči Mongolska. Do divize I nikdo nesestoupil, ale pro reprezentaci Tchaj-wanu byl tento ročník poslední a nadále už se zúčastňuje pouze divizí mistrovství světa.\nTurnaj výkonnostně nižší skupiny nazvaný divize I podle vzoru mistrovství světa se konal od 9. dubna do 14. dubna 2016 v hale Gorodskoi Katok v Biškeku v Kyrgyzstánu. Turnaje se zúčastnilo pět mužstev, která spolu hrála v jedné skupině každé s každým. Zvítězilo družstvo Kyrgyzstánu a spolu s ním si postup do elitní skupiny zajistil i druhá Malajsie.\n"}
{"id": "1314097", "url": "https://cs.wikipedia.org/wiki?curid=1314097", "title": "Kateřina Sforzová", "text": "Kateřina Sforzová\n\nKateřina Sforzová (italsky Caterina Sforza zvaná \"První dáma Itálie\" nebo \"Tygřice\", 1463 – 28. května 1509) byla italská šlechtična, nemanželská dcera milánského vévody Galeazza Marie Sforzy a Lukrécie Landrianiové, manželky jednoho z dvořanů. Vychována byla na milánském dvoře. Od dětství se projevovala jako statečná a nepoddajná osobnost. Po sňatku s Girolamem Riariem se Kateřina stala hraběnkou z Forlì a paní Imoly, po jeho smrti byla regentkou v zastoupení svého syna Ottaviana. Jejími dalšími manželi byli Giacomo Feo a Giovanni de' Medici il Popolano. Jako dospělá se Kateřina věnovala řadě činností včetně alchymie, milovala lov a tanec. Protože se odvážila vzdorovat Cesarovi Borgiovi, přivolala na sebe jeho hněv a byla na nějakou dobu uvězněna v Římě. Po propuštění klidně dožila ve Florencii. Měla mnoho dětí, z nichž jen nejmladší, kondotiér Giovanni dalle Bande Nere, zdědil její silnou a bojechtivou povahu. \n"}
{"id": "1314100", "url": "https://cs.wikipedia.org/wiki?curid=1314100", "title": "Swedish Open 2017 – mužská čtyřhra", "text": "Swedish Open 2017 – mužská čtyřhra\n\nMužská čtyřhra Swedish Open 2017 probíhala ve druhé polovině července 2017. Do deblové soutěže bastadského tenisového turnaje nastoupilo šestnáct dvojic. Obhájcem titulu byl španělský pár Marcel Granollers a David Marrero, jehož členové nestartovali společně. Granollers se rozhodl turnaje nezúčastnit. Marrero nastoupil s Nenadem Zimonjićem, aby ve čtvrtfinále podlehli švédské bratrské dvojici složené z Eliase a Mikaela Ymerových.\n\nVítězem se stal nenasazený rakousko-německý pár Julian Knowle a Philipp Petzschner, který ve finále za 70 minut zdolal nizozemskou dvojici Sander Arends a Matwé Middelkoop, když hráči využili tři ze čtrnácti brejkbolů. Po dvousetovém průběhu 6–2 a 3–6 rozhodl až supertiebreak poměrem míčů [10–7]. Oba šampioni si do žebříčku ATP připsali 250 bodů a získali premiérovou společnou trofej, když spolu odehráli první turnaj. 43letý Knowle vybojoval devatenáctý deblový titul na okruhu ATP Tour a po deseti letech druhý v Bastadu. Pro 33letého Petzschnera to bylo sedmé takové turnajové vítězství.\n\n"}
{"id": "1314101", "url": "https://cs.wikipedia.org/wiki?curid=1314101", "title": "Šimon Adler", "text": "Šimon Adler\n\nŠimon Adler (15. března 1884, Dobrá Voda – 1944, Osvětim) byl rabín, který pracoval rovněž jako učitel náboženství, matrikář, archivář a odborný publicista. Jako rabín působil ve Staňkově a na Zbraslavi, před vypuknutím 2. světové války byl posledním rabínem Vysoké synagogy v Praze. Byl jednou z obětí holocaustu.\n\nV letech 1897 až 1901 studoval rabínskou přípravku v Topoľčanech. Do roku 1905 pokračoval ve studiu v rabínském semináři ve Frankfurtu nad Mohanem, pak na univerzitách ve Würzburgu a v Giessenu (1905–1908). Následně se stal učitelem na Israelitische Fortbildungsschule ve švýcarské Basileji, kde zároveň dál studoval. Poté učil v belgických Antverpách. Titul doktora filozofie (PhDr.) získal v roce 1913 na Filozofické fakultě Univerzity v Basileji po objahobě disertační práce o Židech v Mühlhausenu. Během první světové války půsubil jako vojenský kaplan (Armeerabbiner). V letech 1915 až 1916 byl rabínem ve Staňkově. \n\nNejpozději od roku 1916 žil v Praze. Do roku 1920 pracoval v archivu Židovské náboženské obce v Praze, ve 20. a 30. letech v Nejvyšší radě Svazu židovských náboženských obcí v Čechách. Na státních školách učil náboženství. V letech 1918 až 1921 (a poté znovu od roku 1928) byl rabínem ve Zbraslavi, v letech 1921 až 1926 učil na židovských školách v belgických Antverpách.\n\nPsal odborné publikace (zejm. o právech Židů v českých dějinách) i články do časopisů, např. do Věstníku židovské obce nebo dětského časopisu Jaldut. Pracoval jako matrikář a archivář, inventarizoval archiválie a historicky cenné předměty v synagogách. \nV roce 1919 se oženil s Růženou, rozenou Schifferovou. Měli spolu tři syny: Maxe (1920–2004), Joachima (1923–1937) a Wolfganga (* 1928). V březnu 1943 byl Šimon Adler se svou ženou a mladším synem deportován do Terezína, poté v květnu 1944 do Osvětimi. Oba rodiče tam zahynuli; jako poslední data Adlerova života se uvádějí 18. květen a 11. červenec 1944. Wolfgang se zachránil a později se stal rabínem v Izraeli. Jeho zachránce z koncentračního tábora Mauthausen Alois Holub získal v roce 1994 titul Spravedlivý mezi národy. Válku přežil i starší syn Max, který se stal izraelským politikem a diplomatem. \n\nBratři se podíleli na otevření Muzea Šimona Adlera v jeho rodišti, šumavské Dobré Vodě, které je v provozu od roku 1997.\n\n"}
{"id": "1314102", "url": "https://cs.wikipedia.org/wiki?curid=1314102", "title": "NGC 225", "text": "NGC 225\n\nNGC 225 je otevřená hvězdokupa v souhvězdí Kasiopeji s magnitudou 7,0. Objevila ji Caroline Herschel 27. září 1783.\nOd Země je vzdálená přibližně 2 100 světelných let.\n\nHvězdokupa se dá snadno vyhledat, protože se nachází téměř přesně v polovině cesty mezi jasnými hvězdami Gama Cassiopeiae (γ Cas) a Kappa Cassiopeiae (κ Cas). Leží ve hvězdném poli velmi bohatém na slabé hvězdy. Může být vyhledána i triedrem 10x50, ve kterém vypadá jako jasná skvrna posetá hrstkou málo nápadných hvězd. Pomocí dalekohledu o průměru 100 mm a větším je možné pozorovat dvacítku hvězd do 11. magnitudy, které jsou rozptýlené v oblasti o rozměru 12'. Hvězdná pole severním směrem vypadají silně zastíněná hustými oblaky prachu. Na fotografiích s dlouhou expozicí je v této oblasti viditelná reflexní mlhovina vdB 4.\n\nSouhvězdím Kasiopeji prochází Mléčná dráha, proto se v okolí nachází mnoho dalších otevřených hvězdokup; z těch jasnějších jsou to například 2° jihozápadně NGC 129, 2,5° východně NGC 381, 5° východně Messier 103 a 5° jihovýchodně NGC 457.\n\nHvězdokupa má výraznou severní deklinaci, což je velká výhoda pro pozorovatele na severní polokouli, kde je hvězdokupa cirkumpolární, a to až do nižších středních zeměpisných šířek. Naopak na jižní polokouli vychází pouze velmi nízko nad obzor a jižně od tropického pásu není viditelná vůbec. Nejvhodnější období pro její pozorování na večerní obloze je od srpna do ledna.\nHvězdokupu objevila Caroline Herschel 27. září 1783. Pozorovala ji pomocí zrcadlového dalekohledu o průměru 4,2 palce (106 mm) a oznámila to svému bratru Williamovi. Jeho syn John ji později znovu pozoroval a zařadil ji do svého katalogu mlhovin a hvězdokup General Catalogue of Nebulae and Clusters pod číslem 120.\n\nNGC 225 je málo zhuštěná hvězdokupa vzdálená od Země 2 100 světelných let, takže leží uvnitř ramene Persea, nedaleko od hvězdokupy NGC 133 a OB asociace Cepheus OB4. Ve směru pohledu na tuto hvězdokupu se rozprostírá soustava mlhovin, které se nachází v popředí hvězdokupy a mezi kterými vyniká temná mlhovina LDN 1297 a reflexní mlhovina vdB 4.\n\nStáří hvězdokupy je odhadováno na nejvýše 130 milionů let a horní hranice je určena přítomností hvězdy spektrální třídy B6,5, která ještě leží na hlavní posloupnosti. Obsahuje 28 hvězd do magnitudy 16,1 a jednoho pravděpodobného hvězdného uprchlíka. Celková hmotnost hvězdokupy je odhadována v rozsahu 59 až 88 formula_1.\n\n"}
{"id": "1314103", "url": "https://cs.wikipedia.org/wiki?curid=1314103", "title": "Aappilattoq", "text": "Aappilattoq\n\nAappilattoq (před rokem 1973 psáno Augpilagtoq) znamená \"„červená řasa“\" a je to název pro více míst v Grónsku:\n\n"}
{"id": "1314105", "url": "https://cs.wikipedia.org/wiki?curid=1314105", "title": "Hall of Fame Tennis Championships 2017 – mužská čtyřhra", "text": "Hall of Fame Tennis Championships 2017 – mužská čtyřhra\n\nMužská čtyřhra Hall of Fame Tennis Championships 2017 probíhala ve druhé polovině července 2017. Do deblové soutěže newportského tenisového turnaje nastoupilo šestnáct dvojic. Obhájcem titulu byli Australané Chris Guccione a Samuel Groth, jehož členové nestartovali společně. Guccione se rozhodl turnaje nezúčastnit. Groth nastoupil s Indem Leandrem Paesem, aby v semifinále podlehli Kúrešímu s Ramem.\n\nVítězem se stal nejvýše nasazený pákistánsko-americký pár Ajsám Kúreší a Rajeev Ram, který ve finále zdolal australskou dvojici Matt Reid a John-Patrick Smith. Po dvousetovém průběhu 6–4 a 4–6 rozhodl až supertiebreak poměrem míčů [10–7]. Oba šampioni si do žebříčku ATP připsali 250 bodů a získali premiérovou společnou trofej,když spolu odehráli první turnaj. Kúreší vybojoval patnáctý deblový titul na okruhu ATP Tour a pro Rama to bylo třinácté takové turnajové vítězství, jenž si v Newportu ke dvěma singlovým trofejím připsal i druhou z debla.\n\nV semifinále odvrátili pozdější vítězové Kúreší s Ramem osm mečbolů páru Groth a Paes.\n\n"}
{"id": "1314106", "url": "https://cs.wikipedia.org/wiki?curid=1314106", "title": "Tasiusaq", "text": "Tasiusaq\n\nTasiusaq (před rokem 1973 psáno Tasiussaq) je název pro více míst v Grónsku:\n\n"}
{"id": "1314107", "url": "https://cs.wikipedia.org/wiki?curid=1314107", "title": "Silnice II/193", "text": "Silnice II/193\n\nSilnice II/193 je silnice II. třídy, která vede ze Žlutic do Havlovic. Je dlouhá 93,5 km. Prochází dvěma kraji a čtyři okresy.\n\n\n\n\n\n"}
{"id": "1314111", "url": "https://cs.wikipedia.org/wiki?curid=1314111", "title": "Kutama (Zimbabwe)", "text": "Kutama (Zimbabwe)\n\nKutama je město v Zimbabwe, v provincii Mashonaland West, v okrese Zvimba. Ve městě se nachází vysoká škola. Počet obyvatel je neznámý.\n\nMezi slavné rodáky patří Robert Mugabe, prezident Zimbabwe.\n"}
{"id": "1314112", "url": "https://cs.wikipedia.org/wiki?curid=1314112", "title": "IIHF Challenge Cup of Asia 2017", "text": "IIHF Challenge Cup of Asia 2017\n\nIIHF Challenge Cup of Asia 2017 se uskutečnil ve dvou turnajích rozdělených podle výkonnosti stejně jako v předchozím roce, přičemž byl uplatněn systém postupu a sestupu jednoho celku mezi nimi na základě výsledků předchozího ročníku. Z elitní skupiny se z finančních důvodů odhlásil vítěz 1. divize z předchozího ročníku Kyrgyztán a tak se hrála jen v pěti účastnících. V 1. divizi se po roční pauze objevili Omán a Kuvajt a naopak nedorazili přihlášení Katar, Filipíny a Turkmenistán.\n\nTurnaj výkonnostně nejvyšší elitní skupiny se konal od 17. do 23. března 2017 v The Rink Ice Arena v Bangkoku v Thajsku. Turnaje se zúčastnila pět mužstev, která spolu hrála v jedné skupině každé s každým. Vítězství si připsali hráči Spojených arabských emirátů před hráči Mongolska a hráči Thajska. Do divize I sestoupila Malajsie.\nTurnaj výkonnostně nižší skupiny nazvaný divize I podle vzoru mistrovství světa se konal od 22. dubna do 25. dubna 2017 v hale Ice Skating Rink ve stejnojmenném hlavním městě Kuvajtu. Turnaje se zúčastnila čtyři mužstva, která spolu hrála v jedné skupině každé s každým. Zvítězilo družstvo Kuvajtu a spolu s ním si postup do elitní skupiny zajistil i druhá Indie.\n"}
{"id": "1314115", "url": "https://cs.wikipedia.org/wiki?curid=1314115", "title": "Swiss Open Gstaad 2017 – mužská čtyřhra", "text": "Swiss Open Gstaad 2017 – mužská čtyřhra\n\nMužská čtyřhra Swiss Open Gstaad 2017 probíhala ve druhé polovině července 2017. Do deblové soutěže gstaadského tenisového turnaje nastoupilo šestnáct dvojic. Obhájcem titulu byl chilsko-argentinský pár Julio Peralta a Horacio Zeballos, jehož členové se rozhodli startovat na paralalně hraném turnaji German Open v Hamburku.\n\nVítězem se stal druhý nasazený pár Rakušanů Oliver Marach a Philipp Oswald, který ve finále za 1.27 hodin zdolal francouzsko-chorvatské turnajové čtyřky Jonathana Eysserica a Franka Škugora. Po dvousetovém průběhu 6–3 a 4–6 rozhodl až supertiebreak poměrem míčů [10–8]. V utkání rakouský pár odvrátil čtyři z pěti brejkových příležitostí soupeřů. Oba šampioni si do žebříčku ATP připsali 250 bodů a získali první společnou trofej. Marach vybojoval pátý deblový titul na okruhu ATP Tour a pro Oswalda to bylo šetnácté takové turnajové vítězství.\n\nMarach s Oswaldem již v sezóně 2016 ovládli challenger probíhající v Aix-en-Provence.\n\n"}
{"id": "1314116", "url": "https://cs.wikipedia.org/wiki?curid=1314116", "title": "German Open 2017 – mužská čtyřhra", "text": "German Open 2017 – mužská čtyřhra\n\nMužská čtyřhra German Open 2017 probíhala ve druhé polovině července 2017. Do deblové soutěže hamburského tenisového turnaje nastoupilo šestnáct dvojic. Obhájcem titulu byl finsko-australský pár Henri Kontinen a John Peers, jehož členové se rozhodli turnaje nezúčastnit.\n\nVítězem se stal nasazený chorvatský pár Ivan Dodig a Mate Pavić, který ve finále za 76 minut zdolal uruguaysko-španělské turnajové dvojky Pabla Cuevase s Marcem Lópezem po dvousetovém průběhu 6–3 a 6–4. Chorvaté v utkání odvrátili dvě ze tří brejkových příležitostí a sami třikrát prolomili podání soupeřů. Oba šampioni si do žebříčku ATP připsali 500 bodů a získali první společnou trofej. Dodig vybojoval osmý deblový titul na okruhu ATP Tour a pro Paviće to bylo sedmé takové turnajové vítězství.\n\n"}
{"id": "1314120", "url": "https://cs.wikipedia.org/wiki?curid=1314120", "title": "German Open 2017", "text": "German Open 2017\n\nGerman Open 2017, známý také pod názvem German Tennis Championships 2017, byl tenisový turnaj pořádaný jako součást mužského okruhu ATP World Tour, který se odehrával ve druhém největším německém městě Hamburku na otevřených antukových dvorcích. Konal se mezi 24. až 30. červencem 2017 v areálu Am Rothenbaum jako 111. ročník turnaje.\n\nRozpočet hamburské události, patřící do kategorie ATP World Tour 500, činil 1 499 940 eur. Nejvýše nasazeným hráčem ve dvouhře se stal dvacátý čtvrtý muž žebříčku Albert Ramos-Viñolas ze Španělska. Jako poslední přímý účastník do hlavní soutěže ve dvouhře nastoupil italský 97. hráč žebříčku Marco Cecchinato.\n\nNa titul z hamburské dvouhry 2014 navázal 30letý Argentinec Leonardo Mayer, jenž do hlavní souěže postoupil až jako šťastný poražený z kvalifikace, když mu na žebříčku ATP patřila 138. příčka. První společnou trofej ze čtyřhry vybojoval chorvatský pár Ivan Dodig a Mate Pavić.\n\nNásledující hráči obdrželi divokou kartu do hlavní soutěže:\n\nNásledující hráč obdržel zvláštní výjimku:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťastní poražení:\n\n\nNásledující páry obdržely divokou kartu do hlavní soutěže:\n\nNásledující pár postoupil z kvalifikace:\n\n\n\n"}
{"id": "1314123", "url": "https://cs.wikipedia.org/wiki?curid=1314123", "title": "Fajsal Dáchil", "text": "Fajsal Dáchil\n\nFajsal Dáchil, také psáno \"Faisal Al-Dakhil\" nebo \"Al-Dakheel\" ( فيصل الدخيل‎‎, *13. srpna 1957 Kuwait City) je bývalý kuvajtský fotbalista. Celou kariéru hrál za klub Qadsia SC, s nímž se stal mistrem Kuvajtu v letech 1975, 1976 a 1978. Zúčastnil se moskevské olympiády 1980, kde zaznamenal hattrick proti Nigérii a přispěl tak k postupu svého týmu do čtvrtfinále. Byl členem vítězného týmu na domácím mistrovství Asie ve fotbale 1980, kde skóroval pětkrát (dvakrát ve finále proti Jižní Koreji) a byl zařazen do ideální jedenáctky turnaje. Startoval také na mistrovství Asie ve fotbale 1976 (2. místo) a mistrovství Asie ve fotbale 1984 (3. místo). Reprezentoval i na mistrovství světa ve fotbale 1982, kde vstřelil v 59. minutě zápasu s Československem branku, která stanovila celkový výsledek 1:1. Kuvajťané nakonec skončili s jedním bodem na posledním místě základní skupiny. Svými výkony na šampionátu si Dáchil vysloužil nominaci do nejlepšího týmu světa, který se 7. srpna 1982 v New Yorku střetl v charitativním zápase ve prospěch UNICEF s výběrem Evropy (Evropané vyhráli 3:2). V anketě o nejlepšího asijského fotbalistu 20. století se umístil na 14. místě.\n\n"}
{"id": "1314127", "url": "https://cs.wikipedia.org/wiki?curid=1314127", "title": "Kulíšek kalifornský", "text": "Kulíšek kalifornský\n\nKulíšek kalifornský (\"Glaucidium hoskinsii\", syn. \"Glaucidium gnoma hoskinsii\" a \"Phalaenopsis hoskinsii\") je sova náležící do čeledi puštíkovití (Strigidae) a rodu \"Glaucidium\". Historicky tvořila část druhu kulíšek americký (\"Glaucidium gnoma\") společně s dalšími třemi sovami. Kulíška kalifornského popsal William Brewster v roce 1888. Nevytváří žádné poddruhy, je to monotypický taxon. Vyskytuje se v Mexiku ve státě Baja California Sur (Sierra Victoria a Sierra de la Giganta) na území o rozloze okolo 68 400 km. Jedná se o zdejší endemit. Žije v lesích složených z borovic, přes zimu pravděpodobně obývá i lesy listnaté. Vyskytuje se do nadmořské výšky až 2 100 m n. m., zimní měsíce tráví v nadmořských výškách nižších.\n\nTento druh je malý, dosahuje velikosti mezi 150 až 170 mm, s ocasem dlouhým asi 64 mm. Hmotnost sovy činí 50 až 65 g, samičky potom dosahují větší velikosti než opačné pohlaví. Zbarvení kulíška kalifornského je na horní části pískově šedohnědé, doplněné o skvrny, spodní část těla dosahuje špinavě bílého odstínu s bílými znaky a pruhy šedohnědého zbarvení, ocas má potom barvu tmavohnědou a je zdoben pruhy světlé barvy. Tento druh je takzvaná sova bez „oušek” s hnědým obličejem doplněným o bílé obočí. Oči jsou žlutě zabarvené a zobák je zbarven v odstínech zelenožluté. Vzhled mladých jedinců nebyl zjištěn.\n\nCo se týče chování této sovy, nebylo o něm získáno dostatečné množství informací. Aktivní je zčásti přes den, živí se asi bezobratlými živočichy, loví však ale možná i obratlovce (drobné druhy ptáků či savců). Tento druh si hnízda tvoří ve stromových dutinách, reprodukce probíhá od května do června, o měsíc později byla pozorována mláďata; informací o reprodukci je ovšem také málo. Samci se ozývají voláním \"kvijů\". Je krátké, vysoké, a samci jej několikrát opakují v rozmezí okolo jedné sekundy.\n\nStav populace u tohoto druhu není znám, pravděpodobně však není tak malá a neklesá natolik rychle, aby byl kulíšek kalifornský zranitelným druhem. Rovněž velikost území je moc velká pro hodnocení druhu jako zranitelného, proto je kulíšek kalifornský dle Mezinárodního svazu ochrany přírody (IUCN) od roku 2014 málo dotčený. Je zařazen do Úmluvy o mezinárodním obchodu s ohroženými druhy volně žijících živočichů a rostlin (druhá příloha).\n\n"}
{"id": "1314131", "url": "https://cs.wikipedia.org/wiki?curid=1314131", "title": "Cukrovar Vršovice", "text": "Cukrovar Vršovice\n\nCukrovar Vršovice \"(Vršovická rafinerie na cukr a sirob)\" je bývalý průmyslový areál v Praze, který se rozkládá mezi ulicemi Petrohradská a Novgorodská severně od železniční trati.\n\nCukrovar byl založen roku 1902 majiteli A. J. Kohnem a V. Adlerem. Specializoval se na výrobu krystalového cukru různého zrnění včetně cukru-moučky, dále byly mezi jeho výrobky pilé, kubes, jedlé siroby a umělý med. Denně vyráběl až 90 tun výrobků.\n\nAreál byl stavěn postupně - na práci stavitele Františka Schlaffera navázal roku 1913 Ludvík Melzel.\n\nRoku 1939 byla výroba zastavena a podnik arizován. Během 2. světové války sídlila v objektech německá firma Rheostat - Edmund Kussi. Po znárodnění v roce 1947 závod využíval n.p. Agrotechna, po roce 1989 bylo majiteli rozhodnuto o konverzi na byty a kanceláře.\n\n\n\n"}
{"id": "1314132", "url": "https://cs.wikipedia.org/wiki?curid=1314132", "title": "Swiss Open Gstaad 2017", "text": "Swiss Open Gstaad 2017\n\nSwiss Open Gstaad 2017, oficiálně se jménem sponzora J. Safra Sarasin Swiss Open Gstaad 2017, byl tenisový turnaj pořádaný jako součást mužského okruhu ATP World Tour, který se odehrával na otevřených antukových dvorcích s centrální arénou Roye Emersona. Probíhal mezi 24. až 30. červencem 2017 ve švýcarském Gstaadu jako padesátý ročník turnaje.\n\nTurnaj s rozpočtem 540 310 eur patřil do kategorie ATP World Tour 250. Nejvýše nasazeným hráčem ve dvouhře se stal čtrnáctý tenista světa David Goffin z Belgie. Jako poslední přímý účastník do hlavní singlové soutěže nastoupil argenitnský 104. hráč žebříčku Facundo Bagnis.\n\nPátý singlový titul na okruhu ATP Tour vybojoval dva měsíce po narození syna 30letý Ital Fabio Fognini. Deblovou soutěž ovládl rakouský pár složený z 37letého Olivera Maracha a 31letého Philippa Oswalda, jehož členové na okruhu ATP Tour získali první společnou trofej.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n"}
{"id": "1314150", "url": "https://cs.wikipedia.org/wiki?curid=1314150", "title": "Silnice II/195", "text": "Silnice II/195\n\nSilnice II/195 je silnice II. třídy, která vede z Boru do Havlovic. Je dlouhá 42,2 km. Prochází jedním krajem a dvěma okresy.\n\n\n\n"}
{"id": "1314151", "url": "https://cs.wikipedia.org/wiki?curid=1314151", "title": "BB&amp;T Atlanta Open 2017", "text": "BB&amp;T Atlanta Open 2017\n\nBB&T Atlanta Open 2017 byl tenisový turnaj pořádaný jako součást mužského okruhu ATP World Tour, který se odehrával na otevřených dvorcích s tvrdým povrchem DecoTurf v Atlantic Station. Probíhal mezi 24. až 30. červencem 2017 v americké Atlantě jako třicátý ročník turnaje.\n\nUdálost představovala otevírací akci mužské části US Open Series 2017. Turnaj s rozpočtem 720 410 dolarů patřil do kategorie ATP World Tour 250. Nejvýše nasazeným hráčem ve dvouhře se stal sedmnáctý tenista světa Jack Sock ze Spojených států. Jako poslední přímý účastník do hlavní singlové soutěže nastoupil argentinský 116. hráč žebříčku Guido Pella.\n\nČtvrtou trofej z osmi startů si z atlantského turnaje odvezl 32letý Američan John Isner, který tak poprvé vyhrál dva turnaje v řadě, když o týden dříve triumfoval v Newportu. Deblovou trofej vybojoval americký bratrský pár Bob a Mike Bryanovi, jehož členové získali 114. společnou trofej a druhou z Atlanty, kde zvítězili již v roce 2015.\n\nNásledující hráči obdrželi divokou kartu do hlavní soutěže:\n\nNásledující hráči obdrželi zvláštní výjimku:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1314156", "url": "https://cs.wikipedia.org/wiki?curid=1314156", "title": "Silnice II/196", "text": "Silnice II/196\n\nSilnice II/196 je silnice II. třídy, která vede z Poběžovic do Meclova. Je dlouhá 6,9 km. Prochází jedním krajem a jedním okresem.\n\n\n"}
{"id": "1314160", "url": "https://cs.wikipedia.org/wiki?curid=1314160", "title": "Deep Calleth Upon Deep", "text": "Deep Calleth Upon Deep\n\nDeep Calleth Upon Deep je deváté album norské skupiny Satyricon.\nPříprava alba trvala necelé tři roky. Za mixem alba stojí studiový guru \"Mike Fraser\" který s kapelou spolupracoval již na albu \"Now, Diabolical\" z roku 2006.\nAlbum vzniklo ve studiích v Oslo a Vancouver letos počátkem roku.\n\n"}
{"id": "1314161", "url": "https://cs.wikipedia.org/wiki?curid=1314161", "title": "Mistrovství pobřeží Tichého oceánu v ledním hokeji žen", "text": "Mistrovství pobřeží Tichého oceánu v ledním hokeji žen\n\nMistrovství Tichého oceánu v ledním hokeji byl mezinárodní turnaj asijských a severoamerických reprezentačních družstev žen. Konal se v letech 1995 a 1996, kdy ještě neexistovaly nižší výkonnostní skupiny mistrovství světa žen a sloužil jako kvalifikace na mistrovství světa elitní skupiny v daném roce. Obou ročníků se vždy účastnila čtyři družstva Kanada, USA, Čína a Japonsko.\n\n"}
{"id": "1314163", "url": "https://cs.wikipedia.org/wiki?curid=1314163", "title": "BB&amp;T Atlanta Open 2017 – mužská čtyřhra", "text": "BB&amp;T Atlanta Open 2017 – mužská čtyřhra\n\nMužská čtyřhra BB&T Atlanta Open 2017 probíhala ve druhé polovině července 2017. Do deblové soutěže tenisového turnaje nastoupilo šestnáct dvojic. Obhájcem titulu byl argentinský pár Andrés Molteni a Horacio Zeballos, jehož členové dohráli ve čtvrtfinále na raketách Koolhofa se Sitakem.\n\nVítězem se stal nejvýše nasazený americký pár Bob a Mike Bryanovi, kteří ve finále za 54 minut zdolali nizozemsko-novozélandskou dvojici Wesley Koolhof a Artem Sitak po dvousetovém průběhu 6–3 a 6–4. Oba šampioni si do žebříčku ATP připsali 250 bodů a získali rekordní sto čtrnáctou společnou trofej a po červnové výhře na eastbournském AEGON International 2017, druhou v sezóně. Navázali tak na atlantský triumf z roku 2015.\n\n"}
{"id": "1314165", "url": "https://cs.wikipedia.org/wiki?curid=1314165", "title": "III. třída okresu Písek", "text": "III. třída okresu Písek\n\nIII. třída okresu Písek patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Písek. Hraje se každý rok od léta do jara se zimní přestávkou. Vítěz každé ze skupin postupuje do II. třídy okresu Písek.\n"}
{"id": "1314167", "url": "https://cs.wikipedia.org/wiki?curid=1314167", "title": "Mistrovství pobřeží Tichého oceánu v ledním hokeji žen 1995", "text": "Mistrovství pobřeží Tichého oceánu v ledním hokeji žen 1995\n\nMistrovství pobřeží Tichého oceánu v ledním hokeji žen 1995 byl turnaj v ledním hokeji žen, který se konal od 3. dubna do 8. dubna 1995 v hale Ice Center of San Jose v San José v Kalifornii v USA. Turnaje se zúčastnila čtyři družstva, která hrála jednokolově každé s každým. Vítězství si připsali domácí hráčky Kanady před domácími hráčkami USA a hráčkami Číny.\n"}
{"id": "1314168", "url": "https://cs.wikipedia.org/wiki?curid=1314168", "title": "Cirque de Gavarnie", "text": "Cirque de Gavarnie\n\nCirque de Gavarnie ( \"Ola de Gavarnia\") je horské údolí ledovcového původu (kar), nacházející se na francouzské straně Pyrenejí v katastru obce Gavarnie (departement Hautes-Pyrénées). Půlkruhový skalní amfiteátr, který má obvod okolo šesti kilometrů, oslavil Victor Hugo ve své básni jako „přírodní Koloseum“.\n\nDno údolí se nachází v nadmořské výšce okolo patnácti set metrů a skalní stěny, které je obklopují, dosahují až 3248 m n. m. (Pic du Marboré). Pramení zde Gave de Gavarnie, zdrojnice řeky Gave de Pau, která je napájena tajícími ledovci a vytváří vodopád Gavarnie, s výškou 422 metrů nejvyšší vodopád Francie. Ze Španělska se dá do údolí dostat skalní soutěskou známou jako Brèche de Roland, protože ji podle legendy vysekal rytíř Roland svým mečem Durandalem.\n\nCirque de Gavarnie je chráněno jako součást národního parku Pyreneje, žije zde kamzík horský, vegetaci tvoří lomikámen, šafrán jarní, lilie zlatohlavá, oměj jedhoj, sasanka pryskyřníkovitá, orlíček pyrenejský, hořec jarní a další druhy. Spolu s celým horským masivem Monte Perdido bylo roku 1997 zapsáno na seznam Světové dědictví. Údolí je oblíbeným cílem turistů, obdivujících pestré skalní stěny, od roku 1985 se zde také každé léto koná divadelní festival pod širým nebem.\n\n"}
{"id": "1314169", "url": "https://cs.wikipedia.org/wiki?curid=1314169", "title": "Zdeněk Vlastimil Špinar", "text": "Zdeněk Vlastimil Špinar\n\nZdeněk Špinar (4. dubna 1916 Čáslav – 14. srpna 1995 Prysk) byl český paleontolog, spisovatel a specialista na fosilní obojživelníky, zejména žáby. Publikoval celou řadu titulů, zaměřených na popularizaci paleontologie. \n\nV mládí studoval na časlavském gymnáziu. Na Přírodovědecké fakultě Univerzity Karlovy v Praze vyučoval obor paleontologie. Kromě výuky se věnoval psaní populárně vědeckých knih a učebnic. Své články zabývající se paleontologií publikoval i v odborných časopisech. Spolupracoval s Josefem Augustou a také s malířem Zdeňkem Burianem. Celý život se věnoval skautingu.\n\n"}
{"id": "1314174", "url": "https://cs.wikipedia.org/wiki?curid=1314174", "title": "Mistrovství pobřeží Tichého oceánu v ledním hokeji žen 1996", "text": "Mistrovství pobřeží Tichého oceánu v ledním hokeji žen 1996\n\nMistrovství pobřeží Tichého oceánu v ledním hokeji žen 1996 byl turnaj v ledním hokeji žen, který se konal od 1. dubna do 6. dubna 1996 v hale Minoru Park v Richmondu v Britské Kolumbii v Kanadě. Turnaje se zúčastnila čtyři družstva, která hrála jednokolově každé s každým. Vítězství si připsali domácí hráčky Kanady před domácími hráčkami USA a hráčkami Číny. tyto tři celky si také zajistili účast na Mistrovství světa v ledním hokeji žen 1997.\n"}
{"id": "1314175", "url": "https://cs.wikipedia.org/wiki?curid=1314175", "title": "Evangelický hřbitov ve Stonavě", "text": "Evangelický hřbitov ve Stonavě\n\nEvangelický hřbitov ve Stonavě se nachází ve Stonavě v místní části Holkovice u evangelického kostela. Má rozlohu 3138 m²\n\nHřbitov byl založen roku 1858. O rok později na něm byla vystavěna kaple. Naproti hřbitova se nachází evangelický kostel z roku 1938.\n\nHřbitov je ve vlastnictví sboru SCEAV ve Stonavě; jeho provozovatelem je obec Stonava.\n\nNa hřbitově je pohřben mj. pastor Vladislav Santarius, etnograf Józef Ondrusz či herec Karol Tyrlik.\n\n\n\n"}
{"id": "1314177", "url": "https://cs.wikipedia.org/wiki?curid=1314177", "title": "Evangelický hřbitov v Návsí", "text": "Evangelický hřbitov v Návsí\n\nEvangelický hřbitov v Návsí se nachází ve svahu nedaleko centra obce Návsí.\n\nHřbitov byl založen roku 1841.\n\nStarší část hřbitova je ve vlastnictví Farního sboru Slezské církve evangelické a. v. v Jablunkově-Návsí; na církevní část hřbitova bezprostředně navazuje obecní část ve vlastnictví obce Návsí.\n\nK významným osobnostem, pohřbeným na náveském hřbitově patří senior Franciszek Michejda, pastor Jan Winkler či herec Władysław Niedoba.\n\n\n"}
{"id": "1314178", "url": "https://cs.wikipedia.org/wiki?curid=1314178", "title": "III. třída okresu Prachatice", "text": "III. třída okresu Prachatice\n\nIII. třída okresu Prachatice (okresní soutěž III. třídy) tvořila společně s ostatními třetími třídami skupiny deváté nejvyšší fotbalové soutěže v Česku. Byla řízena Okresním fotbalovým svazem Prachatice. Hrálo se každý rok od léta do jara se zimní přestávkou. Vítěz postupoval do II. třídy okresu Prachatice. Zatím posledním ročníkem byl 2013/14 (aktuální před začátkem soutěžního ročníku 2017/18).\n\n"}
{"id": "1314179", "url": "https://cs.wikipedia.org/wiki?curid=1314179", "title": "Římskokatolická farnost Čechy pod Kosířem", "text": "Římskokatolická farnost Čechy pod Kosířem\n\nŘímskokatolická farnost Čechy pod Kosířem je územní společenství římských katolíků s farním kostelem sv. Jana Křtitele v děkanátu Konice.\nFarnost Čechy pod Kosířem existovala již v roce 1356.\n\nDo farnosti přísluší následující obce s těmito sakrálními stavbami:\n\nOd července 2006 byl administrátorem excurrendo R. D. Mgr. Janusz Zenon Łomzik. Toho v červenci 2018 vystřídal R. D. Mgr. Roman Vlk.\n"}
{"id": "1314182", "url": "https://cs.wikipedia.org/wiki?curid=1314182", "title": "Napasoq", "text": "Napasoq\n\nNapasoq (zastarale \"Napassoq\") je osada v kraji Qeqqata v Grónsku. V roce 2017 tu žilo 78 obyvatel, takže je to po Itillequ druhá nejmenší osada kraje Qeqqata. Nachází se na malém ostrově v Davisově průlivu.\n\nPočet obyvatel Napasoqu klesl o více než 51% oproti počtu obyvatel z roku 1991 a o téměř 12% oproti roku 2000. V posledních letech je ale počet obyvatel opět stabilní.\n"}
{"id": "1314183", "url": "https://cs.wikipedia.org/wiki?curid=1314183", "title": "Hugo Loetscher", "text": "Hugo Loetscher\n\nHugo Loetscher (22. prosinec 1929, Curych – 18. srpen 2009, tamtéž) byl švýcarský spisovatel, novinář, překladatel a literární kritik.\n\nPo maturitě na gymnáziu v Curychu vystudoval politickou filozofii, sociologie, literaturu a hospodářské dějiny na univerzitě v Curychu a v Paříži. V roce 1956 získal doktorát filozofie za kvalifikační práci, věnující se politické filozofii ve Francii po roce 1945 (německy \"Die politische Philosophie in Frankreich nach 1945\").\n\nJeho literární prvotinou byl román \"Abwässer\" (1963), čímž se zařadil do švýcarské literární generace autorů, jimiž byli např. literáti Friedrich Dürrenmatt, či Max Frisch. Od roku 1969 byl spisovatelem a novinářem na volné noze, mezi jeho nejznámější díla náleží např. román \"Der Immune\", spadající do období mezi druhou světovou válkou a 70. léty 20 století, v němž specifického významu nabývá metaforický vztah imunitu hledajícího vypravěče ke čtenáři jakožto společnosti samotné. Hlavní postavami jeho děl byli lidé, stojící na okraji společnosti (německy \"Außenseiter\"). \n\nRoman Bucheli, redaktor švýcarského deníku Neue Zürcher Zeitung, o něm v nekrologu v dne jeho úmrtí uvedl následující: \n\n\n\n"}
{"id": "1314184", "url": "https://cs.wikipedia.org/wiki?curid=1314184", "title": "III. třída okresu Strakonice", "text": "III. třída okresu Strakonice\n\nIII. třída okresu Strakonice patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Strakonice. Hraje se každý rok od léta do jara se zimní přestávkou. Vítěz každé ze skupin postupuje do II. třídy okresu Strakonice.\n\n"}
{"id": "1314186", "url": "https://cs.wikipedia.org/wiki?curid=1314186", "title": "Grafické papíry", "text": "Grafické papíry\n\nGrafický papír zde označuje druhy papíru používané pro tisk volné, reprodukční i užité grafiky. Stručně jsou uvedeny i způsoby značení grafických listů.\nNázev papíru pochází z Egypta, kde se podklad pro písemné dokumenty vyráběl lisováním a lepením stonků Cyperus papyrus již 2 500 let př. n. l. Rozvoj grafických technik je úzce spjat s vynálezem a rozvojem výroby ručního papíru. Ten vynalezl kolem roku 123 př. n. l. čínský ministr zemědělství Tsai-lun za vlády císaře Hsiao-Wu-Ti. K jeho výrobě použil staré hadry a vlákna z lýka moruše. \n\nV 6. století bylo přísně střežené tajemství výroby papíru propašováno budhistickými mnichy z Číny do Japonska. Roku 751 Číňané neúspěšně napadli Samarkand a někteří z čínských zajatců, obeznámení s výrobou papíru, prozradili výrobní postup Arabům. Od 8. století se papír a později i výroba papíru šířila ze Středního východu na západ. K nejstarším dochovaným dokumentům na papíře patří \"Gharibu `l-Haidth\" (r. 866, University Library of Leiden) a arabský lékařský spis z roku 960 (British Museum). V Samarkandu patrně vznikla první arabská manufaktura, která k výrobě papíru zprvu užívala vlákna lnu, konopí a dalších rostlin. V literatuře bývá nejstarší papír označován jako \"charta bombycina\", \"gossypina\", \"cuttunea\", \"xylina\", \"damascena\" nebo \"serica\".\n\nDo Evropy přinesli výrobu papíru Arabové, kteří v 9.-11. století obsadili Sicílii, a Maurové, kteří v polovině 12. století ovládali Pyrenejský poloostrov. Nejstarší papír v Evropě pochází z 11. století (Janov, Palermo, Benátky). Jedná se o papír importovaný z Orientu, byzantský papír nebo evropský papír vyrobený podle arabských metod. První manufaktury byly založeny v Itálii (Marc Ancona, 1272) a ve Francii (Troyes, 1338). Italové zavedli některá technická zdokonalení (vodou poháněné mlýny na zpracování textilních hadrů, klížení papíru lepem živočišného původu) a vyváželi papír i technologii výroby do Evropy po následující tři století. V Čechách založil první papírnu v Aši roku 1370 Karel IV., který pozval do Čech italské řemeslníky. V Německu, kde první papírna vznikla v Míšni roku 1320 se výroba papíru rozšířila po roce 1389 (Norimberk), v Anglii od roku 1490, ve Švédsku od roku 1532. \n\nPapír se používal pro tisk dřevořezových hracích kartet již kolem roku 800 v Číně, pro malbu, kresbu a tisk grafiky od 13. století. Na přelomu 15. a 16. století sloužily grafické listy jako kompoziční předlohy pro malíře a přispěly k rychlému rozšíření děl nejvýznamnějších zaalpských umělců vrcholné gotiky a rané renesance (Martin Schongauer, Monogramista E.S., Albrecht Dürer). Kvalitní papír byl vzácný a proto si např. Albrecht Dürer přivážel zásoby papíru z cest do zahraničí. Při tisku svých grafických listů užil více než třicet různých druhů papíru.\n\nPrvní papír byl vyráběn ze starých hedvábných látek a lýka moruše. Dlouhá vlákna zaručovala kvalitu a velkou pevnost. Také pro papíry vyráběné v Evropě byl hlavním zdrojem textilní, zejména lněný odpad a papír byl velmi drahý. Jeho spotřeba stoupala po vynálezu knihtisku v polovině 15. století. Teprve po francouzské revoluci a za Napoleonských válek, kdy se textilní surovina stala vzácná, byly vypsány odměny na zdokonalení technologie výroby z jiných zdrojů. První stroj na výrobu papíru z dřevní hmoty vynalezl Francouz Nicolas Louis Robert roku 1798, ale strojově produkované papíry se začaly vyrábět až po roce 1800 v Anglii, kam francouzský tiskař Didot, který byl majitelem prototypu stroje, prodal patent. První papírenské stroje, které Anglie exportovala do celé Evropy, vyráběly papír s krátkým vláknem, vyrobený z dřevní drtě. Tovární výroba celulózy byla zahájena až roku 1860. U strojově vyráběného papíru jsou vlákna orientovaná ve směru pohyblivého síta a jeho pevnost je vyšší v podélném směru, zatímco v příčném směru je vyšší jeho roztažitelnost po navlhčení. Tato vlastnost komplikuje vícebarevné soutisky grafik a musí být brána v úvahu i při vazbě knih. \n\nRuční papír má vlákna orientovaná stejnoměrně ve všech směrech. Protože se vyrábí z papírové hmoty ve formě, kterou tvoří drátěné pletivo napnuté v rámečku, zachovává stopy pletiva jako prosvítající mřížku. Na papírenská síta jsou od 13. století umísťovány značky z drátků, které místně zeslabí tloušťku papírové kaše a vytvoří průsvitku (též vodoznak, filigrán). Vodoznak na starých grafických listech slouží k určení pravosti i dataci díla. Ruční papír bez stop drátěného pletiva se podařilo vyrobit v letech 1780-1800 ve Francii za užití velmi husté síťky. \n\nNěkteré speciální papíry, které se používají např. k tisku bankovek a důležitých dokumentů jsou vyrobeny ze 100% bavlny nebo bavlny s podílem lnu. Díky dlouhým vláknům se vyznačují mimořádnou odolností vůči ohybu a své vlastnosti zachovávají stovky let.\n\nNejkvalitnější japonské papíry se stále vyrábějí tradiční technologií z hedvábí a lýka moruše a jsou velmi drahé (\"Ogura, Tenjin, Mitsumi, Kawasa, Unryu, Yuki, Okashi, Zenyu\"). Z ručních papírů v Evropě jsou nejkvalitnější italské (\"Fabriano\"), holandské (\"Van Gelder, Panekoek\"), německé (\"Holbayn, Zanders\"), anglické (\"Whatman\"), v Čechách papír z Velkých Losin. Pro tisk grafických listů se hodí polosavé papíry s měkkým povrchem, které po navlhčení dobře přijímají barvu. Pro tisk z výšky je lepší hladký povrch, pro hlubotiskové techniky, které využívají tlaku válce v satinýrce, vyhovuje jakýkoli, tedy i hrubší povrch.\n\nTloušťka jednotlivých druhů papírů se uvádí v gramech na m². Nejtenčí japonské papíry mají 10-40 g/m², běžné papíry dopisní a knižní 70-120 g/m², kreslicí od 150 g/m², akvarelové a měditiskové od 200 g/m².\nNejvíce papíru škodí viditelné světlo a UV záření, jehož účinkem papír žloutne. Papír je hygroskopický a vlhkem se postupně rozpadá. Nejméně trpí vlhkem papír ze lněných vláken, nejchoulostivější je papír vyrobený z bavlněných hadrů. Přibližně do roku 1800 se jako klížidlo požívaly živočišné produkty (rybí klih), které byly odolnější než později užívané lepy rostlinného původu. Strojně vyrobené papíry na bázi dřevní hmoty obsahují zbytky ligninu, který způsobuje žloutnutí a lámavost. Jsou obvykle značně kyselé a dochází v nich k postupné degradaci a zkracování délky celulózových vláken. Papír také napadají plísně a houby, které na něm vytvářejí neodstranitelné hnědé skvrny. K dalším škůdcům patří pisivky, rybenky a hmyz.\n\nU grafických listů bývá uváděn tzv. stav. Označuje se tím okamžitý stav desky, ze které se tiskne v průběhu procesu tvorby. Autor z čerstvě dokončené desky udělá několik otisků, které se označují jako I. stav. Pak může provést některé změny, jako dodatečné rytí nebo leptání a udělá další otisky, označované jako II. stav. Než je deska definitivně dokončena a připravena k tisku celého nákladu, může být takových stavů několik.\nTisk z čerstvě dokončené desky je nejkvalitnější a autor si obvykle pořídí několik otisků předtím, než desku předá tiskařské dílně. Autorské tisky nejsou číslované a bývají označeny A.T., E.A. nebo imp., někdy se zaznamenáním stavu.\n\nJako \"remark\" se označují různé drobné náčrtky autora na okraji desky (obvykle lept nebo litografie), které si vytiskne během zkusmých otisků a odstraní je před předáním hotové desky tiskaři.\n\n\"Tisky před písmem\" jsou autorské tisky hotové desky, kde je ponechána volná plocha pro doplnění textem. Vzhledem k tomu, že text bylo třeba vyrýt nebo leptat zrcadlově obráceně, autor tuto práci často svěřil specialistovi na písmo. Takové zkusmé autorské tisky byly označeny \"avant lettre\" (fr.), \"vor der Schrift\" (něm.), \"before lettering\" (angl.). Grafické listy s nejrůznějšími texty byly typické zejména pro 17. a 18. století.\n\nPokud si autor tiskne celý náklad sám, označuje jednotlivé listy obvykle svou vlastní \"tiskařskou značkou\" umístěnou vlevo pod okrajem obrazové plochy. Týká se to výhradně moderní grafiky. V Čechách používali takové značení např. Karel Vik, Viktor Stretti, Tavík F. Šimon nebo Vojtěch Preissig.\nU moderní grafiky je vlevo pod dolním okrajem obrazu uvedeno pořadí listu a celkový náklad ve formě zlomku (např. 5/60), vpravo nebo uprostřed podpis autora. Starší grafické listy, které mohly být výsledkem práce autora i dílenských spolupracovníků, nesou často nejrůznější latinské zkratky, které jsou umístěny pod obrazovou plochou, ale mohou být i někde poblíž dolního okraje uvnitř tiskové plochy.\n\n\"pinx.\" (pinxit – maloval), \"inv.\" (invenit – vynalezl, navrhl), \"del.\" (delineavit – nakreslil) označuje autora kresebné předlohy, kterou mohl reprodukovat grafik<br>\n\"sculp., sc.\" (sculpsit) nebo \"inc.\" (incisit -vyryl) označuje grafika – rytce<br>\n\"fec., f.\" (fecit – zhotovil) nebo \"fecit aquaforti\" – leptal<br>\n\nTyto zkratky jsou často užity současně, pokud sám autor navrhl i zhotovil grafickou matrici (\"del. et sculpt.\", \"inv. et fec.\", apod.)\n\nDalší popis mohl přidat autor, tiskař nebo nakladatel:<br>\n\"imp.\" (impressit – tiskl), \"exc., ex., e.\" (excudebat, excudit – vydal u), \"dir.\" (direxit – vedl) pokud list vznikl na objednávku umělce nebo pod jeho vedením\n\nSpeciální označení týkající se některých zahraničních grafických listů je např. \"aquat. b.\" (aquatinted by – označuje autora u anglických akvatint) nebo \"C. P. S. C. M.\" (Cum privilegio sacrae caesaris maiestate) u německých listů znamená – s povolením cenzury. \n\n"}
{"id": "1314188", "url": "https://cs.wikipedia.org/wiki?curid=1314188", "title": "Mikaela Åhlin-Kottulinsky", "text": "Mikaela Åhlin-Kottulinsky\n\nMikaela Åhlin-Kottulinsky (* 13. listopadu 1992 Karlstad, Švédsko) je švédská automobilová závodnice. Se závoděním začala ve 12. letech na motokárách. O 7 let později přestoupila do cestovních vozů, když se na podzim roku 2011 zúčastnila klání FIA Women in Motorsport, kde skončila na 2. místě, čímž získala možnost závodit v německé sérii Volkswagen Scirocco R Cup. V této sérii jezdila 3 sezóny a v roce 2014 se stala první ženou v historii, která dokázala zvítězit v závodě šampionátu podporovaném automobilkou Volkswagen. Na konci roku byl šampionát nahrazen sérií Audi Sport TT Cup, kde ze 165 přihlášených závodníků byla mezi 18 vybranými. V sezóně získala jedno pódiové umístění a zajela dvě nejrychlejší kola. Od roku 2016 závodí v německé sérii ADAC GT Masters s Audi R8 LMS. Pro sezónu 2017 byla vybrána do Audi Sport racing academy.\n\nJejím dědou je Freddy Kottulinsky, který v roce 1980 za volantem vozu Volkswagen Iltis zvítězil v závodě Rallye Dakar a před tím v letech 1973 až 1979 jezdil i Mistrovství světa v rallye (WRC). Její otec Jerry Åhlin v letech 1983 až 1991 jezdil Mistrovství Evropy v rallye a mezi léty 1984 a 2000 se zúčastnil šesti závodů Mistrovství světa v rallye, ve kterých získal jeden mistrovský bod. Její matka Susanne Kottulinsky v letech 1982 až 2002 závodila s vozy Opel, Volvo, Audi a Mitsubishi v Mistrovství Evropy v rallye a odjela také deset závodů v Mistrovství světa v rallye. I její mladší bratr Fredrik Åhlin závodí v rallye, od roku 2011 do roku 2016 jezdil v šampionátu Mistrovství světa v rallye s vozy Ford Fiesta, v roce 2017 jezdí ve Spojeném království s vozem Škoda Fabia.\n\n Sezóna ještě neskončila\n\n Sezóna ještě neskončila\n\n Sezóna ještě neskončila\n\n"}
{"id": "1314189", "url": "https://cs.wikipedia.org/wiki?curid=1314189", "title": "Silnice II/197", "text": "Silnice II/197\n\nSilnice II/197 je silnice II. třídy, která vede z Horšovského Týna ke hraničnímu přechodu Železná / Eslarn. Je dlouhá 29,9 km. Prochází jedním krajem a jedním okresem.\n\n\n"}
{"id": "1314191", "url": "https://cs.wikipedia.org/wiki?curid=1314191", "title": "Římskokatolická farnost Brodek u Konice", "text": "Římskokatolická farnost Brodek u Konice\n\nŘímskokatolická farnost Brodek u Konice je územní společenství římských katolíků s farním kostelem sv. Petra a Pavla v děkanátu Konice.\nFarnost Brodek u Konice byla vyfařena roku 1784 z farnosti Konice.\n\nDo farnosti přísluší následující obce s těmito sakrálními stavbami:\nOd července 2011 je administrátorem excurrendo R. D. Mgr. Ondřej Horáček, DiS.\n\n"}
{"id": "1314193", "url": "https://cs.wikipedia.org/wiki?curid=1314193", "title": "Itilleq", "text": "Itilleq\n\nItilleq (zastarale \"Itivdleq\") je osada v kraji Qeqqata v Grónsku. V roce 2017 tu žilo 70 obyvatel, takže je to nejmenší obydlená osada kraje Qeqqata. Byl založen v roce 1847. Hlavními povoláními obyvatel jsou lov a rybolov.\n\nPočet obyvatel Itillequ byl v posledních dvou desetiletích stabilní, od roku 2007 ale klesá.\n"}
{"id": "1314195", "url": "https://cs.wikipedia.org/wiki?curid=1314195", "title": "Kanton Arras-1", "text": "Kanton Arras-1\n\nKanton Arras-1 ( ) je francouzský kanton v departementu Pas-de-Calais v regionu Hauts-de-France. Tvoří ho 1ě obcí a část města Arras. Zřízen byl v roce 2015.\n\n"}
{"id": "1314196", "url": "https://cs.wikipedia.org/wiki?curid=1314196", "title": "Silnice II/199", "text": "Silnice II/199\n\nSilnice II/199 je silnice II. třídy, která vede z Holostřev ke hraničnímu přechodu Pavlův Studenec / Bärnau. Je dlouhá 29,7 km. Prochází jedním krajem a jedním okresem.\n\n\n"}
{"id": "1314200", "url": "https://cs.wikipedia.org/wiki?curid=1314200", "title": "Robert Jarvik", "text": "Robert Jarvik\n\nRobert Koffler Jarvik (* 11. května 1946, Midland) je americký technik a vynálezce. Proslul vynálezem prvního umělého srdce, které bylo implantováno do lidského těla (tzv. Jarvik-7).\n\nSvůj první patent získal ještě předtím, než dokončil střední školu, šlo o automatickou sešívačku, která lékaře osvobodila od nutnosti ručně utahovat cévy během operací. Poté vystudoval lékařské inženýrství na Syracuse University (bakalářský stupeň) a New York University (magisterský stupeň). Doktorát si pak udělal na University of Utah (1976). Zde se také setkal s Willemem Johanem Kolffem, tvůrcem prvního přístroje na dialýzu, který ho nasměroval k problematice umělých orgánů. Nastoupil do zdejší laboratoře, která v té době měla na svém kontě již úspěchy - umělé srdce Clifforda Kwan-Getta například pracovalo deset dní v žábě. Dalším důležitým technologickým řešením bylo to od Paula Winchella. Jarvik se pustil do řešení problémů Kwan-Gettova srdce a využil zásadně Winchellovy práce. Výsledkem byl Jarvik-7, samostatná integrovaná pneumatická jednotka, která revolučním způsobem řešila problém hrozby embolie a infekce. Naopak nebyla prozatím příliš vyřešena otázka mobility pacienta, neboť ovládací jednotka, kterou musel pacient sebou stále vozit, byla velikosti nákupního vozíku. 2. prosince 1982 byl nicméně Jarvik-7 poprvé implantován do těla pacienta, operaci provedl William DeVries, pacient se jmenoval Barney Clark a přežil 112 dní po operaci. Informace v médiích o tomto případu Jarvika proslavily. Zvlášť když druhý pacient s voperovaným umělým srdcem, William J. Schröder, přežil 620 dní. Úspěch Jarvika přivedl k založení soukromé firmy \"Jarvik Research\", která začala vyvíjet Jarvik 2000, celoživotní asistenční přístroj. \n\nJarvikovou manželkou se roku 1987 stala Marilyn vos Savantová, americká spisovatelka, zapsaná do Guinnessovy knihy rekordů jako osoba s nejvyšším naměřeným IQ v historii (měření proběhlo v jejích 10 letech), pocházející z rodiny českého rodáka, fyzika Ernsta Macha.\n"}
{"id": "1314201", "url": "https://cs.wikipedia.org/wiki?curid=1314201", "title": "Římskokatolická farnost Skřípov u Konice", "text": "Římskokatolická farnost Skřípov u Konice\n\nŘímskokatolická farnost Skřípov u Konice je územní společenství římských katolíků s farním kostelem Nanebestoupení Páně v děkanátu Konice.\n\nObec Skřípov u Konice patřila nejprve k farnosti Horní Štěpánov, v letech 1785–1792 do farnosti Šubířov, v roce 1792 byla tato farnost přenesena do Skřípova.\n\nDo farnosti přísluší následující obce s těmito sakrálními stavbami:\n\n"}
{"id": "1314202", "url": "https://cs.wikipedia.org/wiki?curid=1314202", "title": "III. třída okresu Tábor", "text": "III. třída okresu Tábor\n\nIII. třída okresu Tábor patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Tábor. Hraje se každý rok od léta do jara se zimní přestávkou. Vítěz každé ze skupin postupuje do II. třídy okresu Tábor.\n"}
{"id": "1314206", "url": "https://cs.wikipedia.org/wiki?curid=1314206", "title": "III. třída okresu Domažlice", "text": "III. třída okresu Domažlice\n\nIII. třída okresu Domažlice patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Domažlice. Hraje se každý rok od léta do jara se zimní přestávkou. Vítěz každé ze skupin postupuje do II. třídy okresu Domažlice.\n"}
{"id": "1314208", "url": "https://cs.wikipedia.org/wiki?curid=1314208", "title": "Silnice II/198", "text": "Silnice II/198\n\nSilnice II/198 je silnice II. třídy, která vede z Bochova do Železné. Je dlouhá 76,7 km. Prochází dvěma kraji a čtyřmi okresy.\n\n\n\n\n\n"}
{"id": "1314210", "url": "https://cs.wikipedia.org/wiki?curid=1314210", "title": "III. třída okresu Klatovy", "text": "III. třída okresu Klatovy\n\nIII. třída okresu Klatovy patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Klatovy. Hraje se každý rok od léta do jara se zimní přestávkou. Vítěz každé ze skupin postupuje do II. třídy okresu Klatovy.\n"}
{"id": "1314213", "url": "https://cs.wikipedia.org/wiki?curid=1314213", "title": "III. třída okresu Plzeň-město", "text": "III. třída okresu Plzeň-město\n\nIII. třída okresu Plzeň-město patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Plzeň-město. Hraje se každý rok od léta do jara se zimní přestávkou. Vítěz každé ze skupin postupuje do II. třídy okresu Plzeň-město.\n"}
{"id": "1314214", "url": "https://cs.wikipedia.org/wiki?curid=1314214", "title": "Římskokatolická farnost Stínava", "text": "Římskokatolická farnost Stínava\n\nŘímskokatolická farnost Stínava je územní společenství římských katolíků s farním kostelem Povýšení sv. Kříže v děkanátu Konice.\n\nObec Stínava byla vyfařena z farnost Ptení v roce 1906, ale je možné, že farnost existovala již v 16. století.\n\nDo farnosti přísluší následující obce s těmito sakrálními stavbami:\n"}
{"id": "1314224", "url": "https://cs.wikipedia.org/wiki?curid=1314224", "title": "M72", "text": "M72\n\nSpojení písmene M a číslice 72 může mít různé významy:\n\n"}
{"id": "1314225", "url": "https://cs.wikipedia.org/wiki?curid=1314225", "title": "M79", "text": "M79\n\nSpojení písmene M a číslice 79 může mít různé významy:\n\n"}
{"id": "1314226", "url": "https://cs.wikipedia.org/wiki?curid=1314226", "title": "M36", "text": "M36\n\nSpojení písmene M a číslice 36 může mít různé významy:\n\n"}
{"id": "1314227", "url": "https://cs.wikipedia.org/wiki?curid=1314227", "title": "III. třída okresu Plzeň-jih", "text": "III. třída okresu Plzeň-jih\n\nIII. třída okresu Plzeň-jih patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Plzeň-jih. Hraje se každý rok od léta do jara se zimní přestávkou. Vítěz každé ze skupin postupuje do II. třídy okresu Plzeň-jih.\n\n"}
{"id": "1314228", "url": "https://cs.wikipedia.org/wiki?curid=1314228", "title": "M10", "text": "M10\n\nSpojení písmene M a číslice 10 může mít různé významy:\n\n"}
{"id": "1314230", "url": "https://cs.wikipedia.org/wiki?curid=1314230", "title": "Philippe Kahn", "text": "Philippe Kahn\n\nPhilippe Kahn (* 16. března 1952, Paříž) je americký matematik, programátor, vynálezce a podnikatel židovského původu narozený ve Francii. Proslul především vynálezem prvního mobilního telefonu s fotoaparátem a systému Turbo Pascal. Je držitelem řady dalších patentů v oblasti chytrých a mobilních telefonů, v posledních letech se věnuje aplikacím pro internet věcí. Ve známém Silicon Valley založil čtyři technologické společnosti: Fullpower Technologies, LightSurf Technologies, Starfish Software a Borland. Vystudoval matematiku na Spolkové vysoké technické škole v Curychu a na univerzitě v Nice. Krom toho vystudoval skladbu a hru na flétnu na konzervatoři v Curychu. Již jako student se v 70. letech podílel na vývoji francouzského počítače Micral. V roce 1983 odešel do Spojených států. \n"}
{"id": "1314233", "url": "https://cs.wikipedia.org/wiki?curid=1314233", "title": "M18", "text": "M18\n\nSpojení písmene M a číslice 18 může mít různé významy:\n\n"}
{"id": "1314235", "url": "https://cs.wikipedia.org/wiki?curid=1314235", "title": "M46", "text": "M46\n\nSpojení písmene M a číslice 46 může mít různé významy:\n\n"}
{"id": "1314236", "url": "https://cs.wikipedia.org/wiki?curid=1314236", "title": "M48", "text": "M48\n\nSpojení písmene M a číslice 48 může mít různé významy:\n\n"}
{"id": "1314239", "url": "https://cs.wikipedia.org/wiki?curid=1314239", "title": "M47", "text": "M47\n\nSpojení písmene M a číslice 47 může mít různé významy:\n\n"}
{"id": "1314241", "url": "https://cs.wikipedia.org/wiki?curid=1314241", "title": "M26", "text": "M26\n\nSpojení písmene M a číslice 26 může mít různé významy:\n\n"}
{"id": "1314244", "url": "https://cs.wikipedia.org/wiki?curid=1314244", "title": "Jozef Klimko", "text": "Jozef Klimko\n\nJUDr. Jozef Klimko DrSc. (nar. 10. února 1942 Prievidza) je slovenský právník, zaměřený na dějiny státu a práva, a vysokoškolský učitel.\n\nV letech 1960 až 1965 vystudoval Pravnickou fakultu Univerzity Komenského v Bratislavě. V letech 1969–1970 absolvoval studijní pobyty ve Würzburgu a od 1974 do 1977 na Sorbonně v Paříži, kde dělal archivního výzkum k problematice Pařížske mírové konference (1919). Titul Kandidát věd získal v roce 1977 a roku 1978 byl jmenován docentem. Po objahobě disertační práce získal v roce 1991 titul profesora Katedry dějin státu a práva Univerzity Komenského. V letech 1994–1998 působil jako velvyslanec Slovenské republiky v Rakousku a od 1998 do 1999 byl referentem Ministerstva zahraničních věcí Slovenské republiky. V letech 1999–2004 působil v Institutu mezinárodních studií v Bratislavě. Od roku 2008 je rektorem Bratislavské vysoké školy prava PEVŠ.\n\nZastával nebo zastává následující veřejné funkce:\n\n\n\n"}
{"id": "1314245", "url": "https://cs.wikipedia.org/wiki?curid=1314245", "title": "III. třída okresu Plzeň-sever", "text": "III. třída okresu Plzeň-sever\n\nIII. třída okresu Plzeň-sever patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Plzeň-sever. Hraje se každý rok od léta do jara se zimní přestávkou. Vítěz každé ze skupin postupuje do II. třídy okresu Plzeň-sever.\n"}
{"id": "1314247", "url": "https://cs.wikipedia.org/wiki?curid=1314247", "title": "Before I Fall", "text": "Before I Fall\n\nBefore I Fall je americký dramatický film roku 2017. Režie se ujal Ry Russo-Young a scénáře Maria Maggenti. Snímek byl inspirován stejnojmennou novelou od Lauren Oliver. Ve snímku hrají hlavní role Zoey Deutch, Halston Sage, Logan Miller, Kian Lawley, Jennifer Beals, Diego Boneta a Elena Kampouris. \n\nFilm měl premiéru na Filmovém festivalu Sundance 21. ledna 2017 a do kin byl oficiálně uveden 3. března 2017. V České republice premiéru neměl. Film získal smíšené recenze od kritiků a vydělal 16 milionů dolarů. Podle IndieWire je jedním z nejvýdělečnějších nezávislých filmů roku 2017.\n\nFilm vydělal 12,2 milionů dolarů v Severní Americe a 1,8 milionů dolarů v ostatních oblastech, celkově tak vydělal 14,1 milionů dolarů po celém světě. Rozpočet filmu činil 5 milionů dolarů. V Severní Americe byl oficiálně uveden 3. března 2017, společně s filmy \"\" a \"The Shack\". Za první víkend vydělal 4,9 milionů dolarů a za druhý víkend 3,1 milionů dolarů. \n\nFilm získal smíšené recenze od kritiků. Na recenzní stránce Rotten Tomatoes získal ze 111 započtených recenzí 63 procent s průměrným ratingem 5,8 bodů z deseti. Na serveru Metacritic snímek získal z 31 recenzí 58 bodů ze sta. Na Česko-Slovenské filmové databázi snímek získal 67 procent. Na stránce CinemaScore film získal známku za 2 na škále 1+ až 5. \n"}
{"id": "1314250", "url": "https://cs.wikipedia.org/wiki?curid=1314250", "title": "III. třída okresu Rokycany", "text": "III. třída okresu Rokycany\n\nIII. třída okresu Rokycany patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Rokycany. Hraje se každý rok od léta do jara se zimní přestávkou. Vítěz každé ze skupin postupuje do II. třídy okresu Rokycany.\n"}
{"id": "1314254", "url": "https://cs.wikipedia.org/wiki?curid=1314254", "title": "III. třída okresu Tachov", "text": "III. třída okresu Tachov\n\nIII. třída okresu Tachov patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Tachov. Hraje se každý rok od léta do jara se zimní přestávkou. Vítěz každé ze skupin postupuje do II. třídy okresu Tachov.\n"}
{"id": "1314255", "url": "https://cs.wikipedia.org/wiki?curid=1314255", "title": "Klimko", "text": "Klimko\n\nKlimko je slovenské a české příjmení. Přechýlenou variantou je Klimková.\n\n\n\n"}
{"id": "1314259", "url": "https://cs.wikipedia.org/wiki?curid=1314259", "title": "Bandikut běloocasý", "text": "Bandikut běloocasý\n\nBandikut běloocasý (\"Macrotis leucura\", syn. \"Macrotis minor\", \"Macrotis minor miseliae\", \"Peragale leucura\", \"Peragale minor\", \"Thalacomys minor miselius\", \"Thylacomys leucurus\" a \"Thylacomys minor\") je vyhynulý druh vačnatce náležící do čeledi bandikutovití (Peramelidae) a rodu \"Macrotis\". Vědecky jej popsal Oldfield Thomas v roce 1887. Jednalo se o monotypický taxon.\nVelikost tohoto druhu činila 36,5 až 44 cm u samců, samice byly menší (u druhu byl vyvinut pohlavní dimorfismus), měřily 32 až 39 cm. Jejich bíle zabarvený ocas (zbytek těla byl nejčastěji šedý na hřbetě a břicho bylo zabarveno světle), který dosahoval velké velikosti, měřil 11,5 až 27,5 cm. U druhu se potom vyvinuly také velké uši. Na zadních nohách měli tito bandikuti tři prsty.\nAreálem výskytu bandikuta běloocasého byla Austrálie; osídlil zdejší čtyři státy, a to Queensland, Jižní Austrálii, Severní teritorium a největší stát Západní Austrálii. K životu tito tvorové preferovali zdejší pouštní oblasti, avšak přizpůsobili se například i oblastem s rostlinami \"Acacia aneura\". Jednalo se o noční druh. Bandikut běloocasý si vykopával nory, které byly obyčejně dlouhé asi 270 cm. Pokud v noře bandikuté pobývali, ucpali vchod; díky tomu do jejich obydlí nepronikli možní nepřátelé. Bandikut běloocasý spal vsedě. Jednalo se prý o zuřivého tvora, odchycení se prý bránil syčením a kousáním. Žral maso; to byla mezi ostatními jeho příbuznými výjimka. Lovil například jiné drobné druhy savců (kupříkladu hlodavce), ale nepohrdl ani rostlinnou potravou, jako byla semena či ovoce. Období reprodukce připadalo na dobu mezi březnem a červnem. Po 21 dnech březosti se samici narodila nejčastěji dvojčata, jejichž vývoj pokračoval dalších 70 až 75 dní ve vaku; avšak již po padesáti dnech od porodu docházelo k dalšímu spáření. Do dvou týdnů potom přestala být mláďata závislá na potravě od matky.\n\nDruh nebyl ve své domovině vzácným druhem. Do oblasti však byly zavlečeny nepůvodní druhy predátorů; introdukovaní králíci poté bandikuty obírali o potravu. Změnily se také požární cykly a v neposlední řadě bandikuty kvůli kožešinám zabíjeli lidé. Pokles druhu byl velký a zvíře nebylo pozorováno od třicátých let. P. Hanisch v roce 1967 objevil lebku bandikuta běloocasého, která se nacházela v hnízdě orla klínoocasého (\"Aquila audax\") a jejíž stáří bylo odhadem určeno pod patnáct let. Tento kosterní nález tvoří poslední zaznamenaný exemplář druhu. Mezinárodní svaz ochrany přírody bandikuta běloocasého v roce 1982 zařadil mezi vyhynulé druhy.\n\n"}
{"id": "1314260", "url": "https://cs.wikipedia.org/wiki?curid=1314260", "title": "PlayStation VR", "text": "PlayStation VR\n\nPlayStation VR, znám pod přezdívkou Project Morpheus během vývoje, je headset pro virtuální realitu vyvíjený společností Sony Interactive Entertainment. \n\nByl vytvořený pro herní konzoli PlayStation 4. Systém PlayStation VR může současně přenášet obraz do headsetu PlayStation VR i na televizní obrazovku, přičemž televizor buď zrcadlí obraz zobrazený na headsetu, nebo zobrazuje samostatný obrázek pro konkurenční nebo kooperativní hratelnost. Jako ovladač při hraní s tímto headsetem může být použit ovladač DualShock 4 anebo PlayStation Move který byl pro hraní s PlayStation VR vytvořen. \n\nPlayStation VR má 5.7 palcový OLED displej (14.478 centimetrů) s rozlišením 1080 pixelů. Headset má také zabudovanou výpočetní jednotku která zpracovává obraz pro televizi a 3D zvuk pro který je na headsetu 3.5mm vstup pro sluchátka. Headset má také na sobě devět LED světel pro PlayStation Cameru která díky tomu dokáže zjistit pozici hlavy. \n\nDo 5. června 2017 bylo prodáno více než jeden milion kusů.\n\n \n"}
{"id": "1314269", "url": "https://cs.wikipedia.org/wiki?curid=1314269", "title": "Zinkografie", "text": "Zinkografie\n\nZinkografie je grafická metoda tisku z plochy, která využívá stejného principu jako litografie. V řadě cizojazyčných článků (též ve Wikipedii) je zaměňována s technikou leptu do zinkové desky, která je grafickou technikou tisku z hloubky. O využití zinkových štočků náhradou za drahé litografické kameny se zmínil již vynálezce litografie Alois Senefelder ve svém anglickém patentu z roku 1801. Od zinkografie vedla přímá cesta k autorskému ofsetu a průmyslovému ofsetovému tisku.\nAlois Senefelder hledal způsob, jak nahradit drahý Solnhofenský kámen levnějším materiálem a nechal si patentovat tisk ze zinkové desky. První úspěšné zkušební tisky provedl roku 1820 francouzský vojenský inženýr a kartograf Claude-Joseph Breugnot, který se u Senefeldera vyučil a metodu využil k tisku map. V roce 1834 si techniku tisku map z velkých zinkových desek nechal patentovat pod názvem \"géorama\" nebo \"zincographie\". \n\nRoku 1837 Breugnot prodal svůj proces Eugène Florent Kaeppelinovi, který tiskl topografické mapy pro Ministerstvo války a také přírodopisné ilustrace a výkresy. Kolem roku 1840 se zinkografie začala používat v Anglii. \n\nV letech 1860-1890 rozvinula průmyslový tisk na principu zinkografie pařížská dílna Jeana Noëla Monroqua (1819-1913), která produkovala plakáty, etikety a viněty. Jeho syn Léon Monrocq (1857-1902) vydal roku 1878 příručku \"Manuel de lithographie sur zinc\". Po roce 1850 se začala uplatňovat ve strojovém tisku fotozinkografie, která umožňovala tisk půltónů a konkurovala metodě Woodburytypie\n\nRoku 1879 začal Henri Voirin (1827-1887) jako jeden z prvních užívat k tisku ze zinkových desek rotační gumové válce a připravil cestu k ofsetovému tisku (1895). Zinkografie byla populární ještě v letech 1900-1920 při tisku barevných ilustrací v časopisech, které nabízely iluzi litografického tisku.\nMetoda je odvozena z litografie a užívá stejného principu, založeného na odpuzování vody mastnou barvou. Původní postup užíval k přípravě zinkové desky kyseliny sírové nebo chlorovodíkové a kresbu preparoval roztokem arabské gumy s kyselinou fosforečnou.. \n\nPodle Krejči se nová deska nazrní pomocí skleněných kuliček a karborundového písku v brousicím stroji. Povrch se zbaví oxidů roztokem kamence s kyselinou dusičnou, omyje vodou a osuší. Kresba se provádí litografickou křídou nebo tuší (pro přímý otisk z desky stranově převráceně, pro tisk ofsetem nepřevrácená). Deska se pak preparuje roztokem \"Strackerovy soli\" ve vodě. Kresba se zapráší mastkem zatře leptadlem a omyje vodou, pak navlhčí roztokem arabské gumy. Kresba se vymyje asfaltovou tinkturou v terpentýnovém oleji a naválí barvou. Přebytečná guma se odmyje vodou, deska se znovu naválí barvou a tiskne. \n\n"}
{"id": "1314270", "url": "https://cs.wikipedia.org/wiki?curid=1314270", "title": "Kanton Arras-2", "text": "Kanton Arras-2\n\nKanton Arras-2 ( ) je francouzský kanton v departementu Pas-de-Calais v regionu Hauts-de-France. Tvoří ho 11 obcí a část města Arras. Zřízen byl v roce 2015.\n\n"}
{"id": "1314271", "url": "https://cs.wikipedia.org/wiki?curid=1314271", "title": "III. třída okresu Cheb", "text": "III. třída okresu Cheb\n\nIII. třída okresu Cheb patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Cheb. Hraje se každý rok od léta do jara se zimní přestávkou. Vítěz každé ze skupin postupuje do II. třídy okresu Cheb.\n"}
{"id": "1314274", "url": "https://cs.wikipedia.org/wiki?curid=1314274", "title": "Illorsuit", "text": "Illorsuit\n\nIllorsuit (zastarale \"Igdlorssuit\") je zaniklá osada v kraji Avannaata v Grónsku. Nacházela se na stejnojmenném ostrově v Umanackém fjordu. V roce 2018 tu žilo 7 obyvatel. Název osady znamená \"mnoho velkých domů\".\n\nOsada se stala známá kvůli tsunami, které zasáhlo 17. června 2017 osadu Nuugaatsiaq. Tsunami zasáhlo i osadu Illorsuit, kde nezpůsobilo žádná úmrtí, ale způsobilo záplavy osady. Před zásahem tsunami v osadě žilo 75 obyvatel. Poté se mnoho lidí odstěhovalo, až na 7 obyvatel, kteří se však v létě roku 2018 také odstěhovali.\n\nPočet obyvatel Illorsuitu klesl o téměř 36% oproti počtu obyvatel z roku 1991 a o téměř 49% oproti roku 1999.\n"}
{"id": "1314276", "url": "https://cs.wikipedia.org/wiki?curid=1314276", "title": "Gnawa", "text": "Gnawa\n\nGnawa je víceznačný pojem, který označuje jednak zvláštní etnikum, tak kulturní, náboženské a hudební tradice černé diaspory v Maroku. Otroci převážně ze Sahelu si uchovali své původní šamanistické, léčitelské tradice, které přizpůsobovali marockému islámskému prostředí. Někdy se o gnawě hovoří jako o synkrezi afrického šamanismu a marockého marabutismu (uctívání světců). Přestože komplikovaná liturgie (Lila) a adorcistní praxe gnawy zůstává na okraji náboženské společnosti Maroka, našla si gnawská hudba cestu k mnoha posluchačům z různých zemí a stala se tržně hodnotnou součástí světové muziky.\n"}
{"id": "1314279", "url": "https://cs.wikipedia.org/wiki?curid=1314279", "title": "Chamarrita", "text": "Chamarrita\n\nChamarrita (výslovnost \"čamarrita\") je označení pro dvojí typ hudby a tance. Jeden z nich pochází ze souostroví Azory v Portugalsku, druhý z regionu Río de la Plata (oblast severní Argentiny, Uruguaye a jižní Brazílie).\n\nChamarrita z Azor je tanec s doprovodem hudby ve tříčtvrťovém taktu. Jako hudební nástroj se používají housle, s doprovodem nebo bez doprovodu.\n\nNěkteří soudili, že tato chamarrita je odvozena právě z azorské chamarrity, ale nejsou pro to přesvědčivé důkazy.\n"}
{"id": "1314280", "url": "https://cs.wikipedia.org/wiki?curid=1314280", "title": "Demokratická strana (Itálie)", "text": "Demokratická strana (Itálie)\n\nDemokratická strana (italsky Partito Democratico, PD) je italská sociálnědemokratická politická strana. Tajemníkem byl od roku 2013 Matteo Renzi, který po volbách v roce 2018 rezignoval a post do následujících stranických voleb zastává Maurizio Martina. Předsedou strany je Paolo Gentiloni.\n\nStrana byla založena 14. října 2007 spojením několika středolevých formací, jež ve volbách roku 2006 byly součástí Hnutí Olivovník a koalice Unie. Volbami roku 2013 se Demokratická strana stala nejsilnější politickou silou Itálie a z jejích řad vzešli tři po sobě následující premiéři: Enrico Letta (2013–2014), Matteo Renzi (2014–2016) a Paolo Gentiloni (od roku 2016).\n\nVe volbách v březnu 2018 se se ziskem 18,72 % stala nejsilnější stranou Středolevicové koalice. Celá koalice však získala jen 122 mandátů v Poslanecké sněmovně, což je poměrně velká ztráta oproti 227 mandátům Hnutí pěti hvězd nebo 265 mandátům, které získala Středopravicová koalice. Špatný volební výsledek následně vyústil v rezignaci tajemníka Mattea Renziho.\n"}
{"id": "1314281", "url": "https://cs.wikipedia.org/wiki?curid=1314281", "title": "Sanktuarium svatého Valentina (Beruň)", "text": "Sanktuarium svatého Valentina (Beruň)\n\nSvaté místo (sanktuarium) a kostel svatého Valentina se nachází v Polsku v Beruni, gmina Beruň, okres bieruńsko-lędziński, Slezské vojvodství a náleží do děkanátu Beruň arcidiecéze katovické, je filiálním kostelem farnosti Svatého Bartoloměje apoštola v Beruni.\n\nDřevěný kostel je v seznamu kulturních památek Polska pod číslem A/423/14 (A/478/16) a je součástí Stezky dřevěné architektury v Slezském vojvodství.\n\nSanktuarium sv. Valentina se nacházelo mimo hranice města Beruň (dnes je v centru) a sloužilo do konce 18. století především k pohřbívání osob, které byly nehodné pohřbení na farním hřbitově např. sebevrazi.\n\nDatum vzniku kostela není přesný. První zmínky o kostelu pocházejí z roku 1628 od protestantského pszczyňského děkana Johanna Hoffmanna. Podle něj byl kostel postaven v letech 1623–1626, kdy byl kostel sv. Bartoloměje ve vlastnictví protestantů až (do roku 1645). V letech 1677–1680 zastupoval farní kostel sv. Bartoloměje, který shořel při požáru města Beruň. V této době se rozvinul kult svatého Valentina, který překročil hranice beruňské farnosti. V roce 1725 byla provedená generální oprava kostela. V roce 1845 v Beruni vypukl opět velký požár, který zničil farní kostel a opět byl kostel sv. Valentina farním kostelem. V roce 1929 byl kostel uznán jako kulturní památka. V roce 1942 byla provedena generální oprava vnitřku z iniciativy P. Jana Trochty. Po ukončení druhé světové války byl formálně zahrnut do právní péče státu. V roce 1971 z důvodu vadné elektrické instalace vznikl v kostele požár, který byl záhy uhašen a ihned byly zahájeny opravy. Dne 14. března 1972 byl kostel úmyslně podpálen. Škody byly značné. Byla zničena celá střecha, strop a horní partie bočních stěn. Oprava byla ihned zahájená a v roce 1991 bylo obnoveno šindelové krytí střechy, zavedeno protipožární zabezpečení a zabezpečení proti vloupání. V kostele je uložena relikvie sv. Valentina jejíž pravost je potvrzena dokumentem z 28. ledna 1961. Dne 13. ledna 2015 byl kostel povýšen dekretem katovickým metropolitním arcibiskupem na svaté místo (sanktuarium) svatého Valentina.\n\nV roce 2003 se stal sv. Valentin patronem města Beruň.\n\nJednolodní orientovaná dřevěná roubená stavba bedněná deskami. Typická architektura dřevěné sakrální stavby Horního Slezska. Loď je zakončena kněžištěm. Střecha kostela je šindelová, sanktusník má šestibokou lucernu zakončenou malou bání. Krucha s malými varhany ze 17. století je podepřena dvěma dřevěnými sloupy. Střecha je sedlová krytá šindelem, stěny kostela jsou pobité deskami.\n\nNa hlavním oltáři se nachází obraz sv. Valentina biskupa uprostřed nemocných z let 1722–1723 a z roku 1907, který představuje výjev sv. Valentina uzdravující slepou dívku od Jana Nyga. Na bocích oltáře jsou vyřezávané polychromované sochy sv. Ambrože a sv. Jana Zlatoústého. Na tabernakulum je krucifix v jehož podstavci jsou uloženy ostatky sv. Valentina. Mezi hlavním oltářem a absidou je ulička, kterou na kolenou obcházejí věřící kolem oltáře. Boční oltář na straně evangelijní je zasvěcen Panně Marii. Strop je bohatě zdoben polychromií, rámován je akantovou bordurou. V rozích jsou obrazy Panny Marie ze svatých míst: Slezské Piekary, Pszczow, Lurdy a Fátima. Nad barokní ambon byl umístěn baldachýn.\n"}
{"id": "1314285", "url": "https://cs.wikipedia.org/wiki?curid=1314285", "title": "Ivanoe Bonomi", "text": "Ivanoe Bonomi\n\nIvanoe Bonomi \"[iˈvaːnoe boˈnɔːmi]\" (18. října 1873 Mantova – 20. dubna 1951 Řím) byl italský středolevý politik, dvakrát italský premiér. Poprvé byl premiérem od 4. července 1921 do 26. února 1922 coby první socialista v tomto úřadě, podruhé 18. června 1944 – 19. června 1945. Kromě toho sloužil i jako ministr v několika resortech a v posledních letech života také jako předseda italského senátu. \n\nPocházel z Mantovy. Do parlamentu byl poprvé zvolen roku 1909. Za druhé světové války byl členem protifašistického odboje a po válce se zasloužil o přechod Itálie k demokracii a o poválečný italský sociální systém. Byl spoluzakladatelem a až do smrti čestným předsedou Italské demokratické socialistické strany.\n\n"}
{"id": "1314287", "url": "https://cs.wikipedia.org/wiki?curid=1314287", "title": "Andrade", "text": "Andrade\n\nAndrade je příjmení galicijského původu s následujícími nositeli:\n"}
{"id": "1314289", "url": "https://cs.wikipedia.org/wiki?curid=1314289", "title": "Google Daydream", "text": "Google Daydream\n\nGoogle Daydream je platforma pro virtuální realitu vyvinutá společností Google pro použití s headsetem Google Daydream View a Android Nougat, sedmou hlavní verzí operačního systému Android pro mobilní telefony. Byla poprvé oznámena na vývojářské konferenci Google I/O v květnu 2016, s prvním VR headsetem vydaným 10. listopadu 2016. \n\nGoogle Daydream je vestavěn do operačního systému Android, počínaje vydáním Android 7.1 Nougat. Platforma zahrnuje jak softwarové, tak hardwarové specifikace, které musí mít kompatibilní telefony označované jako \"Daydream-ready\". \n\nDaydream bude pracovat pouze na některých novějších telefonech se specifickými komponenty. Společnost Google na konferenci Google I/O oznámila, že spolu s osmi hardwarovými partnery vytvoří telefony připravené pro Daydream: Samsung, HTC, LG, Xiaomi, Huawei, ZTE, Asus a Alcatel. \n\nNásledující telefony byli označené jako Daydream-ready: \nGoogle Daydream View byl představen 4. října 2016, jako první headset pro Daydeam. Headset funguje tak že Daydream-ready telefony se umístí do přední části a díky čočkám se obraz přiblíží tak že zakrývá celé zorné pole.\n\n \n"}
{"id": "1314290", "url": "https://cs.wikipedia.org/wiki?curid=1314290", "title": "Attalus", "text": "Attalus\n\nAttalus (3. století - 3. století) byl králem germánského kmene Markomanů po roce 250. Během jeho vlády vedl boje s vojsky římského císaře Galliena. \n\nV roce 254 pod jeho velením Markomani napadli římskou provincii Panonii a pronikli hluboko do Římské říše. V roce 258 Markomani znovu hrozili napadením Panonie, tato hrozba vedla k jednání Attala s římským vojevůdcem Aureolem. Aureolus při jednání dosáhl dohody v niž se Attalus zavázal chránit severní úsek Limes Romanus, výměnou za pruh země v Pannonii Superior, k tomu si římský císař Gallienus vzal Attalovu dceru Pipu jako svou konkubínu. Gallienus byl Pipou okouzlen a kvůli ní si údajně dokonce odbarvoval vlasy.\n"}
{"id": "1314292", "url": "https://cs.wikipedia.org/wiki?curid=1314292", "title": "Coffee Lake", "text": "Coffee Lake\n\nCoffee Lake je kódové označení osmé generace procesorů Intel. Jedná se po procesorech Kaby Lake o druhou optimalizaci mikroarchitektury Skylake.\n\nProcesory Coffee Lake mají oproti předchozím generacím procesorů více jader, konkrétně procesory Core i3 mají 4 jádra, Core i5 jsou 6jádrové a Core i7 jsou také 6jádrové ovšem s hyper-threadingem, mají tedy 12 vláken. Přestože využívají procesory Coffee Lake stejnou patici jako předchozí dvě generace, tedy LGA 1151, jednotlivé kontakty patice plní jiné úlohy, a není proto umožněna kompatibilita s čipsety sérií 100 a 200. Jsou kompatibilní pouze s čipsety série 300.\n\nPrvní procesory Coffee Lake pro stolní počítače, společně se zatím jediným čipsetem Z370, byly vydány 5. října 2017. Další procesory by měly být stejně jako notebookové procesory a další čipsety vydány začátkem roku 2018.\n"}
{"id": "1314293", "url": "https://cs.wikipedia.org/wiki?curid=1314293", "title": "Olson", "text": "Olson\n\nOlson je příjmení těchto osob:\n\n\n"}
{"id": "1314295", "url": "https://cs.wikipedia.org/wiki?curid=1314295", "title": "Guarania", "text": "Guarania\n\nGuarania (výslovnost \"gvaranija\", guaransky \"pumbasy\") je paraguayský hudební styl, který vymyslel paraguayský hudebník a skladatel José Asunción Flores okolo roku 1925. Tento hudební styl má odrážet charakter paraguayského lidu, využívá proto pomalé a melancholické rytmy a melodie. Guarania je styl oblíbený hlavně ve městech, na vesnici jsou oblíbený spíše rychlejší písně.\n\n\n"}
{"id": "1314296", "url": "https://cs.wikipedia.org/wiki?curid=1314296", "title": "Kujataa", "text": "Kujataa\n\nKujataa je pojmenování kulturní krajiny na jihozápadě Grónska, která je historicky spoluutvářena lidskou činností. Táhne se v délce přibližně 100 km podél členitého pobřeží ostrova na území kraje Kujalleq. Celá oblast vydává svědectví o historii a kultuře Seveřanů – lovců, sběračů a zemědělců, kteří sem začali přicházet z Islandu v 10. století a udrželi se zde do 15. století a inuitých komunit zemědělců a lovců, které se zde vyvinuly na konci 18. století. Navzdory vzájemných rozdílům tyto dvě kultury vytvořily kulturní krajinu, která je využívána pro zemědělství, pastvu dobytku, ale i lov mořských savců. Kujataa představuje první příklad zavedení zemědělství v sub-arktickém pásmu a první severské osídlení mimo Evropu. V roce 2017 bylo zapsáno na seznam světového kulturního dědictví UNESCO pod názvem „Kujataa v Grónsku: farmaření Seveřanů a Inuitů na okraji ledovcového pokryvu“ pět lokalit v regionu, které zahrnují mimo jiné pozůstatky obytných a hospodářských budov, ale i kostelů. Souhrnná plocha těchto archeologických lokalit je 34,9 ha.\n\n"}
{"id": "1314298", "url": "https://cs.wikipedia.org/wiki?curid=1314298", "title": "Těstový tisk", "text": "Těstový tisk\n\nTěstový tisk, těstotisk (něm. \"Teigdruck\") je grafická technika tisku z výšky užívaná v 15. století. Dochovalo se celkem pouze asi 200 kusů těchto tisků.\nPřesný postup není znám, ale metoda užívala štoček ze dřeva nebo měkkého kovu (olova), do kterého byla vyřezána kresba. Na připravené matrici byla netisknoucí plocha vyplněna jednoduchými ornamenty a vystupující linie byly nabarveny. Matrice byla otisknuta do jakési těstovité rychle tuhnoucí hmoty, předem obarvené a nalepené hustým lepidlem na podložce. Otisk byl posypán vlněným prachem, který mu dodal sametový vzhled, nebo pokryt tenkým lístkem kovu (zlato, cín). \n\nVýsledkem byl reliéfní tisk podobný technice cínovaného reliéfu (presbrokátu), užívané ke zdobení pozdně gotických obrazů. Složením hmoty cínovaných reliéfů se podrobně zabývaly Chlumská a Štefců. Analýza prokázala směs vosku a klihového proteinu, jako plnivo byla užita křída, směs žlutých a červených okrů a olovnatá běloba.\nTyto tisky byly velmi choulostivé, protože vysychající těstová hmota byla citlivá na vlhkost a snadno se odlupovala z podložky. Pokud byly k pokrytí reliéfu užity plátky cínu, dochovaly se z nich pouze korodované zbytky ve formě bílého prachu.\n\n"}
{"id": "1314299", "url": "https://cs.wikipedia.org/wiki?curid=1314299", "title": "Hetta", "text": "Hetta\n\nHetta (v severní sámštině \"Heahttá\") je hlavní vesnice v obci a správní oblasti Enontekiö v severozápadní části finského Laponska. Je také správní centrum této obce a výchozí nebo koncový bod standardní letní pěší turistické a zimní lyžařské trasy přes Národní park Pallas-Yllästunturi.\n\nLetiště Enontekiö se nachází 9 km západně od Hetty, létají na ně letadla na jaře a v létě. Jindy je nejbližší letiště je finské Kittilä na jihu, asi 2 hodiny daleko, dále norské Alta je podobně daleko. Tromso (Norsko), Kiruna (Švédsko) a Rovaniemi (Finsko) jsou všechny v podobné vzdálenosti (asi 3-4 hodiny jízdy).\n\nHetta je oblíbená turistická destinace pro běžkaře a zimní nadšence venkovních aktivit. Rybaření na ledu, jízda na saních se psím spřežením, jízda na sněžných skútrech a návštěva tradiční sobí farmy jsou všechno populární aktivity pro návštěvníky. K dispozici je také spousta chatek a hotelového ubytování a snadný přístup k náhorní arktické tundrové plošině 20 km severně od obce.\n"}
{"id": "1314301", "url": "https://cs.wikipedia.org/wiki?curid=1314301", "title": "Kostel Narození Panny Marie (Konice)", "text": "Kostel Narození Panny Marie (Konice)\n\nKostel Narození Panny Marie je farní kostel v Konici vystavěný v 16. století a barokně přestavěný na začátku 18. století. Kostel je zapsán na seznam kulturních památek ČR.\n\nJde o prostou přibližně orientovanou jednolodní stavbu s odsazeným kněžištěm, k němuž ze severu přiléhá kaple (pův. sakristie) s oratoří v patře, z jihu čtyřboká sakristie. Loď má obdélníkový půdorys, v ose stavby je předsazená hranolová věž s trezorovou místností v 1. patře. Kněžiště je zaklenuto valeně, s výsečemi a lunetovým závěrem, loď je zaklenuta valeně s výsečemi mezi pásy. V západní části lodi je hudební kruchta. \n\n"}
{"id": "1314305", "url": "https://cs.wikipedia.org/wiki?curid=1314305", "title": "Kolagrafie", "text": "Kolagrafie\n\nKolagrafie, technika tisku z koláže (angl. \"Collagraphy\") je moderní, převážně hlubotisková grafická technika barevného tisku. Tím se liší od materiálového a reliéfního tisku, které se řadí k tisku z výšky. Pojmenování techniky a její rozšíření je přisuzováno americkému pedagogovi na University of Washington, Glenu Alpsovi (1914-1996).\nNa tiskovou desku nebo silnější karton se lepí papírové výstřižky, útržky textilu, ruční papíry, nejrůznější hmoty s reliéfním povrchem, provázky, přírodniny, lepidlo s plnivem (např. karborundum) apod. Výsledek je možno kontrolovat frotáží a některá místa dodatečně prorývat, odřezat skalpelem, slabě tisknoucí plochy vytvořit lepicí páskou nebo nátěrem polyvinylacetátu. Koláž se napustí pojícím lakem a po zaschnutí obarví. Barvu je možno aplikovat na celou plochu nebo lokálně a tisknout jako barevný reliéfní tisk, nebo barvu vytřít a tisknout pouze barvu, která ulpěla v prohlubních. Tisk na navlhčený papír se provádí pod vysokým tlakem v hlubotiskovém lisu. Obvykle je možno pořídit jen několik otisků. V Čechách zavedl tuto metodu František Emler (1912-1992)\n\nPodobnou hlubotiskovou technikou je tisk z matric s naneseným karborundovým zrnem různé velikosti. Obraz se vytváří naprašováním do lepidla přes šablony nebo roztíráním karborundového písku rozmíchaného v lepidle. Metoda vznikla ve 30. letech 20. století v USA (\"Carborundum print\").\n\n\n"}
{"id": "1314306", "url": "https://cs.wikipedia.org/wiki?curid=1314306", "title": "Mistrovství světa ve sportovní střelbě", "text": "Mistrovství světa ve sportovní střelbě\n\nMistrovství světa ve sportovní střelbě (ISSF World Shooting Championships) je turnaj ve sportovní střelbě, organizovaný Mezinárodní střeleckou federací (International Shooting Sport Federation) (ISSF).\n\nPrvní turnaj v sportovní střelbě se uskutečnil v roce 1897 a do roku 1930 se konal každým rokem, do roku 1952 vždy lichým rokem a od roku 1954 se koná jednou za čtyři roky. První turnaj ve střelbě z brokových zbraní se uskutečnil v roce 1934 a do roku 1950 se konal každým sudým rokem a od roku 1959 se koná vždy lichý rok. První turnaj ve střelbě na běžící terč se uskutečnil v roce 1961 a pořádal se až do roku 1983. V roce 2008 se znovu obnovil. Všechny turnaje se nekonaly během první a druhé světové války.\n"}
{"id": "1314312", "url": "https://cs.wikipedia.org/wiki?curid=1314312", "title": "Toby", "text": "Toby\n\nToby je zkrácený domácký tvar mužského biblického jména Tobiáš, které znamená „Hospodin je dobrotivý“ případně „mým dobrem je Hospodin“. Tato podoba je běžná v anglicky mluvících zemích, v ČR se vysktuje zřídka. Jiným tvarem je Tobit, případně Tobin (původně Irské příjmení).\n\n\n"}
{"id": "1314317", "url": "https://cs.wikipedia.org/wiki?curid=1314317", "title": "Alan Shugart", "text": "Alan Shugart\n\nAlan Field Shugart (27. září 1930, Los Angeles – 12. prosince 2006, Monterey) byl americký technik, počítačový odborník, vynálezce a podnikatel. Proslul vynálezem disketové mechaniky počítače.\nVystudoval strojařinu na Redlands University, absolvoval roku 1951. Den po promoci nastoupil do IBM. Podílel se zde na vývoji první diskové jednotky Ramac (1955, 1959 v prodeji). V roce 1967 v IBM spolu s Davidem Noblem vynalezl paměťové zařízení pro počítač, ve kterém rotuje výměnné magnetické médium, na nějž jsou přitlačeny kombinované čtecí a zápisové hlavy. Shugart vyvíjel především disketovou mechaniku, Noble samotnou disketu. V roce 1969 opustil IBM a odešel do firmy Memorex. Roku 1972 pak založil vlastní firmu Shugart Associates, z níž byl ovšem časem vytlačen a založil Seagate technology. V roce 1979 v ní vymyslel nový model diskety, 5,25 palcový (ST-506), který se stal standardem pro celou dekádu, než ho vytlačila 3,5 palcová disketa vyvinutá firmou Sony.\n"}
{"id": "1314318", "url": "https://cs.wikipedia.org/wiki?curid=1314318", "title": "Long-Term Relationship", "text": "Long-Term Relationship\n\nLong-Term Relationship (tj. \"Dlouhodobý vztah\") je americký hraný film z roku 2006, který režíroval Rob Williams podle vlastního scénáře. Film pojednává o komplikovaném vztahu dvou milenců.\n\nGlenn bydlí se svým spolubydlícím Vincentem v Los Angeles a jednoho dne zjistí, že už ho nebaví známosti na jednu noc. Vincent mu přečte inzerát, který Glenna zaujme a tak se seznámí s Adamem. Adam se přistěhoval z Atlanty a hledá trvalý vztah. Oba si hned od začátku padnou do oka, protože mají společné zájmy. Jejich počínající vztah se začne slibně vyvíjet, ale problémy nastávají, když Adam řekne, že je zapřisáhlý republikán. To je pro Glenna pochopitelné. Rovněž se jim nedaří v sexuálním životě. Glenovi nezadaní přátelé Vincent a Eli nedávají proto jejich vztahu velkou šanci, naopak kamarádka Mary Margaret a její manžel Andrew jim fandí. Situace se zkomplikuje, když Adamův otec zemře a Adam musí narychlo odletět do Atlanty.\n"}
{"id": "1314324", "url": "https://cs.wikipedia.org/wiki?curid=1314324", "title": "III. třída okresu Karlovy Vary", "text": "III. třída okresu Karlovy Vary\n\nIII. třída okresu Karlovy Vary patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Karlovy Vary. Hraje se každý rok od léta do jara se zimní přestávkou. Vítěz každé ze skupin postupuje do II. třídy okresu Karlovy Vary.\n\n"}
{"id": "1314327", "url": "https://cs.wikipedia.org/wiki?curid=1314327", "title": "Tavda (město)", "text": "Tavda (město)\n\nTavda () je město ve Sverdlovské oblasti v Rusku. Při sčítání lidu v roce 2010 tu žilo 35 421 obyvatel.\n\nTavda leží na západě Západosibiřské roviny na jižním břehu stejnojmenné řeky, levého přítoku Tobolu v povodí Obu. Od Jekatěrinburgu, správního střediska oblasti, je vzdálen přibližně 360 kilometrů severovýchodně.\n\nMěstem vede od roku 1916 železniční trať z Jekatěrinburgu do Arťomovského, která byla v roce 1969 prodloužena do Meždurečenského.\n"}
{"id": "1314332", "url": "https://cs.wikipedia.org/wiki?curid=1314332", "title": "Suzette Jordan", "text": "Suzette Jordan\n\nSuzette Jordan (1974 Kalkata - 14. března 2015 Kalkata) byla indická zastánkyně ženských práv a bojovnice proti znásilňování. Sama přežila hromadné znásilnění v Park Street v Kalkatě. Nejprve byla její identita skryta a v roce 2013 se veřejně přihlásila jako oběť medializovaného případu znásilnění v Park Street. Rozhodla se veřejně promluvit na protest proti stále probíhajícím znásilněním a vraždách žen a aby dodala odvahu ostatním ženám o znásilněních promluvit. \n\nKdyž odhalila svou identitu, jako přeživší znásilnění, řekla: \n\nV prosinci 2015 shledal soud v Kalkatě vinu u všech pěti obžalovaných. \n\nStala se aktivistkou za ženská práva a krátce pracovala jako poradkyně na FB stránce pro pomoc obětem sexuálního a domácího násilí. Vyjadřovala se proti ponižování a diskriminaci obětí, například, když jí byl v Kalkatě odepřen přístup do restaurace.\n\nMěla dvě dcery a zemřela ve věku čtyřiceti let na meningo-encefalitidu.\n"}
{"id": "1314334", "url": "https://cs.wikipedia.org/wiki?curid=1314334", "title": "Silnice II/281", "text": "Silnice II/281\n\nSilnice II/281 je silnice II. třídy, která vede z Dolního Bousova do Újezdu pod Troskami. Je dlouhá 13,9 km. Prochází dvěma kraji a dvěma okresy.\n\n\n\n"}
{"id": "1314341", "url": "https://cs.wikipedia.org/wiki?curid=1314341", "title": "Elektrokotel", "text": "Elektrokotel\n\nElektrokotel je elektrický spotřebič, který je určený k vytápění obytných, kancelářských i výrobních prostor. Nejedná se však o čistokrevné elektrické topení. Proud přímo neohřívá vytápěné prostory. V systému teplovodního vytápění s trubkami, radiátory a čerpadlem je místo kotle s hořákem zařízení s elektrickými topnými patronami. Kolem nich proudí voda, teplonosné médium, a ohřívá se. Čerpadlo následně rozhání trubkami horkou vodu do radiátorů v jednotlivých místnostech nebo do topení v podlaze. \n\nOproti vytápění plynem nebo tuhými palivy jsou hlavní výhodou elektrokotlů nízké pořizovací náklady a vysoká účinnost. Plusem je také to, že nepotřebují vybudovat přípojku plynu, vyřešit odvod zplodin ani revize nebo pravidelné údržby. Jejich provoz se však může prodražit. Viníkem je vysoká cena elektřiny. Nejčastěji se proto elektrokotle používají v oblastech bez přípojky plynu, v nově zrekonstruovaných bytech a dobře tepelně izolovaných novostavbách, které nejsou energicky náročné. Nízkoenergetické stavby dokáže elektrokotel vytopit bez problémů, a obvykle dokonce i bez zbytečně velkých nákladů. Teplo tam nemá mnoho cest, kudy by mohlo uniknout. \n\nElektrokotel se užívá často také jako doplňkový zdroj ve vytápěcí soustavě, kde je základním topidlem tradiční kotel na plyn nebo na tuhá paliva. Elektrokotel v tomto případě funguje jako podpora ve zvlášť chladných obdobích, kdy výkon základního kotle nestačí, nebo v obdobích, kdy je třeba jen přitápět a spuštění velkého kotle by bylo neefektivní. \n\nMezi další přednosti elektrokotlů patří ekologičnost. Při jejich provozu nevznikají skleníkové ani žádné jiné nebezpečné plyny. Elektrické kotle jsou většinou závěsná menší zařízení, která nejsou náročná na obsluhu, mají snadnou regulaci a nepotřebují komín pro odvod zplodin. Elektrokotle jsou také bezobslužné. Není třeba se o jejich provoz starat přikládáním. Tepla v domácnosti se tedy, stejně jako u plynových kotlů, dosahuje zcela bez námahy. \n\nTento systém vytápění také nevíří ve vzduchu obsažené prachové částice a výkaly roztočů, čímž výrazně přispívá ke správnému mikroklimatu a má příznivý vliv na lidský organismus. \n\nCenu nákladného provozu v České republice může ovlivnit i použití výhodného 20hodinového přímotopného tarifu. Spolu s ním je cena za kWh oproti běžné sazbě téměř poloviční. V této sazbě navíc mohou pracovat i ostatní elektrospotřebiče v domácnosti. Pro její zavedení jsou však jasně dané podmínky. Tato sazba je výhodná zejména u nízkoenergetických domů, kde není často potřeba ani celodenní vytápění. Tyto objekty si vystačí s regulovaným nebo přerušovaným vytápěním, které může být sjednocené s dobou levnějšího tarifu. \nZákladním kritériem pro výběr elektrokotle je jeho výkon. Pro vytopení každé stavby je však potřeba jeho jiná hodnota. Potřebný výkon z větší části závisí na rozloze stavby a její energetické náročnosti, která je ovlivněna mnoha faktory (poloha domu, klimatická oblast, rozsah izolace a zateplení). Pomocí těchto parametrů lze orientačně získat hodnotu tepelné ztráty objektu, která se udává v kW. U novostaveb bývá tepelná ztráta cca 7 kW. Ztrátu lze vypočítat i s pomocí různých kalkulátorů. Nicméně, spoléhat se na různé orientační výpočty nebývá doporučováno, protože provoz poddimenzovaného či předimenzovaného kotle se může uživateli velmi prodražit. V případě nových staveb lze hodnotu tepelných ztrát najít v projektové dokumentaci domu. U starších budov se vyplatí nechat si změřit tepelné ztráty odborníkem. \n\nTepelnou ztrátu je třeba porovnat s výkonem kotle. Jeho výkon se obvykle pohybuje v rozmezí od 2 do 60 kW. V případě kotle jako doplňkového zdroje stačí nižší výkon, ale pokud je objekt zatížen velkou tepelnou ztrátou, může zákazník zapojit kotle do kaskády. \n\nProvoz elektrického kotle samozřejmě zatěžuje soustavu, vyžaduje vysoký příkon. Aby při zapojení dalšího spotřebiče neustále nepadaly pojistky, musí se správně zvolit velikost elektrického jističe. Vhodný je také hlídač proudového maxima, který se postará o správné vytížení elektrokotle.\n\n"}
{"id": "1314344", "url": "https://cs.wikipedia.org/wiki?curid=1314344", "title": "Kerry Saxbyová", "text": "Kerry Saxbyová\n\nKerry Saxbyová, nepřechýleně Kerry-Anne Saxby-Junna (* 2. června 1961) je bývalá australská atletka, jejíž specializací byla sportovní chůze.\n\nJde o několikanásobnou světovou rekordmanku v řadě chodeckých disciplín. Na mistrovství světa v roce 1987 v Římě získala stříbrnou medaili v chůzi na 10 kilometrů, o dvanáct let později v Seville bronzovou medaili na dvojnásobné trati. Úspěšná byla také na světových halových šampionátech - stala se mistryní světa v chůzi na 3000 metrů v roce 1989 a stříbrnou medailistkou na této trati v letech 1991 a 1993. V olympijských závodech se jí na medaile dosáhnout nepodařilo – nejlépe skončila sedmá v roce 2000 v Sydney v závodě na 20 kilometrů chůze.\n\n"}
{"id": "1314346", "url": "https://cs.wikipedia.org/wiki?curid=1314346", "title": "Maria Nurowska", "text": "Maria Nurowska\n\nMaria Nurowska (* 3. březen 1944, Okółek, Východní Prusko) je polská spisovatelka. \n\nJe dcerou legionáře a vojáka Zemské armády (polsky AK). Maria Nurowska vystudovala polonistiku a slavistiku na Varšavské univerzitě. Svoje první literární dílo uveřejnila teprve v roce 1974, a to v časopise \"Literatura\". Je také autorkou románu (polsky \"Mój przyjaciel zdrajca\") o polském plukovníkovi a agentovi Ryszardu Kuklińském, Poláky velice kontroverzně přijímané postavě polských politických dějin, k jehož knižnímu vydání došlo až po jeho smrti. \n\n\n\n\n \n"}
{"id": "1314348", "url": "https://cs.wikipedia.org/wiki?curid=1314348", "title": "Pádolí (zámek)", "text": "Pádolí (zámek)\n\nLovecký zámeček Pádolí se nachází pod hřebenem vrchů Pláň a Lubný v Orlických horách, u osady Podolí (uvádí se také jako \"Pádolí\"), která spadá pod Uhřínov, část Liberka. Prochází tudy žlutá turistická značka od Zdobnice na rozcestí \"Nad Sv. Matoušem\" nedaleko Jedlové v Orlických horách, zelená značka od Polanky na Luisino údolí a Velkou Deštnou, cyklotrasa 4309 z Antoniina údolí na Luisino údolí a cyklotrasa 4367 od Uhřínova. Zámeček momentálně slouží jako penzion.\n\nLovecký zámeček nechal v roce 1905 v sousedství myslivny postavit tehdejší majitel solnického panství Vilém Königswarter. Na jih od něj se nacházela dnes z většiny zaniklá osada a její hospodářské zázemí. Později jej získal zakladatel firmy JAWA ing. František Janeček. V roce 1948 byl jeho potomkům znárodněn a sloužil jako ubytovna lesních dělníků. Po restituci v roce 1992 se vrátil do majetku rodiny Janečkových, následně prošel úpravou na penzion.\n\nJedná se o jednoduchý patrový objekt na půdorysu obdélníka s vystupujícími rizality na východní a západní straně budovy. Přízemí je zděné, patro obloženo dřevem a stavbu zakončuje sedlová střecha s podpěrami. Vše na západní straně doplňuje pavlač. Nejcennější místností na zámečku je jídelna s dochovaným kazetovým stropem a kachlovými kamny s množstvím reliéfů. Okna pak zdobí vitráže s erby Königswarterů a Wertheimerů von Wertheimstein.\n\n"}
{"id": "1314351", "url": "https://cs.wikipedia.org/wiki?curid=1314351", "title": "Trnová (zámek)", "text": "Trnová (zámek)\n\nZámek v Trnové v okrese Praha-západ byl založen v 17. století. Od roku 1995 je chráněn jako kulturní památka České republiky.\n\nNejstarší, barokní část zámku, jednopatrové stavení obdélníkového půdorysu s mansardovou střechou s vikýři, byla vystavěna roku 1688 jako ubytování pro dominikány od sv. Jiljí z Prahy. Z této stavby se zachovaly klenuté prostory v přízemí.\n\nVe 20. letech 18. století vznikl v areálu zámku panský velkostatek. Dne 12. listopadu 1759 koupil Trnovou za 20 300 zlatých rytíř Kristián Josef Paulin von Gfässer, pán na Bratronicích, absolvent filozofických a právnických studií, a s manželkou zde zplodil a vychoval řadu dětí. Během jeho třicetiletého vlastnictví začalo být toto panské sídlo označováno jako zámek a bylo výrazně rozšířeno, klasicistní zámek z této doby byl dvoupatrový.\n\nV roce 1789 koupil zámek Trnová Jan Ferdinand ze Schönfeldu. Roku 1791 zde byla na Schönfeldově statku založena triviální obecná škola a též první rolnická (hospodářská) škola v Čechách, pro chlapce ve věku 12 až 18 let, jejíž kamenná budova se dochovala dodnes. Na vrchnostenském statku vykonávali studenti praxi.\n\nRoku 1838 koupil tento statek Václav Škroup, bratr Františka Škroupa, autora nápěvu české hymny. František Škroup v Trnové často pobýval, nejprve u místního faráře, poté, v 50. letech 19. století, na bratrově velkostatku. Často chodil na vyhlídku na vltavské údolí zvanou Kazatelna (dnes Škroupova vyhlídka) a podle místní tradice právě zde vznikl nápěv písně Kde domov můj. Na počest jeho zdejších pobytů byla vydána též turistická známka. V kostele svatého Ducha má rodina Škroupova hrobku.\n\nRoku 1860 Trnovou koupil Vincenc (Čeněk) Daněk (1860-1864), který o šest let dříve založil v Karlíně strojírenskou továrnu, která byla základem pozdějšího koncernu ČKD. Za čtyři roky, kdy mu zámek patřil, ho v romantickém stylu rekonstruoval: postavil hodinovou věž, po stranách původního barokního objektu přistavěl krajní rizality, v patře vznikl slavnostní sál s terasou a schodištěm, přibyla otevřená loggie, nárožní věžičky a plastická rámování oken. Poté si Daněk místo trnovského zámku koupil větší zámek Tloskov.\n\nMaximilián svobodný pán Scharschmied z Adlerstreu, další z majitelů, až do roku 1895 provozoval v zámku pivovar. Počátkem 20. století zámek vlastnil Karel Košťál, v té době v Trnové byla četnická stanice a dvoutřídní škola. 10. srpna 1907 velkostatek koupil Václav Schloger, který se zaměřil na pěstování obilí, chov skotu a dodávky mléka do Prahy. V letech 1907 (1908) až 1911 na tomto zámku často pobývala Ema Destinnová, pro kterou majitel vyhradil celé křídlo, a krom lovu zvěře i ryb a projížděk na koni zde i přijímala četné návštěvy a zástupce mladočechů, sdružených kolem dr. Kramáře. Pozornost budila i v té době nezvyklým ženským kalhotovým kostýmem.\n\nDne 12. února 1948 jednala revizní komise o případu statku Trnová, okr. Zbraslav, v majetku V. a B. Schlogerových o rozloze 399 ha, která rozhodla o konfiskaci zemědělské půdy nad 50 ha. V roce 1949 byl velkostatek znárodněn a ministerstvo zemědělství zde zřídilo ČSSS, n.p., krajský inspektorát v Trnové, který byl v roce 1951 přemístěn do Pardubic. V roce 1950 zde vzniklo první jednotné zemědělské družstvo v okrese. Budova zámku sloužila nejprve jako archiv a pak skladiště. Byl také upraven pro potřeby Učňovské školy zemědělské pro chovatele koní a jezdce z povolání. Roku 1967 se dostal do soukromého vlastnictví. V roce 1988 se nacházel v majetku Státního statku a jeho stav byl velmi zchátralý.\nPo roce 1989 byl zámek se statkem a pozemky ve zdevastovaném stavu v restituci vrácen rodině Schlogerů. Roku 1995 ho ministerstvo kultury ČR prohlásilo kulturní památkou. V roce 2006 jej koupil Ivan Pilip s manželkou a během dvou let jej zrekonstruovali. V současné době je nabízen a pronajímán na komerční akce, například svatby a rauty.\n\nV červenci 2017 se však Ivan Pilip i jeho manželka dostali do insolvence. Uvažují proto o prodeji zámku. Jeho vlastníkem je firma RPDV CZ, ve které má Pilip téměř absolutní podíl.\n"}
{"id": "1314352", "url": "https://cs.wikipedia.org/wiki?curid=1314352", "title": "Leskyně skvrnitá", "text": "Leskyně skvrnitá\n\nLeskyně skvrnitá (\"Lampris guttatus\"), starším českým názvem \"perletník nádherný\", je paprskoploutvá ryba obývající otevřená moře celého světa kromě polárních oblastí, vyskytuje se v hloubkách od 50 do 500 metrů. Tělo je vysoké a ze stran výrazně zploštělé, pokryté drobnými lesklými šupinami; hřbet má sytě ocelově modrou barvu, která směrem k břišní straně bledne a přechází do oranžové až růžové, ryba je hustě posetá bílými skvrnami. Ploutve jsou jasně červené. Ryba dosahuje délky dvou metrů a rekordní jedinci mohou vážit až 270 kg.\n\nPodle objevu z roku 2015 je leskyně skvrnitá jediným známým druhem ryby, který je schopen aktivní termoregulace. Teplo vyrábí pohyby prsních ploutví a pomocí složitého systému tepelné výměny v cévách si dokáže udržet tělesnou teplotu asi o pět stupňů Celsia vyšší, než je mořská voda. Díky tomu si udržuje značnou pohyblivost i v chladných hlubinách oceánu a je na rozdíl od jiných místních ryb aktivním predátorem. \n\nLeskyně jsou hojné především v okolí Havajských ostrovů, kde jsou oblíbenou konzumní rybou pod domorodým názvem \"opah\".\n\n"}
{"id": "1314356", "url": "https://cs.wikipedia.org/wiki?curid=1314356", "title": "Psí poslání", "text": "Psí poslání\n\nPsí poslání (v anglickém originále A Dog's Purpose) je americký dramatický komediální film z roku 2017. Režie se ujal Lasse Hallstöm a scénáře W. Bruce Cameron, Cathryn Michon, Audrey Wells, Maya Forbes a Wally Wolodarsky. Snímek byl inspirován stejnojmennou novelou od W. Bruce Camerona, vydanou v roce 2010. Ve snímku hrají hlavní role Britt RobertsonOVÁ, KJ Apa, Juliet Rylance, John Ortiz, Kirby Howell-Baptiste, Peggy Lipton, Dennis Quaid a Josh Gad propůjčil svůj hlas psům Tobymu, Baileymu, Tině a Buddymu. \n\nDo kin byl film oficiálně uveden 27. ledna 2017. V České republice měl premiéru o den dříve. Film získal pozitivní recenze od kritiků a vydělal přes 193 milionů dolarů.\n\nV roce 2015 společnost DreamWorks odkoupila filmová práva na novelu. 8. května 2015 bylo oznámeno, že Lasse Hallström bude snímek režírovat. V srpnu se k obsazení připojili Britt Robertsonová a Dennis Quaid. V říjnu 2015 se připojil Bradley Cooper, který měl zapůjčit svůj hlas vnitřním hlasům psů, nakonec ho nahradil Josh Gad. Natáčení začalo 17. srpna 2015.\n\nFilm vydělal 64,3 milionů dolarů v Severní Americe a 123,9 milionů dolarů v ostatních oblastech, celkově tak vydělal 192, 3 milionů dolarů po celém světě. Rozpočet filmu činil 22 milionů dolarů. V Severní Americe byl oficiálně uveden 27. ledna 2017, společně s filmy \"\" a \"Zlato\". Za první víkend docílil druhé nejvyšší návštěvnosti, kdy vydělal 18,2 milionů dolarů. Na první místě se umístil film \"Rozpolcený.\" Druhý víkend vydělal 10,8 milionů dolarů.\n\nNa recenzní stránce Rotten Tomatoes získal z 119 započtených recenzí 29 procent s průměrným ratingem 4,7 bodů z deseti. Na serveru Metacritic snímek získal z 29 recenzí 43 bodů ze sta. Na Česko-Slovenské filmové databázi snímek získal 81%. Na stránce CinemaScore obdržel známku 1 na škále 1+ až 5. \n"}
{"id": "1314358", "url": "https://cs.wikipedia.org/wiki?curid=1314358", "title": "Xénia Sisková", "text": "Xénia Sisková\n\nXénia Sisková (* 3. listopadu 1957, Budapešť) je bývalá maďarská atletka, která se věnovala krátkým překážkovým běhům. Je halovou mistryní světa (1985).\n\nV roce 1975 získala bronzovou medaili v běhu na 100 metrů překážek na evropském juniorském šampionátu. Jejím největším úspěchem je titul halové mistryně světa v běhu na 60 metrů překážek z roku 1985. Celkem osmkrát vybojovala titul mistryně Maďarska v běhu na 100 metrů překážek.\n\n\n"}
{"id": "1314361", "url": "https://cs.wikipedia.org/wiki?curid=1314361", "title": "Norberto Oberburger", "text": "Norberto Oberburger\n\nNorberto Oberburger (* 1. prosince 1960 Merano) je bývalý italský reprezentant ve vzpírání. Startoval na čtyřech olympijských hrách: v roce 1980 skončil ve váze do 90 kg desátý, poté soutěžil ve váze do 110 kg. Na olympiádě 1984 v Los Angeles zvítězil výkonem 175 kg v trhu a 215 kg v nadhozu (při neúčasti reprezentantů z většiny zemí sovětského bloku), v roce 1988 byl šestý a v roce 1992 skončil na desátém místě. Získal také bronzovou medaili ve dvojboji na mistrovství světa ve vzpírání 1985, stříbrnou na mistrovství Evropy ve vzpírání 1984 a bronzovou na mistrovství Evropy ve vzpírání 1986.\n\nPo ukončení aktivní kariéry žije s rodinou v jihotyrolské obci Algund a je majitelem chovné stanice německých ovčáků.\n\n"}
{"id": "1314363", "url": "https://cs.wikipedia.org/wiki?curid=1314363", "title": "Masarykismus", "text": "Masarykismus\n\nMasarykismus je původně ojediněle používané označení pro filozofické myšlení (případně i politiku) Tomáše Garrigua Masaryka, avšak od počátku 50. let 20. století rozšířené jako marxisticko-leninistický očerňující propagandistický pojem komunistického režimu v ČSR ve snaze dehonestovat Masarykovu osobnost, politiku, jeho filozofické názory a zlikvidovat kult Masaryka.\n\nV Kartotéce novočeského lexikálního archivu bylo nejstarší použití termínu „masarykismus“ zaznamenáno již v roce 1937 v publikaci sestavené Albertem Pražákem k 70. narozeninám českého redaktora a překladatele Jindřicha Vodáka, přičemž byl použit (v kladném citovém zabarvení) pro označení stoupenectví Masarykovy filozofie.\n\nDalší použití bylo zaznamenáno v monografii \"Naše dělnické hnutí v minulosti\" (1947) historika a člena Československé sociální demokracie Miloslava Volfa, který tento termín použil pro označení části ideologie, na níž stavěla předmnichovská ČSR v kontrastu vůči nacionalisticky orientované Straně národní jednoty vzniklé v pomnichovské ČSR (22. listopadu 1938) v čele s Rudolfem Beranem.\n\nMasarykismus jako propagandistický pojem byl komunistickým režimem v ČSR zaveden v 50. letech 20. století,\n\nV oficiální politické literatuře byl definován jako: \"„ideový zdroj oportunismu, sociáldemokratismu a maloburžoazního nacionalismu, který je nástrojem krajní pravice a protisocialistických sil“\". \"Slovník slovenského jazyka\" z roku 1960 ho charakterizoval jako: \"„reakční politický směr T. G. Masaryka.“\" Politický slovník z roku 1986 (období normalizace v ČSSR) uvádí obdobnou definici jako politická literatura 50. let: \"„ideologie a politika části vládnoucích buržoazních kruhů (tzv. Hrad) v předmnichovské Československé republice. \"[...]\" Masarykismus se snažil rafinovaně vykonstruovanou propagandou o buržoazní demokracii a humanismu zastírat vykořisťovatelský charakter předmnichovské republiky, upevnit panství kapitalismu v Československu. Na ideologii masarykismu byl postaven program některých takzvaných socialistických stran v předmnichovské Československé republice, zejména bývalé Československé strany národně socialistické.“\"\n"}
{"id": "1314364", "url": "https://cs.wikipedia.org/wiki?curid=1314364", "title": "Sulmona", "text": "Sulmona\n\nSulmona (v antice \"Sulmo\") je město ve střední Itálii, v provincii L'Aquila, v Abruzzu. Sulmona leží pod svahy pohoří Majella, přibližně 55 km jihozápadně od Pescary a 145 km východně od Říma. Starobylé město bylo známé již v období Římské republiky. Nachází se zde řada památek. Sulmona je také známá jako rodné město římského básníka Ovidia.\n\nSulmona leží v \"údolí Peligna\", v nadmořské výšce 405 m, na úpatí svahů masivu Majella (na hranici Národního parku Majella). Nachází se v jižní části Abruzských Apenin. Sulmona je vzdálená přibližně 60 km západně od pobřeží Jaderského moře. 50 km severovýchodně od města leží masiv Gran Sasso, s nejvyšší horou Apenin Corno Grande. 30 km jižně se nachází pohoří Monti Marsicani a Monti della Meta, které jsou součástí Abruzského národního parku.\n\nCentrem města prochází hlavní ulice \"Corso Ovidio\". K hlavním památkám náleží:\n\n"}
{"id": "1314396", "url": "https://cs.wikipedia.org/wiki?curid=1314396", "title": "Vesmír mezi námi", "text": "Vesmír mezi námi\n\nVesmír mezi námi (v anglickém originále The Space Between uS) je americký romantický sci-fi film z roku 2017. Režie se ujal Peter Chelsom a scénáře Allan Loeb. Ve snímku hrají hlavní role Gary Oldman, Asa Butterfield, Britt Robertsonová a Carla Guginová. Do kin byl film oficiálně uveden 3. února 2017. V České republice premiéru neměl. Film získal negativní recenze od kritiků a vydělal pouhých 14,8 milionů dolarů, jeho rozpočet dělal však 30 milionů dolarů. \n\nFilm vydělal 7,9, milionů dolarů v Severní Americe a 6,9, milionů dolarů v ostatních oblastech, celkově tak vydělal 14,8 milionů dolarů po celém světě. Rozpočet filmu činil 30 milionů dolarů. V Severní Americe byl oficiálně uveden 3. února 2017, společně s filmy \"The Comedian\" a \"Kruhy\". Za první víkend docílil sedmé nejvyšší návštěvnosti, kdy vydělal pouhých 1,4 milionů dolarů. Byl očekáván výdělek 8–10 milionů dolarů. \n\nFilm získal negativní recenze od kritiků. Na recenzní stránce Rotten Tomatoes získal z 109 započtených recenzí 17 procent s průměrným ratingem 4,3 bodů z deseti. Na serveru Metacritic snímek získal z 32 recenzí 33 bodů ze sta. Na Česko-Slovenské filmové databázi snímek získal 64%. Na stránce CinemaScore získal známku 1- na škále 1 až 5. Kritik David Ehrlich filmu dal známku za 3. \n"}
{"id": "1314399", "url": "https://cs.wikipedia.org/wiki?curid=1314399", "title": "Pozdravy ze spermabanky", "text": "Pozdravy ze spermabanky\n\nPozdravy ze spermabanky (v anglickém originále Delivery Man) je americký komediální film z roku 2013. Režie a scénáře se ujal Ken Scott. Snímek je remakem Scottova kanadsko-francouzského filmu \"Starbuck\". Ve snímku hrají hlavní role Vince Vaughn, Chris Pratt, Cobie Smulders a Matthew Daddario. \n\nDo kin byl film oficiálně uveden 22. listopadu 2013. V České republice měl premiéru 28. listopadu 2013. Film získal smíšené recenze od kritiků a vydělal přes 50 milionů dolarů.\n\nFilm vydělal 30,6 milionů dolarů v Severní Americe a 19,3 milionů dolarů v ostatních oblastech, celkově tak vydělal 50 milionů dolarů po celém světě. Rozpočet filmu činil 26 milionů dolarů. Za první víkend docílil čtvrté nejvyšší návštěvnosti, kdy vydělal 7,9 milionů dolarů. \n\nFilm získal mix recenze od kritiků. Na recenzní stránce Rotten Tomatoes získal z 134 započtených recenzí 39 procent s průměrným ratingem 5 bodů z deseti. Na serveru Metacritic snímek získal z 33 recenzí 44 bodů ze sta. Na Česko-Slovenské filmové databázi snímek získal 65%. \n"}
{"id": "1314401", "url": "https://cs.wikipedia.org/wiki?curid=1314401", "title": "Stůl číslo 19", "text": "Stůl číslo 19\n\nStůl číslo 19 (v anglickém originále Table 19) je americký komediální film z roku 2017. Režie a scénáře se ujal Jeffrey Blitz. Ve snímku hrají hlavní role Anna Kendrick, Craig Robinson, June Squibb, Lisa Kudrow, Stephen Merchant, Wyatt Russell a Tony Revolori. Film byl do kin uveden 3. března 2017. V Česku zatím premiéru neměl. Film získal negativní recenze od kritiků a vydělal 5 milionů dolarů. \n\nFilm vydělal 3,6 milionů dolarů v Severní Americe a 1,4 milionů dolarů v ostatních oblastech, celkově tak vydělal 5 milionů dolarů po celém světě. Rozpočet filmu činil 5 milionů dolarů. Za první víkend vydělal 1,6 milionů dolarů. \n\nFilm získal negativní recenze od kritiků. Na recenzní stránce Rotten Tomatoes získal z 92 započtených recenzí 22 procent s průměrným ratingem 4,6 bodů z deseti. Na serveru Metacritic snímek získal z 29 recenzí 40 bodů ze sta. Na Česko-Slovenské filmové databázi snímek získal 51%. \n"}
{"id": "1314402", "url": "https://cs.wikipedia.org/wiki?curid=1314402", "title": "Kostel svatého Vavřince (Chořov)", "text": "Kostel svatého Vavřince (Chořov)\n\nKostel svatého Vavřince pochází z 16. století byl postaven v Knurově (okres Gliwice) a přenesen do Chořova, Slezské vojvodství v letech 1935–1938. Náleží do děkanátu Chořov arcidiecéze katovické, je farním kostelem farnosti Svatého Vavřince v Chořově.\n\nDřevěný kostel je v seznamu kulturních památek Polska pod číslem 1199/72 z 20. 12. 1972 a je součástí Stezky dřevěné architektury v Slezském vojvodství.\n\nKostel byl postaven v Knurově v roce 1599 a sloužil do doby než se stal moc těsným. Proto bylo rozhodnuto postavit nový kostel a starý dřevěný byl v roce 1926 uzamčen. Kostel, který 10 let chřadl, byl z iniciativy vojvodského pracovníka památkové péče (konserwator zabytków) dr. Tadeusza Dobrowolskiego demontován a přenesen do Chořova. V roce 1936 byly započaty práce na jeho montáži na tamější Górze Wyzwolenia. Investorem byl úřad města Chořov. Pozemek o velikosti 2825 m poskytly \"Polskie kopalnie Skarbowe\". Náklady na přenesení (bez vnitřního zařízení) činily 40 000 tehdejších złotých. Práce řídil ing. architekt Witold Czeczott Danielewicz. Kostel znovu vysvětil biskup Stanisław Adamski 16. října 1938. Kostel byl filiálním kostelem sv. Antonína. Od roku 1968 je farním kostelem.\n\nKostel je postaven z borovicového dřeva.Jednolodní orientovaná dřevěná roubená stavba k západnímu průčelí byla přistavěna dřevěná věž sloupové konstrukce (přízemí je roubené). Loď s kruchtou je zakončena polygonálním kněžištěm. Střecha kostela je sedlová krytá šindelem, sanktusník má šestibokou lucernu zakončenou malou bání. Kolem stěn kostela jsou podsíně tvořené prodlouženou okapovou střechou. Nad okapovou střechou jsou stěny pobité šindelem.\n\nZvonové patro věže má ve stěnách vyřezávaná okna v podobě rozet. Věž je krytá stanovou střechou. Zužující stěny věže jsou bedněny svisle deskami, střecha věže je šindelová. Na vrcholku se nachází makovice a nad ní dvouramenný řeckokatolický kříž. Dvouramenný kříž je ve vztahu buď k Řádu Božího hrobu v Miechowicích, kteří používali tento symbol, nebo odkazuje na dobu Cyrila a Metoděje, kteří v okolí Knurova šířili křesťanskou víru.\n\nVe zvonovém patře byly dva zvony, které ulil ve Francii v Lotrinsku zvonař Benedikt Brychta v roce 1655. Zvony byly darovány rodinou Goszczyckých, která se stala v roce 1655 vlastníkem Knurova.\n\nInteriérové zařízení jako je hlavní oltář, boční oltáře, ambon nebo křtitelnice pocházejí z první poloviny 18. století a prezentují lidové baroko. V roce 2016 byla rekonstruována křtitelnice a ambona. Na evangelijní straně je boční oltář s obrazem Panny Marie Růžencové z první poloviny 19. století. Na epištolní straně je boční oltář zasvěcen sv. Barboře s obrazem sv. Barbory z 19. století. Na atependium je vyobrazení mučednické smrti sv. Vavřince. Oba obrazy namaloval vratislavský malíř Bladego. Boční oltáře jsou vyšší, širší a zdobnější než hlavní oltář a jsou zapsány mezi movité památky a byly opraveny v roce 2017. Hlavní oltář má mramorovou oltářní mensu na níž je dřevěný polychromovaný a zlacený oltářní nádstavec. Uprostřed retabulum je obraz sv. Vavřince (17. století). V kostele sv. Vavřince se nacházejí olejomalby zapůjčené katovickou kurií: \"Madona s Dítětem\" (17. století), \"sv. Anežka\" (17. století), z 18 století jsou obrazy \"sv. Martin\", \"Vložení růžence sv. Dominikovi\" a \"Pieta.\" V předsíni kostela se nachází kamenná kropenka, pravděpodobně z 15 století. Kolem kostela je kamenné ohrada\n"}
{"id": "1314403", "url": "https://cs.wikipedia.org/wiki?curid=1314403", "title": "Cukrovar Zbraslav", "text": "Cukrovar Zbraslav\n\nCukrovar Zbraslav je zaniklý průmyslový areál v Praze, který se nacházel v konventu zbraslavského kláštera a jeho zahrad u slepého ramene Berounky.\n\nKdyž byl 24. září 1785 zbraslavský klášter zrušen dvorským dekretem za josefínských reforem, připadl náboženskému fondu. Ten roku 1787 budovu konventu, kostelík svatého Jana Křtitele a klášterní zahradu pronajal a roku 1796 prodal akciové společnosti vídeňských a pražských velkoobchodníků, kteří podnikali v rafinaci zámořského cukru. Tuto společnost zastupoval Josef Sauvaigne. Ten najal stavitele Jana Walchshofera, který klášterní prostory upravil: vysokou, bohatě zdobenou královskou síň v 1. patře konventu přeměnil na varnu a sušírnu cukru a do vymalovaných stěn dal vydlabat otvory a zasadit trámy, které síň rozdělily na tři patra. Refektář byl poté přeměněn na seník. První várku cukru zpracovala rafinerie 11. září 1787, provoz v bývalém klášteře pak pokračoval až do roku 1802.\n\nRoku 1812 koupil podnik Antonín Richter za 20.000 zlatých. Ještě téhož roku provedl universitní profesor Jan Kristián Mikan první pokusy s výrobou javorového a řepnéhu cukru. 20. srpna 1812 bylo Richterovi propůjčeno výhradní zemské privilergium na zpracování cizího surového cukru. Protože byla zrušena blokáda dovozu třtinového cukru, výroba cukru z řepy se dostala hned v prvním roce do ztráty. Firma se proto orientovala na jiné komodity - bavlnu a různé chemické výrobky. Richter odjel na jeden rok do Vídně a provozoval zde tiskárnu. Roku 1818 se vrátil a za nových podmínek opět zpracovával třtinový cukr. V závodě také vyvíjel a vyráběl různé chemické výrobky: bělobu, dřevní ocet, mýdlo (od roku 1823), kyselinu dusičnou a chlorovodíkovou, sodu, spodium a další. Rafinerie zpracovávala surový třtinový cukr až do počátku 30. let 19. století, poté začala převažovat cukrová řepa. Roku 1824 byla cukerní rafinerie od ostatních výroby oddělena.\n\n13. prosince 1846 Anton Richter zemřel a cukrovar převzal jeho syn, který ve výrobě pokračoval. Kromě toho zakládal spolky cukerního průmyslu: roku 1854 Vídeňský ústřední spolek a roku 1861 spolek asekurační.\n\nKonec cukrovaru nastal přibližně v 60. letech 19. století. I když patřil ve své době mezi výrobně největší, jeho rozvoj byl omezen prostorem - byl uzavřen mezi řeku, klášter a pivovar, daleko od železnice. Také jej začal ohrožovat nástup nově vznikajících cukrovarů, které byly lépe stavebně a organizačně připravené a měly odlišný přístup k prostorovému uspořádání a přísunu surovin. Koncem 50. let navíc nastala první hospodářská krize nadvýroby cukru. Provoz zbraslavského cukrovaru byl ukončen a nedlouho poté Antonín Richter mladší zemřel.\n\nRoku 1875 odkoupil kníže Karel Bedřich z Oettingen-Wallersteinu od rodiny Richterovy konvent s cukrovarem a připojil jej ke dříve koupeným budovám prelatury (ty dal jeho otec stavebně upravit na zámek). Dal zbourat tovární komín, odklidil výrobní stroje a také nechal zbořit přistavěnou tovární budovu a původní gotický kostelík svatého Jana Křtitele, který sloužil cukrovaru jako sklad.\n\nBudova konventu byla na počátku 20. století uvedena do původního stavu.\n\n\n\n"}
{"id": "1314404", "url": "https://cs.wikipedia.org/wiki?curid=1314404", "title": "Ferruccio Parri", "text": "Ferruccio Parri\n\nFerruccio Parri (19. ledna 1890 – 8. prosince 1981) byl italský antifašistický politik, premiér své země od 21. června 1945 do 10. prosince 1945, kdy po zhroucení fašistického režimu řídil vládu národní jednoty. Vystudoval italianistiku a pro své politické postoje byl řadu let vězněn. Za druhé světové války byl partyzánským velitelem a vystupoval pod jménem \"Maurizio.\" Roku 1963 ho prezident Giuseppe Saragat jmenoval senátorem na doživotí. \n"}
{"id": "1314405", "url": "https://cs.wikipedia.org/wiki?curid=1314405", "title": "Marie Chatardová", "text": "Marie Chatardová\n\nMarie Chatardová (* 6. března 1963 Znojmo) je česká velvyslankyně, stálá představitelka ČR při OSN. V červenci 2017 byla zvolena 73. předsedkyní Ekonomické a sociální rady OSN jako třetí žena v historii do jedné ze tří nejvýznamnějších funkcí OSN.\n\nČeské vydání časopisu \"Forbes\" jí přidělilo čtvrté místo v žebříčku nejvlivnějších žen Česka za rok 2017.\n\nMarie Chatardová se narodila ve Znojmě. Ve věku deseti let se přestěhovala s rodiči do Brna. Po maturitě na gymnáziu Křenová pokračovala ve studiu na Právnické fakultě Masarykovy univerzity, které zakončila v roce 1985 získáním titulu JUDr. Poté krátce pracovala v oboru ochranných známek \n\nNa Ministerstvo zahraničních věcí, do odboru analýz a plánování, nastoupila v roce 1994. V letech 1995 až 1999 působila na Stálém zastoupení ČR v Bruselu, kde se věnovala především spolupráci v oblasti spravedlnosti a vnitra. \n\nV roce 2000 se stala na MZV ředitelkou odboru komunikační strategie, o dva roky později byla jmenována prezidentem Václavem Havlem velvyslankyní ve Švédsku, kde setrvala pět let. Po návratu do Prahy se stala ředitelkou Diplomatického protokolu. \n\nVelvyslankyní ve Francii, Monaku a stálou představitelkou ČR při Mezinárodní organizaci Frankofonie ji v roce 2010 jmenoval prezident Václav Klaus. Od 2013 se navíc stala stálou představitelkou ČR při UNESCO. \n\nV Paříži setrvala v těchto funkcích do července 2016, kdy byla jmenována prezidentem Milošem Zemanem stálou představitelkou ČR při OSN v New Yorku. Tentýž měsíc byla v sídle OSN zvolena místopředsedkyní Ekonomické a sociální rady OSN a o rok později předsedkyní. Tento post zastával zástupce ČR naposledy před dvaceti lety. \n\nZa zásluhy v rozvoji česko-francouzských vztahů obdržela vysoké francouzské vyznamenání Řád čestné legie v hodnosti komandér (velitel); je první ženou z ČR, která získala toto významné ocenění. \n\nZa zásluhy v rozvoji česko-monackých vztahů obdržela vysoké monacké vyznamenání Řád svatého Karla v hodnosti důstojník. \n\nMarie Chatardová se věnovala rovněž pedagogické činnosti, přednášela na Institutu západoevropských studií Karlovy univerzity, na Anglo-American University Prague, na Institutu veřejné správy či na Diplomatické akademii.\n\n"}
{"id": "1314406", "url": "https://cs.wikipedia.org/wiki?curid=1314406", "title": "Luigi Facta", "text": "Luigi Facta\n\nLuigi Facta (16. listopadu 1861 Pinerolo – 5. listopadu 1930 Pinerolo) byl italský liberální politik a novinář, premiér své země od 26. února 1922 do 31. října 1922. Byl tak posledním premiérem před nástupem Benita Mussoliniho, jehož nástupu se snažil zabránit vyhlášením výjimečného stavu v době pochodu na Řím, ale král Viktor Emanuel III. odmítl příslušný dekret podepsat. \n\nLuigi Facta vystudoval právo, později se stal novinářem a politikem. Do politiky vstoupil roku 1892, kdy byl zvolen poslancem za rodné Pinerolo, a tento post si podržel po 30 let. Zároveň vykonával exkutivní funkce, ministrem financí byl v letech 1910 až 1914 a 1920 až 1921. Během první světové války padl jeho syn. Roku 1924 král Factu jmenoval senátorem. \n"}
{"id": "1314407", "url": "https://cs.wikipedia.org/wiki?curid=1314407", "title": "Giovanni Giolitti", "text": "Giovanni Giolitti\n\nGiovanni Giolitti [\"džovanny džolíty\"] (27. října 1842 Mondovì (Torino) – 17. července 1928 Cavour) byl italský liberální politik, pětkrát premiér své země v obdobích 15. května 1892 až 15. prosince 1893, 3. listopadu 1903 až 12. března 1905, 29. května 1906 až 11. prosince 1909, 30. března 1911 až 21. března 1914 a 15. června 1920 až 4. července 1921. Tím se stal druhým nejdéle sloužícím italským premiérem po Mussolinim. Proslul jako mistr vytváření pružných centristických koalic, jimiž z politiky vytlačoval extrémy na levici i pravici (tzv. \"trasformismo\").\n"}
{"id": "1314409", "url": "https://cs.wikipedia.org/wiki?curid=1314409", "title": "Francesco Saverio Nitti", "text": "Francesco Saverio Nitti\n\nFrancesco Saverio Nitti (19. července 1868 – 20. února 1953) byl italský politik a ekonom, člen Italské radikální strany. Byl premiérem své země od 23. června 1919 do 15. června 1920. Jako ekonom se zabýval problematikou rozvoje italského jihu. \n"}
{"id": "1314410", "url": "https://cs.wikipedia.org/wiki?curid=1314410", "title": "Gcina Mhlope", "text": "Gcina Mhlope\n\nNokugcina Elsie Mhlophe (* 24. října 1958 Durban) je jihoafrická aktivistka proti apartheidu, herečka, vypravěčka příběhu, básnířka, dramatička, režisérka a spisovatelka. Vyprávění příběhů (angl. storytelling) je dávná tradiční činnost v Africe a Mholphe je jedna z mála žen vypravěček v zemi vedené muži. Snaží se skrz charismatické představení zachovat vyprávění příběhů jako prostředek k uchování živé historie a povzbuzování jihoafrických dětí ke čtení. Vypráví své příběhy ve čtyřech jihoafrických jazycích: angličtině, afrikánštině, zuluštině a xhoštině. \n"}
{"id": "1314411", "url": "https://cs.wikipedia.org/wiki?curid=1314411", "title": "Despacito", "text": "Despacito\n\n„Despacito“ (anglicky \"Slowly\"; česky \"Pomalu\") je španělská píseň ze stejnojmenného alba portorického zpěváka Luise Fonsiho a rappera Daddyho Yankeeho. Singl popisuje milostný vztah muže a ženy, vzhledem k tomu došlo ze strany malajsijských veřejnoprávních sdělovacích prostředků k zákazu jeho audiovizuálního promítání v tomto médiu. Píseň za svou krátkou existenci získala značnou popularitu, stala se nejpřehrávanější písní na internetu. K písni vznikl také videoklip, který byl natáčen na rozličných místech ve čtvrtích La Perla a Old San Juan hlavního města Portorika San Juan. Kanadský zpěvák Justin Bieber skladbu zremixoval, čímž se písni dostalo ještě většího ohlasu. Upravenou verzi skladby nezákonně použil venezuelský prezident Nicolás Maduro ve své předvolební kampani, obdržel za to kritiku od obou autorů písně. Pro české posluchače píseň objevila rozhlasová stanice Evropa 2 v uruguayské hitparádě.\n\nHudební klip se začátkem srpna 2017 stal nejsledovanějším videem na YouTube vůbec, byl první, který překonal hranici 3; 4 a 5 miliard zhlédnutí. Videoklip se v roce 2017 umístil druhý v seznamu Rewind, který vydává společnost Google, v kategorii nejpopulárnější hudby na českém YouTube. Píseň také zazněla ve videu YouTube Rewind 2017, které je každoročně vydáváno na YouTube a dokumentuje trendy daného roku na této síti. Dne 4. března 2018 videoklip ke skladbě překonal hranici 5 miliard zhlédnutí na internetové mediální platformě YouTube, videoklip se tak stal prvním videem na tomto portálu, které překročilo tuto hranici. Videoklip překonal hranici 6 miliard zhlédnutí 25. února 2019. V lednu 2020 dosahovalo video k písni přes 6,6 miliard zhlédnutí na YouTube.\n\nPíseň se stala terčem kritiky, neboť její text obsahuje řadu sexuálních narážek a dvojsmyslů, které pronáší hlavní hrdina skladby ženě, aby se s ní mohl blíže fyzicky seznámit. V červenci 2017 malajsijská vláda po stížnostech muslimské komunity zakázala audiovizuální projekci skladby na všech veřejnoprávních sdělovacích prostředcích konkrétně v TV a rádiu. Podle vyjádření tamější vlády se jedná o \"píseň s obscénním textem\". Zákaz se nevztahuje na soukromá média, soukromé rozhlasové stanice a internet.\n\n\n\n\n"}
{"id": "1314412", "url": "https://cs.wikipedia.org/wiki?curid=1314412", "title": "Velký dar", "text": "Velký dar\n\nVelký dar (v anglickém originále Gifted) je americký dramatický film z roku 2017. Režie se ujal Marc Webb a scénáře Tom Flynn. Ve snímku hrají hlavní role Chris Evans, Mckenna Grace, Lindsay Duncan, Jenny Slate a Octavia Spencerová. Film měl premiéru 7. dubna 2017. V Česku premiéru neměl, ale na DVD ho Bontonfilm vydal 2. srpna 2017. Film získal pozitivní recenze od kritiků a vydělal přes 41 milionů dolarů. \n\nFilm vydělal 24,7 milionů dolarů v Severní Americe a 15,3 milionů dolarů v ostatních oblastech, celkově tak vydělal přes 40 milionů dolarů po celém světě. Rozpočet filmu činil 7 milionů dolarů. V Severní Americe byl oficiálně uveden 12. srpna 2017. Za první víkend docílil šesté nejvyšší návštěvnosti, kdy vydělal 3,1 milionů dolarů.\n\nFilm získal pozitivní recenze od kritiků. Na recenzní stránce Rotten Tomatoes získal ze 155 započtených recenzí 72 procent s průměrným ratingem 64 bodů z deseti. Na serveru Metacritic snímek získal z 33 recenzí 60b bodů ze sta. Na Česko-Slovenské filmové databázi snímek získal 81%. Na stránce CinemaScore získal známku za 1, na škále 1+ až 5. \n\n \n"}
{"id": "1314414", "url": "https://cs.wikipedia.org/wiki?curid=1314414", "title": "III. třída okresu Sokolov", "text": "III. třída okresu Sokolov\n\nIII. třída okresu Sokolov patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Sokolov. Hraje se každý rok od léta do jara se zimní přestávkou. Vítěz každé ze skupin postupuje do II. třídy okresu Sokolov.\n"}
{"id": "1314415", "url": "https://cs.wikipedia.org/wiki?curid=1314415", "title": "Arno Kraus (starší)", "text": "Arno Kraus (starší)\n\nArno Kraus, vlastním jménem Arnošt Kraus (2. února 1895, Kolín – 5. května 1975, Třebotov) byl český spisovatel a překladatel, především z maďarštiny. Překládal též pod pseudonymy R. O. Rakusan, či A. J. Kučera.\n\nNarodil se v rodině kolínského poštovního úředníka Františka Krause (1868–??) a matky Václavy, rozené Vítkovcové (1871–??). Měl mladšího bratra Františka (1897–??) Jeho strýcem byl spisovatel Karl Kraus (1874-1936), prastrýcem profesor Arnošt Vilém Kraus (1859–1943).\n\nV roce 1915 maturoval na gymnáziu v pražské Křemencově ulici. Po maturitě sloužil v armádě v Maďarsku a studoval medicínu v Budapešti. V roce 1919 se vrátil do Prahy, kde krátce hrál ve Švandově divadle a pracoval jako úředník. V roce 1921 vystoupil z římskokatolické církve. V letech 1927–1931 studoval práva na Univerzitě Karlově. V období První republiky cestoval Evropou, severní Afrikou a po Blízkém východě.\n\nJako novinář byl ve 20. letech vedoucím dětské rubriky Práva lidu, jeho příspěvky se objevovaly v letech 1927 až 1974 v různých denících a časopisech.\n\nKromě literárního měl též výtvarné nadání; uváděl, že tři roky navštěvoval Umělecko-průmyslovou školu. V edici \"Klub 777 bibliofilů\" spolupracoval krátce (1941) s Toyen a Jaroslavem Podroužkem.\n\nSyn Arno Kraus mladší (1921–1982) byl též spisovatel a básník. Podle vlastního vyprávění žil Arno Kraus ml. s matčinými rodiči a matkou v pavlačovém domě na Žižkově; jeho matka zemřela, když mu bylo pět let a on pak prožil několik let v sirotčinci.\n\nArno Kraus vycházel ve svých překladech ze zásady tlumočit ducha a myšlenky díla, nikoliv pouze převádět slova. Tato metoda byla hodnocena rozporně. Například v roce 1944 uvedly Lidové noviny Krausovy úpravy překladu z maďarštiny slovy „...\"Nutno přiznat, že úpravu provedl v zájmu díla, nikoliv proti němu\"...“, a ještě v roce 1947 Rudé právo napsalo „...\"Skutečně dobrý převod Balászovy knihy do češtiny pořídil známý náš překladatel z maďarštiny dr. Arno Kraus\"...“. V padesátých letech bylo jeho překladatelské dílo naopak kritizováno pro nepřesnost a vulgarizaci. Postavení předního překladatele z maďarštiny se mu proto podařilo znovu získat až v závěru života.\n\n\nU některých děl je na titulní stránce a v literatuře jako autor uváděn Arno Kraus ml. Dle Lexikonu české literatury se jedná o společná díla otce a syna:\n\nPro nakladatelství Antonín Dědourek v Třebechovicích pod Orebem převyprávěl díla:\n\nV jiných nakladatelstvích vyšlo:\n\n\n\n\nArno Kraus podporoval v literární tvorbě svého syna Arno Krause ml., upravoval jeho díla a postupoval mu nakladatelské smlouvy. Proto odborníci považují za sporné některé údaje o autorství. \"Lexikon české literatury...\" uvádí na základě svědectví Arno Krause některá díla, připisovaná Arno Krausovi ml., jako společná díla otce a syna. Též periodika po 2. světové válce většinou nerozlišovala, zda píší o otci či synovi a je třeba je identifikovat podle souvislostí.\n\n"}
{"id": "1314416", "url": "https://cs.wikipedia.org/wiki?curid=1314416", "title": "Acinetobacter baumannii", "text": "Acinetobacter baumannii\n\nAcinetobacter baumannii je multirezistentní gramnegativní kmen bakterie, vyskytující se zcela běžně v přírodě ve vodě, půdě, či v zdravotnických zařízeních. Pro zdravého člověka nepředstavuje zdravotní nebezpečí, u oslabených, či starých jedinců může avšak vyvolati zápal plic, sepsi a záněty. Tato bakterie vykazuje rezistenci vůči několika doposud známých a obvykle užívaných antibiotikům, mezi něž patří kupříkladu Penicilin, Cefalosporin, Fluorchinolon nebo Karbapenem. Profylaxí proti této rezistentní bakterii se zdá býti nasazení (makro-)fágové léčby. Acinetobacter baumannii byl popsán, pojmenován a objeven profesorem Alexandrem Nemcem.\n\n"}
{"id": "1314418", "url": "https://cs.wikipedia.org/wiki?curid=1314418", "title": "Arno Kraus", "text": "Arno Kraus\n\nJméno a příjmení Arno Kraus nosí více osob:\n"}
{"id": "1314421", "url": "https://cs.wikipedia.org/wiki?curid=1314421", "title": "Malá synagoga ve Velkém Meziříčí", "text": "Malá synagoga ve Velkém Meziříčí\n\nMalá synagoga ve Velkém Meziříčí byla menší obdélníkovou přízemní stavbou s valbovou střechou o rozměrech přibližně 7,5 x 6 metrů. Byla pozoruhodná tím, že nebyla orientována podle světových stran. Nacházela se mezi Starou synagogou a Novou synagogou a byla nejstarší z nich. V posledním období, tj. až do druhé světové války, sloužila jako zimní modlitebna, poté jako skladiště. V roce 1955 byla židovskou obcí prodána a přibližně v letech 1962–67 z větší části zbořena. Stále však z její konstrukce existují části obvodové zdi. Zbořena byla pravděpodobně proto, aby uvolnila prostor pro rozšíření sousedícího, bývalého rabínského domu.\n"}
{"id": "1314423", "url": "https://cs.wikipedia.org/wiki?curid=1314423", "title": "Horizonty (knižní série)", "text": "Horizonty (knižní série)\n\nHorizonty (ve francouzském originále Découvertes Gallimard, doslovně „Objevy Gallimard“) je knižní série vytvořená v nakladatelství Gallimard. Bohatě ilustrovaná série se zaměřuje na archeologii, historii, kulturu, náboženství, umění, vědu od starověku až po moderní období.\n\nSérie je založena na myšlence Pierra Marchanda. První svazek je o starověkém Egyptě a byl vydán v listopadu 1986, různé svazky této série knih byly přeloženy do více než 20 jazyků. V současné době je publikováno více než 700 knih, napsaných více než 500 autory (2017). V Česku vyšly knihy v nakladatelství Slovart.\n\n"}
{"id": "1314425", "url": "https://cs.wikipedia.org/wiki?curid=1314425", "title": "Seznam dílů seriálu Prázdniny", "text": "Seznam dílů seriálu Prázdniny\n\nToto je seznam dílů seriálu \"Prázdniny\". Slovenský komediální televizní seriál \"Prázdniny\" měl premiéru na stanici JOJ. \n\n<onlyinclude></onlyinclude>\n\nJOJ oznámila, že druhá série stejně jako první bude mít 10 epizod.\n\nHned po výrobě druhé řady začala JOJ připravovat speciální zimní díl.\n\nV slovenském programu Inkognito tajný host prozradil, že čtvrtá řada se začne natáčet od června 2019.\n\n"}
{"id": "1314428", "url": "https://cs.wikipedia.org/wiki?curid=1314428", "title": "Mezinárodní letiště Charbin Tchaj-pching", "text": "Mezinárodní letiště Charbin Tchaj-pching\n\nMezinárodní letiště Charbin Tchaj-pching (, IATA: HRB, ICAO: ZYHB) je mezinárodní letiště u Charbinu v provincii Chej-lung-ťiang v Čínské lidové republice. Leží ve vzdálenosti bezmála čtyřiceti kilometrů jihozápadně od centra v obvodě Tao-li u městyse Tchaj-pching.\n\nLetiště bylo postaveno v roce 1979, od roku 1984 je letištěm mezinárodním. Je jedním z největších letišť celé severovýchodní Číny.\n"}
{"id": "1314431", "url": "https://cs.wikipedia.org/wiki?curid=1314431", "title": "Bajdží", "text": "Bajdží\n\nBajdží () je město v Iráku. Leží v guvernorátu Saladdín přibližně 200 kilometrů severozápadně od Bagdádu, přibližně v polovině hlavní silnice z Bagdádu do Mosulu. Má přibližně šedesát tisíc obyvatel.\n\nVe městě je jedna z největších iráckých ropných rafinérií.\n\nPřes město vede Bagdádská dráha, která se v něm kříží s dráhou vedoucí kolmo od Kirkúku směrem do Hadíthy.\n"}
{"id": "1314432", "url": "https://cs.wikipedia.org/wiki?curid=1314432", "title": "Ángel Ganivet", "text": "Ángel Ganivet\n\nÁngel Ganivet García (13. prosinec 1865, Granada – 29. listopad 1898, Riga, Ruské impérium) byl španělský diplomat a esejista. Platí za předchůdce španělského literárního uskupení, zvaného Generace 98.\nŽivot Ángela Ganiveta Garcíi byl již odmalička poznamenán dvěma zásadními událostmi, a to ranou ztrátou svého otce a následnou dlouhou rehabilitací, která jej zachránila před hrozící amputací zlomené nohy. Ángel posléze vystudoval filozofii a právo na univerzitě v Granadě, doktorát filozofie pak získal za obhájenou dizerační práci, \"La importancía de la lengua sánscrita y servicios que su estudio ha prestado a la ciencia del lenguaje en general y a la Gramática comparada en particular\" (zkr. česky \"Důležitost sanskrtu\"), na univerzitě v Madridu v prosinci roku 1889. Jeho nejvýznamnějším literárním počinem je soubor několika esejů, zvaný \"Španělské idearium\", v němž se pokusil o historický výklad politicko-kulturního vývoje Španělska.\n\nV roce 1892 se seznámil se ženou svého života, Kubánkou Amelií Roldánovou Llanosovou, která mu v následujících letech porodila dceru Natalii, jež avšak poměrně záhy zemřela (1893–1893/1894), a syna Ángela Tristána (* 1894).\n\nJako diplomat působil v Antverpách, Helsinkách a nakonec také v lotyšské Rize, kde na sklonku roku 1898 spáchal ve věku 32 let sebevraždu skokem do místní řeky Daugavy.\n\n\n"}
{"id": "1314433", "url": "https://cs.wikipedia.org/wiki?curid=1314433", "title": "Podolí (Uhřínov)", "text": "Podolí (Uhřínov)\n\nPodolí (dříve též Pádolí; ) je osada, stojící v jižní části jinak zaniklé obce v Orlických horách, převážně na svazích Podolského kopce, po administrativní stránce spadající pod Uhřínov (resp. Velký Uhřínov), nyní část obce Liberk. Název Pádolí se nyní používá spíše pro nedaleký lovecký zámeček.\n\nExistenci osady, která stávala na tehdejším solnickém panství, můžeme s jistotu doložit k roku 1628. Tehdy bylo panství rozděleno na 4 díly a Podolí spadalo do třetího dílu panství. Na počátku 19. století se osada řadila k centrům správy lesů panství, jenž tehdy vlastnil náboženský fond.\n\nAž do konce druhé světové války tvořili většinu obyvatel Němci. \"Seznam míst v Království českém\" z roku 1872 uvádí tehdejší obec jako \"Pádolí\" a registruje zde 31 domů a v nich 192 obyvatel. Naproti tomu \"Chytilův místopis\" z počátku 20. let 20. století obec zmiňuje jako osadu \"Podolí\" s 37 domy a 128 obyvateli. Přifařena byla ke Kačerovu, kde měla i četnickou stanici, poštu a zdravotnický obvod, nejbližší železniční stanice stála v Solnici a spadala do soudního okresu Rokytnice v Orlických horách.\n\nDo současnosti se toho z původního Pádolí příliš nedochovalo – pouze zámeček, protilehlá hájovna a dalších 6 stavení.\n\n\nOsadou prochází zelená turistická značka od Polanky na Luisino údolí a žlutá značka od Jedlové v Orlických horách na Zdobnici. Cyklisty sem přiveden cyklotrasa 4367 od Uhřínova na lovecký zámeček. Lesní cestičky spojují osadu i silnicí III. třídy od Uhřínova k silnici II/321. Osada má na silnici III. třídy dvojici zastávek (\"Liberk, Uhřínov, Pádolí\" a \"Liberk, Uhřínov, Zámeček\").\n\n"}
{"id": "1314435", "url": "https://cs.wikipedia.org/wiki?curid=1314435", "title": "Cukrovar Ruzyně", "text": "Cukrovar Ruzyně\n\nCukrovar Ruzyně je zaniklý průmyslový areál v Praze, který se nacházel v severní části obce v místech vazební věznice.\n\nCukrovar založila firma Hugo von Strassern roku 1836 na pozemcích staršího hospodářského dvora, ve středověku opevněného.\n\nPo ukončení provozu roku 1921 jej o sedm let později zakoupil Zemský správní výbor za 900.000 Kč. Z rozhodnutí zemského zastupitelstva sem byla roku 1932 přesunuta donucovací pracovna z Hradčan, která sousední zemský statek využívala „k provádění zákona o nucených pracovních koloniích a bude poskytovati chovancům zaměstnání v zemědělské práci“.\n\nPro špatný stav byly výrobní haly cukrovaru zbořeny a v letech 1934–1935 podle návrhu Ing. Karla Domanského postaveny firmou Ing. Jakub Domanský budovy nové na půdorysu písmene U.\n\nOktogonální, z plných cihel vyzděný komín byl při přestavbě ubourán na výšku 47 metrů a ve výšce 36 metrů na něm na železobetonovou desku osazen vodojem, který po obvodu podepřelo osm železobetonových pilířů.\n\nZ cukrovaru se dochovala vila původních majitelů a komín, přebudovaný na vodárenskou věž, a také některé budovy bývalého hospodářského statku při ulici Drnovská a Stochovská, využívané cukrovarem i trestnicí.\n\n\n\n"}
{"id": "1314437", "url": "https://cs.wikipedia.org/wiki?curid=1314437", "title": "Promiňte, že žiju", "text": "Promiňte, že žiju\n\nPromiňte, že žiju (\"Scusate se esisto!\") je italský hraný film z roku 2014, který režíroval Riccardo Milani podle vlastního scénáře. Film popisuje problémy mladé ženy, která nemůže sehnat práci v oboru, proto se dopustí malého podvodu.\n\nSerena je architektka, která pochází z italského městečka v kraji Abruzzo. Studovala na několika prestižních školách v zahraničí, mluví plynně několika jazyky a rozvíjí sou úspěšnou kariéru v Londýně. Přesto se jednoho dne rozhodne vrátit se do Itálie a pokračovat jako architektka v Římě. Zde však narazí na problém, že jako žena i přes svou kvalifikaci nemůže najít odpovídající práci. Nakonec začne pracovat jako servírka v kavárně. Spřátelí se s jejím majitelem Francescem, který je gay. Ráda by získala zakázku na revitalizaci obytného komplexu ze 70. let v průmyslové čtvrti Corviale. Francesco se nechá přemluvit, že bude předstírat, že je architekt působící momentálně v Japonsku, aby díky němu Serena získala zakázku.\n"}
{"id": "1314444", "url": "https://cs.wikipedia.org/wiki?curid=1314444", "title": "Jelizaveta Černyšovová", "text": "Jelizaveta Černyšovová\n\nJelizaveta Černyšovová (* 26. ledna 1958) je bývalá sovětská atletka, která se věnovala krátkým překážkovým běhům. Je halovou mistryní světa (1989).\n\nNejvětší úspěch pro ni znamenalo vítězství v běhu na 60 metrů překážek na halovém mistrovství světa v roce 1989. Zároveň si vytvořila osobní rekord na této trati 7,82.\n"}
{"id": "1314445", "url": "https://cs.wikipedia.org/wiki?curid=1314445", "title": "III. třída okresu Havlíčkův Brod", "text": "III. třída okresu Havlíčkův Brod\n"}
{"id": "1314446", "url": "https://cs.wikipedia.org/wiki?curid=1314446", "title": "Bháskara II.", "text": "Bháskara II.\n\nBhāskara II. (1114, Bijapur – 1185, Udždžain) byl indický matematik a astronom z 12. století, \"otec desítkové soustavy\". \n\nJe zvaný Bhāskara II. k odlišení od matematika Bhāskary I. žijícího v 7. století, s nímž ale nebyl nijak spřízněn. Byl též nazýván Bhāskarāchārya (v překladu Bhaskara Učitel), nebo Bhaskara Učený. \n\nNapsal první práci v dějinách matematiky, která užívá výhradně desítkový číselný systém. Ve svých pracích reagoval především na problémy nastolené matematikem Brahmaguptou, Bhaskaru lze řadit k jeho škole, byť je pozdním následovníkem. Byl patrně prvním matematikem, který vyřešil problém dělení nulou, když uvedl, že n vydělené nulou = nekonečno. V řešení rovnic předstihl evropské matematiky o stovky let. Vytvořil koncepci diferenciálního počtu, derivačního i diferenciálního koeficientu. Zabýval se též problémem Rolleovy věty.\n\nVedl observatoř v Udždžainu, stejně jako Brahmagupta. V astronomických traktátech psal o planetárních pozicích, konjunkcích planet, zatměních i geografii. Byl též astrologem. Astrologem byl již jeho otec Mahesvara.\n\nNavrhl též věčně fungující stroj – perpetuum mobile a je zřejmě otcem této myšlenky.\n\nPsal v sanskrtu a ve verších, jak bylo tehdy zvykem. \n\nJeho syn Loksamudra šel v otcových stopách a stal se rovněž významným matematikem.\n\n"}
{"id": "1314447", "url": "https://cs.wikipedia.org/wiki?curid=1314447", "title": "Římskokatolická farnost Rokytnice v Orlických horách", "text": "Římskokatolická farnost Rokytnice v Orlických horách\n\nŘímskokatolická farnost Rokytnice v Orlických horách je územním společenstvím římských katolíků v rychnovském vikariátu královéhradecké diecéze.\n\nRokytnice je prvně písemně doložena v roce 1318. Původní farní kostel byl dřevěný a v roce 1661 vyhořel. Na jeho místě byl vystavěn barokní zděný kostel. V letech 1993-1999 prošel kostel generální rekonstrukcí. V rámci procesu slučování farností afilovala rokytnická farnost původně samostatné farnosti \"Kačerov\", \"Nebeská Rybná\", \"Pěčín\", \"Říčky\" a \"Zdobnice\".\n\nFarnost je spravována ex currendo z Pardubic. \n\n"}
{"id": "1314448", "url": "https://cs.wikipedia.org/wiki?curid=1314448", "title": "Operace Starvation", "text": "Operace Starvation\n\nOperace Starvation byla operace provedená americkým armádním letectvem od března 1945 do kapitulace Japonska, při které byly letecky zaminovány všechny hlavní přístavy a námořní trasy v okolí japonských ostrovů. Cílem operace bylo narušit japonskou námořní dopravu a vyvolat tak mimo jiné narušení výroby, dovoz surovin a potravin.\n\nOperace byla zahájena na naléhání admirála Chestera Nimitze, který chtěl, aby byly jeho námořní operace podpořeny zaminováním samotného Japonska. Standardně by se mělo jednat čistě o námořní operaci, ale vzhledem k požadavku na intenzitu pokládky min bylo rozhodnuto o realizaci letectvem, čímž realizaci operace dostal na starost generál Curtis LeMay.\n\nLeMay vyčlenil pro tuto operaci skupinu 160 letadel z 313. bombardovacího křídla, 504. bombardovací skupiny USAAF, které měly dle rozkazu v dubnu 1945 shodit 2000 min. Pro tuto operaci byly použity B-29 s pumovnicí uzpůsobenou pro nesení a shoz námořních min. Byly použity akustické a magnetické miny. Letouny měly také radar pro navigaci v nízkém letu nad mořem v noci a pro určení pozice shozu min.\n\nPrvní pokládka min proběhla 27. dubna 1945 shozem 1000 min s magnetickým a akustickým detonátorem. Později byly doplněny minami s detonátorem reagujícím na změnu tlaku.\n\nZaminování přístavů a pobřeží Japonska se ukázalo jako velmi účinná metoda. Způsobené škody dokonce převýšily dosavadní ponorkovou kampaň a strategické bombardování Japonska.\n\nBěhem operace byly všechny hlavní přístavy a úžiny v Japonsku opakovaně zaminovány, což vážně narušilo japonskou námořní dopravu. 35 z 47 tras konvojů přestalo být užíváno. Například doprava přes Kóbe klesla o 85 %, z 320 000 tun v březnu 1945 na pouhých 44 000 tun v červenci 1945. Operace Starvation za posledních šest měsíců války snížila množství lodí, než všechny ostatní operace dohromady.\n\nBěhem celé akce se uskutečnilo 1529 letů, během kterých bylo položeno 12 135 min do 26 polí. Ztraceno bylo pouhých patnáct B-29. Miny potopily nebo poškodily 670 lodí o celkové tonáži více než 1 250 000 tun.\n\n"}
{"id": "1314449", "url": "https://cs.wikipedia.org/wiki?curid=1314449", "title": "Fierrabras", "text": "Fierrabras\n\nFierrabras (D 796; klavírní verze předehry op. 76) je hrdinsko-romantická opera Franze Schuberta o třech jednáních s mluvenými dialogy. Libreto napsal Josef Kupelwieser. Schubert složil operu v době mezi 25. květnem a 2. říjnem 1823. Ačkoliv byla již uvedena na plakátech, k premiéře nakonec nedošlo a opera byla poprvé uvedena až v roce 1897 v dvorním divadle v Karlsruhe. \n\nV roce 1822 byl Franz Schubert vyzván, aby pro Divadlo U Korutanské brány (Theater am Kärntnertor) složil romanticko-heroickou operu. Tvorby libreta se ujal sám ředitel divadla Josef Kupelwieser. Námětem se stal epos o Fierabrasovi, jak byl podán v \"Knize lásky\" Johanna Gustava Gottlieba Büschinga (\"Buch der Liebe,\" 1809). Dalším námětem bylo drama \"Eginhard a Emma\" (\"Eginhard und Emma\", 1811). Dále se v schubertovské literatuře spekuluje o dalších vlivech, například epos \"Píseň o Rolandovi\", drama Helminy von Chézy \"Emma a Eginhard\" (1817), nebo Calderónova hra \"La puente de Mantible\". Detailní studium textu ale tyto vlivy vyloučilo.\n\nSchubert začal pracovat na opeře v květnu 1823. Práce byly přerušeny jeho nemocí, ale začátkem října 1823 operu dokončil. Mezitím se ale změnila situace v divadle. Nový impresário Domenico Barabaja najal italské pěvce a s velkým úspěchem uváděl Rossiniho opery. Po neúspěchu Weberovy opery \"Euryanthe\" dne 25. října 1823 byla již na plakátech oznámená premiéra \"Fierrabrase\" zrušena.\n\nPoprvé byla uvedena předehra k opeře v roce 1829 ve Vídeňském Musikvereinu. Uvedení celé opery proběhlo až v roce 1897 ve dvorním divadle v Karsruhe (Hoftheater Karlsruhe, dnes Badisches Staatstheater Karlsruhe) pod taktovkou Felixe Mottla.\n\nDalší uvedení proběhla až na přelomu 20. a 21. století:\n\nKrál se svými rytíři je ve válce s Maury. Ženy a dívky zpívají neradostné písně. Emma, dcera Karla Velikého je roněž smutná, protože je tajně zamilovaná do rytíře Eginharda, kterého ale její otec odmítl pro jeho nerovný původ. Eginhard se objevuje a oznamuje králův návrat. Král s rytíři přijíždí do hradu, hrdinný rytíř Roland přivádí zajatce: syna maurského panovníka Fierrabrase. Na Rolandovu přímluvu král propouští Fierrabrase na svobodu a z obou válečníků se stávají přátelé. Král se rozhodl vyslat poselstvo do tábora Maurů s nabídkou míru. Podmínkou je ale přijetí křesťanství a uznání francké nadvlády. V poselstvu má být také Eginhard. \n\nEmma předává Rolandovi věnec vítězství. Fierrabras v ní poznává dívku, do které se před lety v Itálii zamiloval. Svěřuje se Rolandovi a ten mu na oplátku sděluje, že tehdy v Itálii byl také a zamiloval se tam do Fierrabrasovy sestry Florindy. Roland doufá, že se při cestě mírového poselstva s Florindou setká.\n\nEginhard zpívá pod Emminými okny serenádu. Ta jej vpouští do své komnaty. Při odchodu je ale zpozorován a pronásledován zbrojnoši. Při útěku narazí na Fierrabrase, který jej ukryje a sám se vzdá strážím. Král považuje Fierrabrase za svůdce své dcery a nechá jej uvěznit.\n\nMírové poselstvo se vydává na cestu, slavnostní atmosféru ale hlavní hrdinové nesdílejí, neboť každý má své obavy.\n\nRytíři krále Karla překročili hranice francké říše. Rolanda žene vpřed naděje, že znovu spatří svou milovanou Florindu. Eginhard se naopak nemůže smířit se svou zradou Fierbrasse a prosí Rolanda, aby jej nechal chvíli osamotě. Roland souhlasí, ale domlouvají si, že v případě nebepečí Eginhard signál na roh. Eginhard zůstane sám v rozjímání, ale je záhy zajat maurskými vojáky.\n\nFlorinda touží po Rolandovi a chce se vypravit do světa jej hledat. Její družka Maragond ji varuje, že takový čin by byl zradou maurské říše.\n\nPřed maurského vládce Bolanda vojáci předvedli zajatého Eginharda a ten se vládci přiznává, že ublížil jeho synovi Fierbrassovi. Je za to uvržen do vězení.\n\nFranští rytíři opět porazili maurské válečníky a vstupují do Bolandova hradu a nabízejí mu mír, pokud přijme křesťanství a podrobí se králi Karlovi. Jako argument uvádějí fakt, že jeho syn Fierbrass přijal dobrovolně křesťanství. Boland smíření odmítá, zříká se svého syna a francké rytíře uvrhuje do vězení.\n\nFlorinda poznává svého milovaného Rolanda a rozhodne se rytířům pomoci, i kdyby ji to mělo stát život.\n\nRytíři propadají beznaději, Roland touží po Florindě a Eginhard se druhům přiznává, že způsobil Fierbrassovo uvěznění. Tu se objevuje Florinda a poskytuje rytířům zbraně i návod k útěku. Rytíři jsou ale přemoženi a znovu uvězněni. Prchnout se podařilo pouze Eginhardovi.\n\nEmma stále touží po svém milenci Eginhardovi. Přiznává se otci k své lásce a prozrazuje mu, že Fierbrass pouze chránil přítele a byl uvězněn neprávem.Král Karel jej osvobozuje a Fierbrass se vydává do boje za osvobození Karlových rytířů.\n\nFranští rytíři doufají, že Eginhardův útěk přivolá posily na jejich osvobození. král Boland ale nechává postavit hranici, na které má být upálen Roland. Florinda se otci přiznává ke své lácse k němu a prosí ho, aby směla zemřít se svým milencem. Boland svoluje.\n\nTu se ale objevují franští válečníci, které vedou Eginhard a Fierrabras. Porazí Maury ale Fierrabras zabrání Eginhardovi, aby zabil Bolanda, jeho otce. Vojáci Karla Velikého slavně vítězí, Boland přijímá křesťanství, dva páry milenců - Eginhard a Emma a Roland a Florinda jsou šťastně sezdáni. Fierrabras zůstává sám.\n\n\n"}
{"id": "1314451", "url": "https://cs.wikipedia.org/wiki?curid=1314451", "title": "III. třída okresu Jihlava", "text": "III. třída okresu Jihlava\n\n"}
{"id": "1314453", "url": "https://cs.wikipedia.org/wiki?curid=1314453", "title": "III. třída okresu Pelhřimov", "text": "III. třída okresu Pelhřimov\n"}
{"id": "1314457", "url": "https://cs.wikipedia.org/wiki?curid=1314457", "title": "Paolo Boselli", "text": "Paolo Boselli\n\nPaolo Boselli (8. června 1838 Savona – 10. března 1932 Řím) byl italský politik, právník a ekonom. Byl mnohokrát ministrem a během první světové války (18. června 1916 až 30. října 1917) také premiérem své země.\n\nPo studiu práv v Turíně se věnoval advokacii a brzy začal i politicky a vědecky působit. Roku 1869 se stal profesorem ekonomie v Benátkách a roku 1871 získal profesuru v Římě. Do parlamentu byl zvolen roku 1870 a zastupoval národně liberální směr tzv. historické pravice. S jeho jménem jsou spojeny počátky italského sociálního zákonodárství a právní ochrany pracujících. Jeho rostoucí příklon k prosazování větší role státu vedl k příklonu k levé frakci liberálů.\n\nPoprvé zasedal ve vládě od roku 1888, kdy se stal ministrem školství, později byl šéfem i dalších resortů. Roku 1906 odešel z vysoké politiky, vrátil se do ní však ještě za první světové války ve vysokém věku jako premiér poté, co dva jiní politici tuto pozici odmítli. Jeho premiérské působení nebylo příliš úspěšné a rezignoval po porážce u Caporetta.\n"}
{"id": "1314458", "url": "https://cs.wikipedia.org/wiki?curid=1314458", "title": "Antonio Salandra", "text": "Antonio Salandra\n\nAntonio Salandra (13. srpna 1853 – 9. prosince 1931) byl italský právník a politik, v letech 1891 až 1916 člen řady italských vlád a premiér své země od 21. března 1914 do 18. června 1916. \n\nSalandra pocházel ze statkářské rodiny, vystudoval práva a od roku 1879 vyučoval na univerzitě v Římě, kde se stal profesorem a několikrát i děkanem právnické fakulty. Do vysoké politiky vstoupil roku 1886, kdy se stal poslancem, a mandát si udržel nepřetržitě až do roku 1928. V zahraniční politice zastával expanzionismus, ve vnitřní politice byl konzervativní. Dlouho patřil ke konzervativní frakci parlamentu, roku 1919 přešel k liberálům, roku 1921 k liberálním demokratům a roku 1922 podpořil nástup Mussoliniho k moci, i když od roku 1926 byl vůči „Duceho“ politice stále kritičtější. \n\nV první světové válce si Itálie pod Salandrovým vedením zprvu udržovala neutralitu a zvažovala nabídky od obou válčících stran. Na jaře 1915 se pak přiklonila v Londýnském paktu na stranu Dohody za slib územních zisků zejména na úkor Rakouska-Uherska. Když se očekávané rychlé vítězství neuskutečnilo a Rakousko dokázalo italskému postupu vzdorovat, byla Salandrova vláda pro rostoucí nespokojenost obyvatelstva donucena k demisi. \n"}
{"id": "1314459", "url": "https://cs.wikipedia.org/wiki?curid=1314459", "title": "Luigi Luzzatti", "text": "Luigi Luzzatti\n\nLuigi Luzzatti (1. března 1841 Benátky – 29. března 1927 Řím) byl italský liberální politik, právník, ekonom a filozof, premiér své země od 31. března 1910 do 30. března 1911. Pocházel z bohaté a kultivované židovské rodiny a získal reputaci jako sociální reformátor usilující o povznesení nejchudších vrstev. Podporoval vznik italských úvěrových družstev a v knize \"Dio nella libertà\" (\"Bůh ve svobodě\") propagoval náboženskou toleranci. Roku 1867 se stal profesorem práva a roku 1869 se poprvé podílel na činnosti vlády. Jako premiér nebyl příliš úspěšný, protože postrádal dostatečnou energii a bojovnost. \n"}
{"id": "1314460", "url": "https://cs.wikipedia.org/wiki?curid=1314460", "title": "Sidney Sonnino", "text": "Sidney Sonnino\n\nSidney Costantino Sonnino (11. března 1847 Pisa – 24. listopadu 1922 Řím) byl italský politik, poslanec, ministr financí a zahraničí a dvakrát krátce premiér své země, a to 8. února 1906 až 29. května 1906 a 11. prosince 1909 až 31. března 1910. \n\nSonninův otec byl židovského původu, matka Velšanka a rodina vyznávala anglikánství. Ve věku 20 let nastoupil Sonnino diplomatickou dráhu, později se stal politikem. Poslancem byl poprvé zvolen roku 1880 a poslanecký mandát si udržel až do roku 1919, v parlamentu byl vůdcem frakce levicových konzervativců. Podporoval všeobecné volební právo a jeho studie o sociálních poměrech sicilských rolníků z roku 1876 vyvolala širokou diskusi o sociální politice. Prosazoval vstup země do první světové války a po válce podporoval fašisty. \n"}
{"id": "1314463", "url": "https://cs.wikipedia.org/wiki?curid=1314463", "title": "Kostel svatého Martina (Cieszowa)", "text": "Kostel svatého Martina (Cieszowa)\n\nKostel svatého Martina z roku 1751 a byl postaven v obci Cieszowa, gmina Koszęcin, okres Lublinec, Slezské vojvodství a náleží do děkanátu Sadów, diecéze gliwická, je farním kostelem farnosti Svatého Martina a následovníků v Cieszowě.\n\nDřevěný kostel je v seznamu kulturních památek Polska pod číslem A/72/78 z 10. 3. 1978 a je součástí Stezky dřevěné architektury v Slezském vojvodství.\n\nPrvní zmí,ka pochází z roku 1679, kdy v místě stála kaplička sv. Martina z 13. století. Původní kostel z roku 1598 byl kostelem protestantským. Kostel (současný) byl postaven v roce 1751 a jeho stavitelé ve stejném období také postavili v obci synagogu.\n\nJednolodní dřevěná stavba je ukončena trojbokým kněžištěm, ke kterému ze severní strany přimyká sakristie s panskou tribunou. Hranolová věž je bedněna deskami a zakončená osmibokou bání s lucernou. Střecha kostela je sedlová krytá šindelem. Stěny kolem kostela obepínají soboty.\n\nHlavní oltář je novogotický s obrazem patrona kostela sv. Martina. Boční oltáře jsou z 18 století v barokním slohu.\n\nHudební kruchta je podpírána čtyřmi vyřezávanými sloupy. Pod lodi kostela je krypta, ve které se do roku 1960 nacházely ostatky majitelů obce.\n\nJižně od kostela se nachází hřbitov.\n"}
{"id": "1314465", "url": "https://cs.wikipedia.org/wiki?curid=1314465", "title": "Jen 17", "text": "Jen 17\n\nJen 17 (ve francouzském originále Jeune et Jolie) je francouzské drama z roku 2013, které režíroval François Ozon. Film byl poprvé představen na Filmovém festivalu v Cannes 2013 a od 21. srpna 2013 vstoupil do kin ve Francii a Belgii.\n\nIsabelle tráví léto u moře a slaví své sedmnácté narozeniny se svou rodinou a rodinným přítelem Peterem, o kterém se později dozví, že je milencem její matky. Isabelle přichází o panenství s mladým Němcem Félixem. Během aktu je velmi pasivní, nemá orgasmus a je celou dobu netečná. Poté se k Félixovi zachová velmi chladně a už ho nikdy nezkontaktuje. Když se vrátí do Paříže, tak se dobrovolně a skrytě vydá na dráhu prostitutky pod pseudonymem Lea poté, co jí jeden muž u školy dá své telefonní číslo.\n\n"}
{"id": "1314466", "url": "https://cs.wikipedia.org/wiki?curid=1314466", "title": "Anna Gavendová", "text": "Anna Gavendová\n\nAnna Gavendová, \"rozená Handzlová\", (* 4. července 1946, Třinec) je bývalá závodnice v orientačním běhu, reprezentantka Československa, též trenerka.\n\nAnna Gavendová, roz. Handzlová, pracovala od roku 1964 až 1987 v Třineckých železárnách (TŽ), při zaměstnání vystudovala střední průmyslovou školu (SPŠ) a následně dva ročníky vysoké školy trenérského zaměření. \n\nByla čtrnáct let členkou reprezentačního družstva v orientačním běhu, 225 krát startovala za Československo, na mistrovstvích světa v letech 1972–1980 získala čtyři bronzové medaile v závodech štafet, na 10. a 11. místo dosáhla i v soutěžích jednotlivců. Na mistrovstvích republiky získala 18 zlatých, 20 stříbrných a 15 bronzových medailí. Za vynikající reprezentaci ČSSR obdržela Anna Gavendová tituly „mistr sportu“ a „zasloužilý mistr sportu“. \n\nOd roku 1987 pracovala v Tělovýchovné jednotě TŽ (TJTŽ Třinec). Po ukončení reprezentace v roce 1981 se začala intenzivně věnovat trenérské práci v třineckém oddílu orientačního běhu, od roku 1989 do roku 1997 byla trenérkou reprezentačního družstva žen České republiky. Vedle toho trénovala v Třinci spolu s manželem Ottou Gavendou skupinu děvčat \"Ladies Orienteering Team Třinec\", která se stala světovou špičkou. \n\nOd ukončení aktivní závodní činnosti se věnuje mládeži. Se členy oddílu orientačního běhu organizuje akce pro mládež, např. \"Beskydský azimut mládeže\", od roku 2004 pořádá každoročně \"Memoriál Otty Gavendy\".\n\nV roce 2012 byla uvedena do Síně slávy orientačního sportu.\n\n\n\n"}
{"id": "1314468", "url": "https://cs.wikipedia.org/wiki?curid=1314468", "title": "Litografická rytina", "text": "Litografická rytina\n\nLitografická rytina, kamenorytina (něm. \"Steingravüre\", angl. \"lithographic engraving\" se často používá i jako synonymum pro litografii), je grafická technika kombinující tisk z hloubky a z plochy, která využívá jako matrice litografický kámen. Rytí do kamene může být kombinováno s leptem.\nKamenorytina se užívá od poloviny 19. století jako alternativa rytiny v kovu. Jako čárový lept na kameni tištěný z plochy se užívala pro grafické listy, ilustrace, významné listiny a dokumenty, diplomy, akcie, ale třeba i firemní účtenky. V době před první světovou válkou kartograf Hans Rohn, který byl považován ve své době za nejlepšího odborníka na litografické rytí („Steingravüre“), použil techniku kamenorytiny k vytvoření nové edice map rakouských Alp.\n\nDokonale vybroušený kámen nejvyšší kvality (šedomodrý) se leští práškovým šťavelanem draselným s vodou. Reakcí vzniká šťavelan vápenatý, který jako lesklá glazura odolná k vodě i mastnotě uzavře povrch kamene a chrání ho až do pozdějšího zatírání barvy. Povrch kamene se pak pokryje roztokem arabské gumy obarvené sazemi. Do něj se ostrou ocelovou jehlou nebo diamantem vyrývá kresba skrze glazuru až k povrchu kamene. Kresbu lze provádět i škrabkou, tečkovacím kladívkem nebo ruletou.\n\nDo vyrytých linií se zatře lněný olej a nechá se působit několik hodin. Poté se kámen omyje mokrou tkaninou a zatře zředěnou mastnou tiskovou barvou. V tomto stadiu lze kresbu přenést na jiný hladký kámen a tisknout z plochy jako litografii. Jinou možností je kresbu vyplnit přetiskovou barvou, zaprášit kalafunou a vypálit. Pak se kámen vyleptá do úrovně ryté kresby, omyje, potře arabskou gumou a vymyje terpentýnem. Po promaštění vymývací tinkturou se naválí barvou a tiskne z plochy jako litografie.\n\nPro rytí v kameni lze užít i mechanické přístroje užívané pro ocelorytiny – gilošírky, reliéfky a čárkovací stroje. Rytí se provádí pouze do glazury a čáry mohou být velmi jemné. Poté jsou linie jemně zaleptány a zatřeny tiskovou barvou. Protože tisk z hloubky je pomalejší, jako alternativní způsob je možno kámen zaleptat do roviny kresby a tisknout z plochy nebo ho zaleptat pod úroveň kresby a tisknout z výšky.\n\n\n"}
{"id": "1314469", "url": "https://cs.wikipedia.org/wiki?curid=1314469", "title": "Kamenice (zámek)", "text": "Kamenice (zámek)\n\nKamenice je novogotický zámek v stejnojmenné obci v okrese Praha-východ. V blízkosti se nachází kostel sv. Františka Serafinského. Zámek stojí na místě někdejší středověké tvrze. Je chráněn jako kulturní památka.\n\nV roce 1266 je jako jeden z prvních majitelů zmiňován vladyka Ratmír z Kamenice. V 15. století patřila tvrz Novému Městu pražskému, kterému ji však po odboji roku 1547 zkonfiskoval Ferdinand I. Kamenický statek pak koupil Jan Frejnar z Branova.\n\nTvrz pak střídala majitele, mezi nimiž byli Lobkovicové, Pavel Michna z Vacínova, Přehořovští z Kvasejovic nebo Karel Arnošt z Valdštejna. Od roku 1763 byla Kamenice téměř sto let oblíbeným letním sídlem pražských arcibiskupů. Během této doby nechali tvrz přestavět na zámek.\n\nV roce 1860 koupil zámek pražský průmyslník František Ringhoffer II.. Jeho syn, František Ringhoffer III., ho nechal v letech 1875–1880 přestavět podle návrhu architekta Jiřího Stibrala v reprezentativní sídlo ve stylu novoanglické gotiky, obklopené lesoparkem.\n\nV roce 1945 byl majetky Ringhofferů zkonfiskovány. V letech 1945–1947 kamenický zámek (a také zámky ve Štiříně, Olešovicích, Lojovicích a penzion v Ládví) využil Přemysl Pitter v rámci „Akce Zámky“ k záchraně židovských, českých i německých dětí z německých koncentračních a českých internačních táborů. Při této akci bylo zachráněno 810 dětí. Na kamenickém zámku byly ubytovány hlavně německé děti. \nV letech 1949–1997 byl zámek využíván jako základní škola. Poté jej obec prodala do soukromého vlastnictví. Vlastní jej společnost Strojmetal Kamenice, která v něm chce vybudovat učiliště pro své budoucí zaměstnance. \n\nKostel sv. Františka Serafinského, který je chráněn jako kulturní památka v rámci jednoho celku se zámkem, vlastní katolická církev. Raně gotický kostel pochází už ze 14. století, v závěru 19. století byl však přestavěn rovněž podle návrhu Jiřího Stibrala. Každou sobotu se v něm konají bohoslužby. \n"}
{"id": "1314476", "url": "https://cs.wikipedia.org/wiki?curid=1314476", "title": "Trpasličí eliptická galaxie ve Střelci", "text": "Trpasličí eliptická galaxie ve Střelci\n\nTrpasličí eliptická galaxie ve Střelci (anglicky ' – Sgr dE nebo Sag DEG) je trpasličí eliptická galaxie, která je jedním z nejbližších souputníků naší galaxie Mléčná dráha. Nachází se v souhvězdí Střelce a je od nás vzdálena 65 000 světelných let.\n\nGalaxie byla objevena v roce 1994. V té době šlo o nejbližší známou galaxii (v roce 2003 pak byla objevena galaxie ve Velkém psu, která leží ve vzdálenosti jen 43 000 světelných let).\n\nV roce 2011 bylo zjištěno, že tato galaxie obíhá Mléčnou dráhu. Při tomto pohybu je Mléčnou dráhou postupně pohlcována.\n\nSoučástí této galaxie by měla být i dlouho známá kulová hvězdokupa Messier 54.\n\n"}
{"id": "1314477", "url": "https://cs.wikipedia.org/wiki?curid=1314477", "title": "Evangelicko-luterský kostel (Steinigtwolmsdorf)", "text": "Evangelicko-luterský kostel (Steinigtwolmsdorf)\n\nEvangelicko-luterský kostel () je evangelicko luterský kostel v saské obci Steinigtwolmsdorf. Novorománská sakrální stavba nahradila v letech 1860–1861 starší zchátralý kostel.\n\nZaložení Steinigtwolsdorfu spadá do poloviny 13. století, ačkoliv první písemná zmínka pochází až z roku 1442. Podle farní kroniky stála ve vsi brzy po založení, patrně roku 1262, dřevěná kaple situovaná při cestě do Lipové (nynější ulice Forstweg). První kostel s farou a hřbitovem byl uprostřed vsi postaven roku 1363 a v roce 1372 jej doplnila věž. Patrně roku 1558 zavedl držitel místního rytířského statku a patron kostela Wolf von Haugwitz (1558–1586) reformaci. Prvním evangelickým farářem se stal Michael Borksheimer (ve službě 1559–1561). Kostel přečkal třicetiletou válku a související morovou epidemii z roku 1632, během které zemřela mimo jiné dcera místního faráře Kettnera. Již roku 1655 prošel svatostánek rozsáhlou přestavbou, během které mimo jiné získal půdorys ve tvaru latinského kříže. V následujících letech doplňovali postupně patroni kostela nové vybavení. Roku 1663 se tak kostel dočkal nového oltáře, křtitelnice, kazatelny a varhan. Již roku 1673 však obdržel znovu nové varhany. Roku 1700 došlo k rozšíření kostela, při kterém byla zvětšena boční křídla. Nové zastřešení z roku 1776 nahradilo starou sedlovou střechu a dalo věži současnou podobu. Práce vedl tesařský mistr Gottlob Schulzen z Bischofswerdy.\n\nV polovině 19. století přestal kostel svou kapacitou stačit, farnost proto začala uvažovat o osamostatnění vsi Weifa, ke kterému však nedošlo. Svatostánek navíc potřeboval nutné opravy. Farnost začala uvažovat o stavbě nového kostela, neměla k němu však dostatek finančních prostředků. Část jich roku 1851 odčerpala i výstavba nové márnice, kterou si vyžádaly nové předpisy. V roce 1853 bylo zjištěno napadení kostela dřevomorkou, které urychlilo přípravy na výstavbu nového chrámu. Když roku 1857 vypukl velký požár vsi, zůstal kostel ušetřen. Roku 1858 zástupci Steinigtwolmsdorfu a Weify definitivně rozhodli o stavbě nového svatostánku. Poslední bohoslužba se v zchátralém kostele konala 13. května 1860 a hned následujícího dne začala jeho demolice. Než byla novostavba dokončena, docházeli věřící do kostela Nejsvětější Trojice ve Wehrsdorfu. Slavnostní položení základního kamene proběhlo 12. června. Stavební práce na kostele vedli zednický mistr Thomas z Neusalzy a místní tesařský mistr Richter. Z původního kostela zbyla pouze věž, která však potřebovala důkladnou opravu a nové zastřešení. Stavba byla hotová na podzim roku 1861 a 4. listopadu ji slavnostně vysvětil superintendent Carl Friedrich Zschucke (1805–1893). V interiéru ještě chyběly varhany a oltářní obrazy. Varhany roku 1862 dodal drážďanský varhanář Friedrich Jahn a upravil je drážďanský dvorní varhanář Schneider. Skříň vyrobil místní truhlářský mistr Richter. Na konci 19. století získal kostel nové hodiny od lipského hodináře Zacheriä a také bleskosvod. Od roku 1909 kostel vytápěla pára a v roce 1916 bylo zavedeno elektrické osvětlení.\n\nRekvizice obou světových válek připravily kostel v letech 1917 a 1942 o většinu zvonů a také o cínové píšťaly z varhan. Roku 1941 udeřil do věže blesk. Vzniklý požár díky včasnému zásahu hasičů nezpůsobil velké škody, voda použitá při hašení však zničila varhany. Po skončení druhé světové války renovoval místní malíř Hermann Zenker interiér kostela, farnost pořídila nové varhany a zvony. Rok 1974 přinesl výstavbu nové márnice a instalaci nových věžních hodin, ale také požár. V zadní části kostela jej založil neznámý pachatel, nezpůsobil však větší škody. Roku 1978 bylo instalováno nové elektrické vedení a vytápění.\n\nSteinigtwolmsdorfský kostel je farním kostelem místní evangelicko luterské farnosti. Bohoslužba se koná v neděli v 9.30.\n\nJednolodní orientovaný novorománský kostel stojí na půdorysu latinského kříže. V západním průčelí je umístěna věž, jako jediná pochází z předchozí stavby. Na východní stěnu navazuje pětiboký presbytář. Fasádu člení lizény a obloučkové vlysy. Hodiny na věži se čtyřmi ciferníky zhotovila lipská firma „VEB Turmuhrenbau“. Elektricky ovládané varhany z roku 1947 pochází od žitavské firmy „A. Schuster und Sohn“. \n\nNejstarší doložené zvony pocházely ještě z předreformační doby a nesly zřetelný nápis „Maria“. Roku 1701 k nim přibyl velký zvon od drážďanského zvonaře Weinholda. Ten pukl 5. července 1774 během vyzvánění za mrtvé. Zvonař Weinhold jej nově přelil, ale 1. dubna 1816 pukl během poledního vyzvánění znovu. Tentokrát jej přelil mikulášovický zvonař Kittel a nový zvon byl 19. prosince téhož roku slavnostně zavěšen do věže. Vážil 1 153 kilogramů a zněl tónem G. Protože byla farní obec se zvonem spokojená, dala u Kittla následujícího roku odlít další dva. Zvony přešly i do nového kostela, velký zvon však roku 1869 během poledního zvonění pukl a byl téhož roku přelit zvonařem Wernerem z firmy Gruhl z Kleinwelky. Vážil 1 239 kilogramů a zněl tónem Fis. Dva větší zvony však byly rekvírovány v roce 1917 a ve zvonici tak zbyl pouze nejmenší zvon. Nové bronzové zvony pořídila farnost v letech 1920 a 1921. Dva velké zvony musely být roku 1942 odevzdány pro válečné účely a ve věži tak zůstal opět pouze nejmenší zvon. Roku 1949 obdržel kostel čtyři nové ocelové zvony od zvonaře Schillinga z Apoldy. Jejich nápisy jsou verše z barokní písně \"„Jesu, geh voran“\", autorem textu je Nikolaus von Zinzendorf. Velký zvon je umístěný na hřbitově za kostelem.\n\n\n"}
{"id": "1314479", "url": "https://cs.wikipedia.org/wiki?curid=1314479", "title": "Usolje-Sibirskoje", "text": "Usolje-Sibirskoje\n\nUsolje-Sibirskoje () je město v Irkutské oblasti v Ruské federaci. Při sčítání lidu v roce 2010 mělo přes 380 000 obyvatel.\n\nUsolje-Sibirskoje leží na okraji severního předhůří Východního Sajanu na levém břehu Angary jen několik kilometrů jižně od místa, kde do Bratské přehrady na Angaře ústí Belaja.\n\nOd Irkutsku, správního střediska oblasti, je Usolje-Sibirskoje vzdáleno přibližně 75 kilometrů severozápadně údolím Angary přes blíže ležící Angarsk.\n\nVšechna tato města mají svou stanici na Transsibiřské magistrále, Usolje-Sibirské nádraží přitom leží na 5117. kilometru od Moskvy. Na tomto úseku také vede souběžně se železnicí dálnice R255 z Novosibirska přes Krasnojarsk do Irkutska.\n\nMěstské dopravě slouží místní malá tramvajová síť.\n\nUsolje-Sibirskoje bylo založeno kozáky v roce 1669 pod jménem \"Usolje\" jako jedno z nejstarších ruských sídel v prostoru Angary. Motivem k založení bylo zdejší ložisko soli kamenné, z čehož je odvozen i název.\n\nOd 18. století přes Usolje vedl Moskevský trakt, od konce 19. století přes něj vede Transsibiřská magistrála.\n\nV roce 1925 bylo Usolje povýšeno na město a v roce 1940 přejmenováno na \"Usolje-Sibirskoje\" pro odlišení od města Usolje (v Permském kraji).\n\n"}
{"id": "1314480", "url": "https://cs.wikipedia.org/wiki?curid=1314480", "title": "Alan Sugar", "text": "Alan Sugar\n\nAlan Michael Sugar (* 24. března 1947, Londýn) je anglický podnikatel židovského původu. Zakladatel firmy Amstrad (1968), která se výrazně podílela na šíření osobních počítačů v Británii v 80. letech. Za to byl také roku 2000 uveden do šlechtického stavu. Firmu prodal roku 2007. V letech 1991-2001 byl majitelem a prezidentem fotbalového klubu Tottenham Hotspur. V roce 2016 byl podle \"Sunday Times\" 95. nejbohatším člověkem ve Velké Británii s majetkem v hodnotě přes 1 miliardu liber. K židovským kořenům se hlásí, ale je ateistou. V letech 1997-2015 byl členem a sponzorem Labour Party, opustil ji po jejím razantním příklonu doleva. V referendu o brexitu podporoval setrvání Británie v EU, roku 2017 před volbami veřejně podpořil konzervativní lídryni Theresu Mayovou. Je velkým kritikem lídra Labour party Jeremy Corbyna a v roce 2018 vzbudil rozruch, když retweetnul fotomontáž, v níž Corbyne sedí vedle Adolfa Hitlera. Chtěl tím prý upozornit na rostoucí antisemitismus v corbynovské Labour party. V Británii je populární též jako účastník \"investorské šou\" \"The Apprentice\" vysílané BBC.\n"}
{"id": "1314482", "url": "https://cs.wikipedia.org/wiki?curid=1314482", "title": "III. třída okresu Třebíč", "text": "III. třída okresu Třebíč\n\n"}
{"id": "1314483", "url": "https://cs.wikipedia.org/wiki?curid=1314483", "title": "III. třída okresu Žďár nad Sázavou", "text": "III. třída okresu Žďár nad Sázavou\n"}
{"id": "1314487", "url": "https://cs.wikipedia.org/wiki?curid=1314487", "title": "Jiangxi Open 2017 – ženská čtyřhra", "text": "Jiangxi Open 2017 – ženská čtyřhra\n\nŽenská čtyřhra Jiangxi Open 2017 probíhala ve druhé polovině července 2017. Do deblové soutěže nančchangského tenisového turnaje nastoupilo šestnáct dvojic. Obhájcem titulu byl čínský pár Liang Čchen a Lu Ťing-ťing, jehož členky nestartovaly společně. Liang nastoupila s Jie Čchiou-jü, aby v semifinále podlehly krajankám Ťiang Sin-jü a Tchang Čchien-chuej. Spoluhráčkou Luové se stala Jou Siao-ti, s níž skončila ve čtvrtfinále na raketách Liangové s Jieovou.\n\nVítězem se stal čínský nenasazený pár teenagerek Ťiang Sin-jü a Tchang Čchien-chuej, který ve finále zdolal rusko-australské turnajové čtyřky Allu Kudrjavcevovou s Arinou Rodionovovou po dvousetovém průběhu 6–3 a 6–2. 18letá Ťiang i 16letá Tchang si do žebříčku WTA připsaly 280 bodů a na prvním společně odehraném turnaji získaly premiérové kariérní trofeje.\n"}
{"id": "1314488", "url": "https://cs.wikipedia.org/wiki?curid=1314488", "title": "Swedish Open 2017 – ženská čtyřhra", "text": "Swedish Open 2017 – ženská čtyřhra\n\nŽenská čtyřhra Swedish Open 2017 probíhala ve druhé polovině července 2017. Do deblové soutěže bastadského tenisového turnaje nastoupilo šestnáct dvojic. Obhájcem titulu byl rumunsko-polský pár Andreea Mituová a Alicja Rosolská, jehož členky nestartovaly společně. Mituová se rozhodla turnaje nezúčastnit. Rosolská nastoupila s Oxanou Kalašnikovovou, aby v semifinále podlehly Quirine Lemoineové s Arantxou Rusovou.\n\nVítězem se stal nizozemský nenasazený pár Quirine Lemoineová a Arantxa Rusová, který ve finále zdolal argentinsko-české turnajové čtyřky Maríi Irigoyenovou s Barborou Krejčíkovou. Po dvousetovém průběhu 3–6 a 6–3 rozhodl až supertiebreak poměrem míčů [10–8]. Obě šampionky si do žebříčku WTA připsaly 280 bodů a v premiérovém finále kariéry získaly první společnou i individuální trofej na okruhu WTA Tour. Poražené finalistky vylepšily své maximum, když na předchozích turnajích postoupily nejdále do semifinále, a to dvakrát.\n\n"}
{"id": "1314489", "url": "https://cs.wikipedia.org/wiki?curid=1314489", "title": "James Buchanan Duke", "text": "James Buchanan Duke\n\nJames Buchanan Duke (23. prosince 1856 Durham – 10. října 1925 New York) byl americký podnikatel. Založil firmu American Tobacco Company, která získala licenci na první automatický stroj vyrábějící cigarety, naučila Američany kouřit cigarety nového (dodnes převažujícího) typu, a která díky tomu ve druhé polovině 19. století získala faktický monopol na výrobu cigaret ve Spojených státech (značky jako Lucky Strike, Pall Mall ad.). Její odnož Imperial Tobacco podobné postavení získala v Británii. Duke čelil řadě antitrustových útoků, jeho monopol v USA však rozbilo teprve rozhodnutí amerického Nejvyššího soudu roku 1911. V té době už jeho zájem sahal ovšem i do oblasti výroby elektrické energie (firma Duke Energy) a textilního průmyslu. V roce 1924 daroval 40 milionů dolarů vysoké škole Trinity College v jeho rodném Durhamu, která se následně přejmenovala na jeho počest na Duke University. Dalších 67 milionů univerzita získala na základě závěti po jeho smrti (vyjádřeno v současných cenách jeho dary univerzitě dosahovaly zhruba 1,5 miliardy dolarů).\n"}
{"id": "1314490", "url": "https://cs.wikipedia.org/wiki?curid=1314490", "title": "BRD Bucharest Open 2017 – ženská čtyřhra", "text": "BRD Bucharest Open 2017 – ženská čtyřhra\n\nŽenská čtyřhra BRD Bucharest Open 2017 probíhala ve druhé polovině července 2017. Do deblové soutěže bukurešťského tenisového turnaje nastoupilo šestnáct dvojic. Obhájcem titulu byl pár Jessica Mooreová a Varatčaja Vongteančajová, jehož členky nestartovaly společně. Mooreová nastoupila s Prarthanou Thombareovou, aby ve čtvrtfinále podlehly Beguové s Olaruovou. Spoluhráčkou Vongteančajové se stala Aljona Fominová, s níž skončila v úvodním kole na raketách Jaqueline Cristianové a Cristiny Dinové.\n\nVítězem se stal nejvýše nasazený pár Rumunek Irina-Camelia Beguová a Ioana Raluca Olaruová, který ve finále zdolal belgicko-nizozemské turnajové dvojky Elise Mertensovou s Demi Schuursovou po dvousetovém průběhu 6–3 a 6–3. Obě šampionky si do žebříčku WTA připsaly 280 bodů a získaly premiérovou společnou trofej. Beguová, která vyhrála i bukurešťskou dvouhru, vybojovala pátý deblový titul na okruhu WTA Tour a pro Olaruovou to bylo sedmé takové turnajové vítězství.\n\n"}
{"id": "1314495", "url": "https://cs.wikipedia.org/wiki?curid=1314495", "title": "II. třída okresu Bruntál", "text": "II. třída okresu Bruntál\n\nII. třída okresu Bruntál (okresní přebor II. třídy) patří společně s ostatními druhými třídami mezi osmé nejvyšší fotbalové soutěže v Česku. Je řízena Okresním fotbalovým svazem Bruntál. Hraje se každý rok od léta do jara se zimní přestávkou. Účastní se ji 14 týmů z okresu Bruntál, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do I. B třídy Moravskoslezského kraje - skupiny D. Poslední tým sestupuje do III. třídy okresu Bruntál. Do II. třídy vždy postupuje vítěz III. třídy.\n\n\n"}
{"id": "1314496", "url": "https://cs.wikipedia.org/wiki?curid=1314496", "title": "Ladies Championship Gstaad 2017 – ženská čtyřhra", "text": "Ladies Championship Gstaad 2017 – ženská čtyřhra\n\nŽenská čtyřhra Ladies Championship Gstaad 2017 probíhala ve druhé polovině července 2017. Do deblové soutěže gstaadského tenisového turnaje nastoupilo šestnáct dvojic. Obhájcem titulu byl pár Lara Arruabarrenová a Xenia Knollová, jehož členky nestartovaly společně. Arruabarrenová se rozhodla turnaje nezúčastnit. Spoluhráčkou Knollové se stala Anastasija Komardinová, s níž skončila ve čtvrtfinále na raketách Anny Kalinské s Jevgenijí Rodinovou.\n\nVítězem se stal nejvýše nasazený nizozemsko-švédský pár Kiki Bertensová a Johanna Larssonová, který ve finále zdolal švýcarsko-srbské turnajové trojky Viktoriji Golubicovou s Ninou Stojanovićovou. Po dvousetovém průběhu 7–6 a 4–6 rozhodl až supertiebreak poměrem míčů [10–7]. Obě šampionky si do žebříčku WTA připsaly 280 bodů a získaly sedmou společnou trofej. Bertensová, která vyhrála i gstaadskou dvouhru, vybojovala sedmý deblový titul na okruhu WTA Tour a pro Larssonovou to bylo jubilejní desáté takové turnajové vítězství.\n\n"}
{"id": "1314497", "url": "https://cs.wikipedia.org/wiki?curid=1314497", "title": "II. třída okresu Nový Jičín", "text": "II. třída okresu Nový Jičín\n\nII. třída okresu Nový Jičín (okresní přebor II. třídy) patří společně s ostatními druhými třídami mezi osmé nejvyšší fotbalové soutěže v Česku. Je řízena Okresním fotbalovým svazem Nový Jičín. Hraje se každý rok od léta do jara se zimní přestávkou. Účastní se ji 14 týmů z okresu Nový Jičín, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do I. B třídy Moravskoslezského kraje – skupiny D. Poslední tým sestupuje do III. třídy okresu Nový Jičín. Do II. třídy vždy postupuje vítěz III. třídy.\n\n"}
{"id": "1314498", "url": "https://cs.wikipedia.org/wiki?curid=1314498", "title": "Trpasličí galaxie ve Střelci", "text": "Trpasličí galaxie ve Střelci\n\nV souhvězdí Střelce se nachází dvě trpasličí galaxie:\n"}
{"id": "1314500", "url": "https://cs.wikipedia.org/wiki?curid=1314500", "title": "The Roches", "text": "The Roches\n\nThe Roches (Maggie, Terre a Suzzy Roche) byla vokální skupina tří irskoamerických sester z Park Ridge v New Jersey. Byly aktivní od poloviny sedmdesátých let až do roku 2017. Vystupovaly buď jako trio nebo ve dvojicích.\n\n\n\n\n\n\n\n\n"}
{"id": "1314501", "url": "https://cs.wikipedia.org/wiki?curid=1314501", "title": "Římskokatolická farnost Bystré v Orlických horách", "text": "Římskokatolická farnost Bystré v Orlických horách\n\nŘímskokatolická farnost Bystré v Orlických horách je územním společenstvím římských katolíků v rychnovském vikariátu královéhradecké diecéze.\n\nVes Bystré se původně jmenovala \"Zákraví\". Místní plebánie je poprvé písemně doložena ve 40. letech 14. století. Původní kostel farní obce se nacházel v místech, kde byla později vystavěna kaple sv. Jana Nepomuckého. Nový farní kostel, zasvěcený sv. Bartoloměji, byl postaven jako úplná novostavba v letech 1716–1719. V rámci procesu slučování farností byly s farností Bystré sloučeny původně samostatné farnosti \"Dobřany\", \"Olešnice v Orlických horách\" a \"Sedloňov\".\n\nFarnost je spravována ex currendo z Deštného.\n\n"}
{"id": "1314505", "url": "https://cs.wikipedia.org/wiki?curid=1314505", "title": "II. třída okresu Opava", "text": "II. třída okresu Opava\n\nII. třída okresu Opava (okresní přebor II. třídy) patří společně s ostatními druhými třídami mezi osmé nejvyšší fotbalové soutěže v Česku. Je řízena Okresním fotbalovým svazem Opava. Hraje se každý rok od léta do jara se zimní přestávkou. Účastní se ji 14 týmů z okresu Opava, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do I. B třídy Moravskoslezského kraje – skupiny D. Poslední tým sestupuje do III. třídy okresu Opava. Do II. třídy vždy postupuje vítěz III. třídy.\n\n"}
{"id": "1314507", "url": "https://cs.wikipedia.org/wiki?curid=1314507", "title": "Ladies Championship Gstaad 2017", "text": "Ladies Championship Gstaad 2017\n\nLadies Championship Gstaad 2017 byl profesionální tenisový turnaj ženského okruhu WTA Tour, který se odehrával na otevřených antukových dvorcích areálu Roy Emerson Arena. Probíhal mezi 17. až 23. červencem 2017 ve švýcarské obci Gstaad jako dvacátý pátý ročník turnaje. \n\nRozpočet činil 250 000 dolarů a událost se řadila do kategorie WTA International. Nejvýše nasazenou hráčkou ve dvouhře se stala světová dvaadvacítka Caroline Garciaová z Francie, jíž ve druhém kole vyřadila Tereza Martincová. Jako poslední přímá účastnice do dvouhry nastoupila německá 178. hráčka žebříčku Barbara Haasová.\n\nČtvrtý singlový titul na okruhu WTA Tour vybojovala Nizozemka Kiki Bertensová, která v páru se švédskou hráčkou Johannou Larssonovou ovládla i deblovou soutěž. \n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do čtyřhry:\n\n\n"}
{"id": "1314508", "url": "https://cs.wikipedia.org/wiki?curid=1314508", "title": "Ý", "text": "Ý\n\nÝ (minuskule ý) je písmeno latinky. Nazývá se Y s čárkou nebo v češtině dlouhé Y. Používá se v češtině, slovenštině, turkmenštině, faerštině, islandštině a staré severštině. \n\nV češtině je Ý 40. písmenem abecedy. \n\nV islandštině je Ý 29. písmenem abecedy (mezi Y a Þ). Vyslovuje se buď jako české I, nebo jako české Í (IPA: i,i:). \n\nV turkmenštině se Ý čte jako české j (IPA: j). Klasické Y označuje samohlásku (IPA: ɯ). \n\nVe vietnamštině Ý značí zkratku pro stát Itálie. \n\nVýjimečně se Ý může objevit i ve španělštině, kde značí přízvuk nad Y. \n"}
{"id": "1314509", "url": "https://cs.wikipedia.org/wiki?curid=1314509", "title": "II. třída okresu Karviná", "text": "II. třída okresu Karviná\n\nII. třída okresu Karviná (okresní přebor II. třídy) patří společně s ostatními druhými třídami mezi osmé nejvyšší fotbalové soutěže v Česku. Je řízena Okresním fotbalovým svazem Karviná. Hraje se každý rok od léta do jara se zimní přestávkou. Účastní se ji 14 týmů z okresu Karviná, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do I. B třídy Moravskoslezského kraje – skupiny D.\n\n\n"}
{"id": "1314510", "url": "https://cs.wikipedia.org/wiki?curid=1314510", "title": "Kingslayer", "text": "Kingslayer\n\nV limitované edici alba se objevilo bonusové DVD, které obsahuje záznam vystoupení skupiny na metalovém festivalu Masters of Rock 2017 pořádaném ve Vizovicích a rozhovory s některými členy skupiny.\n\n\n\n\n"}
{"id": "1314513", "url": "https://cs.wikipedia.org/wiki?curid=1314513", "title": "Mezinárodní letiště Ta-lien Čou-šuej-c’", "text": "Mezinárodní letiště Ta-lien Čou-šuej-c’\n\nMezinárodní letiště Ta-lien Čou-šuej-c’ (, IATA: DLC, ICAO: ZYTL) je mezinárodní letiště u Ta-lienu v provincii Liao-ning v Čínské lidové republice. Leží ve vzdálenosti přibližně deseti kilometrů severozápadně od centra Ta-lienu v obvodě Kan-ťing-c’, v rámci kterého spadá pod uliční výbor Čou-šuej-c’.\n\nLetiště je hlavní základnou pro Dalian Airlines, důležitým je i pro China Southern Airlines.\n\nV roli hlavního talienského letiště má být letiště Ta-lien Čou-šuej-c’ nahrazeno po roce 2018 nově budovaným letištěm Ta-lien Ťin-čou-wan.\n\n"}
{"id": "1314518", "url": "https://cs.wikipedia.org/wiki?curid=1314518", "title": "The Roches (album)", "text": "The Roches (album)\n\nThe Roches je eponymní debutové album The Roches. Produkoval jej Robert Fripp, který zde hrál i na kytaru a Fripperies.\n\n\n"}
{"id": "1314521", "url": "https://cs.wikipedia.org/wiki?curid=1314521", "title": "BRD Bucharest Open 2017", "text": "BRD Bucharest Open 2017\n\nBRD Bucharest Open 2017 byl profesionální tenisový turnaj ženského okruhu WTA Tour, který se odehrával na otevřených antukových dvorcích městského areálu Arenele BNR. Probíhal mezi 17. až 23. červencem 2017 v rumunské metropoli Bukurešti jako čtvrtý ročník turnaje.\n\nRozpočet činil 250 000 dolarů a událost se řadila do kategorie WTA International. Nejvýše nasazenou hráčkou ve dvouhře se stala světová devatenáctka Anastasija Sevastovová z Lotyšska, kterou ve čtvrtfinále vyřadila Ana Bogdanová. Jako poslední přímá účastnice do dvouhry nastoupila srbská 171. tenistka žebříčku Ivana Jorovićová.\n\nČtvrtý singlový titul na okruhu WTA Tour vybojovala Rumunka Irina-Camelia Beguová, která ovládla i deblovou soutěž s krajankou Ioanou Ralucou Olaruovou.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčka postoupila z kvalifikace jako tzv. šťastná poražená:\n\n\n\nNásledující páry obdržely divokou kartu do hlavní soutěže:\n\nTNásledující pár nastoupil z pozice náhradníka:\n\n\n\n"}
{"id": "1314522", "url": "https://cs.wikipedia.org/wiki?curid=1314522", "title": "Luigi Pelloux", "text": "Luigi Pelloux\n\nLuigi Pelloux (1. března 1839 La Roche-sur-Foron – 26. října 1924 Bordighera) byl italský generál a politik, premiér své země od 29. června 1898 do 24. června 1900. \n\nPellouxovi rodiče pocházeli ze Savojska v Sardinském království a podrželi si sardinské občanství, i když bylo Savojsko postoupeno Francii. Pelloux vstoupil roku 1857 do piemontské armády, vyznamenal se v bitvě u Custozzy roku 1866 a v roce 1878 dosáhl hodnosti plukovníka. V letech 1881 až 1895 byl levicovým poslancem v italském parlamentu. Roku 1885 už jako vysoce postavený úředník ministerstva války získal generálskou hodnost. Pracoval na reformě armády, byl ministrem války v Rudiniho a Giolittiho vládách a od roku 1896 senátorem. \n\nRoku 1898 Umberto I. Pellouxe pověřil sestavením kabinetu. V květnu 1899 musel kabinet kvůli neúspěšné politice vůči Číně odstoupit, Pelloux však získal opět pověření sestavit vládu. Po špatném výsledku ve volbách následujícího roku odstoupil ze všech vládních funkcí, vrátil se nakrátko do armády a roku 1902 odešel na odpočinek. \n"}
{"id": "1314523", "url": "https://cs.wikipedia.org/wiki?curid=1314523", "title": "Giuseppe Saracco", "text": "Giuseppe Saracco\n\nGiuseppe Saracco (9. října 1821 Bistagno – 19. ledna 1907 Bistagno) byl italský politik, premiér své země 24. června 1900 až 15. února 1901. Původně advokát byl členem piemontského parlamentu v letech 1849 až 1865 a patřil k Cavourovým přívržencům. Roku 1862 se v Ratzziho kabinetu stal ředitelem veřejných prací, 1864 byl generálním tajemníkem ministerstva financí a 1865 senátorem. V letech 1887 až 1893 byl ministrem veřejných prací a roku 1898 byl zvolen předsedou italského senátu. \n\nBěhem politické krize po pádu Pellouxova kabinetu se Saraccovi podařilo smířit znesvářené strany a utvořit vládu. Jeho premiérské úřadování bylo zastíněno vraždou krále Umberta I. Saraccova vláda se zhroutila následkem nezvládnuté stávky v janovských loděnicích. \n"}
{"id": "1314524", "url": "https://cs.wikipedia.org/wiki?curid=1314524", "title": "Giuseppe Zanardelli", "text": "Giuseppe Zanardelli\n\nGiuseppe Zanardelli (26. října 1826 Brescia – 26. prosince 1903 Toscolano-Maderno) byl italský politik a právník, premiér své země 15. února 1901 až 3. listopadu 1903. \n\nZandarelli roku 1848 nastoupil jako dobrovolník do italské armády, po porážce u Novary se vrátil do rodné Brescie a byl tam jako italský vlastenec šikanován rakouskými úřady. Roku 1860 byl zvolen poslancem posledního sardinského parlamentu, od roku 1876 se naplno věnoval politice za levicově liberální tábor, když se poprvé stal ministrem a osvědčil se jako schopný administrátor. Zaznamenal však i neúspěchy: například při potlačování kriminality se jako ministr vnitra příliš spoléhal na tvrdou represi a podceňoval prevenci, což mělo za následek nárůst počtu vražd. \n\nRoku 1892 se stal předsedou parlamentu a zůstal jím až do roku 1897. O vytvoření vlastního kabinetu se neúspěšně pokusil již roku 1893. Úspěšný byl až roku 1901, když si zajistil podporu krajní levice. Špatné zdraví mu však nedovolilo splnit úkoly, které si předsevzal, a po necelých třech letech musel rezignovat ze zdravotních důvodů. \n"}
{"id": "1314525", "url": "https://cs.wikipedia.org/wiki?curid=1314525", "title": "Tommaso Tittoni", "text": "Tommaso Tittoni\n\nTommaso Tittoni (16. listopadu 1855 Řím – 7. února 1931 Řím) byl italský diplomat a politik, krátce premiér své země (12. března 1905 až 28. března 1905). Vystudoval práva a v letech 1886 až 1897 byl konzervativním poslancem. V letech 1898 až 1903 byl prefektem, pak byl jmenován senátorem. V letech 1903 až 1905 byl ministrem zahraničí a po odstoupení Giolittiho vlády 15 dní premiérem. Poté vykonával další vysoké diplomatické vládní a parlamentní funkce. mj. byl opět ministrem zahraničí, vedl italskou delegaci na pařížské mírové konferenci a v letech 1919 až 1929 byl předsedou senátu. Po pochodu na Řím podporoval Mussoliniho, který se mu odvděčil funkcí předsedy Italské akademie. \n"}
{"id": "1314526", "url": "https://cs.wikipedia.org/wiki?curid=1314526", "title": "Alessandro Fortis", "text": "Alessandro Fortis\n\nAlessandro Fortis (16. září 1842 Forlì – 4. prosince 1909 Řím) byl italský právník a politik, premiér své země ve dvou po sobě následujících vládách od 28. března 1905 do 8. února 1906. Předtím byl v letech 1898 až 1899 ministrem zemědělství. \n\nStudoval filozofii a práva, byl advokátem a bojoval pod Garibaldim proti Rakušanům. Poslancem se poprvé stal roku 1880. \n\nFortisova vláda úspěšně vyřešila stávku železničářů, jež ochromila italskou dopravu, tím, že znárodnila železnice, čímž železničáři jako státní úředníci ztratili právo stávkovat. Také se zabývala následky zemětřesení v jižní Itálii. Mandát vládnout ztratila po rozkolu v parlamentu ohledně obchodní smlouvy se Španělskem. Druhá, bezprostředně následující Fortisova vláda již nezískala důvěru, a tak Fortis definitivně přišel o premiérství. \n"}
{"id": "1314528", "url": "https://cs.wikipedia.org/wiki?curid=1314528", "title": "Jiangxi Open 2017", "text": "Jiangxi Open 2017\n\nJiangxi Open 2017 byl tenisový turnaj pořádaný jako součást ženského okruhu WTA Tour, který se odehrával v areálu městského Mezinárodní tenisového centra na otevřených dvorcích s tvrdým povrchem DecoTurf. Konal se mezi 24. až 30. červencem 2017 v jihočínském Nan-čchangu jako čtvrtý ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala čínská dvacátá osmá tenistka světa Čang Šuaj, kterou ve druhém kole vyřadila krajanka Wang Ja-fan. Jako poslední přímá účastnice do dvouhry nastoupila čínská 189. hráčka žebříčku Čang Kchaj-lin.\n\nDruhý singlový titul na okruhu WTA Tour získala 31letá Číňanka Pcheng Šuaj, jež se následně posunula na 23. místo žebříčku WTA. Soutěž čtyřhry překvapivě vyhrál čínský pár složený z 18leté Ťiang Sin-jü a 16leté Tchang Čchien-chue, jež tak dosáhly na premiérové kariérní trofeje.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčka postoupila z kvalifikace jako tzv. šťastná poražená:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1314532", "url": "https://cs.wikipedia.org/wiki?curid=1314532", "title": "Trpasličí galaxie Velký pes", "text": "Trpasličí galaxie Velký pes\n\nTrpasličí galaxie Velký pes (anglicky ' – CMa Dwarf) je trpasličí nepravidelná galaxie, která je nejbližším známým souputníkem naší galaxie Mléčná dráha. Nachází se v Souhvězdí Velkého psa, je vzdálena 43 000 světelných let od středu Mléčné dráhy, a 25 000 světelných let od Sluneční soustavy.\n\nGalaxie byla objevena v roce 2003.\n"}
{"id": "1314538", "url": "https://cs.wikipedia.org/wiki?curid=1314538", "title": "Karel III. Filip Falcký", "text": "Karel III. Filip Falcký\n\nKarel III. Filip Falcký (4. listopadu 1661 – 31. prosince 1742) byl v letech 1716 až 1742 falckým kurfiřtem, falcko-neuburským hrabětem a vévodou z Jülichu a Bergu z rodu Wittelsbachů. Do roku 1728 byl také hrabětem z Megenu.\n\nKarel Filip se narodil v Neuburg an der Donau jako sedmé ze 17 dětí Filipa Viléma Falckého a Alžběty Amálie Hesensko-Darmstadtské.\n\nPřestože se Karel Filip stal ve čtrnácti letech knězem v Kolíně, stejně jako v roce 1677 v Salcburku v roce 1679 v Mainz, nebyl nikdy vysvěcen, ale v roce 1684 zahájil vojenskou kariéru. V letech 1691–1694 se zapojil do Habsburské války proti Turkům a byl povýšen na císařského polního maršála. V roce 1712 byl jmenován guvernérem Předních Rakous v Innsbrucku.\n\nKarel Vilém se stal po smrti bratra Jana Viléma v roce 1716 falckým kurfiřtem. V roce 1720 přesunul hlavní město Falce z Heidelbergu do nového města Mannheim, ale ještě předtím povýšil svého oblíbeného dvorního šaška, Perkea z Heidelbergu, na strážce vinařských hradních zásob. Aby posílil spojení všech linií Wittelsbašské dynastie, provdal 17. ledna 1742 svou vnučku Alžbětu Augustu za Karla Teodora Falcko-Sulzbašského a její sestru Marii Annu za bavorského prince Klementa. V císařských volbách o několik dní později Karel III. Filip hlasoval pro svého bavorského bratrance Karla Albrechta.\n\nPo smrti Karla Filipa v prosinci 1742, falcko-neuburská linie zanikla a falcké kurfiřtství připadlo Karlu Teodorovi. Další vnučka Karla Filipa, Marie Františka Falcko-Sulzbašská, se později provdala za Fridricha Michaela Zweibrückenského a jejich syn Maxmilián I. Josef Falcko-Zweibrückenský se stal dědicem falcko-sulzbašské linie.\n\nKarel Filip byl třikrát ženatýː\n\n"}
{"id": "1314539", "url": "https://cs.wikipedia.org/wiki?curid=1314539", "title": "Swedish Open 2017", "text": "Swedish Open 2017\n\nSwedish Open 2017 byl společný tenisový turnaj mužského okruhu ATP World Tour a ženského okruhu WTA Tour, hraný na otevřených antukových dvorcích s centrálním kurtem Båstad Tennis Stadium pro pět tisíc diváků. Konal se mezi 17. až 30. červencem 2017 ve švédském Båstadu jako 70. ročník mužského a 9. ročník ženského turnaje.\n\nMužská polovina, hraná pod jménem SkiStar Swedish Open 2017, se řadila do kategorie ATP World Tour 250 a její dotace činila 540 310 eur. Ženská část, nazvaná Erricsson Open 2017, disponivala rozpočtem 250 000 dolarů a byla součástí kategorie WTA International.\n\nNejvýše nasazenými hráči v soutěžích dvouher se stali sedmnáctý hráč žebříčku Pablo Carreño Busta ze Španělska a světová sedmička Caroline Wozniacká z Dánska. Jako poslední přímí účastnici do dvouher nastoupili 171. tenista pořadí Facundo Bagnis z Argentiny a 132. žena klasifikace Jasmine Paoliniová z Itálie.\n\nDvacátý sedmý singlový titul na okruhu ATP Tour a třetí na Swedish Open vybojoval 35letý Španěl David Ferrer. Druhou singlovou trofej kariéry a první z antuky okruhu WTA Tour získala 21letá Češka Kateřina Siniaková. Z prvního společně odehraného turnaje v mužské čtyřhře si trofej odvezl rakousko-německý pár Julian Knowle a Philipp Petzschner. Ženskou čtyřhru ovládla nizozemská dvojice Quirine Lemoineová a Arantxa Rusová, pro jejíž členky se jednalo o první triumf v této úrovni tenisu.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do čtyřhry v pozici náhradníka:\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčka postoupila z kvalifikace jako tzv. šťastná poražená:\n\n\n\n\nNásledující páry obdržely divokou kartu do hlavní soutěže:\n\nNásledující pár nastoupil z pozice náhradníka:\n\n\n\n\n\n"}
{"id": "1314540", "url": "https://cs.wikipedia.org/wiki?curid=1314540", "title": "Gavenda", "text": "Gavenda\n\nGavenda je české a slovenské příjmení. Přechýlenou variantou je Gavendová.\n\nPříjmení Gavenda nosí více různých osobností:\n\nmužská podoba:\n\nženská podoba:\n\n"}
{"id": "1314541", "url": "https://cs.wikipedia.org/wiki?curid=1314541", "title": "Římskokatolická farnost Bystré u Poličky", "text": "Římskokatolická farnost Bystré u Poličky\n\nŘímskokatolická farnost Bystré u Poličky je územním společenstvím římských katolíků v litomyšlském vikariátu královéhradecké diecéze.\n\nBystré je poprvé písemně doloženo v roce 1200. Již tehdy zde zřejmě byl dřevěný kostel. O něm je dochována první písemná zmínka až z roku 1349, kdy je místní plebánie uváděna jako součást litomyšlské diecéze. Kostel byl na kamenný přestavěn v roce 1601. V roce 1682 bylo ve farnosti založeno karmelské bratrstvo (třetí řád karmelu). Tehdy také začala tradice Bystrého jako poutního místa \"Panny Marie Karmelské\". V letech 1722-1726 byl farní kostel velkoryse barokně přestavěn a stal se přirozenou dominantou městečka. Ze starého kostela byla do novostavby pojata pouze panská hrobka rodu Kolovratů.\n\nFarnost má sídelního duchovního správce, který spravuje pouze tuto jedinou farnost.\n"}
{"id": "1314544", "url": "https://cs.wikipedia.org/wiki?curid=1314544", "title": "II. třída okresu Ostrava-město", "text": "II. třída okresu Ostrava-město\n\nII. třída okresu Ostrava-město (také známá jako Městský přebor Ostrava) patří společně s ostatními fotbalovými II. třídami mezi osmé nejvyšší fotbalové soutěže v Česku. Je řízena Městským fotbalovým svazem v Ostravě. Hraje se každý rok od léta do jara se zimní přestávkou. Účastní se ji 14 týmů z okresu Ostrava-město, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do I. B třídy Moravskoslezského kraje – skupiny D.\n\n\n"}
{"id": "1314545", "url": "https://cs.wikipedia.org/wiki?curid=1314545", "title": "Hall of Fame Tennis Championships 2017", "text": "Hall of Fame Tennis Championships 2017\n\nHall of Fame Tennis Championships 2017 byl tenisový turnaj pořádaný jako součást mužského okruhu ATP World Tour, který se hrál na otevřených travnatých dvorcích Casina Newport, kde sídlí Mezinárodní tenisová síň slávy. Konal se mezi 17. až 24. červencem 2017 v americkém Newportu jako čtyřicátý druhý ročník turnaje.\n\nTurnaj s rozpočtem 600 345 dolarů patřil do kategorie ATP World Tour 250. Nejvýše nasazeným hráčem ve dvouhře se stal dvacátý první tenista světa John Isner ze Spojených států. Jako poslední přímý účastník do hlavní singlové soutěže nastoupil švýcarský 183. hráč žebříčku Marco Chiudinelli.\n\nJedenáctý singlový titul na okruhu ATP Tour a třetí z newportského turnaje si odvezl John Isner. Po Tommym Haasem se stal druhým tenistou na okruhu ATP Tour, který v celém turnaji nečelil ani jednomu brejkbolu. Statistika byla zavedena v roce 1991. Premiérovou společnou trofej ve čtyřhře získal pákistánsko-americký pár Ajsám Kúreší a Rajeev Ram.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1314546", "url": "https://cs.wikipedia.org/wiki?curid=1314546", "title": "Francesco Crispi", "text": "Francesco Crispi\n\nFrancesco Crispi (4. října 1818, Ribera – 11. srpna 1901, Neapol) byl italský politik a právník, účastník bojů v období risorgimenta, dvakrát předseda vlády.\n\nSvou kariéru začal jako právník v Neapoli. V letech 1848–1849 se účastnil revolučních bojů na území Království obojí Sicílie. Protože podporoval republikánskou činnost Giuseppa Mazziniho, musel z Piemontu odejít do exilu. Útočiště našel na Maltě, kde se oženil, později v Paříži a v Londýně. Do Itálie se vrátil v roce 1859 v době druhé italské války za nezávislost. Byl jedním z hlavních účastníků expedice tisíce, organizované Garibaldim proti Království obojí Sicílie. V roce 1860 byl jedním z tvůrců sicilské prozatímní vlády a ministrem. \n\nOd roku 1861 působil jako poslanec prvního italského parlamentu, člen extrémní levice, ale již v roce 1864 se rozhodl připojit se k monarchistům. V prosinci roku 1877 se stal ministrem vnitra ve vládě Agostina Depretisa, nicméně v březnu 1878 byl nucen odstoupit v důsledku mravnostního skandálu a obvinění z bigamie. Byl premiérem od ledna roku 1887 do 31. ledna 1891 a znovu po Giovannim Giolittim od 15. prosince 1893 do 4. března roku 1896. Zakázal socialistickou stranu a potlačil povstání dělníků a chudých rolníků na Sicílii v letech 1893 až 1894 (\"fasci rivoluzionari\"). Jako horlivý zastánce politiky Bismarcka byl příznivcem Trojspolku a otevřeným nepřítelem Francie. Inicioval a podporoval všechny akce k rozšíření koloniální expanze ve Východní Africe. Po porážce u Adwy muset podat demisi. Někteří historici se domnívají, že jeho názory a styl řízení byly vzorem pro Benita Mussoliniho. \n"}
{"id": "1314550", "url": "https://cs.wikipedia.org/wiki?curid=1314550", "title": "Římskokatolická farnost Borová", "text": "Římskokatolická farnost Borová\n\nŘímskokatolická farnost Borová je územním společenstvím římských katolíků v litomyšlském vikariátu královéhradecké diecéze.\n\nKostel v Borové je prvně písemně připomínán v roce 1350.\n\nFarnost má sídelního duchovního správce, který spravuje pouze tuto jedinou farnost.\n\n"}
{"id": "1314551", "url": "https://cs.wikipedia.org/wiki?curid=1314551", "title": "Seznam dílů seriálu Polda", "text": "Seznam dílů seriálu Polda\n\nToto je seznam dílů seriálu \"Polda\". Český kriminální televizní seriál \"Polda\" vysílá TV Prima premiérově od 23. října 2016.\n\n<onlyinclude></onlyinclude>\n\n\nDne 12. července 2017 bylo oznámeno natáčení druhé řady.\n\n\nBylo oznámeno, že vznikne i čtvrtá řada seriálu. Natáčení bude probíhat od května 2019 do listopadu 2019.\nNatáčení probíhá. Postavy se uchovaji, navic tam pribude Polívka junior.\n\nNatáčení bude probíhat od října 2019.\n"}
{"id": "1314552", "url": "https://cs.wikipedia.org/wiki?curid=1314552", "title": "Lata Mangeškar", "text": "Lata Mangeškar\n\nLata Mangeškar, maráthsky लता मंगेशकर (* 28. září 1929, Indaur) je indická zpěvačka populární hudby, která se proslavila především playbackovým zpěvem v bollywoodských filmech. Nazpívala 50 000 písní do více než tisícovky indických filmů, v 36 indických i jiných jazycích, s převahou maráthštiny a hindštiny. Pěveckou kariéru začala v roce 1942. Třikrát získala nejprestižnější indickou filmovou cenu \"Rajat Kamal\". Roku 2001 obdržela nejvyšší civilní indické vyznamenání \"Bharat Ratna\". Má přezdívku \"Indická slavice\". Její hlasový rozsah přesahuje tři oktávy.\n"}
{"id": "1314553", "url": "https://cs.wikipedia.org/wiki?curid=1314553", "title": "Croatia Open Umag 2017", "text": "Croatia Open Umag 2017\n\nCroatia Open Umag 2017, oficiálním sponzorským názvem Plava Laguna Croatia Open Umag 2017, byl tenisový turnaj pořádaný jako součást mužského okruhu ATP World Tour, který se hrál na otevřených antukových dvorcích Mezinárodního tenisového centra. Probíhal mezi 17. až 23. červencem 2017 v chorvatském Umagu jako dvacátý osmý ročník turnaje.\n\nTurnaj s rozpočtem 540 310 eur patřil do kategorie ATP World Tour 250. Nejvýše nasazeným hráčem ve dvouhře se stal třináctý tenista světa David Goffin z Belgie, kterého ve čtvrtfinále vyřadil Andrej Rubljov. Jako poslední přímý účastník do hlavní singlové soutěže nastoupil italský 109. hráč žebříčku Alessandro Giannessi, jenž prošel až do semifinále.\n\nPremiérové turnajové vítězství na okruhu ATP Tour dosáhl 19letý Rus Andrej Rubljov, když vyhrál singlovou soutěž. Stal se tak sedmým šťastným poraženým vítězem turnajů ATP a prvním od triumfu Rajeeva Rama v Newportu 2009. První společnou trofej z deblových soutěží si odvezl argentinský pár Guillermo Durán a Andrés Molteni.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\nNásledující páry obdržely divokou kartu do hlavní soutěže:\n\n\n\n"}
{"id": "1314554", "url": "https://cs.wikipedia.org/wiki?curid=1314554", "title": "Mohammed Rafi", "text": "Mohammed Rafi\n\nMohammed Rafi, hindsky मोहम्मद रफ़ी (24. prosince 1924 – 31. července 1980) byl indický zpěvák populární hudby, který se proslavil především playbackovým zpěvem v bollywoodských filmech. Kariéru začal v roce 1944, nazpíval přes 7500 písní, především v hindštině. V roce 1977 započal jeho spor s Latou Mangeškar, kdo z nich dvou má právo na zapsání do Guinnessovy knihy rekordů za největší počet nahraných písní. Ve stejném roce získal nejprestižnější indickou filmovou cenu \"Rajat Kamal\". Roku 1967 obdržel od indické vlády vyznamenání \"Padma Šri\". \n"}
{"id": "1314555", "url": "https://cs.wikipedia.org/wiki?curid=1314555", "title": "Nipisat", "text": "Nipisat\n\nNipisat (zastarale \"Nipissat\", ) je zaniklá osada na stejnojmenném ostrově v kraji Qeqqata v Grónsku.\n\nNipisat byl osídlen již před více než 3000 lety, ale jako osada existoval pouze 7 let. Byl založen Hansem Egedem v roce 1723 jako obchodní stanice. V roce 1725 byla založena na stejném ostrově misijní stanice, ta však byla v roce 1726 spálena nizozemskými velrybáři. V roce 1727 byla v Nipisatu založena také velrybářská stanice. V roce 1728 tu přikázal dánský král Frederik I. postavit pevnost, ta však v roce 1730 vyhořela a lidé byli evakuováni a vystěhováni.\n\nOkolní archeologická lokalita Aasivissuit – Nipisat byla v roce 2018 zapsána na seznam světového kulturního dědictví UNESCO. \n"}
{"id": "1314563", "url": "https://cs.wikipedia.org/wiki?curid=1314563", "title": "Teroristický útok v Hurghadě 2017", "text": "Teroristický útok v Hurghadě 2017\n\nIslamistický teroristický útok, ke kterému došlo v pátek 14. července 2017 v egyptském turistickém letovisku Hurghada, spáchal osmadvacetiletý přívrženec tzv. Islámského státu Abdel Rahman Shaban Abokorah (alternativně jako \"Abdel-Rahman Shaaban Abu Qury\"), jenž po ukončení bakalářského studia na univerzitě al-Azhar pobýval po dobu sedmi měsíců v Saúdské Arábii, v Hurghádě se po svém návratu živil jako instalatér. \n\nPři útoku, spáchaném nožem, ubodal dvě německé turistky a další čtyři původem z Arménie, Ukrajiny a České republiky zranil. Teroristický útok byl spáchán v blízkosti tamějších hotelů \"Zahabia\" a \"Sunny Days\". Německá tisková agentura Deutsche Presse Agentur (DPA) uvedla, že dle egyptské tajné služby (SIS) jednal na pokyn tzv. Islámského státu, s kterým komunikoval prostřednictvím internetu a kterým byl pověřen zaútočit na zahraniční turisty na plážích Hurghady. Dle vlivného egyptského deníku Aš-Šurúk se při útoku také odvolával na islámské právo šaría. \n\nMezi zraněnými turistkami na pláži byla i dotyčná šestatřicetiletá Lenka C. († 36), profesí hlavní účetní FAČRu z Nového Strašecí na Rakovnicku, která při útoku utrpěla dle vyjádření svého bratra Aleše šest bodných a řezných ran. Její stav se ale v nemocnici, kde byla hospitalizována, výrazně zhoršil, na základě usneseného tzv. multiorgánového selhání upadla do stádia klinické smrti a následně v Káhiře zemřela. Celkově se jedná od roku 2005, kdy byl v egyptském Šarm aš-Šajchu zavražden čtyřiadvacetiletý český delegát Petr Kořán z Ústí nad Labem, o čtvrtou českou obět teroristického útoku v zahraničí.\n"}
{"id": "1314564", "url": "https://cs.wikipedia.org/wiki?curid=1314564", "title": "Agostino Depretis", "text": "Agostino Depretis\n\nAgostino Depretis (13. ledna 1813 Mezzana Corti – 29. července 1887 Stradelli) byl italský liberální politik, dvakrát italský premiér (1876–1879 a 1881–1887).\n\nV roce 1834 absolvoval právnickou fakultu v Pavii, v 1848 v době jara národů byl poslancem prvního parlamentu Piemontu; byl odpůrcem Cavoura. V roce 1853, pravděpodobně protože předvídal porážku, se neúčastnil Mazziniho povstání v Miláně. V roce 1860 byl jedním z vůdců expedice tisíce na Sicílii. Od března 1876 do července 1887 byl (s přestávkou 1879–1881) ministerským předsedou. Zavedl všeobecnou povinnou a bezplatnou školní docházku dětí ve věku od 6 do 9 let a v roce 1882 nový liberální volební systém. V zahraniční politice usiloval o sblížení s Centrálními mocnostmi; v roce 1882 byl jedním ze signatářů Trojdohody. Zahájil koloniální expanzi Itálie v Africe. Když byli v lednu 1887 italští vojáci poraženi Etiopany v bitvě u Dogali, jeho vláda podala demisi, nicméně v dubnu Depretis stanul v čele nové vlády; zemřel o několik měsíců později.\n\n"}
{"id": "1314565", "url": "https://cs.wikipedia.org/wiki?curid=1314565", "title": "Antonio Rudinì", "text": "Antonio Rudinì\n\nMarkýz Antonio Starabba di Rudinì (16. dubna 1839 Palermo - 7. srpna 1908 Řím) byl italský politik, dvakrát premiér Itálie (1891-1892 a 1896-1898).\n\nNarodil se v sicilské aristokratické a liberální rodině. V roce 1860 se spojil s revolučním hnutím, v 1864 byl starostou Palerma, na tomto postu úspěšně odporoval nepřátelům sjednocení Itálie. Později byl prefektem v západní Sicílii a v roce 1869 nedlouho ministrem vnitra. V následujících letech byl v parlamentu lídrem pravice, v roce 1891 na rok nastoupil do úřadu premiéra, opět byl premiérem v letech 1896-1898. Po porážce v bitvě u Adwy uzavřel mír s Etiopií, později postoupil Kassalu ve prospěch Velké Británie, což vyvolalo v Itálii rozhořčení. Jeho vnitřní politika nebyla dostatečně pružná, aby zabránil vážným nepokojům, které vypukly v roce 1898. Protože neměl dost síly, aby zabránil revoluci zahájené socialisty, jeho vláda padla v červnu 1898.\n\n"}
{"id": "1314570", "url": "https://cs.wikipedia.org/wiki?curid=1314570", "title": "Benedetto Cairoli", "text": "Benedetto Cairoli\n\nBenedetto Cairoli (28. února 1825 Pavia - 8. srpna 1889 Capodimonte u Neapole) byl italský politik, trojnásobný premiér (1878, 1879 a 1880-1881), dvojnásobný ministr zahraničních věcí (1879 a 1880-1881).\n\nV mládí patřil do organizace Mladá Itálie, roku 1848 bojoval jako dobrovolník ve válce s Rakouskem. Byl členem risorgimenta, po nepokojích v Miláně 1853 odjel do Švýcarska a v roce 1854 emigroval do Piemontu, kde se seznámil s Garibaldim. V roce 1860 se zúčastnil expedice tisíce na Sicílii. Roku 1861 se stal poslancem italského parlamentu jako jeden z hlavních reprezentantů umírněné levice – byl spojen s Garibaldim a zároveň vyhlásil loajalitu k savojské dynastii. V roce 1866 jako dobrovolník bojoval v prusko-rakouské válce, roku 1878 zastával funkci premiéra, pak v roce 1879 a 1880-1881 současně premiéra a ministra zahraničních věcí. Rozhodl o nevměšování Itálie do koloniální politiky evropských mocností v Africe, což spolu s absencí reakce na vojenskou akci Francie v Tunisku vedlo k pádu jeho vlády.\n\nV boji za nezávislost Itálie bojovali a padli jeho čtyři bratři: Luigi Ernesto, Enrico a Giovanni.\n\n"}
{"id": "1314572", "url": "https://cs.wikipedia.org/wiki?curid=1314572", "title": "Kanton Arras-3", "text": "Kanton Arras-3\n\nKanton Arras-3 ( ) je francouzský kanton v departementu Pas-de-Calais v regionu Hauts-de-France. Tvoří ho 15 obcí a část města Arras. Zřízen byl v roce 2015.\n\n"}
{"id": "1314577", "url": "https://cs.wikipedia.org/wiki?curid=1314577", "title": "Červen 2017", "text": "Červen 2017\n\n\n\n\n\n\n\n\n\n\n\n\n\n\n\n"}
{"id": "1314584", "url": "https://cs.wikipedia.org/wiki?curid=1314584", "title": "Weywot", "text": "Weywot\n\nWeywot je měsíc planetky Quaoar, která obíhá v Kuiperově pásu za dráhou Neptunu. Weywot je relativně malý měsíc, jehož průměr dosahuje přibližně 74 km. Jeho hmotnost činí 1/2000 Quaoaru. Jeho objev oznámili astronomové Michael Brown a Terry-Ann Suerová 22. února 2007. Jméno měsíce vybírali příslušníci kmene Tongva, kteří se rozhodli pro jméno boha nebes Weywota, syna boha Quaoara. Mezinárodní astronomická unie nové jméno oficiálně zveřejnila 4. října 2009. Michael Brown se domnívá, že satelit pravděpodobně vznikl po srážce Quaoaru s jiným tělesem, během níž Quaoar přišel o velkou část svého pláště.\n"}
{"id": "1314588", "url": "https://cs.wikipedia.org/wiki?curid=1314588", "title": "Barkerův ranč", "text": "Barkerův ranč\n\nBarkerův ranč se nachází v Národním parku Death Valley ve východní Kalifornii.\n\nNa Barkerově ranči se nacházely zeleninové zahrady, nádrž na vodu, přístřešek a dvě kamenné budovy, ve kterých byla kamna a koupelna se sprchou a umyvadlem.\n\nO Barkerově ranči se Charles Manson dozvěděl od Catherine Gilliesové, vnučce Arlene Barkerové. Manson o Barkerově ranči mluvil jako o bezpečném místě, poblíž kterého se má nacházet bezedná jáma, do které se on a Rodina mají schovat a setrvat v ní až do konce apokalyptického Helter Skelter.\n\nCharles Manson s Rodinou se sem nastěhoval první zářijový týden roku 1969 poté, co losangeleská policie 16. srpna provedla zátah na Spahnově ranči a zabavila většinu písečných bugin. Kvůli malému prostoru na Barkerově ranči se museli zabydlet i na vedlejším Myersově ranči. Na svou přítomnost v Údolí smrti upozornila Rodina správce národního parku 19. září zapálením stroje na přesun zeminy. O dva dny později ranger Dick Powell viděl auto, kterým žháři přijeli ke stroji a zjistil, že poznávací značka k vozu nepatří. Rangeři tak uvědomili kalifornskou dálniční policii. 29. září se tedy na Barkerův ranč vydali správce parku Dick Powell a James Pursell z kalifornské dálniční policie. V poušti se setkali s Crockettem a Postonem, kteří jim pověděli o nebezpečné hippie komunitě vedené Charlesem Mansonem, ale neměli dojem, že si strážníci uvědomili závažnost jejich tvrzení, a proto se 3. října vydali do Independence za zástupcem šerifa Inyo County Donem Wardem. V té době už však důstojníci z kalifornské dálniční policie, správy národního parku a z policejního oddělení šerifa Inyo County plánovali zátah na ranč, který se měl uskutečnit 10. října. Ward jejich výpovědi nahrál na magnetofon a nechal jít.\n\n10. října okolo čtvrté hodiny ranní začal zátah na Barkerův a sousední Myersův ranč, který Rodina také obývala. Při zátahu bylo nalezeno jedenáct aut, z nichž osm kradených, zásoby zbraní, benzinu a jídla, dvě děti, Ze Zo Ze a Ivan, a dvě ženy, které se v noci ztratili v poušti při pokusu o útěk, Kitty Lutesingerová a Stephanie Schramová. Celkem bylo zatčeno 13 lidí. Druhý zátah byl proveden 12. října a bylo při něm zatčeno 11 lidí, včetně Bruce Davise, Johna Philipa Haughta, Dianne Lakeové a Charlese Mansona.\n"}
{"id": "1314589", "url": "https://cs.wikipedia.org/wiki?curid=1314589", "title": "Kaple Panny Marie (Dobrovíz)", "text": "Kaple Panny Marie (Dobrovíz)\n\nKaple Panny Marie v Dobrovízi (někdy též označovaná jako kaple Blahoslavené Panny Marie) je barokní jednolodní stavba z poloviny 18. století. Kaple slouží jako filiální kostel v unhošťské farnosti. Bohoslužby se konají pouze při zvláštních příležitostech. \n\nOd roku 1965 je kaple zapsána jako kulturní památka.\n\nV polovině 18. století patřila obec Dobrovíz koleji svatého Klimenta, resp. jejímu semináři svatého Václava. Právě z prostředků této koleje byla kaple postavena. V letech 1908 až 1909 prošel exteriér i interiér stavby kompletní rekonstrukcí.\n\nJedná se o jednolodní stavbu na obdélníkovém půdorysu, loď se směrem ke kněžišti mírně zužuje, zaklenuta je českou plackou. Po její straně je kazatelna, v zadní části pak dřevěný kůr. Kněžiště je navrženo jako pětiboké a zastropeno je polokulovitou klenbou, nad níž se tyčí čtyřboká věž s cibulovou střechou, na samém vrcholku je ukončena lucernou. Nad hlavním průčelím je barokní volutový štít, v bočních stěnách lodi je po jednom okně na každé straně.\n\nUvnitř kněžiště se nachází rokokový oltář se zaskleným výklenkem a sochou Piety. Součástí oltáře jsou tři zasklené nádoby s relikviemi. Ve výklencích v blízkosti hlavního vchodu jsou rozměrné sochy Panny Marie a její matky svaté Anny.\n\n"}
{"id": "1314590", "url": "https://cs.wikipedia.org/wiki?curid=1314590", "title": "Luis Fonsi", "text": "Luis Fonsi\n\nLuis Fonsi (* 15. března 1978 San Juan), pravým jménem Luis Alfonso Rodríguez López-Cepero, je portorický zpěvák, skladatel a herec. Nejvíce se proslavil písní „Despacito“, jež se stala celosvětovým hitem a díky které vyhrál čtyři Latin Grammy Awards. Na této skladbě spolupracoval s rapperem Daddym Yankeem.\n\nOd svého dětství byl členem chlapecké kapely Menudo. Fonsiho první sólové album \"Comenzaré\", které bylo vydáno roku 1998, získalo značný úspěch na Portoriku a v celé Latinské Americe.\n\nV roce 2017 vydal skladbu \"Échame La Culpa\" s americkou zpěvačkou Demi Lovato, která účinkovala jako hudební doprovod.\n\n\n\n\n\n\nDne 3. června 2006 vstoupil do manželství s herečkou Adamari López. Manželství bylo rozvedeno dne 8. listopadu 2010. Se svoji druhou manželkou Águedou López mají dceru Mikaelu López-Cepero, která se narodila dne 20. prosince 2011 v Miami na Floridě.\n\n"}
{"id": "1314592", "url": "https://cs.wikipedia.org/wiki?curid=1314592", "title": "Kamarán", "text": "Kamarán\n\nKamarán () je největší jemenský ostrov v Rudém moři. Má protáhlý tvar zhruba od severu k jihu se šířkou až 8 kilometrů a délkou 22,4 kilometru, přičemž pevnině Arabského poloostrova, jehož šelfu je částí, se nejvíce přibližuje na svém jižním konci. Celková plocha ostrova je 108 čtverečních kilometrů a k roku 2004 měl přibližně 2,5 tisíce stálých obyvatel.\n\nStálé osídlení zde založili v 16. století Portugalci. V 19. století patřil ostrov Osmanské říši, která zde vybudovala karanténní stanici pro poutníky z východní Afriky, jižní Asie a jihovýchodní Asie, kteří vykonávali pouť do Mekky po moři.\n\nV červnu 1915 byl ostrov obsazen britskými vojáky z Adenu a Británie jej pak neformálně spravovala až do roku 1967, kdy Aden získal nezávislost. Jeho formální status byl nejistý od Lausannské smlouvy z roku 1923, která jasně nespecifikovala jeho budoucnost. Po získání samostatnosti byl Kamarán součástí Jihojemenské lidové republiky, než jej v roce 1972 zabrala Jemenská arabská republika. Od roku 1990 je součástí spojeného Jemenu.\n"}
{"id": "1314595", "url": "https://cs.wikipedia.org/wiki?curid=1314595", "title": "Guémappe", "text": "Guémappe\n\nGuémappe je francouzská obec v departementu Pas-de-Calais v regionu Hauts-de-France. V roce 2014 zde žilo 347 obyvatel.\n\nSousední obce jsou: Héninel, Chérisy, Monchy-le-Preux, Vis-en-Artois a Wancourt.\n\n\"Počet obyvatel\"\n\n"}
{"id": "1314599", "url": "https://cs.wikipedia.org/wiki?curid=1314599", "title": "Stanislav Biman", "text": "Stanislav Biman\n\nStanislav Biman (* 30. října 1938 Dvůr Králové nad Labem) je český historik. Ve své odborné praxi se zaměřuje na vzájemné soužití českého a německého národa. Věnuje se také vojenské historii a z této tematické oblasti napsal i několik povídek a reportáží.\n\nBiman je autorem například těchto děl:\n"}
{"id": "1314600", "url": "https://cs.wikipedia.org/wiki?curid=1314600", "title": "II. třída okresu Uherské Hradiště", "text": "II. třída okresu Uherské Hradiště\n\nII. třída okresu Uherské Hradiště také Okresní přebor okresu Uherské Hradiště je fotbalová soutěž, které se mají právo účastnit kluby z okresu Uherské Hradiště. Spolu s dalšími II. třídami z jiných okresů představuje v hierarchii českých fotbalových soutěží 8. nejvyšší stupeň.\n\nVítěz postupuje do I. B třídy Zlínského kraje, sestupující celky (jejich počet se může každou sezónu lišit) padají do III. třídy okresu Uherské Hradiště.\n\nÚčastnických 14 mužstev se utká každý s každým dvakrát, jednou na domácím a jednou na soupeřově hřišti. Celkem každý tým sehraje za sezónu 26 zápasů.\n\n"}
{"id": "1314602", "url": "https://cs.wikipedia.org/wiki?curid=1314602", "title": "Bettino Ricasoli", "text": "Bettino Ricasoli\n\nBaron Bettino Ricasoli (9. března 1809 Florencie - 23. října 1880 zámek Brolio v Toskánsku) byl italský politik a dvakrát premiér Itálie (1861-1862 a 1866-1867).\n\nByl přední osobností éry risorgimenta, v roce 1859 zastával post ministra vnitra Toskánska a v roce 1860 premiéra Toskánska jmenovaného králem Viktorem Emanuelem II. Po smrti Camilla Cavoura v červnu 1861 se stal ministerským předsedou Italského království (1862). Znovu byl premiérem Itálie v letech 1866-1867.\n\n"}
{"id": "1314603", "url": "https://cs.wikipedia.org/wiki?curid=1314603", "title": "Urbano Rattazzi", "text": "Urbano Rattazzi\n\nUrbano Rattazzi (20. června 1808 Alessandria – 5. června 1873 Frosinone) byl piemontský právník, italský politik a dvakrát italský premiér v letech 1862 a 1867.\n\nBěhem jara národů 1848 byl zvolen poslancem parlamentu Sardinie, v padesátých letech 19. století zastával různé ministerské posty ve vládě Cavoura, po jehož smrti a rezignaci Bettina Ricasoliho se stal premiérem i přes své zuřivě antiklerikální a radikální názory. Když krátce poté Giuseppe Garibaldi vytáhl na Řím obsazený Francouzi, Rattazzi tuto akci podpořil, ale později změnil svůj názor a poslal vojáky, aby zastavili Garibaldiho, který byl zraněn v bitvě u Aspromonte. To vedlo k tomu, že veřejnost donutila Rattazziho k rezignaci. V roce 1867 byl Rattazzi opět jmenován premiérem, a v té době Garibaldi s jeho svolením znovu podnikl pochod na Řím, ale pak Rattazzi ještě jednou změnil názor a nařídil Garibaldiho zatknout. Ani tentokrát jeho krok veřejnost nepřijala a Rattazzi rezignoval podruhé. \n\n"}
{"id": "1314604", "url": "https://cs.wikipedia.org/wiki?curid=1314604", "title": "Luigi Carlo Farini", "text": "Luigi Carlo Farini\n\nLuigi Carlo Farini (22. října 1812 Russi – 1. srpna 1866 Quarto) byl italský lékař, historik a politik, předseda vlády od 8. prosince 1862 do 24. března 1863.\n\nStudoval medicínu v Bologni. V roce 1845 napsal manifest hnutí Rimini usilujícího o reformu Církevního státu. Po porážce tohoto hnutí byl osobním lékařem Jeroma Bonaparta a cestoval po Evropě. Po amnestii vyhlášené v 1846 nově zvoleným papežem Piem IX. se vrátil do Itálie, pracoval jako lékař a vykonával několik veřejných úřadů v Římě. V letech 1849-1865 byl poslancem parlamentu Piemontu za město Turín. V roce 1850 napsal radikálně kontrarevoluční brožuru \"Storia della stato romano dal 1815 al 1850\" (Dějiny římského státu od roku 1815 do roku 1850); podporoval tehdy Cavoura, spolu s nímž se podílel na práci vlády Massima d'Azgelia jako ministr školství (od října 1851 do května 1852). V roce 1859 byl jmenován piemontským diktátorem Modeny v souvislosti se zahájením války s Rakouskem, později byl Cavourem jmenován guvernérem Neapole. Od prosince 1862 do března roku 1863 i přes špatný zdravotní stav zastával post premiéra Itálie, pak odstoupil z funkce, aby mohl pokračovat v léčbě.\n\n"}
{"id": "1314605", "url": "https://cs.wikipedia.org/wiki?curid=1314605", "title": "Římskokatolická farnost Svojanov", "text": "Římskokatolická farnost Svojanov\n\nŘímskokatolická farnost Svojanov je územním společenstvím římských katolíků v litomyšlském vikariátu královéhradecké diecéze.\n\nPlebánie ve Svojanově je prvně doložena již ve 13. století. Část Svojanova - Starý Svojanov, je starší, než hrad a vesnice \"Svojanov\". Zatímco ve Starém Svojanově se nachází gotický kostel sv. Mikuláše s dobře dochovanými gotickými nástěnnými malbami, ve Svojanově (kde je fara) stojí barokní kostel sv. Petra a Pavla, postavený v roce 1786. Počátkem 21. století bylo uvažováno o sloučení nedaleké farnosti Bělá nad Svitavou s farností svojanovskou, od čehož ale bylo upuštěno pro značné rozdíly (mimo jiné rozdílnou \"kulturní orientaci\") mezi oběma farnostmi. Ke Svojanovu byly nakonec afilovány pouze původně samostatné farnosti \"Rohozná\" a \"Stašov\".\n\nFarnost má sídelního duchovního správce, který zároveň ex currendo spravuje farnost Bělá nad Svitavou.\n\n"}
{"id": "1314606", "url": "https://cs.wikipedia.org/wiki?curid=1314606", "title": "Marco Minghetti", "text": "Marco Minghetti\n\nMarco Minghetti (8. listopadu 1818 Bologna – 10. prosince 1886 Řím) byl italský politik, dvakrát premiér Itálie (v letech 1863-1864 a 1873-1876).\n\nBěhem pobytu v Paříži v mládí se setkal s italskými vlastenci v exilu, po návratu do vlasti studoval na Boloňské univerzitě. Během jara národů v roce 1848 byl členem revoluční vlády Římské republiky, ale brzy odstoupil, aby se mohl připojit k piemontsko-sardinské armádě bojující s Rakušany, a vrátil se pak do Říma. Po porážce revoluce pokračoval ve studiu a cestování.\n\nV roce 1859 ho Cavour jmenoval generálním tajemníkem piemontského ministerstva zahraničí. Po úspěchu francouzsko-italské kampaně proti Rakousku byl předsedou osvobozenecké rady Romagny, v níž zůstal až do začlenění Romagny do království piemontsko-sardinského. Pak se stal ministrem vnitra rozšířené monarchie a v roce 1863 premiérem spojeného italského království. Jeho role v přenesení hlavního města z Turína do Florencie vzbudila všeobecný odpor z důvodu skrytého záměru rezignovat na Řím jako hlavní město sjednocené Itálie. To si vynutilo jeho rezignaci 23. září 1864. V roce 1869 byl ministrem zemědělství a v letech 1873-1876 znovu premiérem. Za jeho vlády došlo k postupnému politickému sbližování s Rakousko-Uherskem a Německem, což nakonec vedlo k vytvoření trojspolku (1882). Mimo to zaváděl reformy směřující k vytvoření vyrovnaného rozpočtu, ale zároveň nařizoval svévolná opatření proti politické opozici, což v březnu 1876 vedlo ke konečné ztrátě premiérského postu. Několik let pak působil jako představitel opozice proti levicovým vládám Agostina Depretisa a jeho nástupců.\n\n"}
{"id": "1314607", "url": "https://cs.wikipedia.org/wiki?curid=1314607", "title": "Kostel svatého Martina (Ćwiklice)", "text": "Kostel svatého Martina (Ćwiklice)\n\nKostel svatého Martina z 15. století byl postaven v obci Ćwiklice, gmina Pszczyna, okres Pszczyna, Slezské vojvodství a náleží do děkanátu Miedźna, arcidiecéze katovická, je farním kostelem farnosti Svatého Martina v Ćwiklicích.\n\nDřevěný kostel je v seznamu kulturních památek Polska pod číslem 28/485 z 28. 4. 1948 a je součástí Stezky dřevěné architektury v Slezském vojvodství.\n\nPrvní zmínka pochází z roku 1326. Kostel (současný) byl postaven na místě původního kostela. Dlouhou dobu se předpokládalo, že byl postaven na přelomu 16. a 17. století, avšak novodobé bádání pomocí dendrochronologie byla stanovena doba výstavby na období let 1464–1466. Ćwiklický kostel spolu s kostelem v Łaziskách jsou pravděpodobně nejstaršími dřevěnými roubenými kostely ve Slezsku. Kostel byl postaven v gotickém slohu, ale během doby prošel mnoha změnami. Přestavby byly provedeny v 18. století a následně na přelomu 19. a 20. století. V roce 2010 povodeň zničila základy a podlahu svatyně. Od roku 2010 probíhala rekonstrukce kostela do roku 2014. Restaurátorské práce na polychromiích pokračovaly do roku 2015.\n\nJednolodní orientovaná dřevěná roubená stavba je ukončena kněžištěm, ke kterému ze severní strany přimyká kruchta – dřívější sakristie. Z jižní strany byla přistavěna sakristie skeletové konstrukce. Loď kostela má čtvercový půdorys, na epištolní straně byla později přistavěna kaple. Střecha je sedlová krytá šindelem. Do západního průčelí je vsazená věž (čtvercový půdorys) sloupové konstrukce krytá bání s lucernou.\n\nVýzdoba kostela pochází z poloviny 18. století. Uvnitř se nacházejí tři pozdně barokní oltáře. Hlavní oltář s obrazem patrona kostela sv. Martinem z Tours a dva boční oltáře zasvěcené Panně Marii a Ukřižování. V boční kapli se nachází triptych z 15. století Panna Marie s Dítětem. Oltář pod věží je zasvěcen sv. Barboře. Dveře vedoucí do boční kaple jsou opatřeny zámky a kováním z 15. století. Rokoková křtitelnice má podobu anděla držícího urnu, rovněž ambon je rokokový.\n\nStěny kostela jsou zdobeny polychromií z konce 17. století, v kněžišti jsou výjevy ze života sv. Martina a obrazy apoštolů, v lodi jsou výjevy Utrpení Páně s obrazy apoštolů. V sedmdesátých letech 20. století byl zničen starý strop lodi, na kterém byla polychromie korunování Panny Marie. V době oprav a rekonstrukce kostela byly části tohoto obrazu nalezeny v podlaze věže. 26. ledna 2015 byla restaurovaná polychromie vrácena na původní místo.\n\nPovodeň v roce 2010 přispěla k odkrytí krypty s ostatky 13 osob, která byla objevena při demontáži terakotové podlahy pod oltáři. Jedním zemřelým byl např. Mikołaj Kozłovski, zemřel 27. prosince 1670, majitel obce Ćwiklice. Také byly objeveny a restaurovány polychromie, které podle nápisů mohou být datovány do roku 1726.\n\nVarhany z roku 1982 nahradily původní z roku 1880, které vyrobil varhanář Heinrich Dürschlag a které se nacházejí v Muzeu slezských varhan při Hudební akademii v Katovicích.\n"}
{"id": "1314608", "url": "https://cs.wikipedia.org/wiki?curid=1314608", "title": "Kitsissuarsuit", "text": "Kitsissuarsuit\n\nKitsissuarsuit (zastarale \"Kitsigsuarssuit\", nebo , ) je ostrovní osada v kraji Qeqertalik v Grónsku. Nachází se na malém ostrově v zálivu Disko, asi 21 km severozápadně od Aasiaatu. V roce 2017 tu žilo 53 obyvatel.\n\nKitsissuarsuit byl založen v roce 1830 jako Hunde Ejlande, ale dříve existoval jako velrybářská stanice, založená v roce 1817. Název Kitsissuarsuit doslova znamená \"mnoho velkých psů\".\n\nPočet obyvatel Kitsissuarsuitu se snížil o více než 56% oproti počtu obyvatel z roku 1991 a o více než 47% oproti roku 2000.\n"}
{"id": "1314609", "url": "https://cs.wikipedia.org/wiki?curid=1314609", "title": "Alfonso La Marmora", "text": "Alfonso La Marmora\n\nAlfonso Ferrero La Marmora (18. listopadu 1804 – 5. ledna 1878) byl italský generál a státník, jedna z hlavních postav italského risorgimenta. Byl mladším bratrem generála Alessandra La Marmory.\n\nPo studiu na vojenské škole nastoupil službu v armádě království Sardinie v roce 1823 v hodnosti poručíka dělostřelectva. Od roku 1845 byl majorem, od roku 1848 brigádním generálem. Podílel se na různých bojových operacích piemontských vojsk proti Rakousku během první italské války za nezávislost. 5. srpna 1848 osvobodil krále Karla Alberta, uvězněného v revolučním Miláně.\n\nV období 1855−1856 velel sardinským oddílům účastnícím se krymské války. V době tzv. druhé italské války za nezávislost v roce 1859 byl velitelem vojsk Sardinie. Od roku 1861 do roku 1864 byl guvernérem Neapole. V období 1864 až 1866 byl italským premiérem ve dvou vládách. Po porážce u Custozy byl vyšetřován pro podezření z vlastizrady. Na svou obhajobu uveřejnil tajné dokumenty, což bylo považováno za porušení státního tajemství.\n"}
{"id": "1314611", "url": "https://cs.wikipedia.org/wiki?curid=1314611", "title": "Kamenoryt", "text": "Kamenoryt\n\nKamenoryt je stará technika tisku z výšky, která se používala v Číně od počátku 7. století (dynastie Tang) a později byla zdokonalena v Japonsku, kde přetrvala do konce 15. století. V evropské grafice jsou díla označená jako kamenoryt zhotovena litografickou rytinou nebo leptáním kamene.\nKamenorytem byla zhotovována ve východní Asii razítka vládnoucích dynastií. Pokud byla zhotovena z kamene, pak obvykle v talku (Shoushan), jadeitu, drahých kamenech nebo křišťálu. V lidovém umění přetrvává kamenoryt u Eskymáků, pro které je vhodné dřevo nedostupné.\nV Číně byl kamenoryt v měkkém kameni prováděn rytím a škrábáním. Byl užíván k reprodukci lineárních kreseb, které byly vytisknuty jako negativ na tmavém podkladu nebo kopírovány frotáží. V technicky dokonalejším japonském kamenorytu se po odrytí pozadí tiskla pozitivní tmavá kresba na světlém pozadí. Kamenoryt byl postupně nahrazen jednodušším dřevorytem. \n\nV článku byly užity údaje z anglické kategorie \"Chinese seal art\".\n\n"}
{"id": "1314612", "url": "https://cs.wikipedia.org/wiki?curid=1314612", "title": "Laura Boldriniová", "text": "Laura Boldriniová\n\nLaura Boldriniová (nepřechýleně Laura Boldrini; * 28. duben 1961, Macereta) je italská politička, novinářka a právnička.\nLaura Boldriniová se narodila se v regionu Marche ve střední Itálii. V roce 1985 ukončila studium právní vědy na římské univerzitě La Sapienza, posléze pracovala jako novinářka pro italskou veřejněprávní stanici RAI. Od roku 1989 pracovala pro Organizaci spojených národů (OSN), nejdříve však pro Organizaci pro výživu a zemědělství (FAO), v letech 1993–1998 pak pro Světový potravinový program (WFP), v letech 1998–2012 pro Úřad Vysokého komisaře OSN pro uprchlíky (UNHCR). \n\nV roce 2004 byla vyznamenána Řádem zásluh o Italskou republiku v hodnosti rytíře (italsky \"Cavaliere ordine al merito della Repubblica italiana\"). Při italských parlamentních volbách v roce 2013 se úspěšně ucházela o poslanecký mandát za stranu Sinistra Ecologia Libertà. Dne 16. března 2013 byla dokonce zvolena předsedkyní Poslanecké sněmovny Parlamentu Itálie.\n"}
{"id": "1314614", "url": "https://cs.wikipedia.org/wiki?curid=1314614", "title": "Penrhyn", "text": "Penrhyn\n\nPenrhyn, zvaný také Tongareva, je korálový atol v Polynésii, který je nejsevernějším ostrovem samosprávného území Cookovy ostrovy; nachází se téměř 1400 kilometrů od hlavního města Avarua. Laguna má rozlohu 233 km² (největší ze všech Cookových ostrovů) a dosahuje hloubky až 70 metrů, zatímco pevná zem zaujímá pouze 9,8 km². Počet lidí na ostrově se stále snižuje: v roce 1996 bylo napočítáno 604 obyvatel, kdežto v roce 2011 už jen 213. Nacházejí se zde dvě vesnice: Omoka, která je sídlem ostrovní rady, a Te Tautua. Obyvatelé jsou Polynésané, většina z nich se hlásí ke Křesťanské církvi Cookových ostrovů.\n\nOsídlení ostrova domorodci se datuje na konec 1. tisíciletí n. l.. Jako první Evropan zde přistál 8. srpna 1788 britský kapitán William Crofton Sever s lodí \"Lady Penrhyn\", podle níž dostal také název, domorodé jméno Tongareva znamená „Tonga na nebesích“. V roce 1856 vznesly na ostrov nárok Spojené státy americké v rámci Guano Islands Act. Roku 1864 Penrhyn napadly lodě peruánských otrokářů a odvlekly okolo tisícovky místních obyvatel. V roce 1888 byl vyhlášen britský protektorát, roku 1901 se stal Penrhyn spolu s ostatními Cookovými ostrovy součástí Nového Zélandu a v roce 1965 získalo souostroví na základě referenda rozsáhlou vnitřní samosprávu. V roce 1980 byla uzavřena smlouva o vytyčení hranic, kterou se Američané definitivně vzdali územních požadavků na Penrhyn. Do historie atolu vyšel také pobyt spisovatele Roberta Louise Stevensona v roce 1890 a obsazení americkou armádou za druhé světové války, kdy zde bylo vybudováno letiště.\n\nPenrhyn je plochý ostrov, nejvyšší bod dosahuje pouze pěti metrů nad mořem. Průměrná teplota činí 28 °C a roční úhrn srážek je 2130 mm. Půda je písčitá, vegetaci tvoří převážně pisonie, pandán a otočník, pěstuje se kokosovník ořechoplodý a chlebovník obecný. Ostrov je znám výrobou klobouků \"rito\" z kokosových vláken a produkcí černých perel, která však v 21. století značně poklesla v důsledku rozšíření vodního květu, významný je i rybolov.\n\n"}
{"id": "1314620", "url": "https://cs.wikipedia.org/wiki?curid=1314620", "title": "Adolf Michael Boehm", "text": "Adolf Michael Boehm\n\nAdolf Michael Boehm, taktéž Adolf Böhm,  (25. února 1861 Vídeň – 20. února 1927 Klosterneuburg) byl rakouský malíř a grafik, zakladatel Vídeňské secese. Vídeňskou secesi opustil roku 1905.\n\nStudoval na Akademii výtvarných umění ve Vídni.\n"}
{"id": "1314621", "url": "https://cs.wikipedia.org/wiki?curid=1314621", "title": "Indická reprezentace v pozemním hokeji", "text": "Indická reprezentace v pozemním hokeji\n\nIndická reprezentace v pozemním hokeji existuje od roku 1928, zpočátku jako zástupce Britské Indie a od roku 1948 nezávislé Indické republiky. Zřizuje ji organizace Hockey India, barvy dresů jsou bleděmodrá a bílá. Ve světovém žebříčku byli Indové v roce 2017 na šestém místě. \n\nIndové jsou historicky nejlepším účastníkem olympijských her, kde získali osm zlatých, jednu stříbrnou a dvě bronzové medaile. V letech 1928 až 1960 sehráli šňůru třiceti vítězných zápasů, kterou ukončila až porážka ve finále římského turnaje se sousedním Pákistánem. Významnými hráči byli Richard Allen, Dhyan Chand a Leslie Claudius, trojnásobní olympijští vítězové.\n\nDominance Indie a Pákistánu v pozemním hokeji skončila v sedmdesátých letech, kdy Mezinárodní hokejová federace rozhodla o tom, že se všechny soutěžní zápasy mají hrát na umělé trávě, která byla pro asijské země finančně těžko dostupná. Poslední olympijský titul získali Indové v Moskvě v roce 1980, kde devět zemí turnaj bojkotovalo na protest proti válce v Afghánistánu.\n\nNa mistrovství světa v pozemním hokeji mužů Indové vyhráli v roce 1975. Získali také tři zlaté medaile na Asijských hrách (1966, 1998 a 2014), v letech 2003 a 2007 byli mistry Asie, v roce 1995 vyhráli Jihoasijské hry a v letech 2010 a 2014 vybojovali stříbrné medaile na Hrách Commonwealthu. Ve Světové lize byli třetí v roce 2015 a v Hockey Champions Trophy druzí v roce 2016 a třetí v roce 1982.\n\n\n\n"}
{"id": "1314626", "url": "https://cs.wikipedia.org/wiki?curid=1314626", "title": "Monte Pollino", "text": "Monte Pollino\n\nMonte Pollino je druhá nejvyšší hora masivu Pollino a současně druhá nejvyšší hora Jižních Apenin. Leží na hranici regionů Basilicata a Kalábrie (na hranici provincií Potenza a Cosenza), na jihu Itálie.\nMonte Pollino leží v centrální části Národního parku Pollino.\n"}
{"id": "1314628", "url": "https://cs.wikipedia.org/wiki?curid=1314628", "title": "Patrick Strzoda", "text": "Patrick Strzoda\n\nPatrick Strzoda (* 5. ledna 1952 Thann) je francouzský politik, člen týmu Emmanuela Macrona, který je jako francouzský prezident automaticky spoluknížetem Andorry. Od roku 2017 by Strzoda jmenován oficiálním zástupcem spoluknížete Andorry za francouzského prezidenta. Jeho španělským kolegou je Josep Maria Mauri, který je oficiálním zástupcem urgellského biskupa.\n\nStrzoda je absolventem studia angličtiny na vysoké škole ve Franche-Comté a právnické fakulty Univerzity ve Štrasburku.\n\n"}
{"id": "1314635", "url": "https://cs.wikipedia.org/wiki?curid=1314635", "title": "Novouralsk", "text": "Novouralsk\n\nNovouralsk () je uzavřené město ve Sverdlovské oblasti v Ruské federaci. Při sčítání lidu v roce 2010 měl přes pětaosmdesát tisíc obyvatel.\n\nNovouralsk leží na evropské straně Uralu na řece Bunarce, přítoku Nějvy v povodí Obu. Od Jekatěrinburgu, správního střediska oblasti, je Novouralsk vzdálen bezmála sedmdesát kilometrů severozápadně. Nejbližší města v okolí jsou Verchnij Tagil zhruba 17 kilometrů severozápadně a Kirovgrad přibližně dvacet kilometrů severně.\n\nNovouralsk vznikl v roce 1941 založením průmyslového komplexu na výrobu lehkých slitin. Během druhé světové války sem byla navíc přesunuta letecká továrna z evropské části Sovětského svazu. V roce 1946 začala výstavba továrny na obohacený uran pro jaderné zbraně. Pro svůj strategický význam proto získal Novouralsk status uzavřeného města a krycí jméno \"Sverdlovsk-44\", jež se používalo až do roku 1994. Status uzavřeného města mu ale zůstal i po tomto datu.\n"}
{"id": "1314651", "url": "https://cs.wikipedia.org/wiki?curid=1314651", "title": "II. třída okresu Vsetín", "text": "II. třída okresu Vsetín\n\nOkresní přebor Vsetínského okresu (okresní přebor II. třídy) tvoří společně s ostatními skupinami II. třídy osmou nejvyšší fotbalovou soutěž v Česku. Je řízena Okresním fotbalovým svazem Vsetín. Hraje se každý rok od léta do jara se zimní přestávkou. Účastní se ji 14 týmů z okresu Vsetín. Každý s každým hraje jednou na domácím hřišti a jednou na hřišti soupeře, celkem se tedy hraje 26 kol. Nejlepší tým na konci sezóny postupuje do I. B třídy Zlínského kraje.\n\n"}
{"id": "1314655", "url": "https://cs.wikipedia.org/wiki?curid=1314655", "title": "II. třída okresu Prostějov", "text": "II. třída okresu Prostějov\n\n"}
{"id": "1314659", "url": "https://cs.wikipedia.org/wiki?curid=1314659", "title": "Revize zdvihacích zařízení", "text": "Revize zdvihacích zařízení\n\nZ důvodu splnění požadavku na zajištění bezpečného provozu zdvihacích zařízení, zejména při dodržení pracovních a provozních podmínek, musí být veškerá zdvihací zařízení podrobena pravidelným inspekcím, kdy jejich hlavním úkolem je včasné zjištění odchylek od bezpečného stavu. Revizní zkoušky se provádějí dle ČSN 27 0142.\n\nZákon č. 309/2006 Sb. dle § 4 ukládá, že stroje, technická zařízení, dopravní prostředky a nářadí musí být z hlediska bezpečnosti a ochrany zdraví vhodné pro práci, při které jsou používány.\n\n Lhůty pro provádění revizí a revizních zkoušek, pokud není místním předpisem uvedeno jinak.\n<nowiki>*</nowiki> prostředí je určeno provozovatelem jeřábu\n\nPřípadně změny lhůt revizí a revizních zkoušek může povolit orgán státního odborného dozoru na žádost provozovatele po projednání s revizním technikem. Lhůty revizí a revizních zkoušek je možno překročit nejdéle o 3 měsíce.\n\n"}
{"id": "1314660", "url": "https://cs.wikipedia.org/wiki?curid=1314660", "title": "Hal B. Wallis", "text": "Hal B. Wallis\n\nHal B. Wallis, původním jménem Aaron Blum Wolowicz (14. září 1898, Chicago – 5. října 1986, Rancho Mirage) byl americký filmový producent židovského původu. Jeho nejslavnějším filmem je romantické drama \"Casablanca\" z roku 1942. Je to jediný snímek, za nějž získal Oscara za nejlepší film. Celkem bylo na Oscara v této kategorii nominováno šestnáct jeho filmů (\"The Adventures of Robin Hood\", \"The Maltese Falcon\", \"Yankee Doodle Dandy\" ad.) Celkem jeho filmy získaly ve všech kategoriích přes 30 zlatých sošek Akademie. K jeho populárním snímkům patří i romantická komedie \"Barefoot in the Park\", westerny \"Gunfight at the O.K. Corral\" a \"True Grit\", nebo některé komedie s Elvisem Presleym (\"Easy Come, Easy Go\"; \"Girls! Girls! Girls!\"). Je považován za \"objevitele\" herců Burta Lancastera a Kirka Douglase.\n"}
{"id": "1314663", "url": "https://cs.wikipedia.org/wiki?curid=1314663", "title": "Billboard Music Awards 2017", "text": "Billboard Music Awards 2017\n\nPředávání cen Billboard Music Awards 2017 se konalo 21. května 2017 v T-Mobile aréně v Las Vegas. Ceremoniál byl vysílán stanicí ABC. Moderování se ujali Ludacris a Vanessa Hudgens. Nominace byly oznámeny 10. dubna 2017.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1314669", "url": "https://cs.wikipedia.org/wiki?curid=1314669", "title": "II. třída okresu Šumperk", "text": "II. třída okresu Šumperk\n\n"}
{"id": "1314671", "url": "https://cs.wikipedia.org/wiki?curid=1314671", "title": "Římskokatolická farnost Opatov v Čechách", "text": "Římskokatolická farnost Opatov v Čechách\n\nŘímskokatolická farnost Opatov v Čechách je územním společenstvím římských katolíků v litomyšlském vikariátu královéhradecké diecéze.\n\nPrvní písemná zmínka o Opatovu je z roku 1347, ves samotná je však zřejmě poněkud starší. Původní místní kostel byl v románském slohu, později byl několikráte přestavován, naposledy v 19. století. Barokní fara vznikla adaptací původního zámečku (podobný případ adaptace panského sídla na sídlo farnosti lze najít v jihočeském Lomci u Vodňan).\nZ Opatova pocházel Jan Deml. Jeho vnuk, kněz brněnské diecéze a spisovatel Jakub Deml (1878 - 1961) popisuje v Mohyle historii rodu. V kap. 19 podává popisnou črtu o tom, jak se s Pavlou Kytlicovou a bratrem Antonínem vypravili do Opatova, aby nalezli dědův rodný domek. Zároveň v textu popisuje přijetí na místní faře, rozhovory s tehdejším místním farářem a popisuje též dojem, který v něm zanechala účast na nedělní bohoslužbě v opatovském kostele.\n\n\nFarnost má sídelního duchovního správce, který je zároveň výpomocným duchovním v blízkém Koclířově. Materiální správa farnosti je obstarávána ex currendo z Koclířova.\n\n"}
{"id": "1314672", "url": "https://cs.wikipedia.org/wiki?curid=1314672", "title": "Frézování pařezu", "text": "Frézování pařezu\n\nFrézování pařezu je metoda mechanického odstranění pařezu. Oproti vypalování pařezu nabízí bezproblematické odstranění bez rizika klasického, ale i kořenového požáru. Nahrazuje také chemické odstranění a urychlení rozkladu přípravky typu pařezník. Na rozdíl od ostatních metod se jedná o okamžitou změnu bez zbytečných rizik podzemního hoření či chemického zamoření půdy. \nRychlost odstranění pařezu závisí na průměru pařezu, typu dřeva, stavu dřeva a typu frézy. Průměrný čas pro odstranění pařezu o průměru 50 cm s výškou 15 cm je okolo 30 minut s frézou Vermeer SC30PX.\nFrézy jsou mechanické a hydraulické. Mechanické frézy jsou poháněny klasickými řemeny, zatímco hydraulické jsou poháněny hydraulickými čerpadly. Ty zaručují vyšší výkon, plynulejší chod a bezpečnější práci. Obecně platí, že nad pařezy s průměrem nad 80cm se vyplatí pracovat s hydraulickou frézou. Mezi nejznámější výrobce patří Vermeer, Laski, FSI.\n"}
{"id": "1314674", "url": "https://cs.wikipedia.org/wiki?curid=1314674", "title": "Městské dívčí reformní reálné gymnasium", "text": "Městské dívčí reformní reálné gymnasium\n\nMěstské dívčí reformní reálné gymnasium je zrušené gymnázium v Praze-Smíchově v ulici Drtinova.\n\nRoku 1910 byl založen \"„Spolek pro zřízení a vydržování městského dívčího lycea na Smíchově“\". Jeho zakladatelem byl Dr. Prof. František Drtina, kterého kolegium zvolilo do ústavního kuratoria. V letech 1926–1928 postavil architekt Jaroslav Rössler pro ústav novou budovu. Od výročního roku 1930 neslo gymnázium Drtinovo jméno.\n\nOd roku 1945 sídlila v budově Střední pedagogická škola a od roku 1953 Základní škola.\n\n\n\n"}
{"id": "1314676", "url": "https://cs.wikipedia.org/wiki?curid=1314676", "title": "Mistrovství Evropy v ledním hokeji žen 1989", "text": "Mistrovství Evropy v ledním hokeji žen 1989\n\nMistrovství Evropy v ledním hokeji žen 1989 byl turnaj v ledním hokeji, který se konal od 4. do 9. dubna 1989 v Düsseldorfu a v Ratingenu v Západním Německu. Jednalo se o první mistrovství Evropy v ledním hokeji žen. Na turnaj se přihlásilo deset družstev. Šest postoupilo přímo a čtyři se střetla v kvalifikaci o dvě zbývající volná místa. Osm účastníků hrálo ve dvou skupinách jednokolově každý s každým, poté první dvě mužstva ze skupin postoupila do semifinále, zbylá mužstva hrála o 5.-8. místo. Vítězství si připsali hráčky Finska před hráčkami Švédska a domácími hráčkami Západního Německa.\n\nPřímo na turnaj se kvalifikovalo šest nejsilnějších týmů podle dosavadních výsledků, což byly abecedně Dánsko, Finsko,\nNorsko, Švédsko, Švýcarsko a domácí Západní Německo. Kvalifikaci absolvovali týmy Československa, Francie,\nNizozemska a Spojeného království. Kvalifikace proběhla v březnu 1989.\n\nPrvních pět celků si zajistilo postup na první mistrovství světa v ledním hokeji žen, které se konalo v následujícím roce 1990. Byli to týmy Finska, Švédska, Západního Německa, Norska a Švýcarska.\n"}
{"id": "1314684", "url": "https://cs.wikipedia.org/wiki?curid=1314684", "title": "Púchly", "text": "Púchly\n\nPříjmení Púchly, přechýleně Púchla, nosí více osobností:\n\n"}
{"id": "1314685", "url": "https://cs.wikipedia.org/wiki?curid=1314685", "title": "Relízán", "text": "Relízán\n\nRelízán či Ghalizan ( , , ) je město na severu Alžírska se 117,5 tisíci obyvatel (2007). Sídlo je hlavním městem stejnojmenné provincie a leží 280 km na západ od hlavního města Alžír na pokraji pouště Sahara. Oblast patří k nejchudším oblastem Alžírska.\n\nNedaleko města stojí montážní továrna na výrobu aut. Její stavba byla započatá v listopadu 2016 a od květnu 2017 továrna vyrábí. Slavnostně otevřena byla 27. července 2017. Postavil ji Volkswagen s místní firmou Sovac a její produkce pro africký trh zahrnuje modely Volkswagen Golf a Caddy, Seat Ibiza a Škoda Octavia. Octavia je zastoupena 13 procenty, tj. 26 auty denně a 2200 auty ročně. Od roku 2018 je v plánu rozšířit výrobu ještě o Škodu Fabii a Volkswagen Polo, čímž se zvýší výroba Škody na plánovaných 5500 vozů. Továrna v Relízánu už je patnáctou továrnou, kde se vyrábí vozy Škoda, a první v Africe. Zaměstnává 550 lidí a v plánu je až 1800, další místa vznikla v dodavatelských firmách.\n"}
{"id": "1314689", "url": "https://cs.wikipedia.org/wiki?curid=1314689", "title": "Penner", "text": "Penner\n\nPříjmení Penner, přechýleně Pennerová, může označovat:\n\n"}
{"id": "1314692", "url": "https://cs.wikipedia.org/wiki?curid=1314692", "title": "Jakub Jarolím", "text": "Jakub Jarolím\n\nJakub Jarolím (* 28. dubna 1995 Nový Jičín) je český ploutvový plavec, český vlajkonoš a držitel dvou medailí ze Světových her ve Vratislavi 2017, mistr světa z roku 2013 a bývalý držitel světového rekordu na trati 100BF a juniorského světového rekordu na 50BF, mnohonásobný mistr České republiky a držitel 8 českých rekordů.\n\nV roce 2015 získal titul Sportovní král Novojičínska.\n\n[[Kategorie:Juniorští mistři světa]\n[[Kategorie:Narození 28. dubna]]\n[[Kategorie:Narození 1995]]\n[[Kategorie:Narození v Novém Jičíně]]\n[[Kategorie:Žijící lidé]]\n[[Kategorie:Muži]]"}
{"id": "1314695", "url": "https://cs.wikipedia.org/wiki?curid=1314695", "title": "Tour de France 2017 – 1. etapa", "text": "Tour de France 2017 – 1. etapa\n\nPrvní etapa Tour de France 2017 se jela v sobotu 1. července. Byla to 14 km dlouhá časovka v německém Düsseldorfu. Zvítězil Brit Geraint Thomas o 5 sekund před Švýcarem Küngem.\n\nNáročná časovka v dešti přinesla mnoho pádů. Nejhůře skončili Alejandro Valverde a Ion Izaguirre, kteří museli odstoupit.\n\n\"Dosud bez bodovaného vrcholu\"\n\n\"Cena neudělena\"\n\n"}
{"id": "1314696", "url": "https://cs.wikipedia.org/wiki?curid=1314696", "title": "Maty Dio", "text": "Maty Dio\n\nMaty Dio (* 26. června 1973 Nitra) je italsko-slovenský výtvarník, scenárista, básník, učitel, divadelní herec a aktivista věnující se otázce lidských práv a specificky práv trans* lidí.\n\nDětství prožil v Jelšovcích a Topoľčanech.\n\nVystudoval Střední pedagogickou školu v Modre, z důvodu emigrace do Velké Británie nedokončil studium na Pedagogické fakultě v Nitre. Žil ve Velké Británii, v Itálii a ve Španělsku. Studoval výtvarné umění pod vedením Martina Fábika.\n\nVěnuje se volné tvorbě, která je součástí soukromých sbírek zejména v Číně a v USA. Pravidelně se účastní projektu Dny otevřených atelierů Jihočeského kraje. Vystavoval na Slovensku, ve Španělsku, v České republice a v Rakousku. Ve výtvarné tvorbě se zaměřuje na ženský akt a portrét, pracuje v médiích fotografie, koláž, olej, akryl a tuž.\n\nJako herec a performer je, spolu s Danielem Tůmou, součástí divadelní skupiny DADA (Drag Addicts Divadelní Alternativa). Spolupracoval na scénářích divadelních her \"Eva a Králové\", \"Virtuální Terapie\", \"Hotel X\" a \"Politický Coming Out\". Divadelní hra \"Karel a Karol\" je jeho osobním projektem, s premiérou 8. srpna 2017 ve Venuši ve Švehlovce. Jeho absurdní drama \"MANNuscript\" o rodině Mannových mělo premiéru 9. srpna 2018 ve Venuši ve Švehlovce, v Praze. Zúčastnil se filmových projektů Adolfa Ziky \"Země Česká, domov Tvůj!\" a měl epizodní roli ve filmu \"Burácení\".\n\nOd roku 2009 se venuje aktivizmu v oblasti lidských práv. Od roku 2013 je členem Výboru pro sexuální menšiny Rady vlády pro lidská práva a spolu s Danielem Tůmou je také zakládajím členem spolku TransFusion. V dubnu 2015 podali Evropskému institutu sociálních práv hromadnou stížnost na Českou republiku v kauze povinných kastrací a sterilizací trans* lidí.\n\nŽije v Českém Krumlově. Má čtyři děti – syny Federico Stefano (výtvarník, hudebník, a kytarista) a Filippo Alberto (výtvarník a sochař) a dcery Paloma Maya (výtvarnice a scénografka) a Neroli Dante.\n\n \n"}
{"id": "1314697", "url": "https://cs.wikipedia.org/wiki?curid=1314697", "title": "Pod", "text": "Pod\n\nSlovo pod (či zkratka POD) může označovat:\n\n"}
{"id": "1314701", "url": "https://cs.wikipedia.org/wiki?curid=1314701", "title": "Peoplemetr", "text": "Peoplemetr\n\nPeoplemetr (nebo také TV metr) je zařízení, pomocí kterého se měří televizní sledovanost. Zachycuje, na co se lidé v domácnostech dívají v televizi, a tato data odesílá centrále, která je následně zpracovává. Výstupem peoplemetrových měření je přehled o úspěšnosti televizních stanic i jejich jednotlivých pořadů v rámci vysílání. \nTyto údaje slouží zejména televizním stanicím, které podle nich mohou upravovat programovou skladbu, a dále také zadavatelům reklamy. \n\nPeoplemetr je malý elektronický přístroj, který je napojený na televizi. Průběžně monitoruje, co který divák právě sleduje v televizi. Tyto údaje následně automaticky odesílá do centrály. Peoplemetr eviduje sledovanost každého člena domácnosti zvlášť – každý rodinný příslušník má své tlačítko na ovladači, kterým při svém příchodu k televizi „přihlásí“ svou přítomnost. \n\nVýzkum sledovanosti se na našem území provádí od poloviny 60. let 20. století. Tehdy se k výzkumu využívalo telefonické dotazování, kdy tazatelé volali lidem s dotazem, na co se v televizi dívali.\n\nTelefonáty nahradila Československá televize v roce 1972 kontinuálním výzkumem prováděným deníčkovou metodou. Do takzvaných deníčků (dotazníků) si diváci sami zaznamenávali, na co se dívali v televizi. V realizaci průzkumu hrály významnou roli poštovní doručovatelky, které oslovovaly diváky, aby se průzkumu zúčastnili. \nOd roku 1997 se sledovanost v Česku měří elektronicky. \n\nPeoplemetr má doma určitý vzorek náhodně vybraných domácností, které reprezentují chování celé televizní populace na území daného státu. V Česku má tento přístroj doma přes 4 tisíce lidí, což představuje přes 1800 domácností. Aby byl vzorek zobecnitelný na celou televizní populaci, musí struktura peoplemetrového panelu odpovídat složení televizních diváků. Vzorek tak reprezentuje populaci z hlediska demografického, geografického či socioekonomického a také z hlediska chování a příjmu televizního signálu. Výsledky měření lze proto pokládat za objektivní, co se týče chování televizních diváků na území daného státu. \n\nTímto způsobem se provádí měření ve všech vyspělých zemích světa.\n\nZ důvodu věrohodnosti realizují zjišťování sledovanosti nezávislé firmy. Projekt měření v Česku realizuje společnost Nielsen Admosphere pro Asociaci televizních organizací (ATO). \n\nVýstupem peoplemetrového měření je přehled o sledovanosti, potažmo úspěšnosti televizních stanic i jednotlivých pořadů v rámci televizního vysílání. Tyto výsledky jsou pravidelně zveřejňovány zadavatelem měření, a to například v týdenních či měsíčních přehledech sledovanosti, které zadavatel zpravidla zveřejňuje na svých webových stránkách.\n\nMezi nejznámější výstupy patří takzvané koláčové grafy. Ty obsahují data o sharu (tedy podílu populace na sledovanosti) a ratingu (tedy počtu diváků) jednotlivých programů. \n\n"}
{"id": "1314704", "url": "https://cs.wikipedia.org/wiki?curid=1314704", "title": "Irving Thalberg", "text": "Irving Thalberg\n\nIrving Grant Thalberg (30. května 1899, New York – 4. září 1936, Santa Monica) byl americký filmový producent židovského původu. Třikrát získal za své filmy Oscara za nejlepší film: \"The Broadway Melody\" (1928–29), \"Grand Hotel\" (1931–32) a \"Mutiny on the Bounty\" (1935). Dalších deset jeho snímků bylo na tuto cenu nominováno (\"Romeo and Juliet\", \"The Good Earth\" ad.) Od roku 1927 byla jeho manželkou herečka Norma Shearerová. Ke dvěma filmům napsal i scénář (\"The Trap\", \"The Dangerous Little Demon\"). Měl přezdívku \"krásný chlapec Hollywoodu\". Byl předobrazem hlavního hrdiny románu Francise Scotta Fitzgeralda \"Poslední magnát\".\n"}
{"id": "1314706", "url": "https://cs.wikipedia.org/wiki?curid=1314706", "title": "Wancourt", "text": "Wancourt\n\nWancourt je francouzská obec v departementu Pas-de-Calais v regionu Hauts-de-France. Žije zde obyvatel.\n\n\"Počet obyvatel\"\n\n"}
{"id": "1314707", "url": "https://cs.wikipedia.org/wiki?curid=1314707", "title": "Mistrovství Evropy v ledním hokeji žen 1991", "text": "Mistrovství Evropy v ledním hokeji žen 1991\n\nMistrovství Evropy v ledním hokeji žen 1991 byl turnaj v ledním hokeji, který se konal od 15. do 23. března 1991 ve Frýdku-Místku (VSH Frýdek-Místek) a v Havířově (Havířovský zimní stadion) v Československu. Jednalo se o druhé mistrovství Evropy v ledním hokeji žen. Na turnaj se přihlásilo deset družstev. Kvalifikace se nekonala a všech deset přihlášených družstev hrálo ve dvou skupinách jednokolově každý s každým, poté se mužstva umístěné ve skupinách na stejných místech utkali o konečné pořadí. Vítězství si připsali hráčky Finska před hráčkami Švédska a hráčkami Dánska.\n\nPrvních pět celků si zajistilo postup na druhé mistrovství světa v ledním hokeji žen, které se konalo v následujícím roce 1992. Byli to týmy Finska, Švédska, Dánska, Norska a Švýcarska. Zároveň se šestým Německem si tato družstva zajistila účast v elitní skupině A pro rok 1993, zatímco zbývající družstva byla v roce 1993 zařazena do skupiny B.\n"}
{"id": "1314709", "url": "https://cs.wikipedia.org/wiki?curid=1314709", "title": "Darryl F. Zanuck", "text": "Darryl F. Zanuck\n\nDarryl Francis Zanuck (5. září 1902, Wahoo – 22. prosince 1979, Palm Springs) byl americký filmový producent a scenárista švýcarského původu. Třikrát získal za své filmy Oscara za nejlepší film: \"How Green Was My Valley\" (1941), \"Gentleman's Agreement\" (1947) a \"Vše o Evě\" (1950). Dalších dvanáct jeho snímků bylo na tuto cenu nominováno (\"The Grapes of Wrath\", \"Alexander's Ragtime Band\", \"The Razor's Edge\" ad.). Psával scénáře pro populární komedie se psem Rin Tin Tinem. Byl jedním ze zakladatelů společnosti Twentieth Century Pictures, pozdější Twentieth Century Fox. \n"}
{"id": "1314710", "url": "https://cs.wikipedia.org/wiki?curid=1314710", "title": "Loupež ve velkém stylu", "text": "Loupež ve velkém stylu\n\nLoupež ve velkém stylu (v anglickém originále Going in Style) je americký komediální film z roku 2017. Režie se ujal Zach Braff a scénáře Theodore Melfi. Snímek je remakem filmu \"Ve velkém stylu\" z roku 1979. Ve snímku hrají hlavní role Morgan Freeman, Michael Caine, Alan Arkin, Joey King, Matt Dillon, Christopher Lloyd, Ann-Margret a John Ortiz. \n\nFilm byl do kin oficiálně uveden 7. dubna 2017. V České republice měl premiéru 20. dubna 2017. Film získal smíšené recenze od kritiků a vydělal přes 82 milionů dolarů.\n\nFilm vydělal 44,6 milionů dolarů v Severní Americe a 36,7 milionů dolarů v ostatních oblastech, celkově tak vydělal 81,3 milionů dolarů po celém světě. Rozpočet filmu činil 25 milionů dolarů. V Severní Americe byl oficiálně uveden 7. dubna 2017, společně s filmy \"\" a \"The Case for Christ\". Za první víkend docílil čtvrté nejvyšší návštěvnosti, kdy vydělal 11,9 milionů dolarů. Druhý víkend vydělal 6,3 milionů dolarů. \n\nFilm získal smíšené recenze od kritiků. Na recenzní stránce Rotten Tomatoes získal z 134 započtených recenzí 46 procent s průměrným ratingem 5,3 bodů z deseti. Na serveru Metacritic snímek získal z 31 recenzí 50 bodů ze sta. Na Česko-Slovenské filmové databázi snímek získal 72%. Na stránce CinemaScore získal známku za 2+, na škále 1+ až 5.\n"}
{"id": "1314711", "url": "https://cs.wikipedia.org/wiki?curid=1314711", "title": "Albertavenator", "text": "Albertavenator\n\nAlbertavenator (\"lovec z Alberty\") byl rod menšího teropodního dinosaura, žijícího v období pozdní svrchní křídy (geol. stupeň maastricht) na území dnešní kanadské provincie Alberty (souvrství Horseshoe Canyon). Tento dravý troodontid byl vědecky popsán roku 2017. Zkameněliny byly objeveny již na počátku 90. minulého století, teprve ve zmíněném roce se ale ukázalo, že patří jinému rodu dinosaura než známému rodu \"Troodon\". Byl proto stanoven nový rod a druh, \"A. curriei\" (na počest kanadskému paleontologovi Philipu J. Curriemu). Nález prokazuje, že biodiverzita malých teropodů byla na konci křídy i v oblasti Alberty stále velmi vysoká.\n\nV roce 2018 byla publikována studie o vzácném objevu fosilních skořápek dinosauřích vajec ze souvrství Horseshoe Canyon (ootaxon \"Prismatoolithus levis\"), které zřejmě patřily druhu \"Albertavenator curriei\". Skořápky se podobají skořápkám vajec některých nelétavých ptáků a patřily zřejmě troodontidnímu teropodovi.\n\n\n"}
{"id": "1314712", "url": "https://cs.wikipedia.org/wiki?curid=1314712", "title": "Hotel Libenský (Poděbrady)", "text": "Hotel Libenský (Poděbrady)\n\nHotel Libenský je původně secesní hotel postavený v roce 1912 podle projektu architekta Jiřího Justicha z roku 1911 na náměstí Tomáše Garrigue Masaryka v Poděbradech. Centrální lázeňský hotel se nachází ve střední části lázeňského parku, přímo naproti květinovým hodinám, v sousedství funkcionalistického Hotelu Bellevue Tlapák. Provozovatelem a majitelem hotelu jsou Lázně Poděbrady, a.s..\n\nPoděbradské lázně byly založeny roku 1908. V blízkosti nejstarší budovy tzv. Knížecích lázní turecký podnikatel A. Arsinjan roku 1912 vystavěl Hotel U krále Jiřího. Hotel roku 1911 navrhl architekt Jiří Justich. Hotel měl 60 komfortně vybavených pokojů, v budově se také nacházela kavárna, vinárna a zahrada s tanečním parketem. Luxusní hotel byl od počátku využíván mnoha významnými osobnostmi veřejného života. Ukrajiští uprchlíci z ruské občanské války ve městě roku 1921 založili vlastní školu. Do roku 1924 využívali Hotel U krále Jiřího pro ubytování svých pedagogů a studentů. Několik let zde žila také básnířka Olena Teliha.\n\nRoku 1924 hotel koupily lázně, které jej přestavěly a rozšířili o moderní Vyšetřovací a léčebný ústav, založený a řízený Václavem Libenským. Ten zahájil provoz 26. dubna 1926. Roku 1969 byla budova přestavěna a rozšířena o nové severní křídlo. Zároveň byla přejmenována na Hotel Libenský. Roku 2015 byla dokončena rekonstrukce hotelu, po které má hotel kapacitu 211 lůžek ve 57 jednolůžkových a 78 dvoulůžkových pokojích a čtyřech apartmánech.\n\n\n\n"}
{"id": "1314715", "url": "https://cs.wikipedia.org/wiki?curid=1314715", "title": "Frances Marionová", "text": "Frances Marionová\n\nFrances Marionová (18. listopadu 1888, San Francisco – 12. května 1973, Los Angeles) byla americká spisovatelka, novinářka, filmová režisérka a scenáristka. Získala dvakrát Oscara za scénář, jednou za adaptovaný scénář k filmu \"The Big House\" (1930), jednou za originální scénář (\"story\") snímku \"The Champ\" (1931/32). Byla první ženou, která zlatou sošku Akademie za scénář obdržela a byla též prvním člověkem, který získal Oscara za scénář podruhé. Za první světové války byla válečnou reportérkou. K filmu ji otevřela cestu ženská hollywoodská průkopnice Lois Weberová. Byla blízkou přítelkyní Mary Pickfordové a režírovala též některé její rané filmy. V roce 1972, rok před smrtí, publikovala paměti nazvané \"Off With Their Heads: A Serio-Comic Tale of Hollywood\". \n"}
{"id": "1314717", "url": "https://cs.wikipedia.org/wiki?curid=1314717", "title": "CHiPs", "text": "CHiPs\n\nCHiPs je americký komediální film z roku 2017. Režie a scénáře se ujal Dax Shepard. Snímek je inspirován stejnojmenným seriálem, který se vysílal od roku 1977 do roku 1983. Ve snímku hrají hlavní role Dax Shepard a Michael Peña. Ve vedlejších rolích se poté objevují Rosa Salazar, Adam Brody a Vincent D'Onofrio. \n\nFilm měl premiéru ve Spojených státech 24. března 2017. V Čechách premiéru neměl. Film získal negativní recenze od kritiků a vydělal přes 25 milionů dolarů.\n\nFilm vydělal 18,6 milionů dolarů v Severní Americe a 6,9 milionů dolarů v ostatních oblastech, celkově tak vydělal 25,5 milionů dolarů po celém světě. Rozpočet filmu činil 25 milionů dolarů. V Severní Americe byl oficiálně uveden 24. března 2017, společně s filmy \"Život\", \"\" a \"Wilson\". Za první víkend docílil sedmé nejvyšší návštěvnosti, kdy vydělal 7,6 milionů dolarů. Druhý víkend vydělal 4 miliony dolarů.\n\nFilm získal negativní recenze od kritiků. Na recenzní stránce Rotten Tomatoes získal z 93 započtených recenzí 16 procent s průměrným ratingem 3,6 bodů z deseti. Na serveru Metacritic snímek získal z 26 recenzí 28 bodů ze sta. Na Česko-Slovenské filmové databázi snímek získal 60%. Na stránce CinemaScore získal známku 2-, na škále 1+ až 5.\n\n \n"}
{"id": "1314719", "url": "https://cs.wikipedia.org/wiki?curid=1314719", "title": "Německá ženská hokejová reprezentace", "text": "Německá ženská hokejová reprezentace\n\nNěmecká ženská hokejová reprezentace je výběrem nejlepších hráček ledního hokeje ze Německa. Na podzim 1990 se stala nástupcem Západoněmecké ženské hokejové reprezentace. Od roku 1991 se účastní mistrovství Evropy žen a od roku 1994 se účastní mistrovství světa žen. Nejlepší výsledek z tohoto šampionátu pochází z roku 2017, kdy německá ženská hokejová reprezentace vybojovala 4. místo. Má též 3 účasti na zimních olympijských hrách, kde v roce 2014 vybojovala 6. místo.\n\nNěmecko startovalo na třech ženských turnajích v ledním hokeji na zimních olympijských hrách. Jednou bylo vyřazeno v kvalifikaci.\nNa mistrovství světa startuje Německo od roku 1990. Hraje převážně v elitní skupině.\nNěmecko startovalo na čtyrech ročnících mistrovství Evropy a skončilo vždy mezi čtvrtým a šestým místech.\n"}
{"id": "1314720", "url": "https://cs.wikipedia.org/wiki?curid=1314720", "title": "Západoněmecká ženská hokejová reprezentace", "text": "Západoněmecká ženská hokejová reprezentace\n\nZápadoněmecká ženská hokejová reprezentace byl výběr nejlepších hráček ledního hokeje ze Západního Německa. Vznikla v roce 1988 a zúčastnila se prvního mistrovství Evropy a prvního mistrovství světa. V roce 1990 zanikla a jejím nástupcem se stala Německá ženská hokejová reprezentace\n\nNa mistrovství světa startovalo Západní Německo v roce 1990.\nNa mistrovství Evropy startovalo Západní Německo v roce 1989 a získalo bronzovou medaili.\n"}
{"id": "1314722", "url": "https://cs.wikipedia.org/wiki?curid=1314722", "title": "Ahmad Mansour", "text": "Ahmad Mansour\n\nAhmad Mansour (* 2. červenec 1976, Tira) je původem izraelský psycholog a spisovatel, žijící v Německu.\n\nAhmad Mansour vystudoval v letech 1996–1999 bakalářské studium filozofie, psychologie a sociologie na univerzitě v Tel Avivu, v magisterském studiu klinické psychologie pak dále pokračoval na Humboldtově univerzitě v Berlíně. Jako odborník na islamismus se zaobírá projekty a iniciativami proti islámskému radikalismu, útisku ve jménu cti a antisemitismem v muslimské společnosti.\n\nV roce 2016 obdržel německou Cenu Carla von Ossietzyho za mimořádný přínos v oblasti demokracii, tolerance a integrace. \n\nMansour je ženatý, žije a pracuje v Berlíně. \n\n\nV rozhovoru pro rakouský deník Der Standard uvedl v roce 2016 k zahalování dětí následující:\n\n"}
{"id": "1314724", "url": "https://cs.wikipedia.org/wiki?curid=1314724", "title": "II. třída okresu Brno-město", "text": "II. třída okresu Brno-město\n\n"}
{"id": "1314729", "url": "https://cs.wikipedia.org/wiki?curid=1314729", "title": "Concejo de la Mesta", "text": "Concejo de la Mesta\n\nHonrado Concejo de la Mesta (\"Počestná rada Mesty\") byla profesní organizace pastevců ovcí plemene merino ve středověké a raně novověké Kastilii. Založil ji v roce 1273 svým výnosem král Alfons X. Kastilský, zrušena byla v roce 1836. Název pochází z latinského výrazu \"mixta\", smíšený, protože jednotliví vlastníci dobytka vytvářeli velká společná stáda doprovázená ozbrojenými jezdci na koních. Příslušníci Mesty hnali svá stáda na zimní pastvu po pravidelných cestách zvaných \"cañadas\" do oblastí na jihu, získaných v průběhu reconquisty a převážně vylidněných. Španělsko se díky tomu stalo hlavním vývozcem ovčí vlny a v 16. století se odhaduje počet ovcí v zemi na tři miliony kusů. Mesta získala značný politický vliv a vlastníci ovcí si dokázali prosadit řadu výsad: byli zproštěni vojenské služby, měli vlastní soudy, nemuseli platit mýto, dokonce zemědělci nesměli ohrazovat své pozemky, aby nepřekáželi postupu stád. Privilegia Mesty však postupně vedla k úpadku zemědělství a zaostávání celé jednostranně orientované ekonomiky, činnost pastevců také způsobila rozsáhlé odlesnění španělského vnitrozemí. Podle Mesty dostalo název psí plemeno španělský mastin a kůň mustang.\n\n\n"}
{"id": "1314736", "url": "https://cs.wikipedia.org/wiki?curid=1314736", "title": "Tvoje tvář má známý hlas (4. řada)", "text": "Tvoje tvář má známý hlas (4. řada)\n\nČtvrtá řada zábavné televizní show Tvoje tvář má známý hlas se začala vysílat 2. září 2017. Finále proběhlo 18. listopadu 2017. Vítězkou se stala Berenika Kohoutová, která výhru 150 000 Kč věnovala Nadačnímu fondu Vrba.\n\nKaždý ze soutěžících si v každém kole vylosuje jednu známou osobnost, kterou v následujícím týdnu napodobí. Slouží jim k tomu profesionální tým maskérů, tanečníků a odborníků na zpěv a herectví. Jejich úkolem je napodobit ji tak, aby zaujala porotu, která na konci večera rozdá body od 1 až po 8. Soutěžící, který má za večer nejvíce bodů, vyhraje a přiděluje 25 000,- Kč libovolné charitativní společnosti. V případě remízy rozhoduje porota. O vítězi také rozhodují sami soutěžící, jelikož každý z nich má ještě pět speciálních bodů, které uděluje jednomu ze svých kolegů.\n\nBody se průběžně sčítají až do konce jedenáctého kola – semifinále, kdy čtyři účinkující s nejvyššími počty bodů postoupí do finále. O celkovém vítězi rozhodne porota ve finálovém kole. Vítěz obdrží 150 000,- Kč a předá je libovolné charitě.\n\nModerátorem je Ondřej Sokol. Členové poroty jsou Jakub Kohák, Janek Ledecký a Aleš Háma.\nČtvrtým členem poroty je vždy speciální host.\nTým soutěžících se skládá z osmi známých osobností:\n\nSoutěžícím při přípravách vystoupení pomáhají mentoři:\n\nSoutěžící z předešlých řad Ondřej Ruml, Anna Slováčková, David Gránský, Milan Peroutka a Adam Mišík vystoupili jako Backstreet Boys s písní \"Everybody \"(Backstreet's Back)\". \n\nSpolečně s Leonou Machálkovou vystoupila také Markéta Konvičková jako Wendy Makkena.\n\nPorotci Aleš Háma a Jakub Kohák společně s Adélou Gondíkovou na začátku vystoupili jako Boney M. s písní \"Hooray! Horray! It´s a Holi – Holiday!\".\nS Tomášem Matonohou vystoupil Pražský výběr. \n\nS Jitkou Boho vystoupil Ondřej Sokol a David Gránský jako Robin Charin a Phill Manganello. \nS Jitkou Boho vystoupili Anna Palková jako Maddie Ziegler a Viktor Švidro jako Shia LaBeouf.\n\nS Janem Maxiánem vystoupil Miroslav Etzler jako Rafael Ruíz Perdigones.\n\nS Berenikou Kohoutovou vystoupila Markéta Konvičková jako Lena Katinová.\n\nS Janem Kopečným vystoupil Milan Peroutka jako Robbie Williams.\nS Janem Maxiánem vystoupil Roman Vojtek jako Sky Blu.\nJan Kopečný vystoupil jako Hozier společně s porotcem Alešem Hámou jako Sergei Polunin.\n\nS Jitkou Boho vystoupil Adam Kraus jako Daddy Yankee.\nMarkéta Procházková, Anna Fialová a Anna Slováčková vystoupily jako Christina Aguilera, Pink a Lil Kim s písní \"Lady Marmalade\" z filmu Moulin Rouge.\nIva Pazderková na konci vystoupila jako Jim Morrison ze skupiny The Doors s písní \"Break on Through (To the Other Side)\". \nS Daliborem Gondíkem vystoupili Adéla Gondíková, Aleš Lehký a Václav Jelínek jako Lunetic.\n\nS Jitkou Boho vystoupil David Gránský jako Freddie Mercury.\nSpolu s Tomášem Matonohou vystoupila Barbora Poláková jako Martha Issová.\n\nS Janem Maxiánem vystoupili Ondřej Sokol a Linda Finková jako Army of Lovers.\n\nS Berenikou Kohoutovou vystoupil Jan Cina jako Karel Gott.\n\nVšichni soutěžící vystoupili s písní \"Unforgettable\" od Nate King Colea.\nHana Holišová, Tatiana Vilhelmová a Jan Cina vystoupili jako Jessie J, Nicki Minaj a Ariana Grande s písní \"Bang, Bang\". \n\nLeona Machálková a Jan Maxián vystoupili jako Ariana Grande a John Legend s písní \"Beauty and the Beast\" ze stejnomenné pohádky. \n\nDalibor Gondík a Tomáš Matonoha vystoupili jako Irena Kačírková a Josef Bek s písní \"Dáme si do bytu\". \n"}
{"id": "1314738", "url": "https://cs.wikipedia.org/wiki?curid=1314738", "title": "II. třída okresu Brno-venkov", "text": "II. třída okresu Brno-venkov\n\n"}
{"id": "1314744", "url": "https://cs.wikipedia.org/wiki?curid=1314744", "title": "Silnice II/282", "text": "Silnice II/282\n\nSilnice II/282 je silnice II. třídy, která vede z Ktové do Železného Brodu. Je dlouhá 17,1 km. Prochází jedním krajem a dvěma okresy.\n\n\n\n"}
{"id": "1314746", "url": "https://cs.wikipedia.org/wiki?curid=1314746", "title": "Divadlo Anny Sedláčkové", "text": "Divadlo Anny Sedláčkové\n\nDivadlo Anny Sedláčkové (DAS) bylo založeno herečkou Annou Sedláčkovou na podzim roku 1939.\n\nPo konfliktech s vedením Národního divadla a Divadla na Vinohradech, kdy nenacházela mnoho příležitostí se uplatnit, se herečka Anna Sedláčková rozhodla založit své vlastní soukromé divadlo. Divadlo začalo působit v roce 1939 v sále Mozartea v Jungmannově ulici čp. 748 v Praze 1. Sedláčková se snažila z divadla vytvořit protějšek k oběma pražským oficiálním činoherním scénám – Divadlu na Vinohradech a Národnímu divadlu.\n\nSoubor vedl režisér a divadelní pedagog Milan Svoboda, a to až do poloviny roku 1942. Dalším režisérem byl Jaroslav Pleva. V hereckém souboru působili kromě Anny Sedláčkové a její dcery Marcelly také například Raoul Schránil (do roku 1941) , Lilly Hodáčová, Karel Třešňák, Eliška Pleyová, Věra Skálová, Bohuš Hradil, František Hanus a další. Pohostinsky zde vystupovala mj. Marie Ptáková.\n\nDivadlo se opíralo především o vystoupení Anny Sedláčkové. Inscenačně se Sedláčková se Svobodou snažila o výraz inspirující se v civilismu (konverzační hry) a v psychologickém realismu (ostatní hry).\n\nPo uvedení Čapkových her se divadlo setkalo s útoky ze strany profašistického tisku (zvláště Vlajka a Arijský boj). Po atentátu na Reinharda Heydricha, kdy se A. Sedláčková odmítla účastnit Němci organizovaného setkání divadelníků v Národním divadle (Manifestace věrnosti Říši), bylo divadlo v červenci 1942 uzavřeno.\n\nAby mohla divadlo znovu otevřít, byla nucena propustit režiséra Milana Svobodu a přebudovat celý soubor. K 1. listopadu 1942 bylo pak divadlo znovu otevřeno. Divadlo pak vedl režisér Zdeněk Jaromír Vyskočil až do září 1944, kdy byla veškerá česká divadla uzavřena.\n\nV období od založení do poloviny roku 1942 byly na repertoáru především zahraniční konverzační hry, doplňované však i významnými díly světové a české klasiky. Po obnovení činnosti v závěru roku 1942 divadlo uvádělo až na výjimky salonní komedie a detektivky německých a v jednom případě italských a maďarských autorů.\n\n\nDivadlo bylo ve dnech květnové revoluce 1945 obsazeno skupinou divadelníků. Rozhodnutím závodní rady ze dne 14. května 1945 byla Anna Sedláčková z divadla vyhnána. Soubor si přizval jako uměleckého šéfa a režiséra Antonína Dvořáka z Ústřední rady odborů, který poslal A. Sedláčkové a majiteli domu Mojmíru Urbánkovi přípisy, že divadlo je zabráno pro \"Divadlo revolučních gard\". V červnu 1945, kdy byly zrušeny soukromé divadelní koncese, divadlo definitivně zaniklo. A. Dvořák nakonec projekt nového divadla opustil, nechal se angažovat E. F. Burianem a do Mozartea se nastěhovalo divadlo Větrník.\n\n\n"}
{"id": "1314751", "url": "https://cs.wikipedia.org/wiki?curid=1314751", "title": "Lavírovaný lept", "text": "Lavírovaný lept\n\nLavírovaný lept je souhrnný název pro techniky leptu, kterými lze docílit vytvoření půltónů a změkčení lineární kresby. Jde o grafickou techniku tisku z hloubky.\nLavírovaný lept je možno provádět na měděných nebo zinkových deskách. Nepravidelného tónování větších ploch se dosahuje užitím leptadla nanášeného přímo na desku nebo různými modifikacemi techniky zrnkového leptu (akvatinty).\nUžívá se k vytvoření půltónů při čárovém leptu. Na desce s pevným krytem se provedená kresbou místně lavíruje štětcem, kterým se nanese lepivý kryt (roztok cukru a mýdla ve vodě, dextrin ve vodě s glycerinem). Ten se posype smirkem a deska se protáhne v lisu, aby se smirková zrna protlačila k povrchu desky. Deska se pak omyje vodou a leptá. Celý proces nanášení lepivého krytu se smirkem lze několikrát opakovat. \nPřímo na měděné desce lze malovat leptací pastou, která vznikne smícháním práškové síry s olivovým olejem. Po nahřátí síra reaguje s mědí a vytvoří mělké zrno. Lze tak zhotovit jen malý počet otisků.\nMírné leptadlo se připraví jako vodný roztok dvou dílů síranu měďnatého a jednoho dílu chlorečnanu draselného. Natírá se štětcem na desku pokrytou akvatintovým zrnem. Mělce vyleptaná místa černají. Postup lze opakovat po opláchnutí desky vodou.\nPři stejnoměrném naválení desky olejovou zinkovou nebo titanovou bělobou zůstanou v barvě jemné kanálky, kterými se při leptání vytvoří jemné šedé zrno. Na místa, která mají zůstat světlejší, se tvrdším štětinovým štětcem nanáší další vrstva běloby. Štětec místy prorývá barvu až na kov a jeho stopy jsou po leptání v plochách patrné. Pro stejnoměrné a sytější půltóny je lépe desku předem pokrýt akvatintovým zrnem. Tímto způsobem lze např. lavírovat mraky na obloze.\nNa desku pokrytou akvatintovým zrnem se navlhčeným akvarelovým štětcem nanáší jemný kalafunový prášek. Po zaschnutí je možno přebytečnou kalafunu setřít suchým štětcem. Pak se zrno nataví a deska se vyleptá.\nNazývá se tak metoda, při níž se přímo na měděnou desku, pokrytou akvatintovým zrnem, maluje leptacím roztokem. Kyselina dusičná, mírně zahuštěná roztokem arabské gumy, se nanáší štětcem ze skleněných vláken. Je možno užít i koncentrovanější roztok chloridu železitého. \n\n"}
{"id": "1314754", "url": "https://cs.wikipedia.org/wiki?curid=1314754", "title": "Hotel Zámeček (Poděbrady)", "text": "Hotel Zámeček (Poděbrady)\n\nHotel Zámeček je neoklasicistní reprezentativní sídlo v Poděbradech, jehož podoba vychází z přestavby roku 1923 provedené na popud někdejšího majitele, velkostatkáře Josefa Hyrosse mladšího.\nHotel Zámeček se stal v roce 2016 absolutním vítězem soutěže Czech Hotel Awards v kategorii čtyřhvězdičkových hotelů ve Středočeském kraji.\n\n\n\n"}
{"id": "1314756", "url": "https://cs.wikipedia.org/wiki?curid=1314756", "title": "Iž 2715", "text": "Iž 2715\n\nIž 2715 byl sovětský a ruský dvou- až šestimístný automobil pro rozvážkovou službu s karoserií furgon nebo pick-up. Sériová výroba běžela v Iževském automobilovém závodě celých 29 let (1972 až 2001). Bylo vyrobeno 2 317 493 kusů.\nKabina vozu byla dvoumístná se samostatnými sedadly. Sedadlo řidiče bylo podélně nastavitelné s možností regulovat náklon opěradla. Vůz vznikl na základě modelu Moskvič 412, který se také v Iževsku vyráběl. Montovaly se motory UZAM-412E (1 487 cm3, 55 kW (75 ks)) a UZAM-412DE (1 487 cm3, 50 kW (67 ks)).\nV osmdesátých letech 20. století byl v SSSR jediným lehkým rozvážkovým automobilem. Do té doby se při výrobě obdobných dodávkových automobilů spoléhalo na opravárenské závody, které na dodávkové automobily přestavovaly ojetá kombi. Nosnost vozu byla 450 až 500 kg. Používal se na rozvoz malých množství zboží. Podle tvaru karoserie dostal někde přezdívku \"kabluk\" (podpatek). Protože se často používal k rozvozu cukrářských nebo lahůdkářských výrobků, říkalo se mu také \"pirožkovoz\".\n\nVyráběly se dvě generace vozů Iž 2715. První generace se vyráběla v letech 1972 až 1982. Přední část automobilu byla použita z vozu Moskvič 412, který se v té době ve stejném závodě také vyráběl. Na některá exportní provedení se montovala přední maska a reflektory (výroby NDR) z kombi Iž 2125, které se vyrábělo souběžně.\n\nV roce 1982 proběhl facelift celé modelové řady automobilů Iž. Dostaly novou černou čelní masku s kruhovými světlomety, novou kapotu, zapuštěné kliky dveří a spouštěcí okna bez dodatečných větracích okének.\n\nVůz byl původně určen pro přepravu objemných, ale lehkých nákladů. Při zvětšení objemu nákladního prostoru zůstala nosnost stejná. Při přetížení vozu se odlehčovala přední náprava a zhoršovala se ovladatelnost. V devadesátých letech byla zhotovena prototypová série vozů, vybavených pro přepravu osob. Do sériové výroby se nedostaly právě pro špatnou ovladatelnost při zatížení. Některé furgony si ale přestavěli na osobní jejich majitelé vlastnoručně.\n\nVšechna vyráběná provedení vozu Iž 2715 je možné podle vnějšího vzhledu rozdělit na čtyři varianty.\n"}
{"id": "1314757", "url": "https://cs.wikipedia.org/wiki?curid=1314757", "title": "Hradiště nad Semtěší", "text": "Hradiště nad Semtěší\n\nHradiště nad Semtěší je zaniklý hrad v katastrálním území Sovolusky u Přelouče v okrese Pardubice. Nachází se na ostrožně nad východním okrajem obce Semtěš v nadmořské výšce asi 325 metrů.\nJeho zbytky jsou chráněny jako kulturní památka ČR. \n\nO lokalitě se nedochovaly žádné písemné prameny. Podle archeologického výzkumu provedeného v letech 1988–1990 byl malý hrad založen ve třináctém století. Osídlen byl jen krátkou dobu a ve čtrnáctém století, před rokem 1322, kdy je doložena semtěšská tvrz, zanikl.\n\nHrad se skládal z předhradí a podstatně menšího hradního jádra. Předhradí chránil příkop, za kterým stála hradba, z níž se zachoval val vysoký 1,5–2 metry. Konstrukci hradby tvořily dvě stěny z do země zaražených kůlů vzájemně vzdálené 340 centimetrů. Prostor mezi nimi střídavě vyplňovaly vrstvy jílu a kamení. Boční strany ostrožny byly opevněné pouze palisádami. Boční i čelní opevnění zaniklo rozsáhlým požárem. Podobně jako předhradí bylo opevněné také hradní jádro. Dochované zbytky opevnění sestávají z až tři metry hlubokého příkopu a valu. Původní hradba dosahovala tloušťky 5,5 metru a měla vnější stěnu zesílenou zdí z nasucho kladených kamenů, zatímco vnitřní strana byla pouze dřevěná. V jádře se dochovala cisterna na vodu hluboká původně 2,5 metru a prohlubeň, která je pozůstatkem dřevěné obytné budovy.\n\nJednoduchá podoba hradu nejspíše navazuje na tradici raně středověkých hradišť. Předpokládá se, že byl opěrným bodem v době kolonizace Železných hor. Šlechtickým sídlem bylo hradní jádro, zatímco předhradí mohlo plnit refugiální funkci.\n\nZbytky hradu jsou volně přístupné, ale nevede k nim žádná turisticky značená trasa.\n\n\n"}
{"id": "1314761", "url": "https://cs.wikipedia.org/wiki?curid=1314761", "title": "César pro nejlepší kameru", "text": "César pro nejlepší kameru\n\nCésar pro nejlepší kameru je jedna z kategorií francouzské filmové ceny César. Kategorie existuje od roku 1976.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1314763", "url": "https://cs.wikipedia.org/wiki?curid=1314763", "title": "Tour de France 2017 – 2. etapa", "text": "Tour de France 2017 – 2. etapa\n\nDruhá etapa Tour de France 2017 se jela v neděli 2. července. Start byl v německém Düsseldorfu a cíl byl v belgickém Lutychu. Byla to 203,5 km dlouhá rovinatá etapa s dvěma horskými prémiemi 4. kategorie. V závěrečném spurtu zvítězil Němec Marcel Kittel.\n\n6,5. km – Côte de Grafenberg (4)\n82,5. km – Mönchengladbach\n\n183. km – Côte d'Olne (4)\n\n"}
{"id": "1314767", "url": "https://cs.wikipedia.org/wiki?curid=1314767", "title": "Hráčská fotbalová unie", "text": "Hráčská fotbalová unie\n\nHráčská fotbalová unie (HFU) sdružuje aktivní, bývalé, profesionální i amatérské fotbalové hráče a další fyzické osoby podporující fotbal na území ČR. HFU obhajuje zájmy hráčů a záleží ji na zkvalitnění vztahů ve sportovním prostředí. HFU je též pro Fotbalovou asociaci České republiky, jakožto i pro Ligovou fotbalovou asociaci (LFA), jediným oficiálním a respektovaným subjektem, který zastupuje hráče na území České republiky.\n\nHráčská fotbalová unie zdarma právně zastupuje hráče při řešení jejich sporů s kluby, dále jim nabízí zdravotní péči, vzdělávání či jim hledá pracovní příležitosti po skončení aktivní hráčské kariéry. Kromě toho motivuje hráče ke spoření.\nMezi největší úspěchy HFU patří například zrušení Arbitrážní komise, což hráčům výrazně usnadnilo a urychlilo řešení jejich sporů.\n\nHráčská fotbalová unie navázala krátce po svém založení úzkou spolupráci s podobnými asociacemi v různých sportech. HFU uzavřela memorandum o spolupráci například s Českou asociací hokejistů nebo Českou basketbalovou hráčskou asociací.\nDále má HFU navázané profesionální vztahy s dalšími organizacemi působícími v českém fotbale – Ligovou fotbalovou asociací, Fotbalovou asociací České republiky, Asociací fotbalových agentů, Unií českých fotbalových trenérů a Nadací fotbalových internacionálů. Tyto subjekty stvrdily vzájemnou spolupráci a vzájemný respekt podpisem memoranda „Velká fotbalová rodina“ 27. 6. 2017\n\nZa první impuls ke vzniku Unie je považováno veřejné vystoupení současných i bývalých ligových fotbalistů a reprezentantů v květnu 2014. Ti se tehdy ptali na konkrétní výsledky práce jiné, již existující, hráčské asociace – odborové ČAFH, a na nejasné hospodaření s finančními prostředky v řádech několika milionů korun. Někteří tehdejší členové ČAFH kritizovali její vlastní stanovy a principy fungování, zejména nemožnost demokratických voleb vedení ze strany samotných hráčů. Žádného vysvětlení se jim nedostalo.\n\nOficiálně se však Unie představila až 21. 2. 2017 na své tiskové konferenci. HFU na ní reprezentovali její zakladatelé Tomáš Pešír se Zdeňkem Šestákem a bývalí fotbaloví reprezentanti Tomáš Hübschman s Milanem Fukalem, kteří se rovněž stali prvními patrony Unie.\n\nHráčská fotbalová unie má demokratické stanovy a o svém vedení rozhodují samotní členové Unie na valné hromadě. Na 1. Valné hromadě konané 25. 6. v Praze si hráči zvolili za předsedu HFU Tomáše Pešíra, za členy výkonného výboru byli zvoleni Milan Fukal, Matúš Kozáčik, Zdeněk Šesták a Lucie Martínková. Zvolena byla i Kontrolní komise ve složení Martin Slavík, Ondřej Herzán, Jakub Navrátil.\nKromě toho v červnu vznikla širší pracovní skupina \"Opinion Leaders\", ve které jsou například Tomáš Hübschman z Jablonce, Matúš Kozáčik z Plzně, předseda HFU Tomáš Pešír, Lucie Martínková, Luboš Loučka, Jiří Krejčí, Ondřej Herzán a mnozí další. Generálním sekretářem HFU je Vojtěch Znojemský.\n\nMezi známé členy Unie patří například fotbalisté Tomáš Hübschman, Marek Matějovský, Marek Bakoš, Jan Kopic, Jan Laštůvka, Daniel Krch, Ondřej Herzán, David Limberský, Petr Jiráček, Jiří Krejčí, Milan Petržela, Jan Krob, Roman Hubník, Martin Slavík, Marek Jarolím, Martin Fillo, Admir Ljevaković a mnoho dalších.\n\n"}
{"id": "1314768", "url": "https://cs.wikipedia.org/wiki?curid=1314768", "title": "MV Asterix", "text": "MV Asterix\n\nMS Asterix je pomocná zásobovací loď kanadského královského námořnictva vzniklá přestavbou civilní kontejnerové lodě. Slouží jako dočasná náhrada za vyřazenou třídu \"Protecteur\". Mezi její hlavní úkoly patří zásobování válečných lodí (palivem, municí, vodou, potravinami, náhradními díly atd.) a nasazení při humanitárních misích. Je to první velká kanadská válečná loď postavená v posledních 20 letech. Zároveň to je největší válečná loď dodaná kanadskými loděnicemi. Zásobovací loď \"Asterix\" byla do služby přijata v březnu 2018. Kanadské námořnictvo bude mít loď na 10 let v pronájmu od organizace Federal Fleet Services (FFS) a poté ji dle opce bude moci odkoupit.\n\nKanadské námořnictvo v letech 2015-2016 vyřadilo své dva zásobovací tankery třídy \"Protecteur\", přičemž teprve v letech 2021-2022 je nahradí dvě jednotky nové třídy \"Protecteur\". Vzniklou mezeru ve schopnostech námořnictva (to je nuceno si cizí tankery pronajímat) bylo rozhodnuto urychleně řešit přestavbou vhodného plavidla na pomocný tanker. Společnost FFS pro tento účel zakoupila kontejnerovou loď MS \"Asterix\", která v říjnu 2015 připlula do kanadské loděnice Chantier Davie Canada Inc (CDCI, pobočka FFS) ve městě Lévis v Québecu. Kontrakt na přestavbu v listopadu 2015 získalo konsorcium projektu Resolve, tvořené společnostmi CDCI (hlavní kontraktor), Aecon Pictou Shipyard a NavTech. Projekt přestavby vytvořily společnosti NavTech a Rolls Royce Marine. Cena přestavby je odhadována na 250-300 milionů kanadských dolarů.\n\nKontejnerová loď \"Asterix\" byla postavena v letech 2008–2010 německou loděnicí Nordic Yards Wismar ve Wismaru. Stavba byla zahájena 21. října 2008, dne 27. ledna 2009 byla loď spuštěna na vodu a 1. května 2010 byla uvedena do služby. Její přestavba pro vojenské účely začala roku 2016. Slavnostní první řezání oceli proběhlo dne 24. května 2016. Finské společnosti ALMACO Group byla zadána výroba nové hlavní nástavby o hmotnosti 2200 tun. Nástavba byla vyrobena ve Finsku a bude jako jeden celek usazena na upravený trup plavidla. Loděnice Davie loď spustila na vodu v říjnu 2017. Námořními zkouškami plavidlo prošlo do prosince 2017. Do služby byla loď přijata 6. března 2018 na základně v Halifaxu.\n\nPlavidlo má dvojitý trup. Pojme přibližně 7000 tun nákladu. Unese 10 500 m lodního paliva, 1300m leteckého paliva a 300 tun munice. Dále může poskytnout elektrickou energii a až 400 tun pitné vody denně. Je vybaveno palubou pro uložení vozidel a až 38 standardizovaných kontejnerů. K manipulaci s nákladem jsou využívány dva jeřáby o nosnosti 30 tun. Na každém boku se nacházejí dvě zásobovací stanice STREAM. Palubní nemocnice má kapacitu až 60 pacientů. Plavidlo je vyzbrojeno systémem Phalanx CIWS. Nese dva malé vyloďovací čluny LCVP, čtyři čluny RHIB a čtyři záchranné čluny. Na zádi je přistávací plocha a hangár pro dva vrtulníky CH-148 Cyclone. Plocha je dostatečně velká i pro provoz větších CH-47 Chinook. Pohonný systém tvoří diesely MAN B&W, pohánějící lodní šrouby s pevnými lopatkami. Nejvyšší rychlost dosahuje 20 uzlů. Dosah je 10 000 námořních mil. V přídi je umístěno dokormidlovací zařízení.\n"}
{"id": "1314769", "url": "https://cs.wikipedia.org/wiki?curid=1314769", "title": "Silnice II/299", "text": "Silnice II/299\n\nSilnice II/299 je silnice II. třídy, která vede z Třebechovic pod Orebem do Debrného Je dlouhá 37 km. Prochází jedním krajem a třemi okresy.\n\n\n\n\n"}
{"id": "1314770", "url": "https://cs.wikipedia.org/wiki?curid=1314770", "title": "Lauren German", "text": "Lauren German\n\nLauren Christine German (* 29. listopadu 1978 Huntington Beach, Kalifornie) je americká herečka.\n\nNarodila se v Huntington Beach v Kalifornii. Její otec pracuje jako cévní chirurg. Navštěvovala střední školy Los Alamitos High School a Orange County High School of the Arts. Později se přihlásila na Univerzitu v Jižní Kalifornii, kde studovala antropologii.\n\nPoprvé se objevila na divadelních prknech ve hrách \"Peter Pan\" a \"Oliver\". V roce 2000 přišel její první celovečerní debut, kde se v malé roli zamilované ženy objevila v romantické komedii \"Zůstaň se mnou\".\n\nV roce 2002 ztvárnila vedlejší roli v romantickém dramatu \"Dlouhá cesta\" podle stejnojmenné knihy od Nicholase Sparkse, v hlavních rolích se Shanem Westem a Mandy Moore. Ztvárnila Belindu, se kterou se ve filmu rozejde Westova postava. Poté se objevila v hororu \"Dead Above Ground\", v dramatu \"A Midsummer Night’s Rave\" a v televizním filmu \"Osamělý strážce\". V roce 2003 se ucházela o hlavní roli ve filmu \"Texaský masakr motorovou pilou\", ale roli nakonec získala Jessica Biel a German ztvárnila malou roli stopařky.\n\nZahrála si menší role v dramatu \"Born Killers\", v thrilleru \"RX\", romantické komedii \"Svatební víkend\" a v dramatu \"It Is Fine! Everything Is Fine\". V roce 2007 se znovu objevila po boku Shana Westa v hudebním dramatu \"What We Do Is Secret\". Objevila se v hororu \"Hostel II\", který produkoval Quentin Tarantino. V roce 2011 si zahrála ve francouzském apokalyptickém thrilleru \"The Divide\".\n\nV roce 2016 se objevila po boku Toma Ellise v seriálu \"Lucifer\", kde ztvárnila policistku Chloe Decker, kterou fascinuje Lucifer Morningstar (Ellis). Seriál měl premiéru 25. ledna 2016 na televizní stanici Fox.\n\n"}
{"id": "1314771", "url": "https://cs.wikipedia.org/wiki?curid=1314771", "title": "Kombinovaná technika", "text": "Kombinovaná technika\n\nKombinovaná technika nebo smíšená technika je obecný pojem, který znamená, že grafický list byl zhotoven s využitím více tiskových technik. Používá se nejen v umělecké grafice, ale také v malbě (např. současné užití olejových a syntetických barev, mechanické zásahy do malby, kolážování, vytváření reliéfních struktur). \nNejjednodušší možností je dvoubarevný otisk pořízený postupným tiskem z hloubky a z výšky z jedné tiskové matrice. \n\nV 60. letech 20. století se umělci zabývali strukturální grafikou, kterou tiskli jako reliéfní tisk z asambláže nejrůznějších materiálů se zajímavou strukturou nebo např. rychleschnoucí nitrocelulózový lak v kombinaci s různými plnivy jako písek, kovové piliny, apod. Vladimír Boudník tvořil tzv. aktivní grafiku vtloukáním či lisováním nejrůznějších kovových materiálů do tiskové matrice, kterou pak naválel barvou a tiskl z hloubky. \n\nNejčastěji se kombinují příbuzné techniky. Např. grafické listy Václava Hollara kombinují lept a mědiryt, Salvador Dalí užíval současně akvatintu s čárovým leptem a suchou jehlou \n\n"}
{"id": "1314774", "url": "https://cs.wikipedia.org/wiki?curid=1314774", "title": "II. třída okresu Břeclav", "text": "II. třída okresu Břeclav\n\n\n"}
{"id": "1314776", "url": "https://cs.wikipedia.org/wiki?curid=1314776", "title": "Stolpersteine v Kolíně", "text": "Stolpersteine v Kolíně\n\nStolpersteine, česky též Kameny zmizelých, doslova „\"kameny, o které je třeba klopýtnout\"“ (pohledem), jsou dlažební kostky s mosazným povrchem, vsazené do chodníku před domy obětí holokaustu a nacistického režimu. Původně šlo o projekt německého umělce Guntera Demniga, který první kámen položil 16. prosince 1992 před radnicí v Kolíně nad Rýnem, první v současné podobě v roce 1995. Pokládá je dodnes po celé Evropě. Od roku 2008 se \"stolpersteine\" nacházejí i v chodnících ve městech v České republice.\n\nNěmecké \"Stolperstein\" je dost obtížné výstižně a přitom krátce přeložit. Význam pojmu je „(dlažební) kameny, o které se zakopává / je možno zakopnout“, zde se však jedná o „kameny, o které se má zakopnout“. Většina jazyků přebírá německý výraz, který je od roku 2006 v Německu a od roku 2013 v Evropské unii patentován.\n\nV češtině byl zprvu též převzat název „stolpersteine“, jak ho začal používat dnes již neexistující spolek \"Stolpersteine.cz\", který jako první organizoval pokládání těchto kamenů v Praze a poté i jinde. S průběhem času se navíc ujal i název \"kameny zmizelých\" podle stejnojmenného projektu Židovského muzea v Praze. Oba tyto pojmy jsou od té doby dodnes užívány alternativně. Kameny zmizelých představují rovněž symbolické náhrobní kameny, protože oběti nebyly nikdy pohřbeny.\n\nK dubnu 2017 bylo v Evropě již přes 61 000 kamenů zmizelých na zhruba 1200 místech v Rakousku, Belgii, České republice, Francii, Německu, Řecku, Itálii, Maďarsku, Litvě, Lucembursku, Nizozemí, Norsku, Polsku, Rumunsku, Rusku, Slovinsku, Slovensku, Španělsku, Švýcarsku a na Ukrajině.\n\nPrvní kameny zmizelých v Kolíně byly nainstalovány již na podzim roku 2008 (patrně jako druhé město v České republice hned po Praze). K březnu 2017 se v Kolíně nacházelo již přes 60 těchto kamenů. Nacházející se zejména v těchto ulicích a náměstích:\n\n"}
{"id": "1314778", "url": "https://cs.wikipedia.org/wiki?curid=1314778", "title": "Kaspická nížina", "text": "Kaspická nížina\n\nKaspická nížina ( \"Прикаспи́йская ни́зменность\", \"Каспий маңы ойпаты\") je nížina podkovovitého tvaru lemující severní pobřeží Kaspického moře, která je pozůstatkem třetihorního moře Paratethys. Ohraničují ji Jergeni, Povolžská vrchovina, Obščij Syrt, Mugodžary a plošina Usť-jurt, je rozdělena mezi Rusko a Kazachstán, má rozlohu okolo 200 000 km². Protékají jí řeky Kuma, Volha, Ural a Emba, vede tudy předpokládaná hranice mezi Evropou a Asií. Většina území leží pod hladinou světového oceánu, Karagijská proláklina je s –132 m n. m. nejnižším místem Kazachstánu i celého bývalého Sovětského svazu. Nejvyšším bodem je Velké Bogdo (150 m n. m.). Podnebí je kontinentální, srážky činí 300 mm ročně; nížinu vyplňují četné bažiny a slaná jezera (Baskunčak, Elton, Inder, Aralsor), východně od volžské delty se nachází poušť Ryn. Těží se ropa a zemní plyn, provozuje se pastevectví, v údolích řek a na zavlažovaných polích se pěstují melouny. Step je porostlá převážně pelyňkem, původní faunu tvoří sajga tatarská, korsak, tarbík huňatý a křeček polní, roku 1919 byla nedaleko města Astrachaň zřízena Astrachaňská rezervace.\n\n"}
{"id": "1314782", "url": "https://cs.wikipedia.org/wiki?curid=1314782", "title": "II. třída okresu Vyškov", "text": "II. třída okresu Vyškov\n\n\n"}
{"id": "1314783", "url": "https://cs.wikipedia.org/wiki?curid=1314783", "title": "Andamanská kreolizovaná hindština", "text": "Andamanská kreolizovaná hindština\n\nAndamanská kreolizovaná hindština je kreolský jazyk na bázi hindštiny, kterým mluví asi 10 000 lidí na Andamanských ostrovech, hlavně v Port Blair a v asi čtyřiceti vesnicích na jih od Port Blair. Jazyk nemá psanou formu. Jazyk byl silně ovlivněn bengálštinou a drávidskými jazyky (hlavně malajlámštinou).\n"}
{"id": "1314786", "url": "https://cs.wikipedia.org/wiki?curid=1314786", "title": "Boehm", "text": "Boehm\n\nPříjmení Boehm nosí více významných osobností:\n\n"}
{"id": "1314787", "url": "https://cs.wikipedia.org/wiki?curid=1314787", "title": "Tetřev (Šumava)", "text": "Tetřev (Šumava)\n\nTetřev (německy Hanifberg, od toho zkomoleně česky místními obyvateli Hanišperk) (1260 m) patří mezi šumavské hory s nadmořskou výškou nad 1200 metrů. Je nejvyšším bodem Modravských plání. Vrchol Tetřeva je situován asi 2200 metrů vzdušnou čarou západně od centra Kvildy a asi 2600 metrů vzdušnou čarou jihovýchodně od Filipovy Hutě. Na severní straně je úpatí Tetřeva ohraničeno silnicí Modrava - Filipova Huť - Kvilda. Na jižní straně přechází úpatí Tetřeva do sedla (zhruba v nadmořské výšce 1200 m) s Čertovým vrchem (1244 m). Na severozápadním svahu Tetřeva se nachází paseka s výhledem na Filipovu Huť, která pak níže přechází do chráněné I. zóny národního parku (Tetřevská slať). Východní svah hory (od jejího úpatí zhruba až do nadmořské výšky 1150 m) zaujímá chráněná oblast (vrchoviště) I. zóny národního parku (Prameniště nad Kvildou). Nejstrmější jsou svahy Tetřeva klesající ke všem východním stranám, naopak k jihozápadu klesá terén pozvolněji k již zmíněnému sedlu k Čertovu vrchu. Rozsáhlá mýtina na severním svahu Tetřeva umožňuje výhled (přes Březovou horu (1193 m)) na Sokol (1253 m) a dále pak na vzdálenější Huťskou horu (1187 m). Severovýchodním směrem se z vrcholu Tetřeva otevírá pohled na celou Jezerní slať, dvojici nedalekých plochých \"kvildských tisícovek\" (Lapka (1170 m), Orel (1182 m)) a dále pak na vzdálenější Přilbu (1219 m).\n\nHora Tetřev má výrazný nepravidelný asymetrický tvar tvořený kupovitým skalním sukem s vrcholovými skalními útvary (rula). Těleso kopce je tvořeno pararulami (ruly vzniklé metamorfózou sedimentů), které se na vrcholku Tetřeva manifestují dvěma skupinami skalek oddělených mělkým sedlem. (Skalky na severní straně jsou nižší, vyšší vrcholová skalka leží jižněji.) Ve svazích Tetřeva se nacházejí suťové proudy a osamělé skalní výchozy. Svahy jsou (zejména ten k jihu obrácený) zalesněny klimaxovou smrčinou, na skalách pak smrky doplňují jeřáby. Na vrcholu hory se nachází geodetický bod. Vrchol Tetřeva je obtížně dostupný, nevede na něj žádná značená ani neznačená cesta, nutno postupovat volným terénem (nejsnáze po jižním či jihozápadním svahu hory ze sedla s Čertovým vrchem).\nPo západním svahu Tetřeva prochází hranice Plzeňského a Jihočeského kraje. Ta pokračuje v jižním směru do sedla s Čertovým vrchem. Část této hranice je tvořena asi 1000 metrů dlouhou a metr vysokou zídkou (první část zídky) vyskládanou z kamenů. Druhá část kamenné zídky vede od severního konce první části zídky, směřuje k jihozápadu a vyznačuje hranici katastrálních území Horské Kvildy a Modravy.\n\n"}
{"id": "1314789", "url": "https://cs.wikipedia.org/wiki?curid=1314789", "title": "Duarte", "text": "Duarte\n\nDuarte je španělská a portugalská podoba jména Eduard. Možné významy jsou:\n\n\n\n"}
{"id": "1314792", "url": "https://cs.wikipedia.org/wiki?curid=1314792", "title": "Polevskoj", "text": "Polevskoj\n\nPolevskoj () je město ve Sverdlovské oblasti v Ruské federaci. Při sčítání lidu v roce 2010 měl přes šedesát tisíc obyvatel.\n\nPolevskoj leží na východní straně Středního Uralu na Polevaje, přítoku Severušky v povodí Čusovaji. Od Jekatěrinburgu, správního střediska oblasti, je vzdálen přibližně padesát kilometrů jihozápadně.\n\nDeset kilometrů východně od města je stanice na železniční trati z Jekatěrinburgu do Čeljabinsku.\n\nPolevskoj byl založen v roce 1708 po objevení ložiska mědi, jehož systematická těžba začala v roce 1718. V letech 1724-27 byla postavena na zpracování mědi huť \"Polevskij Zavod\" a v roce 1738 byl ve vzdálenosti osmi kilometrů vybudován \"Severskij Zavod\" zpracovávající železnou rudu.\n\nObě závodní sídla se stala v roce 1923 sídlem městského typu a v roce 1942 byla sloučena do jediného města nazvaného \"Polevskoj\".\n"}
{"id": "1314794", "url": "https://cs.wikipedia.org/wiki?curid=1314794", "title": "Nadine Sierra", "text": "Nadine Sierra\n\nNadine Sierra, přechýleně Sierraová, (* 14. května 1988 Fort Lauderdale, Florida) je americká operní pěvkyně – sopranistka, která se v roce 2009 stala nejmladší vítězkou grandfinále pěvecké soutěže Metropolitan Opera National Council Auditions v New Yorku.\n\nNarodila se roku 1988 ve floridském Fort Lauderdale. Zpěv studovala na konzervatoři Mannes School of Music, sídlící na manhattanské Upper West Side a také na konzervatoři Music Academy of the West v kalifornské Santa Barbaře, kde byla garantem programu operního zpěvu mezzosopranistka Marilyn Horneová. Na této hudební škole se stala vůbec nejmladší vítězkou pěvecké soutěže známé jako Marilyn Horne Foundation Awards Competition. \n\nVe čtrnácti letech byla přijata do programu pro mladé umělce v Opeře Palm Beach, kde debutovala o dva roky později rolí spací víly Hajaja v Humperdinckově opeře \"Perníková chaloupka\". Jako patnáctiletá se objevila v národním americkém programu \"From the Top\", organizovaném National Public Radio a vysílaném v rozhlase, pro talentované dětské hudebníky interpretující vážnou hudbu. V pořadu přednesla sopránovou árii „O mio babbino caro“ z Pucciniho komické opery \"Gianni Schicchi\". V roce 2010 se vrátila do \"From the Top\", nahrávaného ve vermontském Burlingtonu s doprovodným komentářem Marilyn Horneové. \n\nV květnu 2009 odzpívala sólový part a duet s Thomasem Hampsonem v budově Nejvyššího soudu Spojených států na zasedání soudcovských komor. V témže roce si odvezla druhé místo z Mezinárodní pěvecké soutěže Mirjam Helinové v Helsinkách. Ve finské metropoli také prožila svůj koncertní debut. Během října 2009 pak zpívala v rámci programu Středozemní plavby Marilyn Horneové na lodi mířící ke břehům Itálie, Chorvatska, Turecka a Řecka. V březnu 2010 se představila v koncertním sálu tokijské konzervatoře Musashino Academia Musicae.\n\nV produkci newyorského spolku Gotham Chamber Opera nastudovala postavu princezny v Montsalvatgeově opeře \"El gato con botas\" na prknech divadelní scény New Victory Theater, ležící na manhattanské 42nd Street. V lednu 2011 se vrátila do Palmbeachského operního domu titulní rolí v Gluckově díle \"Orfeus a Eurydika\". Květen 2011 jí přinesl úlohu Tytanie v opeře Benjamina Brittena \"Sen noci svatojánské\" a to na scéně Bostonské lyrické opery. V témže měsíci získala roční podporu na rozvoj kariéry obdržením stipendia Adler Fellowship od Sanfranciské opery a v květnu 2012 se pak zúčastnila na prknech tohoto domu světové premiéry Theofanidisovy opery \"Heart of a Soldier\" po boku Thomase Hampsona. V lednu 2012 ztvárnila charakter Gildy ve Verdiho \"Rigolettu\" v produkci Floridské Grand Opery.\n\nSpisovatel Nick Romeo sopranistce věnoval kapitolu „Journeys“ v knize \"Driven: Six Incredible Musical Journeys\".\n\n1. ledna 2016 vystoupila s italským pěvcem Stefanem Seccou na Benátském novoročním koncertu v divadle La Fenice. Na prknech milánské La Scaly zpívala roli Gildy v \"Rigolettu po boku italského baritonisty Lea Nucciho. Rok 2017 otevřela přednesem na novoročním koncertu v palermském Teatro Massimo. V březnu pak odehrála šest představení v newyorské Metropolitní opeře jako Ilia v Mozartově \"Idomeneu\". Debutem se pro ni v Metropolitní opeře stala Gulda v \"Rigolettu\", premiérovaná v říjnu 2015.\n\nV dubnu 2017 se stala vítězkou ceny Richarda Tuckera, jejíž udělení proběhlo 10. prosince na galavečeru v Carnegie Hall. 1. ledna 2019 zpívala Nadine Sierra opět při novoročním koncertu v Benátkách.\n\n"}
{"id": "1314797", "url": "https://cs.wikipedia.org/wiki?curid=1314797", "title": "Letní olympijské hry 2028", "text": "Letní olympijské hry 2028\n\nLetní olympijské hry 2028, oficiálně Hry XXXIV. olympiády ( ), se budou konat v americkém Los Angeles. Slavnostní zahájení proběhne 21. července 2028, ukončení se uskuteční 6. srpna 2028.\n\nSoutěž o hostující město měla původně začít v roce 2019 a vítěz by byl poté vybrán v roce 2021. Mezinárodní olympijský výbor však rozhodl na svém zasedání počátkem června, že na svém zasedání 13. září 2017 v Limě vybere i pořadatele olympijských her pro rok 2028. \n\nNa základě dohody s Paříží (ve které se uskuteční letní olympijské hry 2024) se XXXIV. letní olympijské hry uskuteční v Los Angeles. MOV oficiálně potvrdil pořadatele na kongresu v Limě. Los Angeles bude olympijské hry hostit už potřetí, v minulosti je hostilo v roce 1932 a 1984.\n"}
{"id": "1314798", "url": "https://cs.wikipedia.org/wiki?curid=1314798", "title": "Kostel svatého Jiří (Gliwice-Ostropa)", "text": "Kostel svatého Jiří (Gliwice-Ostropa)\n\nKostel svatého Jiří byl postaven v městské části Gliwice-Ostropa, Slezské vojvodství a náleží do děkanátu Gliwice-Ostropě, diecéze Gliwická, je farním kostelem farnosti Svatého Ducha v Gliwicích-Ostropě.\n\nDřevěný kostel je v seznamu kulturních památek Polska pod číslem 355/60 z 10. 3. 1960 a je součástí Stezky dřevěné architektury v Slezském vojvodství.\n\nPrvní byl postaven pravděpodobně v roce 1340 a vyhořel v době husitských válek. Kolem roku 1640 byl podpálen švédskými vojsky. Požárem mělo být nepoškozeno kněžiště a dřevěná věž, která je datována do roku (kolem) 1544. Kostel byl opraven a dostavěn nejdříve v roce 1665 i když nápis na jižním portálu ukazuje na rok 1667. Kostel byl vysvěcen 15. září 1719 vratislavským biskupem Eliaszem von Sommerfeldem. V roce 1807 byla v Ostropě založena farnost.\n\nV letech 1925–1927 byl v sousedství postaven nový zděný kostel Svatého Ducha (stal se kostelem farním) a dřevěný od roku 1929 nebyl využíván. Část vnitřního vybavení bylo přeneseno do nového kostela.\n\nV roce 2005 byl proveden průzkum polychromie uvnitř kostela. Od roku 2006 z iniciativy pastora farnosti Svatého Ducha Józefa Kary se rozvinula spolupráce se specialisty Slezské polytechniky s cílem uvést kostel k využívání. V srpnu 2008 byla zahájena rekonstrukce a renovace kostela. V roce 2009 bylo vyměněno krytí šindelové střechy, věže a dřevěných stěn a vymalování zděného kněžiště. V následujících letech bylo pokračováno v rekonstrukcích s cílem zpřístupnit dřevěný kostel turistům.\n\nJednolodní orientovaná stavba je ukončena trojbokým zděným kněžištěm s opěrnými pilíři na jižní straně a na severní straně zděnou sakristií. Loď kostela obdélníkového půdorysu je dřevěná roubené konstrukce na cihelné podezdívce. Dřevěná věž čtvercového půdorysu je sloupové konstrukce s přesahujícím zvonovým patrem je přisazena k západnímu průčelí lodi.\n\nStřecha lodi je sedlová krytá šindelem. Sanktusník má cibulovitou báň krytou šindelem. Věž má stanovou střechu. Stěny lodi a věže jsou kryté šindelem.\n\nV kněžišti a sakristii jsou křížové klenby s lunetami, v lodi je plochý strop. Kněžištěm od lodí dělí vítězný oblouk. Stěny kněžiště jsou zdobeny pilastry. V západní části lodi se nachází dřevěná kruchta podepřená litinovými sloupy. V lodi se nachází barokní polychromie pocházející z let 1667–1668. V kněžišti jsou malby z roku1691 případně 1718. V letech 1859–1860 a 1907 byla zamalována. V roce 1884 Jacob Potzmieler zrestauroval a dokončil výzdobu lodi.\n"}
{"id": "1314799", "url": "https://cs.wikipedia.org/wiki?curid=1314799", "title": "Seznam vrcholů v Zábřežské vrchovině", "text": "Seznam vrcholů v Zábřežské vrchovině\n\nSeznam vrcholů v Zábřežské vrchovině obsahuje pojmenované zábřežské vrcholy s nadmořskou výškou nad 600 m a dále všechny vrcholy s prominencí (relativní výškou) nad 100 m. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku.\n\nSeznam vrcholů podle výšky obsahuje všechny pojmenované vrcholy s nadmořskou výškou nad 600 m. Celkem jich je 16, z toho 1 s výškou nad 700 m a 3 s výškou nad 650 m. Nejvyšší horou je Lázek s nadmořskou výškou 714 m, který se nachází v geomorfologickém okrsku Zborovská vrchovina.\n\nSeznam vrcholů podle prominence obsahuje všechny zábřežské vrcholy s prominencí (relativní výškou) nad 100 m bez ohledu na nadmořskou výšku. Celkem jich je 5. Nejprominentnějším vrcholem je Kančí vrch (203 m) v geomorfologickém okrsku Maletínská vrchovina. Nejvyšší Lázek má prominenci pouze 94 m.\n\n"}
{"id": "1314801", "url": "https://cs.wikipedia.org/wiki?curid=1314801", "title": "Samuels", "text": "Samuels\n\nAnglické příjmení Samuels mají následující osoby:\n"}
{"id": "1314803", "url": "https://cs.wikipedia.org/wiki?curid=1314803", "title": "Seznam vrcholů ve Zlatohorské vrchovině", "text": "Seznam vrcholů ve Zlatohorské vrchovině\n\nSeznam vrcholů ve Zlatohorské vrchovině obsahuje pojmenované zlatohorské vrcholy s nadmořskou výškou nad 800 m a dále všechny vrcholy s prominencí (relativní výškou) nad 100 m. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku. Seznam zahrnuje pouze českou část pohoří.\n\nSeznam vrcholů podle výšky obsahuje všechny pojmenované vrcholy s nadmořskou výškou nad 800 m a prominencí alespoň 5 m. Celkem jich je 21, z toho 14 s výškou nad 850 m a 3 s výškou nad 900 m. Nejvyšší horou je Příčný vrch s nadmořskou výškou 975 m, který se nachází v geomorfologickém okrsku Heřmanovické hřbety.\n\nSeznam vrcholů podle prominence obsahuje všechny zlatohorské vrcholy s prominencí (relativní výškou) nad 100 m bez ohledu na nadmořskou výšku. Celkem jich je 10. Nejprominentnějším vrcholem je nejvyšší Příčný vrch (257 m), který se nachází v geomorfologickém okrsku Heřmanovické hřbety.\n\n"}
{"id": "1314805", "url": "https://cs.wikipedia.org/wiki?curid=1314805", "title": "Ivo Medek Kopaninský", "text": "Ivo Medek Kopaninský\n\nIvo Medek Kopaninský (* 26. prosince 1936 Domažlice) je český malíř, kolážista, restaurátor a spisovatel.\n\nNarodil se 26. prosince 1936 v Domažlicích. V roce 1954 se vyučil štukatérem a následně vystudoval Vyšší výtvarnou školu, obor řezbář (1954–1958). V tomto období začal tvořit první koláže, zcela mimo rámec školní výuky. Mezi lety 1960 a 1964 byl zaměstnán v pražské Národní galerii a poté v Galerii středočeského kraje (1964–1967). V roce 1961 pro sebe objevil techniku stamp-artu. Více než desetiletí, od poloviny šedesátých let, spolupracoval s Československou televizí, Krátkým i Středometrážním filmem. Pro tyto instituce vytvářel výtvarné podklady pro populárně-naučné animované filmy.\n\nTyto získaly díky tomu vysoká ocenění na mezinárodních festivalech (Moskva 1973 zlatá, Sofie 1974 stříbrná medaile). Zároveň se vypracoval na renomovaného restaurátora historické zbroje a zbraní – pracoval na zámcích středisek státní památkové péče Středočeského, Západočeského a Jihočeského kraje.\n\nKoncem roku 1967 vstoupil do pražského surrealistického uskupení UDS, setrval v něm do roku 1973. Po tuto dobu udržoval styky s pražskými surrealisty (uváděn v \"Dictionnaire général du Surrealisme et de ses environs\", str. 274, vydal 1982 Office du Livre S.A.Fribourg, Švýcarsko).\n\nOd r. 1961 se stýkal s četnými představiteli českého informelu, obzvláště Jiřím Valentou a Janem Koblasou.\n\nVe výtvarné činnosti má velice široký záběr. Kromě koláže, malby, kresby, asambláže, papel-picada, stamp-artu a různých smíšených technik se též zabývá tvorbou plastik z různorodých materiálů, hlavně ze dřeva a kovů. Též v menší míře se zabývá vyhledáváním „průsvitek“ (tj. v oboustranně potištěných tiskovinách vznikající zajímavá prolnutí, odhalitelná prosvícením). Tato činnost je unikátní i ve světovém měřítku.\n\nVe všech uvedených technikách tento autor uplatňuje značnou dávku černého humoru, sarkasmu i persifláže.\n\nJeho koláž „Telefonát do východního Berlína“ z r. 1968 umístil londýnský vydavatel Thames & Hudson na přebal 1. vydání reprezentativní knihy prof. B. Taylora \"Collage – the Making of Modern Art\". V domácím prostředí je Ivo Medek Kopaninský uváděn v četných odborných publikacích a katalozích, např. PhDr. Šmejkala \"České imaginativní umění\" či v seznamu autorů vydaném Ústavem dějin umění Akademie věd České republiky.\n\nSvoje díla, zaměřením většinou tematicky odporujícím tehdy vládnoucí komunistické ideologii, ve své vlasti dvacet let (1968–1988) nevystavoval. Byl však perzekvován státní tajnou policií za jejich pašování do demokratických zemí a vystavování tamtéž. Od konce osmdesátých let spolupracuje s francouzsko-českým uskupením Banalystů. Též je členem patafyzického uskupení Terč.\n\nJe činný i literárně. Kromě mnoha povídek, publikovaných časopisecky, autorsky vydal dvě knihy: \"Epos o Jírovi\" a \"Dědská běsítka\".\n\nZa veškerou uvedenou tvůrčí činnost Ivo Medek Kopaninský obdržel od pražské MAU „Cenu Masarykovy akademie umění“ (1992), Evropskou medaili Franze Kafky“ (2000) a italskou „Cenu Filipo Juvarra“ (Monza 1992).\n\nOd konce sedmdesátých let žije a tvoří v satelitní části Prahy – Přední Kopanině. To je důvodem, proč od té doby, kvůli několikanásobné duplicitě jeho jména v české výtvarné oblasti, používá přídomek Kopaninský.\n\n\n"}
{"id": "1314806", "url": "https://cs.wikipedia.org/wiki?curid=1314806", "title": "ESL One: Cologne 2016", "text": "ESL One: Cologne 2016\n\nElectronic Sports League One: Cologne 2016, zkracováno na ESL One: Cologne 2016, byl turnaj ve hře . Jednalo se o turnaj nejvyšší kategorie \"Premier\". Týmy si za umístění rozdělily částku 1,000,000 USD. Jednalo se o devátý turnaj sponzorovaný Valve – Major. Turnaj se konal od 8. července do 10. července v Lanxess aréně.\nVítězem se stal tým SK Gaming, který ve finále porazil Team Liquid v poměru 2:0 na mapy.\n\n\n\n\nTýmy byly rozděleny do čtyřech skupin.\n\n HLTV.org\n"}
{"id": "1314808", "url": "https://cs.wikipedia.org/wiki?curid=1314808", "title": "Seget Vranjica", "text": "Seget Vranjica\n\nSeget Vranjica je vesnice ve Splitsko-dalmatské župě, spadající pod opčinu Seget. Nachází se přibližně 6 kilometrů západně od Trogiru. V roce 2011 zde žilo 1027 obyvatel. Obec leží na poloostrově, nachází se zde také přístav.\n"}
{"id": "1314809", "url": "https://cs.wikipedia.org/wiki?curid=1314809", "title": "Písečník (Brno)", "text": "Písečník (Brno)\n\nPísečník, dříve též Písečňák, je ulice v brněnské městské části Brno-sever, v katastrálním území Husovice. Jedná se o bývalou nouzovou, respektive dělnickou kolonii.\n\nNázev někdejší bývalé nouzové kolonie (současná ulice Písečník v Brně) se v průběhu let vyskytoval v různých podobách: Kolonie in der Sandstätte, Kolonie v písečníku Kolonie Písečňák.\n\nNázev kolonie souvisí s provozem pískovny, jejíž vytěženou část postupně nahrazovaly drobné domky, obývané povětšinou rodinami dělníků blízké Královopolské strojírny. S ní pojila vznikající čtvrt přímá silnice. Prostor kolonie byl kromě samotného území pískovny vymezen na severu tělesem železniční tratě zvané „Tišnovka“, na jihu pak příkrým svahem a postupně zastavovaným územím kolonie Lozíbky, takže se Písečník neměl kam rozšiřovat. Část parcely byla obecní, část patřila staviteli Grimmovi. Celý prostor má kapkovitý tvar, který obcházela ulice. Zástavba byla původně velmi hustá – ve třicátých letech tu bylo 84 domů a na zbývající ploše bylo vytýčeno dalších 32 míst, k tomu trojice obchodů. Přesto se mezi domky vtěsnaly i malé zahrádky. Specialitou Písečníku byly sklepy vyhloubené v pískovcových stěnách. Celkově mohlo v této části Brna žít na 400 obyvatel.\n\nPřestože jsou dostupné informace o tom, že se do některých objektů přistěhovaly osoby přicházející do konfliktu s právním řádem, nezdá se, že by byl Písečník nebezpečnou či dokonce nedostupnou lokalitou. V tom se liší například od nedaleké Divišovy kolonie, kam četnictvo nezacházelo, a která si vybudovala jednoduchou domobranu.\n\nPrvní domky v Písečníku vznikly již na počátku roku 1919 u silnice směřující na Královo Pole. Postupně množství domků narůstalo v jižní části parcely. Uvnitř dispozice se objevily jednoduché dřevěné domky, na okrajích pak stály příbytky vzniklé z vyřazených železničních vagónů. Cena vagónu se pohybovala okolo 1 500 Kčs a pro dělnické rodiny byla dostupná. Ve třicátých letech vznikaly běžně zděné domy, bývalé železniční vagóny však od nich byly k nepoznání, neboť byly obloženy rákosovým pletivem s nanesenou omítkou, uvnitř byly stěny vybíleny a nově byly vztyčeny i sedlové střechy s pálenou krytinou.\nPo druhé světové válce obyvatel Písečníku rapidně ubylo. Naplánována byla demolice celé kolonie v souvislosti s úpravou železniční trati (realizováno 1953), nakonec však bylo zbouráno jen několik domů. Na celé území však byla uvalena stavební uzávěra v souvislosti s plánovanou výstavbou Husovického tunelu (ten však nakonec vede jinudy). Kromě mála starousedlíků sloužila řada domů v 80. letech jako garáže, dílny či byla využívána jako víkendové chaty. Stavební uzávěra do značné míry zakonzervovala stav domů, který se ve větší míře začal proměňovat až v 90. letech 20. století. Od té doby postupně a nenávratně mizí podoba této neobyčejné lokality.\n\nHygienické podmínky v kolonii byly i přes mnohá opatření svízelné. Obyvatelé vykopali poměrně hluboké studny na pitnou vodu a společnou jámu pro odpadní stoky. Mimo zimní měsíce však pískové podloží – zvláště v období dešťů – propouštělo. Závady pitné vody byly hlášeny městské správě, dlouho však bylo považováno za nemožné vybudovat vodovod či kanalizaci. Ta byla zřízena až počátkem padesátých let.\n\nV roce 1940 bylo navýšeno čerpání vody z Březovského vodovodního přivaděče. Ten byl původně vybudován pro zásobování města Brna podzemní pitnou vodou z oblasti kolem Březové nad Svitavou již v roce 1913. Původní odběr s kapacitou 250 litrů za sekundu velmi záhy nedostačoval, a tak bylo roku 1929 schváleno navýšení kapacity na 300 l/s. Jednou z nově připojených částí Brna byl i Písečník. Napojeny nebyly jednotlivé domky, ale čtveřice výdejníků, připomínajících tvarem studniční ruční pumpu.\n\nProtože kvalitou se jednalo o kojeneckou vodu, stal se záhy Písečník vyhledávaným místem pro odběr vody do vlastních přinesených nádob. Dodávku kvalitní vody pro celé město Brno totiž řešilo až vybudování druhého Březovského přivaděče v roce 1975.\n\nPísečník si až do roku 2017 částečně zachoval neobvyklou, poněkud syrovou, ale i romantickou atmosféru z dob, kdy býval kolonií s nepříliš dobrou pověstí na periferii Brna. Centrum Písečník 94 vzniklo díky unikátnímu projektu, jehož cílem je šetrně a s maximálním využitím místních materiálů znovu oživit objekt, který je nyní jako jediný v bývalé kolonii přístupný veřejnosti. Projektu obnovy domku se zahradou se ujala nezisková organizace EkoCentrum Brno v roce 2014.\n\nPostupná šetrná rekonstrukce původního domku se zahradou ze třicátých let dvacátého století probíhá tradičními postupy s využitím místních materiálů.\n\n"}
{"id": "1314810", "url": "https://cs.wikipedia.org/wiki?curid=1314810", "title": "Ionika", "text": "Ionika\n\nIonika je přenosný elektronický klávesový hudební nástroj (elektronické varhany) vyráběný v NDR v 50. a 60. letech 20. století (celkem 3 modely). \n\nIonika EMP1 jsou malé polyfonní (vícehlasé) elektronické varhany, která se vyráběly v NDR od roku 1958 do roku 1965. Mezi hudební veřejností zdomácnělo pro tento nástroj označení \"jonika\". \n\nPravděpodobně první sériově vyráběné přenosné elektronické varhany ve \"východním bloku\". Poprvé byly veřejně představeny v roce 1958 na veletrhu v Lipsku a jejich sériová výroba začala o rok později. Vyráběly se v továrně Blechblas- und Signal-Instrumenten-Fabrik Markneukirchen (B&S), součástky se vyráběly v továrně VEB Elektroakustik Hartmannsdorf. \n\nV roce 1963 přešla výroba elektronických varhan do bývalé továrny na akordeony F. A. Böhm Klingenthal, kde postupně vznikaly další modely: 1963 – elektromagnetické piano Claviset; 1964 – tranzistorové varhany Matador EMP3, 1965 – poněkud kuriózní dvoumanuálové klávesy Manuela EMP 34, které kombinovaly nástroje Matador (jako horní manuál) a Claviset (jako spodní manuál); další dva modely Ionika (jednomanuálová Ionika 5 a dvoumanuálová Ionika 6); 1967 – legendární Weltmeister TO-200. V roce 1972 firma F. A. Böhm přešla pod nově vzniklou společnost Vermona, v 70. letech zde vznikly např. varhany ET 6-1 a ET 6-2, bicí automaty ER 9 a DRM; efekt Phaser 80; klávesové nástroje E-Piano, Piano-Strings a Formation 2, v 80. letech přibyly analogové syntezátory a později i digitální... \n\nVarhany \"Ionika EMP1\" byly plně elektronkové – obsahovaly 42 elektronek (27x ECC 81, 14x ECF 82, 1x ECL 82). Jejich rozměry byly 73 x 43 x 13 cm, hmotnost 22 kg (bez stojanu), příkon 140 W. Byly vybaveny dvěma efekty (regulovatelné vibráto, glissando) a ovládáním posuvu celkového ladění o +/-1 půltón. \n\nCelkový tónový rozsah byl 6 oktáv (F1–e4) – klávesnice měla 41 kláves (3 oktávy), rozsah se přepínal (posouval) rejstříkovými voliči (16´ – 8´ – 4´ – 2 2/3´ – 2´). Celkem bylo k dispozici 18 rejstříků (4 formanty 16´, 4 formanty 8´, 4 formanty 4´, 2 formanty 2 2/3´, 4 formanty 2´). Nejhlubší oktáva 16´ byla pouze monofonní. \n\nDoba nahřívání (kvůli ustálení ladění) byla 20–30 minut. Pamětníci vzpomínají, že bylo potřeba nástroj před každým vystoupením (a někdy i během vystoupení) znovu naladit – změnou teploty se rozlaďoval. Zároveň však dodávají, že kvalita jiných zahraničních nástrojů nižší cenové skupiny nebyla o nic lepší. . Jindy naopak bylo potřeba joniku nechat vychladnout . Od poloviny 60. let už pak v kapelách začaly Ioniku EMP1 nahrazovat modernější (a lehčí), tranzistorové modely Matador EMP3 nebo Ionika EMP5 (příp. EMP6).\n\nVarhany \"Ionika EMP1\" se vyráběly ve dvou barevných variantách – modré a zelené . Podrobné fotografie exteriéru i interiéru nástroje si lze prohlédnout na internetu . K dispozici je také český i německý návod k obsluze a schémata zapojení .\n\nDobový prospekt prezentoval varhany \"Ionika EMP1\" jako všestranný nástroj pro použití v různých oblastech: \n\nVe své době stály v NDR údajně 5373 východoněmeckých marek , což zhruba odpovídalo ceně osobního automobilu Trabant 500, a pokud jde o dovoz do ČSSR, stály podle v Československu na tehdejší dobu 'astronomických' 18000 Kčs, což představovalo částku ve výši roční průměrné mzdy (v roce 1966 dosáhla průměrná měsíční mzda pracujících v socialistickém sektoru bez JZD 1533 Kčs) – zdroje už neuvádějí, zda šlo o cenu samotných varhan, nebo včetně zesilovače a reproboxu. Je pochopitelné, že žádná z amatérských rokenrolových a bigbeatových kapel si nic takového nemohla ze svého koupit (honoráře za vystoupení se pohybovaly v rozmezí 0–50 Kčs) – nástroje a aparatury pořizovaly kulturní domy a patronátní podniky (jako zřizovatelé hudebních souborů) a kapelám je zapůjčovaly. \n\nDnes už jsou varhany Ionika k vidění pouze vzácně – v muzeích hudebních nástrojů, občas se objeví v aukci na portálu eBay. \n\nJako příslušenství bylo možné dokoupit elektronkový zesilovač s reproduktorovou skříní. \n\nV prvních letech výroby se k varhanům \"Ionika EMP1\" dodávala zesilovací aparatura \"Ionika\", která se skládala z elektronkového zesilovače (zpočátku \"UV1\", později \"MV2\" s výstupním sinusovým výkonem 12,5 VA) a z reproduktorové skříně \"UL1\" s 6,3ohmovým alnico 12\" reproduktorem \"L 3354 PBK\" (VEB Funkwerk Leipzig) , která sloužila zároveň jako přepravní kufr pro zesilovač (uvnitř skříně byl prostor, do kterého se po skončení produkce zesilovač uložil). Reprobox byl designově sladěn se zesilovačem. \n\nReproduktorová skříň \"Ionika UL1\" byla po čase nahrazena novějším typem a modernizovaná sestava zesilovače \"MV2\" (Musikverstärker 2) a reproboxu se označovala \"VA1\" (Verstärkeranlage 1). Inovovaná reproduktorová skříň byla v prospektech uváděna jako \"Tonsäule\" (hudební věž). \n\nZesilovač \"MV2\" byl v polovině 60. let nahrazen novějším modelem \"MV3\" (Musikverstärker 3). Komplet zesilovače \"MV3\" a nového typu reproboxu s basreflexem a vylepšeným 6ohmovým 12\" reproduktorem \"L 3060 PB\" (VEB Funkwerk Leipzig) se prodával pod označením \"VA2\" (Verstärkeranlage 2).\n\nIoniku využívala řada československých bigbeatových skupin a tanečních orchestrů 60. let. \n\nOrchestr Slávy Kunsta (1956–1972) hrál swingový a taneční repertoár. Kapelník Sláva Kunst střídal akordeon, piáno a joniku . Jonika se uplatnila v řadě tanečních nahrávek z let 1963–1965, především ve stylu twist a hully-gully – \"Dunajská zahrada\" , \"Lucifer In Coelis (Ecce Twist)\" , \"Lucifer Hully Gully\" , \"Goody Goody Hully Gully\" , \"Černý mustang\" , \"Deset, deset\" a dalších melodiích tohoto tanečního orchestru .\n\nSputnici používali varhany Ionika od 31.5.1961 , z dochovaných nahrávek vyberme alespoň \"Hajaja Rock\" . Nástroj u Sputniků obsluhovali v průběhu let 1961–1963 Tomislav Vašíček , Vladimír Polanecký a Jan Obermayer. \n\nVe skupině Olympic hrál na joniku Jaromír Klempíř , který ve skupině působil v leteh 1962–1964. Na jaře 1964 skupiny Olympic a Mefisto nahrály (v edici \"Big Beat\" v dramaturgii Mladý svět – Supraphon) první československé bigbítové singly. Díky tomu můžete joniku slyšet také v nahrávkách Olympiku \"Adresát neznámý\" (a to rovnou hned v úvodu) , \"Roň slzy\", \"Hey Paula\" a především \"Sealed With A Kiss\" s nezapomenutelným nostalgickým zvukem .\n\nSkupina Mefisto vydala na jaře 1964 v bigbeatové edici Mladý svět – Supraphon singl \"Midnight\" / \"I Saw Lindy Yesterday\" . Hráčem na klávesové nástroje v Mefistu byl Karel Svoboda . Joniku hojně využíval jak na koncertech , tak při nahrávání ve studiu v řadě dalších titulů skupiny Mefisto z poloviny 60. let – \"Monika\" , \"Sunny River\" , \"Young Lovers\" , \"What a Love\" , \"Quatermaster's Stores\" , \"Podzimní nálada\" atd. \n\nChcete-li se zaposlouchat do zvuku samotné joniky jen se zpěvem, poslechněte si semaforský singl Z mého života z roku 1963, kde Hanu Hegerovou doprovází Jiří Šlitr. . \n\nU Karla Duby hráli na joniku Miloš Hála a Jiří Malásek . Nástroj můžete slyšet například ve skladbách z roku 1963 \"R40\", \"Muž s kytarou\" nebo \"Dostavník\" , a také v nahrávkách Josefa Zímy \"Jak se máš, Maruško?\" a \"Proč se neusmíváš?\" (skupina je zde uvedena jako \"Skupina Josefa Zímy\") , \"Sweet Rosalie\" z roku 1965 a v dalších .\n\nVe skupině Komety obsluhoval joniku v letech 1962–1964 klávesista Jan Hrubý (nejde o houslistu Jana Hrubého).\n\nV nahrávkách skupiny Juventus zaznívá jonika, na kterou zde hrál Václav Rákos, např. na singlech \"Nářek převozníka\" / \"Den na prérii\" (1967) a \"Ona se brání\" / \"Stůj, občane!\" (1968) . Vzhledem k datu nahrávek (1967–1968) ale není jisté, zda při jejich nahrávání byla použita \"Ionika EMP1\", nebo některý z pozdějších modelů (\"Ionika 5\", \"Ionika 6\"). \n\nIonika si \"zahrála\" v řadě hudebních filmů první poloviny 60. let, ve kterých účinkovaly již zmíněné taneční a bigbeatové kapely; její zvuk často zněl také v televizních (i rozhlasových) znělkách a reklamních spotech té doby (ve většině případů šlo i zde o instrumentální nahrávky výše uvedených skupin), v rozhlasových hrách...\n\nIonika se ale uplatňovala také v kompozicích psaných přímo pro film – využil ji např. skladatel Zdeněk Liška ve své hudbě ke sci-fi filmu Ikarie XB1 režiséra Jindřicha Poláka a scenáristy Pavla Juráčka z roku 1963.\n\nIoniku používali pro její zvukovou a tónovou variabilitu také někteří skladatelé moderní vážné hudby, např. brněnský skladatel Josef Berg ve své kompozici \"Snění\" (skladba pro přeladěné nástroje v tónovém systému Beta pro 4 housle, joniku, klavír, 2 kytary a bicí) z roku 1970. Viz , a . Vzhledem k datu vzniku skladby (1970) ale není jisté, zda při jejím komponování (a nahrávání) byla použita \"Ionika EMP1\", nebo některý z pozdějších modelů (\"Ionika 5\", \"Ionika 6\"). \n\nHře na joniku a komponováním pro ni se věnoval také brněnský skladatel a klavírista Pavel Palkovský (Studio autorů).\n\nModel \"Ionika EMP1\" se vyráběl do roku 1965, kdy byly uvedeny na trh novější, tranzistorové modely – jednomanuálová \"Ionika 5 (EMP5)\" a dvoumanuálová \"Ionika 6 (EMP6)\". Jejich výroba skončila v roce 1970 a na trh přišly nástupnické modely \"Vermona ET-6-1\" a \"ET-6-2\". \n\nVelká část produkce byla určena pro sovětský a bulharský trh. Pro mnoho Rusů a Bulharů, obzvláště ze ze starší generace, se výraz \"ionika\" stal synonymem elektronického klávesového nástroje .\n\nNa Youtube lze dokonce najít bulharské \"osvětové\" video k tomuto tématu: Разликата между синтезатор и йоника (Rozdíl mezi syntezátorem a jonikou). Video je v bulharštině, ale i tak budete rozumět. Lze zapnout i ruské titulky. \n\nTip: Zkuste na Youtube zadat heslo \"йоника\" nebo \"yonika\". \n\n\n\n"}
{"id": "1314813", "url": "https://cs.wikipedia.org/wiki?curid=1314813", "title": "Blade Runner 2049", "text": "Blade Runner 2049\n\nBlade Runner 2049 je americký sci-fi film z roku 2017 režírovaný Denisem Villeneuvem v podobě sequelu ke snímku \"Blade Runner\", jenž byl natočen v roce 1982. Na scénáři pokračování neo-noirové dystopie se podíleli Hampton Fancher a Michael Green. Hudbu zkomponovali skladatelé Hans Zimmer a Benjamin Wallfisch.\n\nHlavní role v příběhu odehrávajícím se několik desetiletí po skončení prequelu ztvárnili Ryan Gosling a Harrison Ford, jenž si opět zahrál detektiva Ricka Deckarda. Ve vedlejších postavách se objevili Ana de Armasová, Mackenzie Davisová, Sylvia Hoeksová, Lennie James, Carla Juriová, Robin Wrightová, Dave Bautista a Jared Leto.\nVětšina natáčení probíhala mezi červencem až listopadem 2016 v Budapešti. Americká premiéra se uskutečnila 6. října 2017, v losangeleském Dolby Theatre již 3. října téhož roku. Snímek byl uveden ve formátech 2D, 3D a IMAX 3D. Kladné kritiky zazněly např. v médiích \"The Guardian\", \"Entertainment Weekly\", \"Business Insider\" a \"Cinema Retro\" jej označilo za jeden z nejlepších sequelů všech dob.\n\nPříprava sequelu \"Blade Runner\" započala v roce 1999. Britský scenárista a režisér Stuart Hazeldine napsal pokračování \"Blade Runner Down\", podle knižní sci-fi \"Blade Runner 2: The Edge of Human\" z roku 1995 od K. W. Jetera, navazující na původní příběh \"Blade Runner\"; nicméně projekt byl v této fázi opuštěn vzhledem k nevyřešeným autorskoprávním komplikacím ke knižnímu románu. Režisér původního snímku Ridley Scott zvažoval natočení pokračování s předběžným pojmenováním \"Metropolis\", když zájem o projekt vyjádřil na Sandiegském komiksovém konu 2007. Několik let se poté na vzniku filmu podílel scenárista Travis Wright, spoluautor thrilleru \"Oko dravce\" z roku 2008, jenž pracoval s producentem Budem Yorkinem. Jeho kolega John Glenn, který projekt opustil v roce 2008, sdělil, že vznikající text by mohl poodhalit základní aspekty mimozemských kolonií stejně jako další osud společnosti Tyrell Corporation po skonu svého zakladatele.\n\nV červnu 2009 deník \"The New York Times\" uvedl, že Ridley Scott s bratrem Tonym Scottem pracovali na projektu nazvaném \"Purefold\", volně spojeném se snímkem \"Blade Runner\", jehož děj měl být zasazen před rok 2019. Koncepčně se mělo jednat o sérii 5–10 minutových krátkometrážních snímků se záměrem uvést první díl na webu a další případně v televizi. Vzhledem k autorskoprávním problémům však tak nebyla série přímo spojována s původními postavami filmu z roku 1982. Prohlášení o ukončení projektu \"Purefold\" v důsledku nedostatečného financování bylo vydáno 7. února 2010. Blog io9 v příspěvku ze 4. března 2011 uvedl, že Yorkin připravuje nový snímek \"Blade Runner\". V témže měsíci blog také napsal, že producent Andrew A. Kosove projevil zájem o režiséra Christophera Nolana, jenž by měl být správnou volbou na základě jeho práce na batmanovské trilogii \"Temný rytíř\".\n\nDalší zpráva z 18. srpna 2011 však sdělila, že by se režisérem nového \"Blade Runnera\" měl stát Ridley Scott, když natáčení nemělo začít před rokem 2013. Producent Kosove naznačil, že je nepravděpodobné, aby se na projektu podílel i Harrison Ford, který v původní sci-fi ztvárnil hlavní postavu. V listopadu 2011 se Scott pro \"The Wall Street Journal\" vyjádřil, že by se v sequelu nemělo objevit původní herecké obsazení a že se přiblížilo nalezení autorů, kteří by mu pomohli se scénářem. Dne 6. února 2012 pak Kosove sdělil: „\"Je absolutně zjevné a mylné se domnívat, že proběhla jakákoli diskuse o Harrisonu Fordovi v 'Blade Runneru'. Aby bylo jasné, o co se nyní s Ridleym snažíme, je dokončit mravenčí práci, abychom nezničili příběh.\"“ Na dotaz z října 2012 ohledně filmu Scott reagoval slovy: \"„Nejedná se o dohady—probíhá to. Spolu s Harrisonem Fordem? Ještě nevím. Není už příliš starý? No dobře, byl Nexusem-6, takže nevíme jak dlouho může žít. A to je vše, co chci na tomto pódiu prozradit.“\"\n\nV listopadu 2014 Scott uvedl, že by se sám neměl ujmout režijního vedení, ale zato se bude podílet na produkci. Natáčení bylo podle jeho názoru plánováno od konce roku 2014 či roku 2015 a postava Harrisona Forda se nově měla objevit pouze „ve třetím obrazu“ sequelu. Kanadský režisér Denis Villeneuve, jenž zfilmoval sci-fi \"Příchozí\", byl k projektu oficiálně přizván 26. února 2015. Došlo také k potvrzení návratu Fordovy role Deckarda, zainteresování scenáristy původního snímku Hamptona Fanchera, který se na sepsání nového příběhu podílel s Michaelem Greenem na základě Scottových a Fancherových hrubých představ. Děj se měl odvíjet několik desetiletí po skončení prvního filmu. Vlastní natáčení mělo započít v polovině roku 2016.\n\nVyjednávání o obsazení Ryana Goslinga odstartovala 16. dubna 2015. Potvrzení jeho role následovalo v listopadu 2015, když k hercově kladnému rozhodnutí měla přispět Villeneuvova a Deakinsova účast na projektu. Zapojení kameramana Rogera Deakinse bylo zveřejněno 20. května 2015. Vlastní natáčení se mělo rozjet v červenci 2016.\n\nNa americkém trhu disponovala distribučními právy společnost Warner Bros., pro mezinárodní projekci je pak vlastnila studia Columbia Pictures. V polovině února 2016 bylo poprvé stanoveno oficiální datum premiéry na 12. ledna 2018.Již na Torontském mezinárodním filmovém festivalu 2015 Villeneuve nastínil otázku vlastního Deckardova původu v příběhu, bez jednoznačné odpovědi, zdali se jedná o člověka nebo replikanta.\n\nDo závěrečné fáze vyjednávání o roli vstoupila herečka Robin Wrightová 31. března 2016. Dva dny poté zveřejnil zápasník Dave Bautista snímek sama sebe s jednorožcem vytvořeným technikou origami, naznačující jeho účast ve filmu. Za další dva dny došlo k oficiálnímu potvrzení obsazení Bautisty i Wrightové a definitivě červencového termínu začátku natáčení. Na sklonku dubna 2016 bylo posunuto datum premiéry na časnější termín – 6. říjen 2017 a na seznamu herců se ocitly Ana de Armasová se Sylvií Hoeksovou. Carla Juriová byla obsazena v květnu 2016, následována červnovým zařazením kolegů Mackenzie Davisové a Barkhada Abdiho a červencovým nástupem do projektu Davida Dastmalchiana, Hiama Abbasse s Lennie Jamesovou. Mezi posledními se v srpnu připojil Jared Leto a konečně v březnu 2017 také Edward James Olmos, jenž získal roli Gaffa z původního filmu.\n\nRidley Scott se stal výkonným producentem. Villeneuve stručně odhalil děj odehrávající se několik dekád po skončení prvního příběhu, s jeho opětovným zasazením do kulis Los Angeles a s proměněnou atmosférou Země, což okomentoval slovy: \"„Klima prošlo zběsilou proměnou — oceány, srážky, sníh, se staly toxické.“\"\n\nVlastní natáčení bylo zahájeno v červenci 2016 a k září téhož roku pokračovalo v maďarské metropoli Budapešti. Během demontáže části konstrukce v budapešťských studiích Origo utrpěl dělník 25. srpna 2016 smrtelný úraz. Na začátku října pak studio Warner Bros. oznámilo očekávaný název sequelu \"Blade Runner 2049\". V listopadu 2016 pak padla na maďarských lokacích poslední klapka.\n\nStřih, jenž započal v prosinci 2016, probíhal v Los Angeles. Cílem režiséra a producentů bylo film na americkém trhu zařadit do kategorie R, tj. projekce omezené mladistvým do 17 let s doprovodem. Na červencovém Sandiegském komiksovém conu 2017 Villenueve na dotaz ohledně stopáže zareagoval tím, že „současná délka“ snímku činí okolo dvou a půl hodin.\n\nAmerický rapper El-P byl požádán o složení hudby k úvodnímu traileru, ale výsledek byl „odmítnut či vynechán“. Původně byl k filmu přizván islandský skladatel Jóhann Jóhannsson, spolupracující s Villeneuvem již na snímcích \"Zmizení\", \"\" a \"Příchozí\". Podle Jóhannssonova vyjádření padlo toto rozhodnutí už se značným předstihem. Jako obdivovatel Vangelisovy tvorby považoval úkol navázat na Řekovu hudbu za „obrovskou výzvu mýtických rozměrů“. V závěru července 2017 však došlo k oznámení, že se na snímku svými hudebními příspěvky budou podílet skladatelé Hans Zimmer a Benjamin Wallfisch. Villeneuve k tomu podotkl, že je obtížné naladit se na stejnou strunu jako Vangelis. V září téhož roku Jóhannssonův agent potvrdil, že islandský umělec filmový projekt opustil a smluvně se zavázal nekomentovat nastalou situaci.\n\nSoundtrack byl vydán 5. října 2017 a veškerou hudbu k němu zkomponovali Hans Zimmer s Benjaminem Wallfischem.\n\nAmerická filmová produkční společnost Alcon Entertainment přizvala ke spolupráci technologickou firmu Oculus VR, aby společně vytvořily a distribuovaly exkluzivní filmový obsah s technologií virtuální reality, jenž by byl dostupný již pro celosvětovou premiéru 6. října 2017. Přibližně 35letá prodleva mezi prequelem a sequelem zařadila filmový diptych mezi snímky s nejdelším obdobím čekání na pokračování prvního z nich. Součástí dohody mezi IMAX Corporation a Warner Bros. se stala podmínka promítání filmu \"Blade Runner 2049\" v kinosálech s formátem IMAX.\n\nDistribuční práva v Severní Americe získala studia Warner Bros., zatímco Sony Pictures Entertainment vlastnila práva pro mimoamerický trh, s prvním promítáním 4. října 2017 ve Francii a Belgii, a v dalších zemích během následujících dvou dní. Vzhledem k preferencím diváků byl film v amerických IMAXových kinosálech uveden pouze ve formátu 2D, zatímco na dalších kontinentech s technologicky pokročilejším formátem 3D.\n\nPremiéra \"Blade Runneru 2049\" proběhla 3. října 2017 v losangeleském sále Dolby Theatre. Po střelbě v Las Vegas došlo ke zrušení úvodního příchodu tvůrců na červený koberec. Následující den projekce filmu zahájila každoroční nezávislý Festival du nouveau cinéma v Montréalu. Švýcarská premiéra se uskutečnila rovněž 4. října 2017 v rámci Curyšského filmového festivalu. Ve Spojených státech pak studia Warner Bros. uvedla dystopii do kin 6. října 2017.\n\nWarner Bros. a Columbia Pictures společně 19. prosince 2016 vydaly krátké video v podobě teaseru, uvozující film. Sestřih 15sekundových ukázek byl jako treaserový trailer uvolněn 5. května 2017 a plnohodnotný trailer pak následoval o tři dny později. Druhý trailer v pořadí byl odhalen 17. července 2017.\n\nNěkolik týdnů před premiérou byly postupně zveřejněny tři krátké filmy zasazené dějově do doby mezi oběma filmy:\n\n"}
{"id": "1314819", "url": "https://cs.wikipedia.org/wiki?curid=1314819", "title": "Jevišovice (nový zámek)", "text": "Jevišovice (nový zámek)\n\nNový zámek v Jevišovicích je památkově chráněný komplex budov jižně od městečka. Původní dřevěný lovecký letohrádek z konce 17. století prošel několika stavebními úpravami, až se postupně na přelomu 18. a 19. století stal hlavním sídlem hrabat Ugartů. Současnou podobu v novogotickém slohu získal koncem 19. století. Dnes slouží jako domov pro seniory, veřejně přístupný je park s bohatou sochařskou výzdobou. \n\nZa hrabat de Souches byla jižně od Jevišovic v 17. století zřízena panská obora, která byla oblíbeným honebním revírem moravské šlechtické společnosti. Za Karla Ludvíka de Souches (†1691) byl v oboře postaven jednoduchý lovecký letohrádek, zřejmě dřevěný nebo z hrázděného zdiva. Jeho nástupce Karel Josef Souches nechal kolem obory postavit zeď a okolí loveckého zámečku bylo upraveno jako francouzská zahrada, pravděpodobně již tehdy vznikl koncept tří alejí sbíhajících se paprsčitě k budově zámku. \nKarel Josef de Souches se celý život potýkal s finančními problémy, zároveň ale zastával prestižní úřad znojemského krajského hejtmana a v listopadu 1723 hostil v Jevišovicích císařský dvůr s Karlem VI., který se tehdy vracel z pražské korunovace českým králem. Dobové zprávy zmiňují problémy s ubytovacími kapacitami v Jevišovicích, což se ale týkalo spíše starého zámku. První skutečná zmínka o novém zámku je datována až v roce 1743, kdy Jevišovice získal Jan Nepomuk Ugarte (1707–1756). \n\nPodobu barokně-klasicistní vily získal nový zámek na přelomu 18. a 19. století za Aloise Ugarta (1749–1817), který jako úspěšný hospodář a dlouholetý moravský zemský hejtman zvyšoval své nároky na reprezentaci. Alois Ugarte také z majetku zrušeného louckého kláštera v roce 1789 zakoupil soubor barokních soch od L. Mattielliho, které nechal umístit na půlkruhovém prostranství před hlavním vstupem do zámku. Inventář pořízený v roce 1817 po úmrtí Aloise Ugarta dokládá počet obytných místností a jejich vybavení a vyplývá z něj, že nový zámek se v této době postupně stával hlavním rodinným sídlem. \n\nZásadní novogotickou přestavbou prošel zámek po vymření Ugartů (1875), i když podle některých pramenů první romantizující úpravy proběhly již za posledních dvou generací Ugartů. Po smrti posledního mužského potomka Ugartů, hraběte Maxmiliána (1851–1875), převzaly správu Jevišovic jeho sestry Gabriela a Anna, které si rozdělily užívání starého a nového zámku. Nový zámek připadl Gabriele (1848–1935) a její manžel, italský šlechtic hrabě Carlo Lovatelli (1843–1892), inicioval radikální přestavbu zámku v novogotickém slohu. Poslední majitelky z rodu Ugartů vedly nákladný společenský život, což skončilo hospodářským úpadkem a nuceným prodejem Jevišovic koncem 19. století.\nVelkostatek Jevišovice s oběma zámky, hospodářstvím a bezmála 3 500 hektary půdy koupil v roce 1898 za více než dva a půl miliónu zlatých vídeňský bankéř Robert Biedermann (1849–1920), povýšený do šlechtického stavu. Ten se svou manželkou podnítil v letech 1898–1899 poslední zásahy do architektury zámku (výstavba hranolové věže s cimbuřím, která je dnes hlavní dominantou), novým prvkem byla novobarokní kovaná brána do parku cestou z městečka a v boční aleji od hlavní přístupové cesty k zámku byly osazeny barokní alegorické sochy přivezené pravděpodobně z Vídně, podle jiných zdrojů z Budišova. Adaptovány byly také interiéry, autorem úprav byl architekt Emil Bressler. \n\nBiedermannovi sice vytvořili z nového zámku luxusní sídlo, žili ale převážně ve Vídni a pobyty v Jevišovicích omezovali na krátké návštěvy v letních měsících. Za první světové války přišel Robert Biedermann o většinu majetku a v roce 1916 koupil velkostatek za šest miliónů rakouských korun bohatý průmyslník Vilém Offenheim (1850–1932). Offenheim v Jevišovicích trvale žil a jako mecenáš zde zanechal výraznější stopu než předchozí majitelé především financováním nové školní budovy (Komenium). Úpravy zámku omezil spíše na modernizaci technického zázemí (vodárna, garáž). V roce 1937 zámek částečně vyhořel a rychlost šíření požáru poukázala na dosud existující dřevěné prvky ve zdivě zámku z doby původního loveckého letohrádku Souchesů.\n\nOffenheimovi dědicové kvůli židovskému původu prodali velkostatek těsně před druhou světovou válkou. Novým majitelem se stal hrabě Jan Larisch-Mönnich (1872–1962), jehož rodina zbohatla dolováním uhlí na Ostravskuu. Správu jevišovického velkostatku převzal v roce 1939 jeho syn inženýr Eduard Larisch-Mönnich (1916–1987), který v jižní části parku nechal vybudovat kapli Panny Marie Bolestné. V květnu 1945 obsadila zámek sovětská armáda a kromě vojáků se na vyrabování vnitřního vybavení podíleli i obyvatelé Jevišovic. Eduard Larisch-Mönnich uměl česky a za války poskytl pomoc několika místním občanům, protože se ale hlásil k německé národnosti, hned po osvobození byl internován na pile v nedalekých Bojanovicích a krátce poté s celou rodinou odsunut do Rakouska. Živelný odvoz a zcizování zámeckého mobiliáře pokračovalo i po roce 1945, kdy byl zámek převeden do správy Svazu československé mládeže, který zde plánoval zřídit rekreační zařízení. V roce 1953 byl v zámku umístěn domov důchodců, od 1. ledna 2007 domov pro seniory. \n\nHlavní budova zámku je stavba obdélného půdorysu o délce 45 metrů, do hlavního vstupu je vestavěna vysoká věž s gotizujícím cimbuřím. Jižní zahradní průčelí je rozděleno letní terasou se schodištěm do parku. Na západní straně na hlavní budovu zámku navazuje hospodářská část, která má půdorys podkovy a tvoří částečně uzavřené nádvoří směrem do parku. Oproti hlavní zámecké budově mají hospodářská stavení výrazně nižší úroveň umělecké výzdoby, ale i na nich je patrná novogotická úprava. Vnitřní výzdoba nového zámku zůstala zachována i přes drobné adaptace pro potřeby domova důchodců. Nejvýznamnějším prostorem je hlavní sál s dřevěným kazetovým stropem a mramorovým krbem. Dřevěné obložení má také jídelna a taneční pokoj navazující na hlavní sál. \n\nNa seznam kulturních památek byl nový zámek zapsán v roce 1958, památková ochrana kromě hlavní budovy zámku zahrnuje také hospodářské zázemí a soubor 22 barokních soch v zámeckém parku.\n\n\n\n"}
{"id": "1314820", "url": "https://cs.wikipedia.org/wiki?curid=1314820", "title": "2. československá fotbalová liga", "text": "2. československá fotbalová liga\n\n2. československá fotbalová liga, zkráceně 2. liga nebo II. liga, byla v letech 1929–1950 a 1953–1977 druhou nejvyšší fotbalovou soutěží na území Československa. Byla založena v roce 1929, zanikla v roce 1977 při reorganizaci nižších soutěží. V sezonách 1951 a 1952 se nehrála.\n\nPrvní dva ročníky 1929/30 a 1930/31 hrálo 8 mužstev, nejvíce účastníků – 97 rozdělených do 7 skupin – startovalo v prvním poválečném ročníku 1945/46.\n\n\nPoznámky:\n\nZdroj: \nPoznámky:\n\n"}
{"id": "1314821", "url": "https://cs.wikipedia.org/wiki?curid=1314821", "title": "II. třída okresu Havlíčkův Brod", "text": "II. třída okresu Havlíčkův Brod\n\nII. třída okresu Havlíčkův Brod (Okresní přebor II. třídy) patří společně s ostatními druhými třídami mezi osmé nejvyšší fotbalové soutěže v Česku. Je řízena Okresním fotbalovým svazem Havlíčkův Brod. Hraje se každý rok od léta do jara se zimní přestávkou. Účastní se jí 14 týmů z okresu Havlíčkův Brod, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do I.B třídy kraje Vysočina - skupiny B. Celkový počet sestupujících je ovlivněn počtem sestupujích z I.B třídy kraje Vysočina - skupiny B]]. Do II. třídy vždy postupuje vítězný a druhý tým z III. třídy.\n\n"}
{"id": "1314823", "url": "https://cs.wikipedia.org/wiki?curid=1314823", "title": "Badin", "text": "Badin\n\nPříjmení Badin, přechýleně Badinová, nosí více osobností:\n\n"}
{"id": "1314824", "url": "https://cs.wikipedia.org/wiki?curid=1314824", "title": "II. třída okresu Jihlava", "text": "II. třída okresu Jihlava\n\nII. třída okresu Jihlava (Okresní přebor II. třídy) patří společně s ostatními druhými třídami mezi osmé nejvyšší fotbalové soutěže v Česku. Je řízena Okresním fotbalovým svazem Jihlava. Hraje se každý rok od léta do jara se zimní přestávkou. Účastní se jí 14 týmů z okresu Jihlava, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do I. B třídy kraje Vysočina – skupiny B. Celkový počet sestupujících je ovlivněn počtem sestupujích z I. B třídy kraje Vysočina – skupiny B. Do II. třídy vždy postupuje vítězný a druhý tým ze III. třídy.\n\n"}
{"id": "1314825", "url": "https://cs.wikipedia.org/wiki?curid=1314825", "title": "II. třída okresu Pelhřimov", "text": "II. třída okresu Pelhřimov\n\nII. třída okresu Pelhřimov (Okresní přebor II. třídy) patří společně s ostatními druhými třídami mezi osmé nejvyšší fotbalové soutěže v Česku. Je řízena Okresním fotbalovým svazem Pelhřimov. Hraje se každý rok od léta do jara se zimní přestávkou. Účastní se jí 14 týmů z okresu Pelhřimov, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do I.B třídy kraje Vysočina - skupiny B. Celkový počet sestupujících je ovlivněn počtem sestupujích z I.B třídy kraje Vysočina – skupiny B. Do II. třídy vždy postupuje vítězný a druhý tým z III. třídy.\n\n"}
{"id": "1314827", "url": "https://cs.wikipedia.org/wiki?curid=1314827", "title": "II. třída okresu Hodonín", "text": "II. třída okresu Hodonín\n\nPoznámky:\n\n\n"}
{"id": "1314830", "url": "https://cs.wikipedia.org/wiki?curid=1314830", "title": "II. třída okresu Třebíč", "text": "II. třída okresu Třebíč\n\nII. třída okresu Třebíč (Okresní přebor II. třídy) tvoří společně s ostatními skupinami II. třídy osmou nejvyšší fotbalovou soutěž v Česku. Je řízena Okresním fotbalovým svazem Třebíč. Hraje se každý rok od léta do jara se zimní přestávkou. Účastní se jí 14 týmů z okresu Třebíč, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do I. B třídy kraje Vysočina – skupiny B. Celkový počet sestupujících je ovlivněn počtem sestupujích z I. B třídy kraje Vysočina – skupiny B. Do II. třídy vždy postupuje vítězný a druhý tým z III. třídy.\n\n"}
{"id": "1314831", "url": "https://cs.wikipedia.org/wiki?curid=1314831", "title": "II. třída okresu Znojmo", "text": "II. třída okresu Znojmo\n\n\n"}
{"id": "1314833", "url": "https://cs.wikipedia.org/wiki?curid=1314833", "title": "NGC 6712", "text": "NGC 6712\n\nNGC 6712 je kulová hvězdokupa v souhvězdí Štítu vzdálená od Země 22 500 světelných let.\nHvězdokupa obsahuje zhruba 1 milion hvězd.\n\nHvězdokupa leží ve východní části souhvězdí, necelé tři stupně východně od hvězdy δ Sct. Ve větších triedrech je viditelná jako drobná kulatá mlhavá skvrnka, ale její nejjasnější hvězdy jsou 13. magnitudy, takže alespoň částečně rozložitelná je až v dalekohledech většího průměru.\n\n2° jihozápadně leží otevřená hvězdokupa Messier 26 a 2,5° severně leží jasná a bohatá otevřená hvězdokupa Messier 11.\n\nJako první ji pravděpodobně objevil Guillaume Le Gentil 9. července 1749, když pozoroval hvězdná oblaka Mléčné dráhy v souhvězdí Orla. Popsal ji jako \"opravdovou mlhovinu\", na rozdíl od otevřené hvězdokupy Messier 11. William Herschel ji nezávisle spoluobjevil 16. června 1784 a zapsal ji do svého katalogu pod označením H I.47. Nejprve ji zatřídil jako kulatou mlhovinu. Jeho syn John byl prvním, kdo ji popsal jako kulovou hvězdokupu, během svého pozorování kolem roku 1830.\n\n\n"}
{"id": "1314835", "url": "https://cs.wikipedia.org/wiki?curid=1314835", "title": "II. třída okresu Děčín", "text": "II. třída okresu Děčín\n\nII. třída okresu Děčín (Okresní přebor II. třídy) patří společně s ostatními druhými třídami mezi osmé nejvyšší fotbalové soutěže v Česku. Je řízena Okresním fotbalovým svazem Děčín. Hraje se každý rok od léta do jara se zimní přestávkou. Účastní se ji 16 týmů z okresu Děčín, každý s každým hraje jednou na domácím hřišti a jednou na hřišti soupeře. Celkem se tedy hraje 30 kol. Vítězem se stává tým s nejvyšším počtem bodů v tabulce a postupuje do I.B třídy Ústeckého kraje – skupiny A, B či C. Poslední dva týmy sestupují do III. třídy okresu Děčín. Do II. třídy vždy postupuje vítězný tým z každé ze dvou skupin III. třídy (skupiny A a B).\n\n"}
{"id": "1314841", "url": "https://cs.wikipedia.org/wiki?curid=1314841", "title": "Ken Burns", "text": "Ken Burns\n\nKenneth Lauren \"Ken\" Burns (* 29. července 1953, New York) je americký filmový a televizní dokumentarista. Proslul jako tvůrce tzv. \"efektu Kena Burnse\" (\"Ken Burns effect\"), což je způsob užití zejména archivních fotografií v dokumentárních filmech, kdy kamera snímek zoomuje, nebo ho nechá přejíždět ze strany na stranu, čímž je do statického obrazu dodána dynamika. Burns tuto metodu vymyslel a časem se stala v dokumentech normou, je dokonce pod názvem \"Ken Burns effect\" v základní nabídce většiny počítačových videoeditorů. Byl dvakrát nominován na Oscara, za \"Brooklyn Bridge\" (1981) a \"The Statue of Liberty\" (1985). Televizní cenu Emmy získal za dokumentární cykly \"The National Parks: America's Best Idea\" (2009), \"Unforgivable Blackness: The Rise and Fall of Jack Johnson\" (2004), \"Baseball\" (1994) a \"The Civil War\" (1990). Jedním z jeho předků byl skotský básník Robert Burns. Vystudoval filmová studia a design na alternativní vysoké škole Hampshire College v Amherstu v Massachusetts. Většinu svých dokumentů natočil pro americkou veřejnoprávní společnost PBS.\n"}
{"id": "1314845", "url": "https://cs.wikipedia.org/wiki?curid=1314845", "title": "II. třída okresu Klatovy", "text": "II. třída okresu Klatovy\n\n"}
{"id": "1314846", "url": "https://cs.wikipedia.org/wiki?curid=1314846", "title": "Amylon", "text": "Amylon\n\nAmylon je česká akciová společnost, tradiční výrobce pudinků v prášku, které začal vyrábět v létě roku 1912, a jeden z nejstarších potravinářských podniků na Vysočině. Dnešní výroba značky zahrnuje také další výrobky z pšeničného škrobu, jako jsou instantní knedlíky, bramborová kaše, těsta na pizzu a další.\n\nHistorie podniku sahá až do roku 1891. Podnik Amylon jako takový vznikl na Vysočině v létě 1912. František Malínský, který vlastnil škrobárnu v Ronově nad Sázavou, tehdy přišel s nápadem sloučit škrobárny ve Žďáře, Polné, Hesově a Ronově nad Sázavou. Vznikla tak akciová společnost Amylon a o něco později se ještě rozšířila o škrobárnu v Pohledských Dvořácích.\n\nPodnik přežil finanční krizi a první i druhou světovou válku. Následně byl v roce 1948 zestátněn a začleněn do státního podniku \"Škrobárny\". Odtud se začaly po roce 1989 jednotlivé společnosti postupně opět vyčleňovat a byly privatizovány, včetně společnosti Amylon. Akciová společnost Amylon byla ustavena 1. ledna 1994 se sídlem Švermova 117, Havlíčkův Brod.\n\nSpolečnost měla v roce 2012 na 100 zaměstnanců a dva provozy v Havlíčkově Brodě a v Ronově nad Sázavou. Celkově vyprodukuje 300 tun balených výrobků a asi 660 tun škrobových sirupů měsíčně (2012). Mezi hlavní produkty patří pšeničný škrob a škrobový sirup, maltodextrin, a instantní pokrmy, jako jsou tradiční pudinky v prášku, knedlíky a kaše, palačinky či bramboráky a další. Doplňkově se podnik věnuje také průmyslové výrobě, v které vyrábí modifikované škroby a lepidla. Společnost je certifikována normami kvality ISO 22000 a IFS.\n\n"}
{"id": "1314849", "url": "https://cs.wikipedia.org/wiki?curid=1314849", "title": "II. třída okresu Chomutov", "text": "II. třída okresu Chomutov\n\nII. třída okresu Chomutov (Okresní přebor II. třídy) patří společně s ostatními druhými třídami mezi osmé nejvyšší fotbalové soutěže v Česku. Je řízena Okresním fotbalovým svazem Chomutov. Hraje se každý rok od léta do jara se zimní přestávkou. Účastní se ji 16 týmů z okresu Chomutov, každý s každým hraje jednou na domácím hřišti a jednou na hřišti soupeře. Celkem se tedy hraje 30 kol. Vítězem se stává tým s nejvyšším počtem bodů v tabulce a postupuje do I.B třídy Ústeckého kraje – skupiny A, B či C. Poslední dva týmy sestupují do III. třídy okresu Chomutov. Do II. třídy vždy postupuje vítězný tým z každé ze dvou skupin III. třídy (skupiny A a B).\n\n"}
{"id": "1314854", "url": "https://cs.wikipedia.org/wiki?curid=1314854", "title": "II. třída okresu Louny", "text": "II. třída okresu Louny\n\nII. třída okresu Louny (Okresní přebor II. třídy) patří společně s ostatními druhými třídami mezi osmé nejvyšší fotbalové soutěže v Česku. Je řízena Okresním fotbalovým svazem Louny. Hraje se každý rok od léta do jara se zimní přestávkou. Účastní se ji 16 týmů z okresu Louny, každý s každým hraje jednou na domácím hřišti a jednou na hřišti soupeře. Celkem se tedy hraje 30 kol. Vítězem se stává tým s nejvyšším počtem bodů v tabulce a postupuje do I.B třídy Ústeckého kraje – skupiny A, B či C. Poslední dva týmy sestupují do III. třídy okresu Louny. Do II. třídy vždy postupuje vítězný tým z každé ze dvou skupin III. třídy (skupiny A a B).\n\nII. třída okresu Louny\n"}
{"id": "1314856", "url": "https://cs.wikipedia.org/wiki?curid=1314856", "title": "Inessa Armandová", "text": "Inessa Armandová\n\nInessa Fjodorovna Armandová (Ине́сса Фёдоровна Арма́нд), francouzsky Inès Elizabeth Armand rozená Elisabeth Pécheux d'Herbenville, pseudonym Jelena Blonina (8. května 1874 Paříž – 24. září 1920 Nalčik) byla rusko-francouzská komunistická revolucionářka a feministka, spolupracovnice a milenka Lenina.\n\nArmandová byla dcera francouzského operního zpěváka Théodora Stéphana, vlastním jménem Théodore Pécheux d'Herbenville, a jeho manželky, herečky Nathalie Wildové. Armandová měla dvě sestry. Otec slavil velké úspěchy, ale brzy zemřel. Aby se rodině ulevilo, byla Inès předána do výchovy tetě, jež odešla jako učitelka hudby do Moskvy.\n\nV Moskvě strávila Inès klidné dětství. V 17 letech úspěšně složila zkoušku pro domácí učitelky. O dva roky později, 3. října 1893, se vdala v kostele sv. Mikuláše v Puškinu za obchodníka a továrníka Alexandra Armanda. S ním měla čtyři děti.\n\nV roce 1894 se jí narodil syn Alexander. V té době rodina žila na Armandově statku v Jeldiginu u Moskvy. Armandovi tam založili školu pro rolnické děti, v níž Inessa učila. V roce 1896 přišel na svět syn Fjodor. Armandová vstoupila do \"Spolku pro zlepšení osudu žen\" v Moskvě a stala se v roce 1900 jeho předsedkyní.\n\nInès a Alexander Armandovi měli další dvě děti, dcery Innu a Varvaru. Pak došlo k rodinné krizi, když se Inès zamilovala do o devět let mladšího švagra Volodi Armanda, bratra svého manžela. Manželé se rozešli smírně, ale nikdy se nenechali rozvést. Inès a Voloďa žili nějakou dobu v Neapoli. Jejich syn Andrej se narodil v roce 1903 v Baugy-sur-Clarens u Montreux ve Švýcarsku.\n\nArmandová se pak s milencem a jejich synem usadila v Moskvě. Tam byla po krvavé neděli během policejní razie 6. února 1905 zatčena. Obžaloba byla 3. června 1905 zamítnuta, ale Armandová zůstala od té doby pod policejním dohledem.\n\nS účinností od 18. října 1905 byly v Moskvě ženy připuštěny ke studiím. Již 19. října si Armandová podala přihlášku na práva a byla tam do roku 1907 hostující posluchačkou.\n\nDne 9. dubna 1907 byla Armandová zatčena pro \"podezření ze spiknutí proti celoruskému vojenskému svazku vojáků a námořníků\". Po několika dnech byla propuštěna, ale opět zatčena již 7. července téhož roku. 30. září 1907 byla shledána vinnou a vyhoštěn na dva roky do vyhnanství do Mezeně v Archangelské gubernii.\n\nVoloďa Armand s ní dobrovolně odešel do exilu. Usadili se v Mezeni. Inessa Armandová si vydělávala na živobytí výukou francouzštiny. Když Voloďa Armand po nějaké době onemocněl život ohrožující tuberkulózou, opustil Inessu Armandovou a odejel do nemocnice ve Švýcarsku.\n\nKdyž 22. listopadu 1907 v různých Armandových továrnách propukly stávky a nepokoje, byl manžel Alexander Armand zatčen. Po krátce na to následujícím propuštění odešel se syny Alexandrem a Fjodorem do Francie.\n\nKdyž bylo v Mezeni zrušeno vyhnanství několika polských revolucionářů, Inessa se k nim tajně připojila a uprchla 20. října 1908 z vyhnanství. Nejdříve žila pod falešným jménem v Moskvě. Jakmile orgány pojaly podezření, utekla Armandová do Petrohradu. Tam se v roce 1908 konal první celoruský ženský kongres.\n\nMezitím Voloďa Armand ve Švýcarsku již umíral. V lednu 1909 odcestovala Inessa nelegálně přes Finsko do nemocnice za ním. Po několika dnech jí Voloďa zemřel v náručí. Inessa Armand pak zůstala nějakou dobu v západní Evropě. 27. října 1909 se zapsala na Univerzitě v Bruselu na sociologii, ekonomii a právo, a již následujícího rok dokázala studium práva uzavřít.\nOd podzimu 1910 žila Armandová v Paříži, aby konala výzkum potřebný pro dosažení promoce na Sorbonně. Ale nikdy se nedostala přes drobné přípravné práce, protože od léta 1910 pracovala především pro komunistickou stranu.\n\nLenina pravděpodobně Armandová osobně poznala již v roce 1909 v Paříži. V Longjumeau, asi 15 km od Paříže, našel Lenin budovu, která se dala bez velkého úsilí přebudovat na školící centrum. Tato stranická škola pak byla v provozu od května do srpna 1911. Během této doby žili a pracovali Lenin, jeho žena Naděžda Krupská i jeho švagrová, Inessa Armandová, její syn Andrej a někteří studenti v Longjumeau.\n\nBěhem této práce se Lenin naučil Armandovou oceňovat a milovat. Někdy se potkávali v kavárnách na porte d'Orléans, kam chodili i Leninovi příznivci. Mezi oběma se vyvinul milostný vztah, který přetrval několik let. Vztah je doložen mimo jiné četnými dopisy, obsahujícími kromě revolučních témat i intimní vyznání. Lenin Armandové obstaral pozvání na Mezinárodní socialistický Kongres v srpnu a září tohoto roku v Kodani. Tam se Armandová osobně seznámila s mnoha levicovými politiky, k nimž patřili Karl Kautsky, Victor Adler, Jean Jaurès, Clara Zetkinová, Rosa Luxemburgová a Julius Martov.\n\nOd léta roku 1912 byla Armandová z Leninova pověření opět ilegálně v Petrohradu, kde měla předat jeho pokyny redakci Pravdy. Krátce předtím se Lenin s Krupskou a Armandovou přesunul do Krakova, aby byl blíže ruské hranici. Ale Armandová byla brzy odhalena a dne 14. září 1912 zatčena. Její manžel Alexander Armand, který se mezitím stal poslancem Dumy, ji dostal 20. března 1913 na kauci z vězení. Až do léta 1913 trávila čas s rodinou a odpočívala. Na konci srpna opět uprchla přes Finsko do Krakova k Leninovi. Ale Lenin už nechtěl pokračovat v \"ménage à trois\", manželství ve třech. Naděžda Krupská vážně onemocněla a Lenin ji odvezl do Bernu k dr. Theodoru Kocherovi, který právě obdržel Nobelovu cenu za lékařství.\n\nPo krátkém pobytu v Paříži a v Lovranu poblíž Terstu, kde se zase shledala se svými dětmi, se Armandová na Leninovo naléhání v Bruselu účastnila Socialistické internacionály. Mezitím Lenin, který po zatčení v Krakově byl znovu na svobodě, žil se svou ženou v Bernu. Tam si přivolal Armandovou na pomoc ve stranické práci. Ona ho stále ještě milovala. V roce 1916 se Lenin přestěhoval do Curychu. Inès Armandová byl v té době v Baugy-sur-Clarens. Nevedlo se jí dobře a trpěla stavy vyčerpání. Lenin jí často psal a volal. Na počátku roku 1917 se ji snažil získat pro nový úkol, ale Armandová se nechtěla k ničemu zavázat.\n\nV březnu 1917 došlo k povstání v Petrohradě. V Curychu Švýcar Fritz Platten připravil cestu Lenina a jeho doprovodu vlakem do Ruska. 9. dubna 1917 vlak vyjel v Curychu. Jeli v něm Lenin, Naděžda Krupská, Grigorij Zinověv a jeho manželka, Grigorij Sokolnikov, Alexander Abramovič, Karl Radek a Inès Armandová. Přes Sassnitz a Švédsko se dostali 16. dubna 1917 do Petrohradu.\n\nV následující době byla Armandová pověřována různými pracemi a úkolyve prospěch strany. Tak například v únoru 1919 byla spolu s Dmitrijem Manuilskim a delegací Sovětského červeného kříže v Dunkerque, aby připravila návrat internovaných sovětských vojáků. Armandová a Manuilski byli v důsledku kontaktů s Třetí internacionálou zatčeni, nicméně po obtížných jednáních opět propuštěni.\n\nRoku 1920 byla Inès Armandová na vrcholu své politické kariéry. V bolševickém ústředním výboru vedla ženskou sekci. Ženy tvořily v té době asi polovinu členů strany. Také v propagandistickém aparátu měla důležité funkce. V roce 1920 byla po agitační cestě po Sovětském svazu vyčerpaná a Lenin ji i s jejím synem Andrejem poslal si odpočinout na Kavkaz. Když dorazili do Kislovodsku, propukla tam občanská válka. V chaotických podmínkách byli evakuováni a dorazili po náročné cestě do Nalčiku u Beslanu. Tam se Armandová nakazila cholerou.\n\nInès Armandová zemřela v Nalčiku 24. září 1920 ve věku 46 let. 11. října bylo její tělo na voze taženém dvěma bílými koni přepraveno z Moskevského Kazaňského nádraží do centra města. Lenin šel za pohřebním vozem. Na jeho popud napsala Naděžda Krupská nekrolog do Pravdy. 12. října 1920 byla Inès Armandová pochována do státního hrobu u Kremelské zdi v Moskvě. Místo jejího posledního odpočinku se nachází mezi hroby novináře Johna Reeda a dětského lékaře Ivana Rusakova.\n\nŽivotem Inès Armandové se zabývá film z roku 1980, \"Lenin v Paříži\" (Claude Jadeová jako Inessa Armandová) a v roce 1988 natočené dvoudílné televizní drama V\"lak\" (s Dominique Sandovou v roli Inessy Armandové).\n\n"}
{"id": "1314859", "url": "https://cs.wikipedia.org/wiki?curid=1314859", "title": "Alex Rocco", "text": "Alex Rocco\n\nAlex Rocco, rodným jménem Alessandro Federico Petricone Jr. (29. února 1936 Cambridge, Massachusetts – 18. července 2015 Los Angeles, Kalifornie), byl americký herec italského původu. Nejčastěji vystupoval v rolích padouchů a známý je například díky roli Moa Greena ve filmu \"Kmotr\" (1972). Za svůj život byl třikrát ženatý, měl čtyři děti a zemřel na karcinom pankreatu. Vyznával bahaismus.\n\nAlessandro Federico Petricone Jr. se narodil 29. února 1936 do rodiny italských přistěhovalců Mary (rozené DiBiase) a Alessandra Sama Petricona, kteří do Spojených států přišli z města Gaeta. Dětství prožil v Somerville.\n\nAmerický mafián, který později vstoupil do ochrany svědků a napsal o mafii několik knih, Vincent Teresa, potvrdil, že Rocco byl členem bostonského gangu Winter Hill. Když se roku 1961, kdy probíhala bostonsko-irská gangová válka, účastnil se svojí tehdejší přítelkyní oslav Dne práce, urazil jeho partnerku člen irského gangu The McLaughlin Brothers jménem Georgie McLaughlin, načež se strhla rvačka. I tenhle incident průběh války ovlivnil a přestože bostonská rodina vyhrála, pro Petricona to nebylo příliš slavné vítězství: společně s vůdcem gangu Jamesem „Buddym“ McLeanem byl zadržen k výslechu kvůli vraždě leadra konkurenčního gangu Bernarda „Bernieho“ McLaughlina. O zatčení Alessandra Petricona, známého jako „Bobo“, napsal i americký novinář a hlasatel v rádiu Howie Carr, který se o bostonské podsvětí zajímal. Nakonec byl propuštěn a krátce na to opustil Boston. Tam se po dlouhé době vrátil až roku 1972, již jako Alex Rocco, kdy hrál ve filmu \"Přátelé Eddieho Coylea\". Pro hlavního herce Roberta Mitchuma, který ztvárnil Eddieho Coyela, tehdy sjednal setkání s některými irsko-americkými gangstery, aby mu pomohl více se vcítit do role. Také ho seznámil s bossem Winter Hill Howiem Winterem.\n\nPravděpodobně ještě před stěhování do Kalifornie se oženil s Grace Petriconovou, která mu porodila dceru Maryann.\n\nRoku 1962 se přesunul do Kalifornie, kde začal používat nové jméno Alex Rocco. Také začal vyznávat bahaismus. Živil se jako barman v Santa Monice a chodil na lekce herectví Leonarda Nimoye. Ten Roccovi doporučil, aby začal chodil i na lekce mluveného projevu kvůli silnému bostonskému přízvuku.\n\nRoku 1964 si po šestitýdenní známosti vzal Sandru Elaine Rocco (1942–2002), rozenou Garrettovou. Adoptoval jejího syna Marca Kinga (1962–2009), který se později jako Marc Rocco objevil například ve filmu \"Vražda prvního stupně\". Z tohoto manželství se narodily dvě děti: dcera Jennifer a syn Lucien.\n\nNecelý rok po narození prvního vnoučete, Anthonyho Dominica Alessandra (syn dcery Jennifer), zemřela v roce 2002 jako devětapadesátiletá Roccova manželka Sandra. Příčinou byla rakovina. O tři roky později, 15. října 2005, se Rocco oženil znovu a naposledy, tentokrát s Shannon Wilcoxovou. Manželství ukončila až jeho smrt.\n\nAlex Rocco zemřel 18. července 2015 ve svém domě ve Studio City v Los Angeles. Bylo mu 79 let a důvodem byl karcinom pankreatu. Jeho smrt oznámila na svém facebookovém profilu dcera Jennifer.\n\nRoku 1965 získal Alex Rocco svoji první filmovou roli: jednalo se o postavu Corryho Maddoxe ve snímku \"Motor Psycho\" režiséra Russe Meyera. Následovalo mnoho vedlejších rolí v různých filmech i seriálech, například postava Diamonda v \"Masakru na svatého Valentýna\" (1967) nebo detektiv v \"Bostonském případu\" (1968), kde ani nebylo jeho jméno uvedeno. Roku 1972 získal roli i ve filmu \"Kmotr\", vytvořeném za základě knihy Maria Puzi. Tam chtěl původně získat roli Itala, když ho ale režisér Francis Ford Coppola uviděl, řekl: „Mám svého Žida!“ Narážel tím na postavu Moa Greeneho, majitele kasina v Las Vegas a Žida. Ačkoliv Rocco původně roli odmítal s tím, že by ji neuměl správně zahrál, nakonec ji vzal. Také měl velké množství seriálových rolí, většinou na pár epizod.\n\nRoku 1989 hrál postavu hledače talentů Ala Flosse v americkém sitcomu od televize CBS \"The Famous Teddy Z\" (v hlavní roli Jon Cryer). Za tuto roli získal o rok později cenu Emmy pro nejlepšího herce ve vedlejší roli v komediálním seriálu. Během své děkovné řeči děkoval Bahá'u'lláhovi, zakladateli bahaismu. Roku 1997 se objevil i v televizním seriálu \"Kutil Tim\" jako Irv Schmayman.\n\nSvoji první roli jakožto dabéra získal roku 1990 v animovaném seriálu \"Simpsonovi\", kdy ve třech epizodách daboval Rogera Meyerse Jr. Následně tu samou roli získal i o sedm let později v díle \"Představují se Itchy, Scratchy a Poochie\" (osmá řada). Roku 1999 získal další hlasovou roli, tentokrát v \"Griffinovi\", což se opakovalo i roku 2001. Jeden milion amerických dolarů získal za hlasovou roli v \"Životě brouka\", vytvořeném studiem Pixar.\n\nRoku 2006 získal roli ve filmu \"Dokažte mi vinu\", v hlavní roli s Vinem Dieselem. Ještě toho roku hrál i ve snímku \"Sejmi eso\" a o šest let později účinkoval jako Arthur Evans ve čtyřech epizodách \"Města divů\".\n\n"}
{"id": "1314860", "url": "https://cs.wikipedia.org/wiki?curid=1314860", "title": "Silnice II/276", "text": "Silnice II/276\n\nSilnice II/276 je silnice II. třídy, která vede z Bělé pod Bezdězem do Kněžmostu. Je dlouhá 21,5 km. Prochází jedním krajem a jedním okresem.\n\n\n"}
{"id": "1314865", "url": "https://cs.wikipedia.org/wiki?curid=1314865", "title": "Corythoraptor", "text": "Corythoraptor\n\nCorythoraptor („přilbovitý lupič“) byl rodem menšího teropodního dinosaura, zástupce čeledi Oviraptoridae. Dosahoval délky asi 1,5 - 2 metrů. Byl to zřejmě bezzubý všežravec, živící se rozmanitou potravou. Žil v období svrchní křídy (geol. st. kampán - maastricht) na území dnešní jižní Číny (provincie Ťiang-si).\n\nZkameněliny tohoto dinosaura byly objeveny v sedimentech souvrství Nanxiong, starých kolem 70 milionů let. V roce 2017 byl týmem paleontologů popsán jediný známý druh, \"C. jacobsi\". Druhové jméno je poctou americkému paleontologovi Louisi L. Jacobsovi. Tento oviraptorid byl blízce příbuzný rodu \"Huanansaurus\", dále pak rodům \"Citipati\", \"Rinchenia\" a \"Oviraptor\". Zajímavým znakem je jeho lebeční hřebínek, velmi podobný hřebeni současného kasuára přilbového.\n\n"}
{"id": "1314867", "url": "https://cs.wikipedia.org/wiki?curid=1314867", "title": "Světová komise pro přehrady", "text": "Světová komise pro přehrady\n\nSvětová komise pro přehrady (anglicky \"World Commission on Dams\", WCD) byl v letech 1998–2001 mezinárodní orgán, který studoval ekologické, společenské i hospodářské dopady stavby velkých přehrad. Komisi v roce 1998 založila Světová banka a Mezinárodní svaz ochrany přírody (IUCN, World Conservation Union). Působili v ní zejména občanští aktivisté, akademici a jeden zástupce vlády. Jako konečný výsledek vydala komise pod záštitou Nelsona Mandely závěrečnou zprávu, v níž doporučila deset bodů, na které je třeba dát pozor.\n\nWCD zjistila, že ačkoli přehrady významně přispěly k lidskému rozvoji a jsou velkým přínosem, jejich budování si často vyžádalo neúměrné náklady a způsobilo také nenávratné škody, zejména pokud jde o sociální hlediska a životní prostředí. Mnoho projektů také nepřineslo slibovaný nebo očekávaný přínos jak z hlediska hospodaření s vodou či výrobou elektrické energie. \n\nKomise svou závěrečnou zprávu vydala 16. listopadu 2000 a v následujícím roce se sama rozpustila.\n\n"}
{"id": "1314875", "url": "https://cs.wikipedia.org/wiki?curid=1314875", "title": "César pro nejlepší dokument", "text": "César pro nejlepší dokument\n\nCésar pro nejlepší dokument je jedna z kategorií francouzské filmové ceny César. V roce 1995 byla kategorie poprvé vyhlášena, ovšem pod názvem César pro nejlepší film s dokumentárním charakterem. Od roku 2007 existuje ve své stávající podobě.\n\n\n\n\n\n\n\n\n\n\n\n\n\n\n"}
{"id": "1314876", "url": "https://cs.wikipedia.org/wiki?curid=1314876", "title": "Silnice II/277", "text": "Silnice II/277\n\nSilnice II/277 je silnice II. třídy, která vede z Mnichova Hradiště do Českého Dubu. Je dlouhá 19,6 km. Prochází dvěma kraji a dvěma okresy.\n\n\n\n"}
{"id": "1314877", "url": "https://cs.wikipedia.org/wiki?curid=1314877", "title": "Tour de France 2017 – 3. etapa", "text": "Tour de France 2017 – 3. etapa\n\nTřetí etapa Tour de France 2017 se jela v pondělí 3. července. Byla to 212,5 km dlouhá rovinatá etapa se dvěma horskými prémiemi 3. kategorie a třemi 3. kategorie. Začala v belgickém Verviers. Po 68 km se trasa dostala do Lucemburska a na závěrečných 30 km zavítala do Francie. Cíl byl ve městě Longwy na vrcholu Côte des Religieuses.\n\nV cíli Slovák Peter Sagan přespurtoval Australana Michaela Matthewse.\n\n18. km – Côte de Sart (4)\n89. km – Wincrange\n\n105,5. km – Côte de Wiltz (4)\n120,5. km – Côte d'Eschdorf (3)\n197. km – Côte de Villers-la-Montagne (4)\n212,5. km – Côte des Religieuses (3)\n\n"}
{"id": "1314880", "url": "https://cs.wikipedia.org/wiki?curid=1314880", "title": "Di do prdele!", "text": "Di do prdele!\n\nDi do prdele! je album od brněnské hudební skupiny Morčata na útěku, které vyšlo v roce 2017. Obsahuje 16 skladeb.\n\n\n"}
{"id": "1314881", "url": "https://cs.wikipedia.org/wiki?curid=1314881", "title": "Mistrovství Evropy juniorů v atletice 2017", "text": "Mistrovství Evropy juniorů v atletice 2017\n\n24. Mistrovství Evropy juniorů v atletice – sportovní závod organizovaný EAA se konal v italském městě Grosseto. Závod se odehrál od 20. července – 23. července 2017. \n\n"}
{"id": "1314882", "url": "https://cs.wikipedia.org/wiki?curid=1314882", "title": "Silnice II/238", "text": "Silnice II/238\n\nSilnice II/315 je silnice II. třídy, která vede z Kamenných Žehrovic do Kladna. Je dlouhá 6,2 km. Prochází jedním krajem a jedním okresem.\n\n\n"}
{"id": "1314885", "url": "https://cs.wikipedia.org/wiki?curid=1314885", "title": "Silnice II/241", "text": "Silnice II/241\n\nSilnice II/241 je silnice II. třídy, která vede ze Sedlce do Černého Vola. Je dlouhá 5,3 km. Prochází dvěma kraji a dvěma okresy.\n\n\n\n"}
{"id": "1314887", "url": "https://cs.wikipedia.org/wiki?curid=1314887", "title": "Jaroslav Krepčík", "text": "Jaroslav Krepčík\n\nJaroslav Vojtěch Krepčík (26. února 1880, Telč – 6. března 1959, Praha) byl moravský sochař, malíř, grafik a restaurátor.\n\nNarodil se v rodině obecního důchodního Josefa a jeho manželky Julie jako druhorozený z deseti dětí. V letech 1894 nastoupil na C. a K. odbornou školu sochařsko-kamenickou v Hořicích. Jeho spolužáky v ročníku zde byli Jan Štursa a Ladislav Kofránek. Absolvovali společně v roce 1898 a postupně byli všichni tři přijati na C. k. Akademii umění do Prahy k profesoru J. V. Myslbekovi. Krepčík zde studoval v letech 1900 až 1904.\n\nPo studiích se usadil v Praze. Podnikl spolu se svými přáteli studijní cesty, nejdříve do Itálie v roce 1906 a v následujícím roce do Paříže. V roce 1908 se stal členem Sdružení výtvarných umělců moravských (SVUM) a přibližně ve stejné době také členem Jednoty umělců výtvarných (JUV), se kterými se účastnil kolektivních výstav.\n\nV roce 1914 se oženil s Annou Brejchovou ve farním kostele v Bubenči. Anna Brejchová byla jeho partnerkou po celý život, jejich manželství bylo bezdětné. V roce 1914 se stal asistentem modelování při Akademii umění v Praze, ale již za rok byl odveden do armády.\n\nZa druhé světové války v roce 1941 měl první samostatnou výstavu v Nové síni JUV v Praze.\n\nV letech 1906 až 1907 spolupracoval s L. Kofránkem a dalšími dvěma kolegy na historicky prvním restaurování Braunových soch v Betlémě u Kuksu.\n\nDo první světové války se zabýval tvorbou drobných plaket: Koza (1907), Pelikáni (1907), Po koupeli, Ženský akt (kolem 1907), portrétů a hlav: Svatopluk Čech (1909), V. Nechleba (1904), Agonie (1907), Studie hlavy (1908) a také grafických listů, které jsou dnes často dokumentem již neexistující pražské zástavby: Dvorek u Šišlingů (před 1909), Kostel sv. Ducha (před 1914) a další.\n\nPřibližně ve dvacátých letech nalézáme v jeho díle zájem o realisticky pojatý poetický ženský akt: Po koupeli (před 1920), Eva (poprsí, 1921), Leknín (1928), Somnambula (1931).\n\nV letech 1922-1923 se Krepčík věnoval restaurátorské práci na Brokofově morovém sloupu Panny Marie Neposkvrněné na Hradčanském náměstí a o rok později restauroval Braunův mariánský sloup v Jaroměři.\n\nNa přelomu 20. a 30. let se Krepčík dostal k několika veřejným zakázkám. Jedná se především o tři soubory alegorických postav na průčelí budov: personifikace Obchodu, Zemědělství, Péče o rodinu a Průmyslu na průčelí pojišťovny Internacionale ve Spálené ulici 51 v Praze, čtveřice alegorických postav (Obchod, Zemědělství, Peněžnictví, Průmysl) na budově České průmyslové banky v Praze v ulici Na příkopě 14 a dvojice postav pro rohové průčelí České národní banky v Banské Bystrici.\n\nMezi další veřejné zakázky lze zařadit pamětní desku umístěnou nad schodištěm muzea v Památníku osvobození v Praze a v roce 1938 vytvořený pomník padlým občanům Telče.\n\nVe 30. letech 20. století vytvořil řadu portrétů veřejných osobností: senátora Gustava Habrmana (před 1932), majora Floriana Zapletala (před 1936), Dr. Edvarda Beneše (1937), T. G. Masaryka (1937) a dalších. V tomto období se v jeho díle také významně objevilo téma rybolovu: reliéf Rybáři – Zátah (1935), reliéf Rybáři u ohniště (1939), Rybář s kaprem (1934), Moravský rybář (1933).\n\n\n\n"}
{"id": "1314900", "url": "https://cs.wikipedia.org/wiki?curid=1314900", "title": "Kreolské jazyky na bázi malajštiny", "text": "Kreolské jazyky na bázi malajštiny\n\nKreolské jazyky na bázi malajštiny jsou kreolské jazyky vycházející z malajštiny nebo indonéštiny. Většinou těchto jazyků se mluví v Indonésii.\n\n\nNavzájem příbuzné jazyky, používané ve východní Indonésii, jsou si navzájem příbuzné.\n"}
{"id": "1314901", "url": "https://cs.wikipedia.org/wiki?curid=1314901", "title": "Hotel Zimní lázně (Poděbrady)", "text": "Hotel Zimní lázně (Poděbrady)\n\nHotel Zimní lázně je secesní lázeňský hotel v Poděbradech situovaný poblíž střední části lázeňského parku. Autorem projektu hotelu je architekt František Janda. K výstavbě ubytovacího zařízení došlo v letech 1911 až 1912. Dům slouží od svého otevření až do současnosti celoročnímu lázeňskému provozu. Provozovatelem a majitelem hotelu jsou Lázně Poděbrady, a.s. Zimní lázně jsou propojeny prosklenou spojovací chodbou s centrálním lázeňským domem Hotelem Libenský.\n\n\n\n"}
{"id": "1314902", "url": "https://cs.wikipedia.org/wiki?curid=1314902", "title": "Meyer Guggenheim", "text": "Meyer Guggenheim\n\nMeyer Guggenheim (1. února 1828, Lengnau - 15. března 1905, Palm Beach) byl americký podnikatel židovského původu narozený ve Švýcarsku. Zakladatel významné rodinné americké těžařské a kovozpracovatelské firmy, od roku 1891 nazývané \"Colorado Smelting and Refining Company\", která poté, co v roce 1901 sfúzovala s \"American Smelting and Refining Company\", po tři desetiletí dominovala americkému důlnímu průmyslu. Do USA odešel roku 1847. První firmu založil ve Filadelfii a zabývala se dovozem krajek z rodného Švýcarska. V osmdesátých letech vstoupil do důlního průmyslu, když získal podíl v měděných dolech v Coloradu. Nakonec do hutí a dolů investoval veškeré prostředky a skoupil doly i na Aljašce, v Bolívii, Chile i v Kongu. Měl sedm synů (a tři dcery), kteří převzali firmu, a řada z nich se věnovala filantropii. Šestý syn Simon v roce 1925 založil stipendium pro studenty studující v zahraničí (známé Guggenheimovo stipendium), čtvrtý syn Solomon založil mj. Guggenheimovo muzeum v New Yorku či Guggenheimovo muzeum v Bilbau ve Španělsku. Syn Benjamin se utopil při havárii Titanicu.\n"}
{"id": "1314904", "url": "https://cs.wikipedia.org/wiki?curid=1314904", "title": "AT&amp;T Tower (Minneapolis)", "text": "AT&amp;T Tower (Minneapolis)\n\nAT&T Tower je kancelářský mrakodrap v americkém Minneapolis. Má 34 podlaží a výšku 141,4 metrů. Výstavba probíhala v letech 1989 – 1991 podle projektu společnosti Walsh Bishop Associates, Inc..\n"}
{"id": "1314905", "url": "https://cs.wikipedia.org/wiki?curid=1314905", "title": "Estella Blain", "text": "Estella Blain\n\nEstella Blain (vlastním jménem Micheline Estallat, 30. březen 1930 – 1. leden 1982) byla francouzská herečka.\n\nEstella Blain se narodila v Paříži. Studovala na Simonově škole dramatických umění. Ve filmu začala hrát od poloviny 50.let. Jejím prvním filmem byl snímek \"Les fruits sauvages\" (Plané ovoce, 1954),následoval film \"Escalier de service\" (Služební schodiště, taktéž v roce 1954),Šelma na svobodě (1959) a Angelika a král (1966). Jejím posledním filmem byl snímek z roku 1974 Vrtohlavá ovce. Tímto filmem hereckou kariéru ukončila a poté žila v soukromí. Estella trpěla častými depresemi,které jí dohnaly k sebevraždě – dne 1. ledna 1982 se zastřelila na pláži u Port-Vendres. Jejím manželem byl režisér Gérard Blain. Po rozvodu s ním se ještě dvakrát vdala. Měla jednoho syna.\n\n"}
{"id": "1314908", "url": "https://cs.wikipedia.org/wiki?curid=1314908", "title": "AT&amp;T Building (Nashville)", "text": "AT&amp;T Building (Nashville)\n\nAT&T Building (dříve \"South Central Bell Headquarters\" nebo \"BellSouth Building\") je nejvyšší budova Tennessee, která stojí ve městě Nashville. Má 33 pater a výšku 188 m a byla postavena v roce 1994 podle projektu společnosti Earl Swensson Associates, Inc..\n\n"}
{"id": "1314909", "url": "https://cs.wikipedia.org/wiki?curid=1314909", "title": "Vila Caro (Gliwice)", "text": "Vila Caro (Gliwice)\n\nVila Caro je historická residence průmyslníka Oscara Caro v Gliwicích z 19. století. Vila je v seznamu kulturních památek Polska pod číslem 1309/83 z 3. 10. 1983 a je součástí Stezky dřevěné architektury v Slezském vojvodství.\n\nVila byla postavena v letech 1882–1885 jako jednopatrová novorenezanční vila podle projektu stavitele Salomona Lubowského pro židovského průmyslníka Oscara Caro a jeho ženu Floru rozenou Lubowskou, dceru stavitele. V roce 1924 bylo přistavěno druhé patro a v roce 1934 byl byla odkázána městu a ve vile umístěno muzeum. v letech 1991–2000 byla provedena generální oprava budovy. Budova je hlavním sídlem Muzea v Gliwicích.\n\nVila je dokladem již málo zachovalých městských rezidencí hornoslezských průmyslníků. Jednopatrová stavba odpovídala vizi 19. století italské renezanční vilové architektury s harmonickou a vyváženou hmotou. Budova byla obklopena rozsáhlou ekletickou zahradou, ve které se nacházely neregulované aleje a také budovy stájí, kočárovny a další hospodářské budovy. V letech 1899–1900 byla vybudována zimní zahrada. Před budovou na podstavci je socha hlídajícího lva\n\nV interiéru zůstaly zachované původní bohatě zdobené stropy, obložení, parketové podlahy, dveřní a okenní rámy. V současné době jsou zde umístěny sbírky představující bydlení průmyslníků v 19. století a také je zde umístěna etnografická ekspozice prezentující lidovou kulturu gliwického regionu.\n\n"}
{"id": "1314913", "url": "https://cs.wikipedia.org/wiki?curid=1314913", "title": "Navigamus", "text": "Navigamus\n\nNavigamus je celostátní setkání vodních skautů, které se koná od roku 1994 každé tři roky. Akci pořádá Hlavní kapitanát organizace Junák – český skaut. Název akce pochází z latiny a v překladu znamená „my plujeme“. Námětem je vždy významná historická námořní událost, kterou mohou skauti zažít díky týmovým a skupinovým hrám, outdoorovým aktivitám a závodům. \n\nPosláním akce je setkávání se, navázání nových kontaktů a přátelství s dalšími skauty z Česka i zahraničí. Část akce je otevřená i pro veřejnost a umožňuje rodičům i dětem vyzkoušet aktivity na vodě. Akce se koná vždy u velkých vodních ploch, které umožňují společné programy pro víc než tisíc účastníků a stovky lodí.\n\nPoslední Navigamus se uskutečnil v červnu 2018 v Lipně nad Vltavou, další bude v červnu 2021 hostit Most.\n\nPrvní setkání vodních skautů s mezinárodní účastí v dějinách českých vodních skautů proběhlo na Orlické přehradě v roce 1994. Libreto bylo věnováno 50. výročí invaze Spojeneckých vojsk v Normandii. Zde se také jela první regata oplachtěných pramic s originální takeláží “Scout”. Od té doby se vodní skauti potkávají každé tři roky.\n\n"}
{"id": "1314914", "url": "https://cs.wikipedia.org/wiki?curid=1314914", "title": "Gustav-Adolf Schur", "text": "Gustav-Adolf Schur\n\nGustav-Adolf Schur, známý jako \"Täve Schur\" (* 23. února 1931 Biederitz) je bývalý německý cyklista, reprezentant Německé demokratické republiky. \n\nVyučil se mechanikem, s cyklistikou začal v Magdeburgu, později závodil za Deutsche Hochschule für Körperkultur v Lipsku. V letech 1958 a 1959 vyhrál závod amatérů na mistrovství světa v silniční cyklistice (jako prvnímu se mu podařilo obhájit titul), v roce 1960 byl druhý. Na OH 1956 byl pátý v silničním závodě jednotlivců s hromadným startem a v hodnocení družstev získalo společné německé družstvo bronzovou medaili. Na OH 1960 byl členem týmu, který skončil v časovce družstev na druhém místě.\n\nVyhrál Závod míru v letech 1955 a 1959, v letech 1953, 1957, 1960, 1963 a 1964 byl členem vítězného družstva, získal devět etapových vítězství a patnáct etap jel ve žlutém trikotu. Čtyřikrát vyhrál etapový závod Kolem NDR (1953, 1954, 1959 a 1961), byl také vítězem jednorázových závodů Rund um Berlin 1951 a Harzrundfahrt 1955, 1956, 1959 a 1960, v roce 1954 se stal vysokoškolským mistrem světa. Byl mistrem NDR v silničním závodě v letech 1954, 1957, 1958, 1959, 1960, 1961 a v cyklokrosu v roce 1953. V letech 1953 až 1961 byl devětkrát po sobě zvolen východoněmeckým sportovcem roku, vyhrál také v roce 1979 anketu o nejlepšího sportovce za třicet let existence NDR. \n\nZískal nejvyšší východoněmecké státní vyznamenání Vaterländischer Verdienstorden a v letech 1958 až 1990 byl poslancem Volkskammer. I po sjednocení Německa zůstal členem postkomunistické PDS, za kterou zasedal v letech 1998–2002 v Bundestagu. Byl navržen na zařazení do Síně slávy německého sportu, ale po řadě protestů poukazujících na Schurovo spojení s východoněmeckým režimem byl návrh zamítnut. Byl dlouholetým cyklistickým trenérem a funkcionářem, zasazoval se o obnovu Závodu míru a podnikl za tím účelem i ve vysokém věku řadu propagačních cyklojízd, provozoval obchod s bicykly nazvaný Täves Radladen, hrál také ve filmu \"Daniel a mistr světa\". V roce 2005 po něm byla pojmenována planetka (38976) Tave.\n\nZnámé bylo jeho dlouholeté přátelství s českým cyklistou Janem Veselým, podle kterého také pojmenoval svého nejstaršího syna Jana, olympijského vítěze v časovce družstev z roku 1988. \n\n"}
{"id": "1314916", "url": "https://cs.wikipedia.org/wiki?curid=1314916", "title": "Ilimanaq", "text": "Ilimanaq\n\nIlimanaq () je osada v kraji Avannaata v Grónsku. Nachází se na západním pobřeží zálivu Disko, u ústí fjordu Ilulissat Kangerlua. V roce 2017 tu žilo 56 obyvatel.\n\nIlimanaq byl založen v roce 1741 jako Claushavn, podle svého zakladatele, nizozemského velrybáře Klacse Pieterze Torpa. Byl založen v roce 1741- ve stejném roce, kdy byl založen Ilulissat. Další osada založená nizozemskými velrybáři je Oqaatsut (dříve Rodebay), nacházející se severně od města, který byl založen v roce 1877 a je to druhá nejmenší osada v Grónsku (žije tu pouze 27 obyvatel). Moderní název Ilimanaq znamená \"místo předpokladů\".\n\nPočet obyvatel Ilimanaqu byl v posledních dvou desetiletích stabilní, v roce 2012 však prudce klesl z 81 obyvatel na 61, od té doby je poměrně stabilní.\n"}
{"id": "1314918", "url": "https://cs.wikipedia.org/wiki?curid=1314918", "title": "FK Agria Choceň", "text": "FK Agria Choceň\n\nFK Agria Choceň je fotbalový klub z Chocně, účastník krajského přeboru. Byl založen v roce 1912.\n\nFotbalový klub z Chocně je klub založený v roce 1912 jako SK Choceň. Jeho nejúspěšnější sezónou je ročník 1982/1983, kdy klub působil ve třetí nejvyšší soutěži. V letech 1979–2008 byl stálým učastníkem Divize. Od sestupu v roce 2008 klub působí v Přeboru Pardubického kraje.\n\n\n\n\n\nPoznámky:\n"}
{"id": "1314921", "url": "https://cs.wikipedia.org/wiki?curid=1314921", "title": "Freddy Adu", "text": "Freddy Adu\n\nFredua Koranteng Adu známější jako Freddy Adu (* 2. června 1989, Tema, Ghana) je americký fotbalový záložník a bývalý reprezentant USA ghanského původu, od ledna 2017 bez angažmá. Měl přezdívku \"nový Pelé\" a byl považován za velký talent americké i světové kopané, vysoká očekávání nedokázal naplnit.<br>\nNa klubové úrovni působil mimo USA v Portugalsku, Řecku, Turecku, Brazílii, Srbsku a Finsku. Mimoto hrál i v klubu AS Monaco, jenž působí ve francouzských fotbalových soutěžích.\n\n\nAdu nastupoval za reprezentační týmy USA U17, U20 a U23. \n\nV A-mužstvu reprezentace USA odehrál v letech 2006–2011 celkem 17 utkání a vstřelil 2 góly.\n\n"}
{"id": "1314922", "url": "https://cs.wikipedia.org/wiki?curid=1314922", "title": "Madan", "text": "Madan\n\nMadan ( \"Мадан\") je město ležící v jižním Bulharsku, v jihozápadní části Západních Rodopů podél toku Madanska reka (\"Маданска река\") a jejích přítoků. Je správním střediskem stejnojmenné obštiny a má necelých 6 tisíc obyvatel.\n\nMadan je starým hornickým sídlem. Těžba olověné rudy zde začala ve 4. až 5. století př. n. l.. Od tureckého názvu pro rudu (maden) je odvozeno i jeho jméno. Za osmanské nadvlády význam sídla stoupl, protože se stalo významnou křižovatkou obchodních cest. Přesto zůstal jeho charakter spíše průmyslový — v jeho blízkosti se nalézalo na 150 vodních děl, především hamrů. Na konci onoho období (1903) zde stálo 306 domů. Za socialismu byl rozvinut především rudný a strojírenský průmysl a byla zde nejvyšší průměrná mzda v Bulharsku.\n\nVe městě žije 5 539 stálých obyvatel a je zde trvale hlášeno 6 509 obyvatel. Podle sčítáni 1. února 2011 bylo národnostní složení následující:\n\n"}
{"id": "1314923", "url": "https://cs.wikipedia.org/wiki?curid=1314923", "title": "Naajaat", "text": "Naajaat\n\nNaajaat (zastarale Nâjât nebo Naajat) nebo Naujaat (zastarale Naujât nebo Naujat) je osada v kraji Avannaata v Grónsku. Nachází se na stejnojmenném ostrově v Upernavickém souostroví. V roce 2017 tu žilo 59 obyvatel. Název osady znamená \"mladí racci\".\n\nPočet obyvatel Naajaatu byl v posledních dvou desetiletích poměrně stabilní.\n"}
{"id": "1314925", "url": "https://cs.wikipedia.org/wiki?curid=1314925", "title": "Héninel", "text": "Héninel\n\nHéninel je francouzská obec v departementu Pas-de-Calais v regionu Hauts-de-France. V roce 2014 zde žilo 188 obyvatel.\n\nSousední obce jsou: Croisilles, Fontaine-lès-Croisilles, Guémappe, Chérisy, Saint-Martin-sur-Cojeul a Wancourt.\n\n\"Počet obyvatel\"\n\n"}
{"id": "1314926", "url": "https://cs.wikipedia.org/wiki?curid=1314926", "title": "SK Holice", "text": "SK Holice\n\nSK Holice je fotbalový klub z Holic, účastník krajského přeboru. Byl založen v roce 1906.\n\nFotbalový klub z Holice tradiční klub založený v roce 1906 jako SK Holice. Už v roce 1952 postoupil klub do oblastní soutěže (obdoba dnešní divize), ve které s přestávkami působil do roku 1961. Do divize znovu postoupil v roce 1984 a působil v ní s jednoroční přestávkou do sezóny 1999/2000. Od té doby se klubu podařilo vrátit jen dvakrát na krátkou chvíli a to v letech 2007–2009 a 2012/13. Krajský přebor klub vyhrál i sezóně 2015/2016, ale možnosti postupu nevyužil.\n\nMezi známá jména, které vychoval zdejší klub patří: Josef Vápeník, František Schejbal, Václav Vicány ml., Václav Velinský ml., Roman Hendrych, Jan Filip\n\n\n\n\n\nPoznámky:\n\n"}
{"id": "1314927", "url": "https://cs.wikipedia.org/wiki?curid=1314927", "title": "Mistrovství Evropy v ledním hokeji žen 1993", "text": "Mistrovství Evropy v ledním hokeji žen 1993\n\nMistrovství Evropy v ledním hokeji žen 1993 bylo poprvé rozděleno do dvou výkonnostních skupin. Účast v elitní skupině si zajistilo prvních šest družstev z předchozího Mistrovství Evropy. Zbývající družstva byla zařazena do skupiny B. Zároveň bylo zavedeno pravidlo pro postupy a sestupy, kdy v následujícím ročníku první družstvo skupiny B nahradí poslední družstvo skupiny A.\n\nTurnaj skupiny A se konal od 24. do 27. března 1993 v Esbjergu v Dánsku. Šest družstev bylo rozděleno do dvou skupin, ve kterých se střetla jednokolově každé s každým, poté se mužstva umístěné ve skupinách na stejných místech utkali o konečné pořadí. Vítězství si připsali hráčky Finska před hráčkami Švédska a hráčkami Norska.\n\nŠesté Dánsko sestoupilo do skupin B.\n\nTurnaj skupiny B se konal od 22. do 27. března 1993 v Kyjevě na Ukrajině. Pět družstev se střetlo jednokolově každé s každým. Vítězství si připsali hráčky Lotyšska, které si tak zajistily postup do skupiny A.\nPrvních pět celků ze skupiny A si zajistilo postup na třetí mistrovství světa v ledním hokeji žen, které se konalo v následujícím roce 1994. Byli to týmy Finska, Švédska, Norska, Německa a Švýcarska.\n"}
{"id": "1314930", "url": "https://cs.wikipedia.org/wiki?curid=1314930", "title": "Louisianská kreolština", "text": "Louisianská kreolština\n\nLouisianská kreolština (louisianskokreolsky \"kréyol,\" francouzsky \"créole louisianais\") je kreolský jazyk na bázi francouzštiny, kterým se mluví hlavně ve státě Louisiana v USA. Byl ovlivněn indiánskými a africkými jazyky. Vznikl, když byla Louisiana francouzská kolonie. Nejprve to byl pidžin, který poté zkreolizoval.\n\nJazykem se mluví hlavně v jihozápadní Louisianě, mnoho mluvčích žije také ve východním Texasu (hlavně ve městech Beaumont, Houston, Galveston a Port Arthur), dále v Kalifornii (hlavně ve městech Los Angeles, San Diego a San Bernardino a v několika okresech na severu Kalifornie) a v menší míře také ve státech Illinois, Mississippi a Alabama.\n\nV této tabulce jsou uvedeny ukázky louisianské kreolštiny, pro srovnání francouzština a český překlad.\nPod tímto textem je uvedeno otčenáš v louisianské kreolštině, pro srovnání ve francouzštině a dále český překlad.\n\nNouzòt Popá, ki dan syèl-la\n\nTokin nom, li sinkifyè,\n\nN'ap spéré pou to\n\nrwayomm arivé, é n'a fé ça\n\nt'olé dan syèl ; paréy si la tèujr\n\nDonné-nou jordi dipin tou yé jou,\n\né pardon nouzòt péshé paréy nou pardon\n\nlê moun ki fé nouzòt sikombé tentasyon-la,\n\nMé délivré nou depi mal.\n\nNotre Père qui êtes aux cieux,\n\nque votre nom soit sanctifié.\n\nQue votre règne arrive ;\n\nque votre volonté soit faite sur \n\nla terre comme au ciel.\n\nDonnez-nous aujourd'hui le pain \n\nnécessaire à notre subsistance.\n\nRemettez-nous nos dettes,\n\ncomme nous remettons les\n\nleurs à ceux qui nous doivent.\n\nEt ne nous induisez point en tentation,\n\nmais délivrez-nous du mal.\n\nOtče náš, jenž jsi na nebesích,\n\nposvěť se jméno tvé,\n\npřijď království tvé,\n\nbuď vůle tvá\n\njako v nebi, tak i na zemi.\n\nChléb náš vezdejší dej nám dnes\n\na odpusť nám naše viny,\n\njako i my odpouštíme našim viníkům\n\na neuveď nás v pokušení,\n\nale zbav (nebo: chraň) nás od zlého.\n"}
{"id": "1314932", "url": "https://cs.wikipedia.org/wiki?curid=1314932", "title": "Chérisy", "text": "Chérisy\n\nChérisy je francouzská obec v departementu Pas-de-Calais v regionu Hauts-de-France. Žije zde obyvatel.\n\nObec leží na východě departementu Pas-de-Calais. \n\n\"Počet obyvatel\"\n\n"}
{"id": "1314939", "url": "https://cs.wikipedia.org/wiki?curid=1314939", "title": "Hudánka", "text": "Hudánka\n\nHudánka ( \"Poule de Houdan\") je plemeno kura domácího, které bylo vyšlechtěno v 19. století ve francouzské obci Houdan (departement Yvelines). Vyznačuje se péřovým chocholem a vousem, pěti prsty na nohou a „motýlkovým hřebenem“, složeným ze dvou listů. Zbarvení peří je zpravidla černobíle skvrnité, kůže je bílá. Hudánky se chovají především díky kvalitnímu masu, jsou také oblíbeným výstavním plemenem. Dosahují váhy mezi dvěma a třemi kilogramy, starší kohouti mohou mít až 3,5 kg. Jsou odolné, mírné a nenáročné na krmivo, rychle vyspívají, ročně snášejí 130–160 vajec o váze minimálně 53 gramů. Existuje také zdrobnělá forma hudánek, vážící 0,7–1 kg.\n\n"}
{"id": "1314940", "url": "https://cs.wikipedia.org/wiki?curid=1314940", "title": "II. třída okresu Most", "text": "II. třída okresu Most\n\nII. třída okresu Most (Okresní přebor II. třídy) patří společně s ostatními druhými třídami mezi osmé nejvyšší fotbalové soutěže v Česku. Je řízena Okresním fotbalovým svazem Most. Hraje se každý rok od léta do jara se zimní přestávkou. Účastní se ji 16 týmů z okresu Most, každý s každým hraje jednou na domácím hřišti a jednou na hřišti soupeře. Celkem se tedy hraje 30 kol. Vítězem se stává tým s nejvyšším počtem bodů v tabulce a postupuje do I.B třídy Ústeckého kraje – skupiny A, B či C. Poslední dva týmy sestupují do III. třídy okresu Most. Do II. třídy vždy postupuje vítězný tým z každé ze dvou skupin III. třídy (skupiny A a B).\n\n"}
{"id": "1314941", "url": "https://cs.wikipedia.org/wiki?curid=1314941", "title": "II. třída okresu Ústí nad Labem", "text": "II. třída okresu Ústí nad Labem\n\nII. třída okresu Ústí nad Labem (Okresní přebor II. třídy) patří společně s ostatními druhými třídami mezi osmé nejvyšší fotbalové soutěže v Česku. Je řízena Okresním fotbalovým svazem Ústí nad Labem. Hraje se každý rok od léta do jara se zimní přestávkou. Účastní se ji 16 týmů z okresu Ústí nad Labem, každý s každým hraje jednou na domácím hřišti a jednou na hřišti soupeře. Celkem se tedy hraje 30 kol. Vítězem se stává tým s nejvyšším počtem bodů v tabulce a postupuje do I.B třídy Ústeckého kraje – skupiny A, B či C. Poslední dva týmy sestupují do III. třídy okresu Ústí nad Labem. Do II. třídy vždy postupuje vítězný tým z každé ze dvou skupin III. třídy (skupiny A a B).\n\n"}
{"id": "1314943", "url": "https://cs.wikipedia.org/wiki?curid=1314943", "title": "Silnice II/243", "text": "Silnice II/243\n\nSilnice II/243 je silnice II. třídy, která vede z Ďáblic do Líbeznic. Je dlouhá 5 km. Prochází dvěma kraji a dvěma okresy.\n\n\n\n"}
{"id": "1314956", "url": "https://cs.wikipedia.org/wiki?curid=1314956", "title": "PRR", "text": "PRR\n\nPattern recognition receptory (PRR) hrají zásadní roli ve správné funkci přirozeného imunitního systému. PRR jsou receptory, které jsou kódované v zárodečné linii a rozpoznávají konzervované molekuly typické pro patogeny. Jedná se o proteiny exprimované buňkami přirozeného imunitního systému, kam patří dendritické buňky, makrofágy, monocyty, neutrofily a epiteliální buňky a slouží k rozpoznání dvou hlavních skupin molekul: PAMP, z angllického (pathogen-associated molecular patterns), patogen-asociované molekulární vzory, které jsou asociované s mikrobiálními patogeny a DAMP, z anglického (damage-associated molecular patterns), molekulární vzory asociované s poškozením, které jsou původem z hostitelovy buňky a uvolní se během poškození nebo po smrti buňky. Někdy jsou také označovány jako primitive pattern recognition receptors, volně přeloženo receptory pro rozpoznání primitivních vzorů, protože se evolučně vyvinuly před adaptivním imunitním systémem. PRR také zprostředkovávají spuštění antigenně specifické odpovědi adaptivním imunitním systémem a uvolnění prozánětlivých cytokinů.\n\nPAMP jsou konzervované molekuly, specifické pro mikroby a zahrnují bakteriální sacharidy (lipopolysacharidy, také LPS, manóza), nukleové kyseliny (bakteriální nebo virální DNA nebo RNA), bakteriální peptidy (flagelin, elongační faktor mikrotubulů), peptidoglykany a lipoteichoická kyselina (gram pozitivní bakterie), N-formylmethionin, lipoproteiny a glukany hub a chitin.\n\nDAMP jsou potom endogenní stresové signály původem z buňky hostitele a patří sem kyselina močová, extracelulární ATP atd.\n\nMezi PRR rozlišujeme několik podskupin. Můžeme je rozdělit podle specificity ligandu, funkce, umístění a/nebo evolučních vztahů. Na základě jejich umístění v buňce rozlišujeme PRR na vázané na membránu a cytoplazmatické PRR.\n\nPRR byly poprvé objeveny u rostlin. Od té doby byly mnohé další PRR předpovězeny genomovou analýzou (370mv rýži, 47 u Arabidopsis). Na rozdíl od zvířecích PRR, které interagují s intracelulárními kinázami přes adaptorové proteiny (non-RD kinázy viz níže). Rostlinné PRR se skládají extracelulární domény, transmembránové domény a intracelulární kinázové domény jako součást jednoho proteinu.\n\nTLR zprostředkovávají rozpoznání extracelulárních a endosomálních PAMP. TLR mají typický strukturní motiv, bohatý na opakování leucinu, které jim dodávají specifický vzhled a jsou zodpovědné za správnou funkci TLR. TLR byly poprvé objeveny v Drosophile a spouští syntézu a sekreci cytokinů a aktivaci dalších obranných mechanismů hostitele, kteréjsou nezbytné jak pro přirozenou a adaptivní imunitní odpověď. Dosud bylo u člověka popsáno 10 funkčních členů TLR rodiny. Studie byly provedeny i na TLR11 a bylo prokázáno, že u myší jsou zodpovědné za rozpoznání flagelinu a profilin-like protein. Nicméně, u člověka je TLR11 jen pseudogen bez jakékoliv přímé funkce ani exprese funkčního proteinu. Bylo prokázáno, že každý TLR interaguje s jedním nebo více specifickými PAMP.\n\nFunkční TLR tvoří dimery, TLR4 typicky tvoří homodimery a TLR6 dimerizuje s TLR1 nebo TLR2. Interakce TLR s jejich specifickými PAMP je zprostředkována přes MyD88 adaptorovou molekulu nebo přes TRIF. Interakce s MyD88 vede k signalizaci závislou na NFkB a MAP kinázovou dráhu a tak vyústí v sekreci prozánětlivých cytokinů a kostimulačních molekul. Interakce závislá na TRIF vede k aktivaci IRF3 a pozdní fáze NFkB, čímž dochází k indukci interferonu typu I.. Dráha závislá na adaptorové molekule MyD88 je indukovaná širokým spektrem PAMP, které stimulují TLR přítoomné na makrofázích a dendritických buňkách. MyD88 přivádí molekulu IRAK4, na kterou se dále navazují IRAK1 a IRAK2 a vytváří signalizační komplex. Tento komplex interaguje s TRAF6, jehož navázání vede k aktivaci molekuly TAK1, v důsledku čehož opět dochází k produkci prozánětlivých cytokinů. Dráha závislá na TRIF je indukovaná stimulací TLR3 a TLR4 na makrofázích a dendritických buňkách. Molekuly uvolňované po aktivaci TLR předávají signál dalším buňkám imunitního systému. To je staví do pozice klíčového hráče jak přirozeného tak adaptivního imunitního systému.\n\nŠiroké spektrum buněk přirozené imunity exprimuje početné CLR, které opět rozpoznávají konzervované struktury patogenů. CLR rozpoznávají velké množství konzervovaných struktur, mezi které patří manóza, typická pro mnoho virových, mykobakteriálních a houbových patogenů,podobně fukóza, která je typická pro některé bakterie a helminty a glukany, typické pro mykobakterie a houby. Navíc jsou často CLR zapojeny i do likvidace (komplementovou dráhou nebo cytotoxicky) nebo izolace a následného zničení (fagocytózou) získaných nevlastních povrchových antigenů, jako je například onkofetální antigen, který v sobě má zakomponován patogen označovaný jako \"self turned nonself\". Označení pojmem C-lektinové receptory vzniklo z povahy většiny proteinů, zahrnutých v této velké skupině receptorů, které mají alespoň jednu C-lektinovou doménu (CTLD). CTLD je specifický typ sacharidové rozpoznávací domény. CTLD má ligand vazebný motiv, popsaný už u více než 1000 známých proteinů (a více než 100 v lidském genomu) a jeho ligandy nemusí být vždy nutně sacharidy. V případě, že ligandem je sacharid, CLR ppotřebují pro svou funkci Ca, proto C-lektiny, nicméně mnoho z těchto receptorů nemá sacharidový ligand a přestože stále mají lektinový fold, některé svou funkcí neodpovídají pravému na vápníku závislému lektinovému receptoru.\n\nSkupina CLR byla rozdělena do 17 skupin na základě struktury a fylogenetického původu. Dvě velké podskupiny, do kterých se dají CLR obecně zahrnout jsou již výše zmiňované CTLD a velká skupina, která zahrnuje receptory rozpoznávající sacharidové struktury, CRD zanglického carbohydrate recognition domains (neboli domény rozpoznávající sacharidy).\n\nDalším možným dělením CLR se kterým se setkáváme je na manózové a asialoglykoproteinové receptory.\n\nManózový receptor (MR) patří mezi PRR přítomné na povrchu buněk přirozeného imunitního systému, jako jsou například makrofágy nebo dendritické buňky. Manózové receptory řadíme do CRD skupiny, mezi receptory závislé na Ca. MR spolu s TLR patří mezi multilektinové receptory a vytváří významné spojení mezi přirozenou a adaptivní imunitou. MR slouží k rozpoznání a navázání opakujících se manózových jednotek na povrchu infekčního agens. Po aktivaci MR dochází ke spuštění endocytózy nebo fagocytózy infekční částice přes manózovou komplementovou kaskádu. Navázání manózy konkrétně vede k aktivaci serinových proteáz asociovaných s manózou-vázaný lektin (MBL) z anglického mannose binding lectin (MASP). Po aktivaci MASP dochází k rozvoji kaskády, která zesiluje imunitní odpověď: MBL interaguje s C4 složkou komplementu, váže C4b podjednotku a uvolňuje C4a do krevního oběhu, podobně dochází i k vazbě C2, která vede k uvolnění C2b. Dohromady tvoří MBL, C4b a C2a tzv. C3 konvertázu. C3 je roštěpeno na C3a a C3b podjednotky a C3b váže konvertázu, tak dochází k vytvoření C5 konvertázy. Podobně jako se tomu děje u C3, C5 je rozštěpeno na C5b a C5a, přičemž se C5b váže a C5a je uvolněno do krevního oběhu. C5b způsobí vazbu C6, C7, C8 a většího počtu C9, které společně tvoří komplex a způsobí perforaci membrány patogenu, aby mohla působit granzym/perforinová dráha a patogen zlikvidovat.\n\nTato druhá velká rodina CLR receptorů zahrnuje:\nNomenklatura je v případě rozdílu mezi manózovými a asialoglykoproteinovými receptory mírně zavádějící, protože ne všechny asialoglykoproteinové receptory musí mít nutně ve své struktuře galaktózu, která je nejčastějším vnějším zbytkem asialoglykoproteinu.\n\nCLR signalizují několika způsoby. Pro CLR signalizaci je naprosto zásadní spojení mezi CLR a TLR signalizací, na základě toho i rozlišujeme na TLR závislou a nezávislou signalizaci. Mezi signalizaci závislou na TLR řadíme dráhy začinající DC-SIGN a vedou na RAF1-MEK-ERK kaskádu, dále BDCA2 signalizaci zprostředkovanou přes ITAM molekulu a signalizaci přes ITIM. Signalizace, která není závislá na TLR je zprostředkovaná Dectinem1 a DEctinem2 - Mincle, tato signalizace vede přes MAP kinázovou dráhu k aktivaci NFkB.\n\nNLR jsou cytoplazmatické proteiny, které rozpoznávají bakteriální peptidoglykany a zahajují prozánětlivou, antimikrobiální imunitní odpověď. Dosud bylo v savčím genomu identifikováno zhruba 20 těchto proteinů, které zahrnují oligomerizující doménu, která váže nukleosid trifosfáty (NOD) z anglického nucleotide-binding oligomerization domain. Mezi dalšími jsou v této skupině nejdůležitější transaktivátor MHC II (CIITA), IPAF, BIRC1 atd.\n\nNLR rozpoznávají endogenní molekuly, mikrobiální molekuly nebo molekuly v odovědi na buněčný stres a následně vytváří oligomery, které ve zvířatech aktivují prozánětlivé kaspázy (například kaspázu 1), způsobují jejich štěpení a aktivaci důležitých prozánětlivých cytokinů, jako je například IL-1 a/nebo aktivují NFkB signalizační dráhu, která vede tvorbě prozánětlivých molekul.\n\nNLR skupina je známa taky pod označením CATERPILLER nebo NOD-LRR skupina. Nejvýznamnější členové NLR jsou NOD1 a NOD2, které slouží k rozpoznávání konzervovaných mikrobiálních peptidoglykanů v cytoplazmě buňky, čímž doplňují membránově vázané receptory, jako je TLR nebo CLR. Tato skupina receptorů je významně rozšířená v rostlinách a tvoří zásadní komponentu rostlinného imunitního systému.\n\nDosud byly identifikovány 3 RLR helikázy: RIG-I, MDA5, které obě rozpoznávají RNA, RIG-I 5'trifosfát RNA a MDA5 ds RNA a aktivují antivirovou imunitní odpověď. LGP2 je třetí RLR helikázou, na rozdíl od předchozích dvou působí spíe inhibičně. RLR vedou k uvolnění prozánětlivých cytokinů a interferonu typu I.\n\nRLR jsou RNA helikázy, které se podílejí na intracelulárním rozpoznání virové single ssRNA a dsRNA a aktivují CARD domény na N konci a spouští tak antivirové programy. Jejich funkce může být využita i při léčbě virových infekcí. Studie provedená na RLR došla k závěru, že RLR indukované programy jsou založené na aktivitě ATPáz. RLR často interagují a kros-reagují s TLR v přirozeném imunitním systému a při regulaci adaptivní imunitní odpovědi.\n\nRostiliny mají vysoký počet PRR a sdílí pozoruhodné strukturní i funkční podobnosti s Toll-like receptory u Drosophily a TLR u savců. První PRR, který byl identifikován, byl objeven právě u rostlin, jednalo se o protein Xa21 u Xanthomonas oryzae pv. oryzae, který slouží k odolání gramnegativním bakteriím. Od té doby došlo k objevení dvou dalších rostlinných PRR, FLS2 u Arabidopsis, které rozpoznává flagelin a EFR, který slouží jako Tu receptor, byly tak objeveny nejen PRR ale i ligandy, které rozpoznávají. Po rozpoznání ligandu dochází u rostlinných PRR k iniciaci imunitní odpovědi indukované PAMP z anglického \"PAMP-triggered immunity\" (PTI). Rostliny mají také ve svém genomu zakódované proteiny rezistence, které připomínají NLR, které mají NBS a LRR domény a mohou také vykonávat konzervované interakční domény jako je například TIR cytoplazmatická doména, která se také nachází na TLR a interleukinových receptorů. NBS-LRR proteiny jsou nezbytné pro effektory indukovanou imunitu (ETI).\n\nPRR běžně asociují případně samy zahrnují zástupce monofyletické skupiny kináz, označované zkratkou IRAK z anglického intreleukin-1 receptor-associated kinase tedy interleukin 1 receptor asociovaný s kinázou, kam patří Pelle u \"Drosophily,\" IRAK u lidí, XA21 u rýže a FLS2 u Arabidopsis. U savců jsou PRR asociované se členy RIP kinázové rodiny, které jsou vzdálenější příbuzní již zmiňovaných IRAK. Některé IRAK a RIP kinázy řadíme do malé skupiny tzv. non-RD, mnohé z nich jsou schopné autofosforylace aktivační smyčky. Výzkum provedený na kvasinkách, mouchách, lidech, Arabidopsis a rýži (3,723 kináz) odhalil, že navzdory malému počtu non-RD kináz v jednotlivých genomech, zastoupení se pohybuje mezi 9 a 29%, 12 z 15 známých nebo předpovězených kináz, které jsou zapojeny do funkce PRR signalizace spadají do skupiny non-RD. U rostlin jsou všechny dosud objevené PRR ze skupiny non-RD kináz. Tato data nasvědčují odhadu, že kinázy asociované s PRR mohou být z velké části předpověděny nízkým počtem nebo dokonce chybějícími konzervovanými zbytky a odhaluje tak potenciál pro objevení nových PRR podskupin.\n\nJistá část PRR nezůstává asociovaná s buňkami, které je sekretovaly. Mezi sekretované proteiny, které řadíme k PRR patří, komplementové receptory. kolektiny,fikoliny, pentraxiny mezi které patří sérový amyloid a C-reaktivní protein, lipidové transferázy, proteiny rozpoznávají peptidoglykany (PGR), LRR a Xa21D. Významným kolektinem je MBL, zásadní PRR přirozeného imunitního systému, který váže široké spektrum bakterií, virů, hub a protozoa. MBL převážně rozeznává určité sacharidové strukturyna povrchu mikroorganismů, ale váže i fosfolipidy, nukleové kyseliny a neglykosylované proteiny. Po navázání ligandu na MBL, fikolinové oligomery naváží MASP1 a MASP2 a zahájí tak lektinovou dráhu komplementové aktivace.\n\nV posledních letech se výzkum hodně zabývá využitím tzv. imunoterapie při léčení širokého spektra nemocí. Pod pojmem imunoterapie se skrývá aplikace monoklonálních protilátek, nespecifických forem imunoterapie, onkolytických virů, T buněčné terapie a očkování. I PRR jsou proto zkoumány jako možné cíle terapií a zároveň jejich možné využití v podobě terapeutik.\n\nNOD2 je významný zástupcem NLR skupin PRR a mutace, které vedou jak k získání tak ke ztrátě funkcí jsou prokazatelně spojovány s rozvojem Crohnovy choroby a sarkoidózy s brzkým nástupem. Mutace v NOD2 spolu s faktory okolního prostředí mohou vést k rozvoji chronického zánětu ve střevě, které může vyústit právě v Crohnovu chorobu nebo dokonce v maligní růst. Na základě těchto poznatků se začaly vyvíjet alternativní metody léčby, které jsou zaměřené na malé inhibiční molekuly schopné měnit NOD2 signalizaci a to konkrétně přes modifikaci RIP2 kinázy. V současnosti jsou americkou FDA schválena dvě terapeutika, která zabraňují fosforylaci RIP2, která je nezbytná pro správnou funkci NOD2 proteinu. Jedná se o gefitinib a erlotinib. Dále je prováděn výzkum molekuly GSK583, vysoce specifického inhibitoru RIP2 kinázy. I tato látka ukazuje slibné výsledky při inhibici signalizace přes NOD1 a NOD2 a zabraňuje tak rozvoji zánětu, který tyto dvě molekuly způsobují. Další možností jak zacílit při léčbě nebo alespoň mírnění příznaků Crohnovy choroby NOD2 je z buněk odstranit senzor pro NOD2. Tato strategie se ukázala jako vysoce funkční v myších modelech, kde došlo k potlačení projevů nemoci. Inhibitory kináz II. typu jsou také vysoce specifické a ukazují slibné výsledky při blokování TNF vznikajícího na základě drah závislých na NOD molekulách. Tato strategie se ukazuje být velmi efektivní při léčbě zánětu spojeného s rozvojem nádorového buujení.\n\nDalším cílem pro terapie zahrnující PRR jsou vedle Crohnovy choroby, nádorová onemocnění střev. Another possible exploitation of PRRs in human medicine is also related to tumor malignancies of the intestines. Studie ukázaly, že významným původcem zánětu ve střevech, který může vést až k rozvoji chronického zánětu, atrofie, dysplazie a posléze maligního růstu, je infekce \"Helicobacter pylori\" . U zdravého jedince je infekce způsobená \"Helicobacter pylori\" zacílená plejádou PRR, mezikteré patří TLR, NLR, RLR a CLR DC-SIGN. V případě, že dojde k mutaci nebo jinému narušení funkce těchto receptorů může se infekce vymknout kontrole a vést k rozvoji chronického zánětu a procesu popsanému výše. S ohledem na to, že na potlačení infekce se podílí vysooký počet PRR, jejich jednotliví specifičtí agonisté dokáží vyvolat silnou imunitní odpověď vůči nádorovému onemocnění.\n\nPRR jsou také úzce spojováni se správnou funkcí nervové soustavy, převážně pro jejich zapojení do procesů sterilního zánětu, které jsou i v nervové tkáni nezbytné. Pokud se ovšem stane, že dojde k rozvoji silné zánětlivé reakce, PRR mohou vést k vážnému poškození nervové soustavy. TLR jsou exprimovány na většině buněk centrální nervové soustavy (CNS) a hrají roli hlavně ve výše zmiňovaném sterilním zánětu. Po prodělaném poranění, TLR mohou zkomplikovat hojení nervové tkáně a dokonce bránit růstu axonů. Další významnou strukturou, která je momentálně zkoumána pro svůj terapeutický potenciál je inflamazom. Inflamazom vede k indukci produkce prozánětlivých cytokinů, IL-1β and IL-18. Proto je ve výzkumu zkoumán dopad jaký by na hojení nervové tkáně měla inhibice inflamazomu. Vliv inflamazomu a jeho aktivace je zkoumána i v dalších onemocněních CNS jako je například, experimentální autoimunitní encefalomyelitida (EAE), která sleduje důsledky demyelinizace nervové tkáně, dále potom Alzheimerova a Parkinsonova choroba a ateroskleróza spojená s výskytem diabetu II. typu. Navrhované a studované terapie zahrnují možnosti využití degradace NLRP3 a tím znemožnění formování inflamazomu nebo inhibici prozánětlivých cytokinů, které vznikají v důsledku aktivaci imunitního systému přes PRR a následné signalizační dráhy.\n"}
{"id": "1314962", "url": "https://cs.wikipedia.org/wiki?curid=1314962", "title": "II. třída okresu Domažlice", "text": "II. třída okresu Domažlice\n\n"}
{"id": "1314972", "url": "https://cs.wikipedia.org/wiki?curid=1314972", "title": "Silnice II/245", "text": "Silnice II/245\n\nSilnice II/245 je silnice II. třídy, která vede z Brandýsa nad Labem do Českého Brodu. Je dlouhá 21,8 km. Prochází jedním krajem a třemi okresy.\n\n\n\n\n"}
{"id": "1314973", "url": "https://cs.wikipedia.org/wiki?curid=1314973", "title": "Univerzitní teze", "text": "Univerzitní teze\n\nUniverzitní teze je písemné ohlášení veřejné disputace tezí studenta či bakaláře k obhajobě prvního nebo závěrečného stupně filozofického studia na univerzitě. \n\nVe středověku byly univerzitní teze psány ručně, od 16. století se začaly šířit tiskem. Mohly být svitkem nebo mít knižní formu, často graficky dekorativně vypravenou, například rozměrnými ozdobnými iniciálami, u knih s celostranným frontispisem. \n\nV 17. a 18. století se vžila forma jednostranných grafických listů velkých rozměrů (A3, A2, A1), na kterých obrazová plocha zcela zatlačila do pozadí původní věcné sdělení, nechybí však kartuše s popiskami,tzv. \"paregron\", v níž jsou vyjmenováni všichni účastníci, počínaje autorem, přes učitele, učence a dobrodince, kteří budou disputaci přítomni. Častá je také podobizna uchazeče, panovníka či uchazečova dobrodince. Pro výtvarné provedení tezí byly zejména ve šlechtických kruzích v době baroka angažování renomovaní umělci. Toto období bylo zlatou érou univezitních tezí.\n\nAutorem původní - originální předlohy s epickým, někdy alegorickým výjevem, byl často malíř. Tento návrhář se označoval \"inventor\" a pod grafickým listem bylo u jeho signatury uvedeno \"invenit\" (navrhl) nebo jen zkratka \"inv.\". Provedení bylo svěřeno grafikovi - rytci, který se označoval \"sculptor\" (sochař) nebo \"delineator\" (kreslíř). Jeho jméno je pod grafickým listem vpravo a za ním zkratka \"sculps.\" nebo \"delin.\" Někdy je ještě přidáno místo provedení, rovněž v latinském jazyce. Rytina se prováděla jako lept, mědiryt, mezzotinta nebo tečkovací technika. Existovaly dokonce grafické dílny specializované na tisk univerzitních tezí. Tisklo se v počtu 5-50 kusů na ručním papíře nebo na hedvábí, oblíbené barvy hedvábí byly neapolská žluť nebo tmavá modř. Méně movití uchazeči volili reprodukce obrazů významných italských, vlámských, francouzských či německých malířů. \n\nK nejvýznamnějším centrům tvorby univerzitních tezí patřily\n\nMistři (výběr):\n\nTeze byly před konáním disputace vyvěšovány na veřejná prostranství nebo rozesílány vlivným osobám.\n\n\n\n"}
{"id": "1314976", "url": "https://cs.wikipedia.org/wiki?curid=1314976", "title": "Silnice II/246", "text": "Silnice II/246\n\nSilnice II/246 je silnice II. třídy, která vede z Loun do Hořína. Je dlouhá 54,6 km. Prochází dvěma kraji a třemi okresy.\n\n\n\n\n"}
{"id": "1314979", "url": "https://cs.wikipedia.org/wiki?curid=1314979", "title": "Silnice II/470", "text": "Silnice II/470\n\nSilnice II/470 je silnice II. třídy v Moravskoslezském kraji (v okresech Ostrava-město a Karviná) spojující dálnici D1 v Ostravě a Orlovou.\n\nSilnice začíná na výjezdu 357 dálnice D1 a vede jako dálniční přivaděč na kruhový objezd na ulici Mariánskohorské. Dále pokračuje v peáži se silnicí II/647 přes Mariánské Hory, Moravskou Ostravu (křižovatka s I/56) a Muglinov do Hrušova, kde končí peážní úsek. Samostatně pokračuje silnice do Heřmanic, kde opouští území Ostravy.\n\nV okrese Karviná silnice protíná Rychvald (křižovatka s II/471) a pokračuje do Orlové (část Poruba), kde končí na křižovatce s I/59.\n\nV budoucnu bude součásti silnice i Severní spoj směrem od D1 do Poruby.\n\nV úsecích mezi začátkem silnice a koncem peáže s II/647 je silnice čtyřpruhová, ve zbytku trasy převážně dvoupruhová.\n\n"}
{"id": "1314980", "url": "https://cs.wikipedia.org/wiki?curid=1314980", "title": "Vlastní vály 2006 – 2013", "text": "Vlastní vály 2006 – 2013\n\nVlastní vály 2006 - 2013 je album kapely Morčata na útěku, které bylo vydáno v digitální verzi, což je i poznamenáno na obalu tohoto alba (speciální digi-edice).\n\nNa tomto albu jsou všechny písně vlastní tvorby od roku 2006 do roku 2013 (kromě dvou nezařazených skladeb). Nejedná se tedy o coververze.\n\nPo vydání alba Di do prdele! přibylo několik dalších vlastních válů, viz níže.\n\n\n"}
{"id": "1314983", "url": "https://cs.wikipedia.org/wiki?curid=1314983", "title": "Milovník po přechodu", "text": "Milovník po přechodu\n\nMilovník po přechodu (v anglickém originále How to Be a Latin Lover) je americký komediální film z roku 2017. Režie se ujal Ken Marino a scénáře Chris Pack a Jon Zack. Ve snímku hrají hlavní role Eugenio Derbez, Salma Hayeková, Rob Lowe, Kristen Bell, Raphael Alejandro, Raquel Welchová a Rob Riggle. \n\nDo kin byl oficiálně uveden 28. dubna 2017. V České republice měl premiéru 13. července 2017. Film získal smíšené recenze od kritiků a vydělal přes 61 milionů dolarů.\n\nFilm vydělal 32,1 milionů dolarů v Severní Americe a Kanadě a 29,7 milionů dolarů v ostatních oblastech, celkově tak vydělal 61,9 milionů dolarů po celém světě. Rozpočet filmu činil 10 milionů dolarů. V Severní Americe byl oficiálně uveden 28. dubna 2017, společně s filmy \"The Circle\", \"Sleight\" a \"\". Za první víkend docílil druhé nejvyšší návštěvnosti, kdy vydělal 12,3 milionů dolarů. Na první místě se umístil film \"Rychle a zběsile 8.\" Za druhý víkend vydělal 5,1 milionů dolarů a za třetí 3,9 milionů dolarů. \n\nFilm získal smíšené recenze od kritiků. Na recenzní stránce Rotten Tomatoes získal z 25 započtených recenzí 40 procent s průměrným ratingem 5,2 bodů z deseti. Na serveru Metacritic snímek získal z 11 recenzí 54 bodů ze sta. Na Česko-Slovenské filmové databázi snímek získal 68 %. Na stránce CinemaScore získal známku za 1, na škále 1+ až 5.\n\n \n"}
{"id": "1314984", "url": "https://cs.wikipedia.org/wiki?curid=1314984", "title": "Silnice II/250", "text": "Silnice II/250\n\nSilnice II/250 je silnice II. třídy, která vede ze Žatce do Rané. Je dlouhá 20,9 km. Prochází jedním krajem a jedním okresem.\n\n\n"}
{"id": "1314986", "url": "https://cs.wikipedia.org/wiki?curid=1314986", "title": "Silnice II/471", "text": "Silnice II/471\n\nSilnice II/471 je silnice II. třídy v Moravskoslezském kraji (v okrese Karviná) spojující Rychvald a hranici s Polskem v Bohumíně.\n\nSilnice začíná v centrální části Rychvaldu na křižovatce s II/470 a vede na sever do Bohumína (místní části Záblatí a Skřečoň, odkud pokračuje peáží se silnicí I/67. Po opuštění peážního úseku pokračuje přes Starý Bohumín na hranici s Polskem, kde končí.\n\nNa polském území se pokračování silnice napojuje na okraji Chałupek nedaleko hranice na DK78.\n\nSilnice je celé trase dvoupruhová.\n\n"}
{"id": "1314987", "url": "https://cs.wikipedia.org/wiki?curid=1314987", "title": "Silnice II/251", "text": "Silnice II/251\n\nSilnice II/251 je silnice II. třídy, která vede z Bitozevsi do Otvic. Je dlouhá 23 km. Prochází jedním krajem a třemi okresy.\n\n\n\n\n"}
{"id": "1314991", "url": "https://cs.wikipedia.org/wiki?curid=1314991", "title": "Diamandis Chuchumis", "text": "Diamandis Chuchumis\n\nDiamandis Chuchumis (řecky Διαμαντής Χουχούμης; * 17. července 1994, Aliveri) je řecký fotbalový obránce a bývalý mládežnický reprezentant, od července 2018 hráč srbského mužstva FK Vojvodina Novi Sad. Mimo Řecko působil na klubové úrovni na Slovensku. Nastupuje na postu levého obránce.\n\nSvoji fotbalovou kariéru začal v týmu Panathinaikos FC, jehož je odchovanec. Ligovou premiéru v dresu prvního mužstva si odbyl v sezoně 2012/13 v osmém kole hraném 29. října 2012 proti klubu OFI Kréta (remíza 2:2), odehrál celý zápas. V dubnu 2014 uzavřel s Panathinaikosem nový kontrakt do roku 2018. V ročníku 2013/14 získal s klubem řecký pohár. Svůj první a zároveň jediný ligový gól vstřelil 22. prosince 2014 proti týmu AOK Kerkyra, když v 86. minutě zvyšoval na konečných 2:0. Během celého svého působení odehrál za Panathinaikos v lize 39 střetnutí a s mužstvem se rovněž třikrát představil v základní skupině Evropské ligy UEFA.\n\nV červenci 2017 přestoupil na Slovensko do Slovanu Bratislava, se kterým uzavřel roční smlouvu s následnou dvanáctiměsíční opcí. V klubu vicemistra ze sezony 2016/2017 Fortuna ligy rozšířil konkurenci na postu levého obránce, kde měl Slovan tehdy k dispozici jen Františka Kubíka. Premiéru v dresu \"belasých\" si odbyl 19. 8. 2017 ve 4. kole v souboji s týmem FC DAC 1904 Dunajská Streda (remíza 1:1), nastoupil na celých 90 minut. Na jaře 2018 se podílel se Slovanem na obhajobě zisku slovenského poháru z předešlého ročníku 2016/17, i když ve finále hraném 1. května 2018 v Trnavě proti celku MFK Ružomberok (výhra 3:1) nenastoupil. V ročníku 2017/18 nastoupil celkem k 16 ligovým zápasům. V létě 2018 mu v mužstvu skončila smlouva a odešel.\n\nPřed sezonou 2018/19 odešel do Srbska, kde podepsal smlouvu s klubem FK Vojvodina Novi Sad.\n\nAktuální k 18. červenci 2018\n\nDiamandis Chuchumis nastupoval za mládežnické výběry Řecka do 18, 19 a 21 let.\n\n"}
{"id": "1314994", "url": "https://cs.wikipedia.org/wiki?curid=1314994", "title": "Hideg meggyleves", "text": "Hideg meggyleves\n\nHideg meggyleves (výslovnost [hideg meďďleveš], v překladu z maďarštiny „studená višňová polévka“) je tradiční sladká polévka z maďarské kuchyně. Skládá se ze zakysané smetany, cukru a čerstvých višní. Někdy se ještě okoření hřebíčkem, vínem nebo skořicí. Jako přísada se používají kyselé višně (\"Prunus cerasus\"), nikoliv ty sladké. Tato polévka je podávána hlavně v létě. Hideg meggyleves je příkladem smísení asijských a středoevropských vlivů v Maďarsku.\n\nTento pokrm se z Maďarska rozšířil do dalších zemí, hlavně do Rakouska, Polska, Německa a na Slovensko. Američtí Maďaři a kanadští Maďaři tuto polévku zase rozšířili do Severní Ameriky. \n\nTradičně se podává jako večeře, obvykle jako předkrm, polévka nebo dezert. V Maďarsku se dá též sehnat instantní hideg meggyleves v prášku.\n"}
{"id": "1314995", "url": "https://cs.wikipedia.org/wiki?curid=1314995", "title": "Monotypie", "text": "Monotypie\n\nMonotypie (jednotisk) je tradičně řazena mezi grafické techniky z plochy, protože se tiskne na papír z kovové desky, jejíž okraje se vytlačí do papíru. Předloha vytvořená na desce se však při tisku přenese na papír pouze jednou a tisk nelze opakovat. Monotypie je tak zároveň specifickou malířskou technikou, protože každý list monotypu je unikátem. Od monotypu se odlišují tzv. monoprinty, které se tisknou v malé sérii z desek, na kterých je předem vytvořena kresba (rytím, leptem), která je upravena přemalbou zvlášť pro každý monoprint.\n\nMonotypii zavedl již kolem roku 1640 Giovanni Benedetto Castiglione (1609-1664), ale jako autor této metody je uváděn rovněž vlámský malíř Antoon Sallaert (1594-1650). Významná díla s využitím této techniky vytvořili např. Rembrandt van Rijn nebo William Blake. Největší rozvoj zaznamenala od konce 19. století (Edgar Degas, Paul Gauguin) a zejména ve 20. století (Pablo Picasso). Edgar Degas užíval monotyp i jako podtisk pod své pastely. V Americe zavedl techniku monotypu Maurice Prendergast (1858-1924).\n\nUmělci v okruhu Franka Duvenecka ve Florencii a Benátkách nazývali techniku \"Bachertypes\" (Bacherotypie) podle tiskaře Otto Bachera, který tiskl díla na svém přenosném lisu. Americký ilustrátor William H. Chandle, který vytvářel monotypy na skleněný povrch, nazýval své tisky \"Vitreographs\" (Vitreografie).\n\nV Čechách vytvořil první monotypy v letech 1904-1905 Tavík František Šimon (1877-1942). V 60. letech 20. století používala techniku monotypu řada malířů v kombinaci s reliéfním materiálovým tiskem. Z českých umělců se monotypií zabývali např. Bohuslav Reynek, Vladimír Boudník, Josef Istler, Vojta Nolč, Jan Koblasa, Jan Hladík, Aleš Veselý nebo Oldřich Hamera.\nMonotyp je technika, která umožňuje rychle zaznamenat malířské nápady. Kompozice malovaná řídkými olejovými barvami na kovové (řidčeji skleněné, kamenné, plastové, dřevěné) desce může být doplněna různými materiály jako je papír, textil, provázky, písek, piliny apod a upravena např. prorýváním nebo vytíráním světel za pomoci hadříku či kůže. Desku je možno předem galvanicky poniklovat nebo postříbřit, aby barvy neztratily svěžest působením oxidovaného kovu. Kromě olejových barev lze užít i barvy tiskařské nebo vodorozpustné kvašové, ve zvláštních případech i mastné litografické tužky a křídy.\n\nV moderním umění se často používá i malba do stejnoměrně naválené barvy, která se ve světlech odebírá pomocí hadříku, nebo se prorývá štětcem, špachtlí i dalšími nejrůznějšími nástroji či prsty. Paul Gauguin a Paul Klee užívali také protisku, kdy do naválené barvy prorývali kresbu z přiloženého papíru. \nVytvořený obraz se okamžitě přenáší na navlhčený měkký a málo klížený (japonský) papír ručním přetiskem pomocí válečku nebo v satinýrce. Výsledkem je zrcadlově obrácený otisk štětcové kresby. Její jedinečnost spočívá v průzračnosti, svítivosti, měkkosti a náhodném jemném splývání barev, kterými připomíná akvarel. V 60. letech malíři pro tisk užívali také různé netradiční formáty kovových desek (Jan Hladík, Vladimír Boudník, Oldřich hamera).\n\nDalší možností je provedení kresby na měkké podložce, např. voskovaném plátně, ze které se monotyp ručně přetiskne na pevnou podložku - dřevo, sololit, zeď.\n\n\n"}
{"id": "1314997", "url": "https://cs.wikipedia.org/wiki?curid=1314997", "title": "Gymnázium Litoměřická", "text": "Gymnázium Litoměřická\n\nGymnázium Litoměřická je střední škola v Praze, která se nachází v jižní části sídliště Prosek. Od října 2018 je katedrovou školou Katedry andragogiky a managementu vzdělávání.\n\nDo nově postavené školní budovy se roku 1973 přestěhovalo z čakovického zámku gymnázium založené roku 1953 ve staré čakovické škole (v zámku sídlilo od roku 1964). Několik let v budově na Proseku z důvodu rekonstrukce jejich školní budovy do roku 1982 sídlilo také Gymnázium Hellichova (Gymnázium Jana Nerudy).\n\nRoku 1997 byla škola zařazena do sítě škol s názvem Gymnázium. Má kapacitu 660 žáků.\n\nVe státním gymnáziu s devatenácti třídami studuje 550 studentů. Studium je buď čtyřleté, nebo osmileté, oba typy studia probíhají podle školního vzdělávacího programu.\n\nŠkola je zařízena speciální multimediální učebnou a biologickou laboratoří, která je vybavena šestnácti samostatnými pracovními místy pro biochemické pokusy. Jsou zde k dispozici sbírky hornin a minerálů a soubory mikropreparátů pro botaniku, zoologii i biologii. Dalšími odbornými učebnami jsou laboratoře chemie a fyziky, vybavené počítači a připůsobené pro pokusy. Ve škole je knihovna a jídelna.\n\nStudenti mají k dispozici hřiště s umělou trávou pro odbíjenou, basketbal a malou kopanou o rozloze 40x20 metrů. Je zde stadion s běžeckou dráhou dlouhou 250 metrů pokrytou umělým povrchem a s rovinkou o délce 130 metrů. Sportoviště dále má hřiště s umělým povrchem pro malou kopanou a tři kurty pro tenis a odbíjenou s možností využít je pro basketbal. Součástí je i sektor pro skok vysoký a daleký s umělým povrchem a sektor pro vrh koulí. Nově byla vybudována další hřiště a kurty.\n\n\n\n"}
{"id": "1314998", "url": "https://cs.wikipedia.org/wiki?curid=1314998", "title": "FK Týnec nad Sázavou", "text": "FK Týnec nad Sázavou\n\nFK Týnec nad Sázavou je český fotbalový klub z Týnce nad Sázavou, založený roku 1932. Své domácí zápasy odehrává na stadionu V Náklí s kapacitou 2000 diváků. Klubové barvy jsou modrá a bílá.\n\nFotbalový klub založený roku 1932 pod názvem SKS Jawa Týnec nad Sázavou (sportovní klub slévárny Jawa Týnec nad Sázavou). Domácí zápasy všechna družstva odehrávají na stadionu V Náklí s kapacitou 2000 diváků. Klubové barvy jsou modrá a bílá. \n\nFotbalový oddíl byl založen v roce 1932 pod názvem SKS JAWA Týnec nad Sázavou. Historicky první fotbalové utkání bylo sehráno proti Kamennému Přívozu (později SK Požáry). O rok později se fotbalový oddíl již přihlásil do soutěže (soutěže STAK a ČSAF), ve kterých sehrál celkem 24 zápasů (bilance: 20 výher, 2 remízy, 2 prohry; skóre 111:32) V sezoně 1934/1935 bylo vybudováno nové hřiště a hrála se III. Třída, kterou mužstvo vyhrálo a postoupilo do vyšší soutěže.  Za první týnecké mužstvo hrál v té době František Habásko, který  se následně stal hráčem Slavia Praha. \n\nV roce 1939 po vyhlášení všeobecné mobilizace byla fotbalová soutěž přerušena a po jejím obnovení se klub dostal do krize, přišel o fotbalové hřiště a sestoupil do III. Třídy.  I V úvodních sezonách ve 40´. letech procházel SK kvůli probíhající válce krizí. Nadále se hrála se III. třída, k dispozici bylo jen neregulérní hřiště pro přátelská utkání na poli a mistrovská utkání probíhala na hřištích soupeřů nebo na propůjčeném hřišti v Kamenném Přívoze.  Fotbalové soutěže stagnovaly až do roku 1945, docházelo k reorganizacím soutěží a hrála se převážně přátelská utkání a poháry.  V Poháru Osvoboditelů v roce 1945, po několika vítězných utkáních, los týneckému SK přisoudil prvoligový AC Sparta Praha. Tento památný zápas byl sehrán v červenci 1945,a to již na vlastím hřišti v Týnci nad Sázavou. \n\nZlom přinesl rok 1948, ve kterém Sokol Jawa Týnec nad Sázavou obsadil první příčku v II. třídě a postoupil  do krajsé I.B třídy a následně se probojoval i do kvalifikace pro nově utvořenou celostátní ligu. V kvalifikaci Týnec nad Sázavou vyřadil vítěze Ústeckého kraje OV Podmokly a následně narazil na Dynamo Praha (dnešní Slavia Praha).\n\nNa počátku 50´. let se v týneckém fotbalovém klubu objevila známá jména ze sportovního prostředí, když mužstvo vedli Vlastimil Hajšman (člen hokejové reprezentace ČSR, hráč ATK Praha) a Jaroslav Stumpf (člen fotbalové reprezentace ČSR, hráč Sparty Prahy, Bohemians Praha a Viktorie Žižkov). Hrála se I. B třída a při následné změně struktury soutěží byla sehrána řada kvalifikačních utkání, ze kterých nakonec vzešel postup do krajského přeboru (později I.A třída). V sezoně 1954 se k týmu se připojil Jaroslav Zahradník (hráč Sparty Praha,  Zbrojovky Brno), který zde zanechal stopu na více než 30 let nejen  jako vynikající hráč, ale i jako trenér.\n\nFotbalový oddíl udržoval stabilní výkony a nadále pokračoval v krajské soutěži I. A třídy až do roku 1965, kdy A mužstvo vedené trenérem Jaroslavem Zahradníkem obsadilo první příčku a postoupilo do krajského přeboru. V týmu se začal prosazovat Jaroslav Hřebík (později hráč Viktora Žižkov, Sparta Praha, Dukla Praha, atd.) Dařilo se i B mužstvu, které se stalo přeborníkem okresu, postoupilo do krajské I. B třídy a silné ročníky byly i v mládežnické kategorii pod vedením Jana Knoblocha-Madelona (fotbalový reprezentant ČSR, hráč Sparty Praha) a Jaroslava Šípka.\n\nFotbalovému oddílu zúročila dlouhodobě odváděná dobrá práce v sezoně 1970/71, kdy A mužstvo obsadilo první příčku krajského přeboru a postoupilo do divize (foto 1), ve které se klub úspěšně držel  více než desetiletí. Zápasy pravidelně navštěvovalo kolem tisícovky diváků a do týmu se postupně úspěšně začleňovali i vlastní odchovanci.\n\nMužstvo sehrálo řadu velkých utkání, například proti reprezentačnímu dorostu ČSR, proti prvoligovému celkem Slavia Praha a několikrát bojovalo i o postup do ligy (sezona 1974/75 – 2. místo divize C; sezona 1975/76 – 3. místo divize C; sezona 1976/77 – 2 místo divize C). Tyto úspěchy podpořily  výstavbu nového fotbalového stadionu V Náklí, který byl slavnostně otevřen 1. máje 1978. \n\nV osmdesátých letech TJ Jawa Metaz Týnec nad Sázavou soutěžil střídavě v divizi a krajském přeboru, v kádru dostávali příležitosti kluboví odchovanci a výraznější posílení přišlo teprve mezi lety 1984-1986, kdy se hrála naposledy divize. Později následoval sestup do krajského přeboru a krajské I.A třídy.\n\nNa počátku 90´ let bylo na výroční schůzi oddílu schváleno odloučení od TJ a klub byl přejmenován na FK Jawa Metaz Týnec nad Sázavou a s vlastními odchovanci mužstvo hrálo v krajské I. A třídě. Teprve v sezoně 1995/96 se posílený kádr usadil v čele soutěže a vybojoval opět postup do krajského přeboru. Zde se usadil po zbytek 90´ let. Značně omlazené mužstvo  doplněné o hráče z ligového benešovského dorostu mělo dobré předpoklady, aby soutěž udrželo. Zkušenosti předával brankář Jaroslav Šticha, který se vrátil po letech ze Slavie Praha, hráči s ligovými zkušenostmi Tibor Mičinec a Miroslav Příložný.\n\nNovodobá historie klubu po roce 2000 bude doplněna později.\nSeznam soutěží\n\n1934 – 1948 II. třída \n\n1948 – 1957 I. B třída \n\n1957 – 1965 I. A třída \n\n1965 – 1971 Krajský přebor \n\n1971 – 1984 Divize \n\n1984 – 1985 Krajský přebor \n\n1985 – 1986 Divize \n\n1986 – 1989 Krajský přebor \n\n1989 – 1996 I. A třída \n\n1996 – 2003 Krajský přebor \n\n2003 – 2007 I. A třída \n\n2007 – 2008 I. B třída \n\n2008 – 2014 I. A třída\n\n2014 – 2018 I. B třída \n\n2018 Okresní přebor\n\nMezi známá jména, která vychoval zdejší klub nebo figurovala na soupisce týmu patří František Habásko (Slavia Praha), Jaromír Šticha (Slavia Praha, Plzeň, Hradec Králové, České Budějovice), Jaroslav Hřebík (Viktoria Žižkov, Sparta Praha), Jaroslav Zahradník (Sparta Praha), Miroslav Příložný (Slavia Praha, Bohemians Praha), Miroslav Janů (Slavia Praha, Bohemians Praha), Václav Hrdlička (Slavia Praha, Bohemians Praha), atd.\n\n1932 - 1936 SKS JAWA Týnec nad Sázavou (\"Sportovní klub slévárny Týnec nad Sázavou\")\n\n1936 - 1938 SK JAWA Týnec nad Sázavou (\"Sportovní klub Jawa Týnec nad Sázavou\")\n\n1938 - 1947 SK Týnec nad Sázavou (\"Sportovní klub Týnec nad Sázavou\")\n\n1947 - 1951 SOKOL JAWA Týnec nad Sázavou\n\n1951 - 1953 SOKOL JAWA METAZ Týnec nad Sázavou\n\n1953 - 1954 SPARTAK METAZ Týnec nad Sázavou\n\n1954 - 1963 SPARTAK JAWA METAZ Týnec nad Sázavou\n\n1963 - 1968 TJ METAZ Týnec nad Sázavou (\"Tělovýchovná jednota Metaz Týnec nad Sázavou\")\n\n1968 - 1991 TJ JAWA METAZ Týnec nad Sázavou (\"Tělovýchovná jednota Jawa Metaz Týnec nad Sázavou\")\n\n1991 - 2000 FK JAWA METAZ Týnec nad Sázavou (Fotbalový klub Jawa Metaz Týnec nad Sázavou)\n\n2000 - 2009 FK METAZ Týnec nad Sázavou (Fotbalový klub Metaz Týnec nad Sázavou)\n\n2009 - 2014 FK FERCOM Týnec nad Sázavou (Fotbalový klub Fercom Týnec nad Sázavou)\n\n2014 - FK TÝNEC NAD SÁZAVOU (Fotbalový klub Týnec nad Sázavou)\n\n"}
{"id": "1315002", "url": "https://cs.wikipedia.org/wiki?curid=1315002", "title": "Rádce z Předmostí", "text": "Rádce z Předmostí\n\nRádce z Předmostí bylo periodikum určené chovatelům, pěstitelům a zahrádkářům. Objevovaly se v něm například články zasvěcující zájemce do chování králíků, drůbeže či holubů. Mezi přispěvatele časopisu patřil i Josef Knejzlík, který časopis také vydával. Podle rad z časopisu zkoušel v mládí chovat holuby a včely také Zdeněk Svěrák, avšak ne s příliš velkým úspěchem. Tato zkušenost se odrazila i v knize a filmu Po strništi bos, kde otec postavy inspirované dětstvím Zdeňka Svěráka zkouší podle Rádce z Předmostí holubařit. \n\n"}
{"id": "1315005", "url": "https://cs.wikipedia.org/wiki?curid=1315005", "title": "Girardova turbína", "text": "Girardova turbína\n\nGirardova turbína je technické zařízení užívané při výrobě energie z tekoucí vody. Vyvinul ji roku 1863 francouzský technik Louis Dominique Girard (1815–1871). Využívala se v počátcích průmyslové revoluce, přibližně od roku 1890, až do přelomu dvacátých a třicátých let 20. století, kdy ji překonala Francisova turbína, která byla při zachování výkonu menší, levnější a umožňovala snazší regulaci. V roce 2012 se na území České republiky nacházel jediný exemplář Girardovy turbíny, a to v písecké Městské elektrárně.\n"}
{"id": "1315006", "url": "https://cs.wikipedia.org/wiki?curid=1315006", "title": "Antonio Ledezma", "text": "Antonio Ledezma\n\nAntonio Ledezma (* 1. květen 1955, San Juan de Los Morros, Guárico) je venezuelský opoziční politik, v letech 2008–2015 starosta Caracasu, spolu s Leopoldem Lópezem jeden z předních kritiků venezuelského prezidenta Nicoláse Madura. V minulosti byl také silným kritikem socialistického režimu prezidenta Huga Cháveze.\n\nV roce 2008 byl ve volbách zvolen starostou Caracasu, tohoto úřadu byl avšak režimem zbaven v únoru roku 2015. \n\nV únoru roku 2015 byl jako starosta Caracasu za vlády Madurova režimu zatčen venezuelskou tajnou službou z obavy údajné přípravy státního převratu, ředitelka jeho kanceláře, Helen Fernandézová, to pak okomentovala slovy, že byl odvlečen silou a že jej bili. Na začátku srpna roku 2017 byl opětovně násilím odvezen z domova venezuelskou tajnou službou (SEBIN) neznámo kam.\n"}
{"id": "1315008", "url": "https://cs.wikipedia.org/wiki?curid=1315008", "title": "Vasil Božikov", "text": "Vasil Božikov\n\nVasil Georgiev Božikov (; * 2. června 1988, Goce Delčev) je bulharský fotbalový obránce a reprezentant, od července 2017 hráč slovenského klubu ŠK Slovan Bratislava. Mimo Bulharsko působil na klubové úrovni v Turecku. Hraje na postu stopera (středního obránce), ale může nastoupit i na kraji obrany.\n\nSvoji fotbalovou kariéru začal v týmu PFK Pirin Goce Delčev, odkud v mládeži přestoupil nejprve do Botevu Plovdiv a následně do celku Botev 2002. V roce 2006 zamířil do A-mužstva OFK Gigant Săedinenie, odkud následně v zimním přestupovém období ročníku 2008/09 posílil klub PFK Minjor Pernik.\n\nV lednu 2012 se stal novou posilou Litexu Loveč. V dresu týmu si odbyl premiéru 22. dubna 2012 v 5. kole sezony 2011/12 proti Ludogorci Razgrad (remíza 1:1), odehrál celý zápas. Svůj první a zároveň jediný gól v lize v tomto působišti vstřelil 24. 10. 2014 v souboji s Lokomotivem Sofia (výhra 4:2), když v sedmé minutě otevřel skóre utkání. Během celého tohoto angažmá zaznamenal v lize 91 střetnutí, další starty přidal v předkolech Evropské ligy UEFA.\n\nV létě 2015 se vydal do Turecka do Kasımpaşy SK, do klubu z města Istanbul přestoupil za cca 400 tisíc € a podepsal smlouvu na dva roky s následnou dvanáctiměsíční opcí. Svůj ligový debut v dresu Kasımpaşy SK absolvoval v šestém kole hraném 28. 9. 2015 proti Çaykuru Rizespor, když při remíze 1:1 přišel na hrací plochu v 9. minutě. Celkem za mužstvo odehrál 23 ligových zápasů.\n\nV červenci 2017 odešel jako volný hráč (zadarmo) na Slovensko a upsal se na tři roky Slovanu Bratislava.\n\nPremiéru v lize si odbyl v dresu bratislavského klubu 19. srpna 2017 ve 4. kole v souboji s týmem FC DAC 1904 Dunajská Streda (remíza 1:1), nastoupil na celých 90 minut. 1. května 2018 skóroval ve finále slovenského poháru hraného v Trnavě proti celku MFK Ružomberok, \"belasý\" zvítězily v poměru 3:1 a obhájily tak zisk této trofeje z předešlé sezony 2016/17. Svůj první ligový gól za Slovan zaznamenal 12. 5. 2018 v odvetě s Dunajskou Stredou, když v nastavení prvního poločasu vstřelil na půdě soupeře jedinou branku střetnutí. V ročníku 2017/18 nastoupil za Slovan ke 27 střetnutím v lize.\n\nV létě 2018 byl zvolen kapitánem \"belasých\" namísto Borise Sekuliće, který z Bratislavy odešel. Se Slovanem postoupil přes moldavské mužstvo FC Milsami Orhei (výhry 4:2 a 5:0) a klub Balzan FC z Malty (prohra 1:2 a výhra 3:1) do třetího předkola Evropské ligy UEFA 2018/19, v němž Slovan vypadl po výhře 2:1 a prohře 0:4 s rakouským celkem Rapid Vídeň. V předkolech EL zaznamenal jeden gól, když se trefil v úvodním souboji s Rapidem. Poprvé v sezoně se střelecky prosadil ve druhém kole proti mužstvu FK Železiarne Podbrezová, trefil se v páté minutě a podílel se na vysokém vítězství 3:0. S \"belasými\" získal 14. dubna 2019 po výhře 3:0 nad klubem MŠK Žilina šest kol před koncem ročníku mistrovský titul. 25. května 2019 byl stejně jako jeho spoluhráči Dominik Greif, Aleksandar Čavrić, Marin Ljubičić, Moha a Andraž Šporar zvolen do nejlepší jedenáctky ročníku 2018/19 Fortuna ligy. Během roku odehrál 24 ligových zápasů.\n\nSe Slovanem se představil v prvním předkole Ligy mistrů UEFA proti černohorskému celku FK Sutjeska Nikšić a po vypadnutím s tímto soupeřem bylo jeho mužstvo přesunuto do předkol Evropské ligy UEFA, kde s \"belasými\" postoupil přes kosovský klub KF Feronikeli (výhry doma 2:1 a venku 2:0), tým Dundalk FC z Irska (výhry doma 1:0 a venku 3:1) a řecké mužstvo PAOK Soluň (výhra doma 1:0 a prohra venku 2:3) do skupinové fáze. Se Slovanem byl zařazen do základní skupiny K, kde v konfrontaci s kluby Beşiktaş JK (Turecko), SC Braga (Portugalsko) a Wolverhampton Wanderers FC (Anglie) skončil s \"belasími\" na třetím místě tabulky a do jarního play-off s nimi nepostoupil. V lednu 2020 prodloužil s \"belasími\" kontrakt, ačkoliv měl nabídky z Bulharska a Turecka. Novou smlouvu podepsal na dva a půl roku.\n\nAktuální k 3. červenci 2019\n\nV roce 2009 nastupoval za bulharskou reprezentaci do 21 let, v jejímž dresu odehrál celkem šest utkání.\n\nV A-mužstvu Bulharska debutoval 25. 3. 2016 v přátelském utkání ve městě Leiria proti reprezentaci Portugalska (výhra 1:0), na hřiště přišel v 89. minutě. Svůj první gól v seniorské reprezentaci zaznamenal 25. 3. 2019 v souboji s Kosovem (remíza 1:1), když ve 39. minutě otevřel skóre zápasu. Podruhé za \"áčko\" své země skóroval 17. listopadu 2019, když v utkání proti české reprezentaci dal jedinou a tudíž vítěznou branku střetnutí. \n\n"}
{"id": "1315012", "url": "https://cs.wikipedia.org/wiki?curid=1315012", "title": "Bělov (rozcestník)", "text": "Bělov (rozcestník)\n\nBělov může být:\n"}
{"id": "1315013", "url": "https://cs.wikipedia.org/wiki?curid=1315013", "title": "NHIndustries", "text": "NHIndustries\n\nNHIndustries (NHI) je firma vyrábějící vrtulníky, založená v roce 1992 jako joint venture francouzsko-německé společnosti Eurocopter (nyní Airbus Helicopters), italské Agusty (později AgustaWestland, nyní Leonardo Helicopters) a nizozemské Stork Fokker Aerospace (nyní Fokker Aerostructures). NHI byla založena specificky jako primární kontraktor určený pro vývoj, výrobu a technickou a logistickou podporu víceúčelových vrtulníků řady NHIndustries NH90 pro Helicopter Management Agency NATO.\n\nNHIndustries NH90 je dvoumotorový víceúčelový vojenský vrtulník střední kategorie, který byl vyvinut na základě požadavků NATO na vrtulník schopný uplatnění nad pozemním bojištěm i v námořním nasazení. Jeho první let se uskutečnil v prosinci 1995 a do služby typ vstoupil v roce 2007. K lednu 2017 typ nalétal 127 000 letových hodin v ozbrojených silách celkem 13 států.\n"}
{"id": "1315015", "url": "https://cs.wikipedia.org/wiki?curid=1315015", "title": "Nigerské letectvo", "text": "Nigerské letectvo\n\nNigerské letectvo () je letectvo Nigeru a jedna ze složek jeho ozbrojených sil. Vzniklo roku 1961.\n\nTabulka obsahuje přehled letecké techniky Nigeru podle Flightglobal.com.\n"}
{"id": "1315017", "url": "https://cs.wikipedia.org/wiki?curid=1315017", "title": "Grob G 120", "text": "Grob G 120\n\nGrob G 120 je dvoumístný cvičný a akrobatický dolnoplošník s drakem z uhlíkatých kompozitních materiálů, vyráběný společností Grob Aircraft. Je založen na cvičném typu Grob G 115TA, a určen k výcviku jak civilních tak vojenských pilotů. Má tříkolý zatahovací podvozek příďového typu a nízko položenou vodorovnou ocasní plochu.\nDrak letadla je vyroben z uhlíkovými vlákny vyztuženého plastu a je schopen snášet přetížení až +6/-4 g. Minimální doba jeho životnosti je málo více než 15 000 letových hodin.\n\nKokpit je dostatečně prostorný pro studenty ve vojenské výstroji a ochranných helmách. Letoun je vybaven nastavitelnými sedadly a pedály řízení, a také klimatizací. Ovládání přípusti motoru je zdvojené.\n\nÚdaje podle \"Jane's All The World's Aircraft 2003–2004\"\n"}
{"id": "1315041", "url": "https://cs.wikipedia.org/wiki?curid=1315041", "title": "M22", "text": "M22\n\nSpojení písmene M a číslice 22 může mít různé významy:\n\n"}
{"id": "1315043", "url": "https://cs.wikipedia.org/wiki?curid=1315043", "title": "M24", "text": "M24\n\nSpojení písmene M a číslice 24 může mít různé významy:\n\n"}
{"id": "1315044", "url": "https://cs.wikipedia.org/wiki?curid=1315044", "title": "M37", "text": "M37\n\nSpojení písmene M a číslice 37 může mít různé významy:\n\n"}
{"id": "1315049", "url": "https://cs.wikipedia.org/wiki?curid=1315049", "title": "Knowles", "text": "Knowles\n\nKnowles je příjmení keltského původu, které mají následující osoby:\n\n"}
{"id": "1315055", "url": "https://cs.wikipedia.org/wiki?curid=1315055", "title": "Sbor dobrovolných hasičů Kunratice", "text": "Sbor dobrovolných hasičů Kunratice\n\nSbor dobrovolných hasičů Kunratice je organizace pomáhající při požární ochraně či záchraně majetku, a to jak přímo v Kunraticích, tak také v jejich okolí. Vznikly roku 1876, když příčinou pro jejich založení se stala událost, ke které došlo 20. srpna předchozího roku (1875). Tehdy následkem zásahu blesku do základů vyhořel dům číslo popisné 29 v Kunraticích. Ve stejném období byly založeny i sbory v Dětřichově a ve Větrově. Kunratičtí hasiči pravidelně pořádají soutěž v požárním sportu nazvanou „O pohár obce Kunratice“.\n\nPři oslavách 140. výročí založení (2016) získal sbor do svého užívání automobil Lada Niva, který pokřtil tehdejší frýdlantský římskokatolický farář Vít Audi.\n\nČlenové sboru pravidelně kandidují v obecních volbách a jejich kandidáti jsou voleni do zastupitelstva Kunratic.\n\n"}
{"id": "1315057", "url": "https://cs.wikipedia.org/wiki?curid=1315057", "title": "Dominika Myslivcová", "text": "Dominika Myslivcová\n\nDominika Myslivcová (* 6. září 1994, Ostrava, Česko) je česká modelka, blogerka, youtuberka a politička. Jejím partnerem je podnikatel a bývalý automobilový závodník Antonín Charouz. \n\nV jedenácti letech založila svůj první blog. Ten se zabýval především diddl plyšáky, které sbírala. Od roku 2010 má vlastní Youtube kanál, na který nahrává videa. Proslavila se videem portugalské verze skladby „Barbie girl\", které má přes 70 milionů zhlédnutí. V češtině videem „Pink rap\", to má přes 7 milionů zhlédnutí.\n\nVystoupila v řadě reklam. V roce 2015 se účastnila kampaně HateFree.\n\nOd roku 2016 se začala angažovat v politice. V krajských volbách 2016 byla na třetím místě kandidátky Úsvit s Blokem proti islamizaci v Moravskoslezském kraji. V rámci kampaně zveřejnila na svém kanálu video „\"Změnu tu my nechcem\"\", ve kterém vystupovala proti islámu v Evropě. Úsvit nedosáhl volebního kvóra 5%, zvolena nebyla.\n\n"}
{"id": "1315060", "url": "https://cs.wikipedia.org/wiki?curid=1315060", "title": "Dolní Grunt", "text": "Dolní Grunt\n\nDolní Grunt může být dřívější název pro:\n\n"}
{"id": "1315067", "url": "https://cs.wikipedia.org/wiki?curid=1315067", "title": "Ladislav Pilka", "text": "Ladislav Pilka\n\nLadislav Pilka (17. července 1933 Hradčovice – 25. října 2014) byl český gynekolog, porodník a vysokoškolský pedagog. Byl průkopníkem asistované reprodukce v České republice, a proto přezdíván „otec dětí ze zkumavky“. \n\nDne 4. listopadu 1982 se díky práci týmu prof. Pilky v Brně narodilo první dítě tzv. metodou GIFT. Šlo o první dítě narozené díky této metodě nejen v Československu, ale i v celém východním bloku.\n\nNarodil se jako syn rolníka z Hradčovic na Uherskobrodsku. \"„Bylo to tuším v šesté třídě, kdy mi znenadání bleskla hlavou myšlenka, že bych rád léčil lidi,“\" řekl později Pilka.\n\nPo studiu medicíny se původně chtěl věnovat endokrinologii. Kvůli systému umístěnek ale začal nejprve pracovat na psychiatrii v Kroměříži. Později působil v blízkých Přílepech, kde v místním zámku tehdy fungovala porodnice a gynekologie. Toužil se odtud přesunout jinam, ale nebyla za něj náhrada a nakonec zde zůstal více než osm let, během kterých dokončil atestaci z gynekologie. \n\nV dalších letech působil v Brně; od roku 1968 jako sekundární lékař na I. gynekologicko-porodnické klinice. V roce 1971 absolvoval II. atestaci, v roce 1983 se habilitoval. O čtyři roky později byl jmenován univerzitním profesorem. Od roku 1988 byl po deset let přednostou II. gynekologicko-porodnické kliniky v Brně. \n\nV letech 1990–1993 byl předsedou Československé gynekologicko-porodnické společnosti ČLSP JEP. Od roku 2000 pomáhal budovat novou Kliniku reprodukční medicíny a gynekologie ve Zlíně, jejímž byl přednostou. O šest let později spoluzakládal v roli garanta kliniku Reprofit International v Brně. \n\nByl otcem jedné dcery. Zemřel ve věku 81 let. \n"}
{"id": "1315071", "url": "https://cs.wikipedia.org/wiki?curid=1315071", "title": "Alfred Offner", "text": "Alfred Offner\n\nAlfred Offner (ukrajinsky \"Альфред Оффнер\") (22. září 1879 Černovice – 22. března 1947 Poběžovice) byl secesní malíř židovského původu a v letech 1907–1923 člen Vídeňské secese. Narodil se v předlitavské Bukovině v Černovicích ve smíšené rodině, kdy otec byl židovského původu. První umělecké vzdělání mu dal akademický umělec Huho Zonka (ukrajinsky Гуго Зонка), dále studoval umění na vídeňské univerzitě, kde nastoupikl přímo do 4 kurzu a pak přešel na mnichovskou univerzitu.\n\nMezi realizace paří např. alegorická triptychová výmalba schodišťové komunikace v lékařské univerzitě v Černovicích nebo skleněná mozaika \"Lov na medvěda\" v budově fakulty Historie Černovické univerzity, která je jediným místním dobovým dílem. Dále se podílel na freskách a designu interiéru tamního Německého domu. V Bukovině byl členem společnosti \"Gesellschaft der Kunstfreunde in Czernowitz\" a v období 1905–1912 i v Černovicích vystavujícím umělcem. Byl v čele První oficiální umělecké školy v Bukovině (1912). Práce na ilustracích, pohlednicích a plakátech pro Červený kříž a vídeňskou banku pokračovaly v zakázkách v podobě ztvárnění dluhopisů či upomínkových stuh s nápisem \"Vivat.\"\n\nPodle periodika Austria Today (2/1989) požádal Offnera černovický rodák Josef Drach v roce 1922 o vytvoření návrhů pro měnu jednotné Evropy s hlavním sídlem ve Vídni. Pro měnu byly již připraveny tiskařské desky, ale k samotné realizaci nedošlo. Začátkem první světové války opouští Černovice a míří do Vídně a Berlína. Z Vídně Offner odešel roku 1927 a cestoval pak po Evropě, např. Plzeň Tábor či Krakov, který opouští 8. dubna 1937. Zde byl po dlouhou dobu poslední známý pobyt Offnera a někdy se mylně uvádí jako letopočet úmrtí. Ve skutečnosti poslední místo pobytu jsou Poběžovice (německy \"Ronsperg\"), kde mj. rekonstruoval fresky v místním kostele.\n\nZa druhé světové války se skrýval v západních Čechách na zámku v Poběžovicích u německy mluvící šlechty Coudenhove-Kalergi, kde nadále maloval obrazy. Převážně šlo o portréty šlechty a místních lidí, např. obraz \"Sestra Charitas\" v majetku Státního zámku Horšovský Týn. Na zámku v Poběžovicích pobýval sám i po státním vyvlastnění, kde také zemřel na plicní tuberkulózu. Ze záznamu z poběžovické matriky je zřejmé, že byl katolík a že byl 22. března 1947 pohřben na farním hřbitově sv. Josefa v Poběžovicích.\n"}
{"id": "1315074", "url": "https://cs.wikipedia.org/wiki?curid=1315074", "title": "Kostel Panny Marie Královny míru (Lhotka)", "text": "Kostel Panny Marie Královny míru (Lhotka)\n\nKostel Panny Marie Královny míru v Praze 4-Lhotce je římskokatolický farní kostel lhotecké farnosti Panny Marie Královny míru.\n\nDvojlodní kostel s výraznou hranolovou věží byl postaven roku 1935 v moderním konstruktivistickém slohu. Je jedním z dvanácti kostelů postavených na památku mariánského sloupu zničeného davem na Staroměstském náměstí, jako domnělého symbolu Rakouské nadvlády. Násilné zničení sloupu odsoudil po svém příjezdu do Prahy 22. prosince 1918 i prezident Masaryk (již v listopadu 1918 při návratu z Ameriky musel v Londýně vysvětlovat, že to nebyl náboženský, ale politický čin). Staroměstský sloup Panny Marie byl mylně považován za oslavu Rakouska, ten však připomínal záchranu Prahy (obránci - studenty) před švédskými vojsky na konci třicetileté války a následný mír.\n\nUvnitř mešní lodi je kruchta s varhanami, oltář za nímž je sloup se sochou Panny Marie (replika sochy z Mariánského sloupu ze Staroměstského náměstí) Na vitrážích oken presbytáře je zobrazen sv. Václav a sv. Anežka Česká.\n\nPřesná kopie sochy Panny Marie ze staroměstského sloupu zhotovená Břetislavem Bendou byla umístěna v kostele.\n\nV kostele se nachází pozoruhodná plastická křížová cesta autora Karla Stádníka, kdy jednotlivá zastavení zobrazují utrpení člověka v průběhu dějin a mají též upomínat na zločiny fašismu a komunismu.\n\n\n"}
{"id": "1315079", "url": "https://cs.wikipedia.org/wiki?curid=1315079", "title": "TJ Sokol Kunratice", "text": "TJ Sokol Kunratice\n\nTJ Sokol Kunratice (někdy též TJ Sokol Kunratice u Frýdlantu) je fotbalový klub z obce Kunratice, ležící západně od města Frýdlantu v Libereckém kraji na severu České republiky. Vznikl roku 1966 a svá utkání hraje na místním fotbalovém hřišti. K úspěchům mužstva patří vítězství ve třetí okresní třídě v roce 2015, díky čemuž si vybojovali právo postupu do vyšší soutěže. Tuto nabídku ovšem odmítli a i v následující sezónu odehráli ve stejné soutěži jako doposavad. V sezóně 2017/2018 nastupuje tým k utkáním ve výkonnostně nejnižší třetí třídě okresu Liberec, ve které jsou začleněni do skupiny Sever.\n\nČlenové oddílu se na společné kandidátní listině pravidelně v komunálních volbách úspěšně ucházejí o místa v obecním zastupitelstvu.\n\n"}
{"id": "1315091", "url": "https://cs.wikipedia.org/wiki?curid=1315091", "title": "Národní úřad pro kybernetickou a informační bezpečnost", "text": "Národní úřad pro kybernetickou a informační bezpečnost\n\nNárodní úřad pro kybernetickou a informační bezpečnost (NÚKIB) je ústředním správním úřadem pro kybernetickou bezpečnost včetně ochrany utajovaných informací v oblasti informačních a komunikačních systémů a kryptografické ochrany. Dále má na starosti problematiku neveřejné služby v rámci družicového systému Galileo<ref name=\"181/2014\"></ref>. Sídlem tohoto úřadu je Brno.<ref name=\"205/2017\"></ref> Zavedla jej od 1. srpna 2017 novela (zákon č. 205/2017 Sb.) zákona o kybernetické bezpečnosti, tedy zákona č. 181/2014 Sb., ve znění pozdějších předpisů. Ředitelem NÚKIB byl do 16. prosince 2019 Dušan Navrátil.\n\nNÚKIB vykonává celou řadu činností dle zákona, například: vydává opatření, ukládá příslušné správní tresty, působí jako koordinační orgán ve stavu kybernetického nebezpečí, zajišťuje prevenci, vzdělávání a metodickou podporu v oblasti kybernetické bezpečnosti a ve vybraných oblastech ochrany utajovaných informací, provádí analýzu a monitoring kybernetických hrozeb a rizik, vykonává působnost v oblasti veřejné regulované služby Evropského programu družicové navigace Galileo atd. Úřad dále též vykonává příslušnou kontrolu.\n\nNárodní úřad pro kybernetickou a informační bezpečnost zahájil se 120 zaměstnanci svoji činnost 1. srpna 2017 a převzal agendy Národního bezpečnostního úřadu, která byla v působnosti Národního centra kybernetické bezpečnosti (NCKB), jež fungovalo od roku 2011. NÚKIB sídlí v budově kybernetického centra v Brně-Žabovřeskách v Mučednické ulici, které do té doby sloužilo NCKB. V plánu je vybudování nové budovy v areálu kasáren v Černých Polích, kde má působit až 400 pracovníků. Nové sídlo má být uvedeno do provozu v roce 2023.\n\n\n"}
{"id": "1315093", "url": "https://cs.wikipedia.org/wiki?curid=1315093", "title": "Annie Oakleyová", "text": "Annie Oakleyová\n\nAnnie Oakleyová, rodným jménem Phoebe Ann Moseyová (13. srpna 1860 Darke County – 3. listopadu 1926 Greenville), byla americká ostrostřelkyně. Střílet se naučila již v osmi letech a první střeleckou soutěž vyhrála ve svých 15 letech. Jejím soupeřem byl Frank E. Butler, za kterého se později provdala. Pár se v roce 1885 připojil k show \"Buffalo Bill's Wild West\". \n\nNarodila se 13. srpna 1860 poblíž Willowdellu v Darke County. v Ohiu. Byla pátým narozeným dítětem z osmi sourozenců. Její otec zemřel, když jí bylo šest let. Po smrti otce žila rodina v bídě. Její matka ji musela časem dát do sirotčince, protože nemohla uživit všechny své děti. V sirotčinci získala vzdělání a naučila se šít. Přes své budoucí úspěchy a bohatství zůstala po celý svůj život šetrná. \n\nPo návratu ze sirotčince se snažila zlepšit životní úroveň své rodiny tím, že se naučila lovit. Střelivo bylo drahé a tak se snažila, aby každý výstřel byl úspěšný, čímž se stále zdokonalovala. Nakonec rodina měla úlovků přebytek a tak maso začala prodávat do restaurací. S výnosy z lovu byla tak úspěšná, že v 15 letech vyplatila rodinnou farmu, v níž rodina žila.\n\nMajitel restaurace v Cincinnati věděl o jejích kvalitách a navrhl ji, aby vstoupila do soutěže střelců proti Frankovi Butlerovi. Butler ji nepovažoval za vážného soupeře a zdálo se mu směšné, když se dozvěděl, že dívka zaplatila poplatek 50 dolarů, aby ho v soutěži porazila. Annie Oakleyová soutěž vyhrála, když zasáhla 25 střelami 25 cílů, zatímco Butler pouze 24 cílů. V roce 1875 se stali manželi a od roku 1882 tvořili střelecký pár, který cestoval po celém regiónu. Sláva Franka Butlera postupně klesala, protože jeho žena byla, jako ostrostřelkyně atraktivnější a tak se Frank Butler časem stal jejím manažerem. V roce 1885 podepsali lukrativní smlouvu se společností \"Buffalo Bill's Wild West\". Poté 17 sezón cestovali s touto proslulou show, ve které byla známá jako \"Little Sure Shot\". S touto show navštívili i Evropu, když v roce 1887 vystoupili v Londýně. \n\nOakleyová zemřela ve věku 66 let, 3. listopadu 1926 v domě sestry v Greenville v Ohiu a je pohřbena na Brockově hřbitově u Willowdellu v Ohiu. \n"}
{"id": "1315100", "url": "https://cs.wikipedia.org/wiki?curid=1315100", "title": "Madam C. J. Walker", "text": "Madam C. J. Walker\n\nSarah Breedlove, známá jako Madam C. J. Walker (23. prosince 1867 Delta – 25. května 1919 Irvington) byla americká podnikatelka a sociální aktivistka. Byla první ženou, která se v USA vlastním přičiněním stala milionářkou a byla také nejbohatším Afroameričanem 19. století. Její společnost \"Madame C. J. Walker Manufacturing Company\", založená v Denveru v Coloradu, vyráběla především kosmetiku. Uspěla díky marketingové strategii založené na rozsáhlé sítí ženských černošských prodejkyň, které měly velmi osobní vztahy se zákazníky - tento model kosmetické firmy užívají dodnes. Navíc objevila první přípravek pro narovnávání vlasů, který se u afroamerických žen, jejichž vlasy se většinou přirozeně kudrnatí, stal hitem. Její Villa Lewaro v Irvingtonu nedaleko New Yorku, kterou si nechala postavit prvním černošským architektem v USA, Vertnerem Tandym, se stala už za jejího života poutním místem a centrem afroamerické komunity, jejíž aktivity Walker masivně finančně podporovala. Od roku 1976 je národní kulturní památkou USA (\"National Historic Landmark\"). Svého úspěchu Walker dosáhla, přestože byla od sedmi let sirotkem.\n"}
{"id": "1315101", "url": "https://cs.wikipedia.org/wiki?curid=1315101", "title": "II. třída okresu Plzeň-město", "text": "II. třída okresu Plzeň-město\n\n"}
{"id": "1315104", "url": "https://cs.wikipedia.org/wiki?curid=1315104", "title": "Frank E. Butler", "text": "Frank E. Butler\n\nFrancis E. „Frank“ Butler (pokřtěn 30. ledna 1847 hrabství Longford, Irsko – 21. listopadu 1926 Ferndale, Michigan) byl irsko-americký ostrostřelec, jehož druhou manželkou byla Annie Oakleyová. Společně s ní vystupoval v Buffalo Bill's Wild West. Po její smrti přestal jíst a zemřel vyhladověním.\n\nNarodil ve v hrabství Longford v Irsku. Ve 13 letech se s rodiči přestěhoval do Spojených států amerických. Nějaký čas bydlel u Camdenu v New Jersey. V roce 1870 si vzal Henriettu Saundersovou, se kterou měl dvě děti, Edwarda a Catherine. V roce 1876 se s ní rozvedl a vzal si Annie Oakleyovou.\n\nKdyž Annie Oakleyová v roce 1926 zemřela, nemohl se s tím vyrovnat, přestal jíst a o 19 dní později, 21. listopadu 1926 zemřel vyhladověním.\n"}
{"id": "1315105", "url": "https://cs.wikipedia.org/wiki?curid=1315105", "title": "II. třída okresu Plzeň-jih", "text": "II. třída okresu Plzeň-jih\n\n"}
{"id": "1315106", "url": "https://cs.wikipedia.org/wiki?curid=1315106", "title": "II. třída okresu Plzeň-sever", "text": "II. třída okresu Plzeň-sever\n\n"}
{"id": "1315107", "url": "https://cs.wikipedia.org/wiki?curid=1315107", "title": "II. třída okresu Rokycany", "text": "II. třída okresu Rokycany\n\n"}
{"id": "1315108", "url": "https://cs.wikipedia.org/wiki?curid=1315108", "title": "Juraj Lupták", "text": "Juraj Lupták\n\nJuraj Lupták (* 2. ledna 1942 Banská Bystrica – 16. července 1987 Bratislava) byl slovenský vrah, též známý jako „banskobystrický škrtič“ nebo „vrah z hor“. V letech 1978–1982 uškrcením zavraždil 4 ženy, tělo jedné z nich se nikdy nenašlo. Byl obviněn z trojnásobné vraždy a odsouzen k trestu smrti. Popraven byl 16. července 1987 v Bratislavě.\n"}
{"id": "1315109", "url": "https://cs.wikipedia.org/wiki?curid=1315109", "title": "II. třída okresu Tachov", "text": "II. třída okresu Tachov\n\n"}
{"id": "1315110", "url": "https://cs.wikipedia.org/wiki?curid=1315110", "title": "Kraslice (rozcestník)", "text": "Kraslice (rozcestník)\n\nKraslice může označovat:\n"}
{"id": "1315111", "url": "https://cs.wikipedia.org/wiki?curid=1315111", "title": "Lao Še", "text": "Lao Še\n\nLao Še (čínsky 老舍), rozený Šu Čching-čchun (舒慶春), mandžusky Sumuru (3. února 1899 – 24. srpna 1966) byl čínský spisovatel a dramatik mandžuské národnosti. Je považován za jednu z klíčových postav čínské literatury 20. století a jeho díla se vyznačují využitím živého pekingského dialektu čínštiny. Jeho nejznámějším románem je \"Rikša\" a divadelní hrou \"Čajovna\". V českém překladu vyšla roku 1947 \"Rikša\" a roku 1962 sbírka povídek \"Konec slavného kopiníka\". Během kulturní revoluce roku 1966 byl Lao Še ponižován a veřejně zbit Rudými gardami. Poté byl nalezen utopený v jezeře, když pravděpodobně spáchal sebevraždu.\n"}
{"id": "1315114", "url": "https://cs.wikipedia.org/wiki?curid=1315114", "title": "II. třída okresu České Budějovice", "text": "II. třída okresu České Budějovice\n\nOkresní přebor českobudějovického okresu patří společně s ostatními mezi osmé nejvyšší fotbalové soutěže v Česku. Je řízen Okresním fotbalovým svazem České Budějovice. Hraje se každý rok od léta do jara se zimní přestávkou. Účastní se ji 14 týmů z okresu České Budějovice. Každý s každým hraje jednou na domácím hřišti a jednou na hřišti soupeře, celkem se tedy hraje 26 kol. Nejlepší tým na konci sezóny postupuje do I. B třídy Jihočeského kraje, poslední sestupuje do III. třídy.\n\nOkresní přebor České Budějovice\n"}
{"id": "1315116", "url": "https://cs.wikipedia.org/wiki?curid=1315116", "title": "Josef Barvič", "text": "Josef Barvič\n\nJosef Barvič také Joža Barvič (* 13. srpna 1853 Velké Karlovice - 3. ledna 1924 Brno) byl osobností českojazyčné kultury v převážně německy mluvícím Brně konce 19. a začátku 20. století.\n\nStudoval na reálce v Novém Jičíně, studium však nedokončil a vyučil se knihkupcem u firmy Žákovský v Olomouci (1877–1879), poté pracoval do roku 1883, jako knihkupec v olomouckém knihkupectví Franz Karafiat.\n\nV roce 1883 odešel do Brna, tehdy převážně německy mluvícího města, kde si v Rudolfské (dnes České), založil knihkupectví. Obchod byl později rozšířen o nakladatelství a galerii. V závěru 19. století přibral do učení Josefa Novotného, který se vypracoval na vedoucího obchodu a od roku 1909 se stal jeho společníkem. Od této doby se obchod nazýval Barvič a Novotný. Knihkupectví Barvič a Novotný se stalo významným místem setkávání a kulturního života českojazyčného Brna, je označováno za nejstarší české knihkupectví ve městě, patrně bylo po více než století i knihkupectvím největším. V roce 1948 bylo znárodněno a začleněno do Národního podniku Kniha. Rodina Novotných knihkupectví zrestituovala v roce 1991, postupně zrekonstruovala staré knihkupectví a rozšířila jeho prodejní plochu. Na počátku 21. století zřídila v Brně další dvě pobočky. V roce 2013 bylo rodinné knihkupectví prodáno řetězci Kanzelsberger. \n\nByl představitelem veřejného, českého života v Brně, a zároveň členem a podporovatelem řady spolků, například Besedy brněnské, Sokola, Českého veslařského klubu a dalších. Byl rovněž řečníkem. Jeho jméno nese jedna z brněnských ulic (\"Barvičova\"), Jeho hrob byl městem Brnem prohlášen za čestný.\n\n"}
{"id": "1315117", "url": "https://cs.wikipedia.org/wiki?curid=1315117", "title": "II. třída okresu Český Krumlov", "text": "II. třída okresu Český Krumlov\n\nOkresní přebor českokrumlovského okresu patří společně s ostatními mezi osmé nejvyšší fotbalové soutěže v Česku. Je řízen Okresním fotbalovým svazem Český Krumlov. Hraje se každý rok od léta do jara se zimní přestávkou. Účastní se ji 14 týmů z okresu Český Krumlov. Každý s každým hraje jednou na domácím hřišti a jednou na hřišti soupeře, celkem se tedy hraje 26 kol. Nejlepší tým na konci sezóny postupuje do I. B třídy Jihočeského kraje, poslední sestupuje do III. třídy.\n\nOkresní přebor Český Krumlov\n"}
{"id": "1315118", "url": "https://cs.wikipedia.org/wiki?curid=1315118", "title": "César pro nejlepší krátkometrážní film", "text": "César pro nejlepší krátkometrážní film\n\nCésar pro nejlepší krátkometrážní film je jedna z kategorií francouzské filmové ceny César. Kategorie existuje od roku 1992.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1315120", "url": "https://cs.wikipedia.org/wiki?curid=1315120", "title": "NGC 6709", "text": "NGC 6709\n\nNGC 6709 je otevřená hvězdokupa v souhvězdí Orla s magnitudou 6,7. Objevil ji John Herschel 21. srpna 1827.\nOd Země je vzdálená přibližně 3 500 světelných let. Je to nejvýraznější hvězdokupa v tomto souhvězdí.\n\nHvězdokupa leží v severozápadní části souhvězdí, 5° jihozápadně od hvězdy 3. magnitudy Deneb el Okab Australis (ζ Aql). Leží ve hvězdném poli velmi bohatém na slabé hvězdy, ale chybí zde jasné hvězdy. V triedru 10x50 vypadá jako jasná skvrna posetá několika hvězdami 9. magnitudy. Pomocí dalekohledu o průměru 120 mm a větším se i při nízkém zvětšení začíná hvězdokupa rozkládat na jednotlivé hvězdy, ale zcela ji rozloží až dalekohledy větších rozměrů při zvětšení 50x a větším.\n\n6° jihozápadně leží jasná a rozsáhlá otevřená hvězdokupa IC 4756 a 3° severozápadně od ní NGC 6633.\n\nHvězdokupa se nachází blízko nebeského rovníku a je tedy snadno pozorovatelná ze všech obydlených oblastí Země. Při porovnání zeměpisných šířek jsou ovšem pozorovatelé hvězdokupy na severní polokouli mírně zvýhodněni proti pozorovatelům se stejnou zeměpisnou šířkou na jižní polokouli. Nejvhodnější období pro její pozorování na večerní obloze je od června do listopadu.\nHvězdokupu objevil John Herschel 21. srpna 1827. Pozoroval ji pomocí zrcadlového dalekohledu o průměru 18,7 palce (475 mm) a popsal ji jako slabě zhuštěnou hvězdokupu nepravidelného tvaru velmi bohatou na slabé hvězdy. Do svého katalogu mlhovin a hvězdokup General Catalogue of Nebulae and Clusters ji zařadil pod číslem 4440.\n\nNGC 6709 je zdánlivě chudá a málo zhuštěná hvězdokupa, která na bohatém pozadí hvězd Mléčné dráhy příliš nevyniká. Její vzdálenost od Země se odhaduje na 3 500 světelných let, takže pravděpodobně leží v oblasti mezi galaktickými rameny, nebo na vnitřním okraji ramene Orionu. Její galaktická šířka není příliš velká a hvězdokupa tedy leží uvnitř galaktického disku.\n\nMnoho členů hvězdokupy patří do spektrální třídy A až K a chybí v ní hvězdy raných spektrálních typů (O a B), což naznačuje její pokročilé stáří, které je odhadováno na 150 milionů let. HR diagram jejích hvězd ukazuje, že většina hvězd s magnitudami 10,5 až 12 patří do hlavní posloupnosti, ale v rozsahu magnitud 12 až 12,7 obsahuje jedinou hvězdu hlavní posloupnosti. Mezi potvrzenými členy hvězdokupy je pouze jeden červený obr.\n\n"}
{"id": "1315121", "url": "https://cs.wikipedia.org/wiki?curid=1315121", "title": "Silnice II/253", "text": "Silnice II/253\n\nSilnice II/253 je silnice II. třídy, která vede z Dubí do Ústí nad Labem. Je dlouhá 18 km. Prochází jedním krajem a dvěma okresy.\n\n\n\n"}
{"id": "1315124", "url": "https://cs.wikipedia.org/wiki?curid=1315124", "title": "Hernychova vila", "text": "Hernychova vila\n\nHernychova vila v Ústí nad Orlicí byla postavena jako rodinné sídlo místní továrnické rodiny počátkem 20. století v secesním slohu. Je situována východně od Mírového náměstí a díky vysoké věži tvoří jednu z městských dominant. Od roku 2008 zde sídlí Městské muzeum. Vila je od roku 1978 zapsána na seznamu kulturních památek. \n\nRodina Hernychů po několik generací působila v místním domáckém podnikání v oblasti textilní výroby, v 19. století se však vypracovala v přední průmyslnický klan v širokém okolí. Florian Hernych (1855–1923) patřil již k největším podnikatelům regionu a zaměstnával 2.500 dělníků, ve vztahu k zaměstnancům však měl značně negativní pověst. Poblíž své textilní továrny získal počátkem 20. století pozemky na návrší nad náměstím od rodiny Pitrů a Vrbických a zde nechal v letech 1906–1907 vybudovat honosné rodinné sídlo v secesním stylu.\nHernychova vila je dílem pražského ateliéru architekta Matěje Blechy, výsledkem byla honosná secesní stavba obklopená zahradou. Ve všech detailech nebyl původní projekt dodržen, vile ale dodnes dominuje věž a socha sv. Floriána v průčelí, jehož Florian Hernych přijal jako patrona. Během první světové války došlo k úpadku podnikání a s úmrtím Floriana Hernycha (1923) skončila sláva vily. Jeho potomci ztratili majoritní podíl v továrně, úpadek podnikání se odrazil i na plánu zimní zahrady, který banka poskytující úvěr odmítla. Hernychovi se za první republiky věnovali hlavně právnické praxi a přestěhovali se do Prahy, do ústecké vily zajížděli již jen příležitostně.\n\nPřestože se Emil Hernych stal po roce 1945 generálním ředitelem Spojených českých a moravských bavlnářských závodů, vila byla v roce 1948 pronajata odborům a později zde sídlila umělecká škola. K faktickému znárodnění došlo až v roce 1958, kdy státní orgány došly k závěru, že vila je součástí továrny. I když došlo ke stavebním úpravám, ty proběhly především v přízemí a na celkovou kompozici a exteriér neměly vliv, přesto fasáda přišla o některé zdobné ornamenty. Kromě umělecké školy ve vile sídlil Dům osvěty a Památník revolučních tradic.\nPo roce 1989 byla vila v restitučním řízení vrácena rodině Hernychových, ti však neměli prostředky na rekonstrukci, navíc byli vázáni podmínkou udržet zde následujících deset let uměleckou školu. Později došlo k převodu vily na město Ústí nad Orlicí (2003). Město realizovalo náročnou obnovu domu a od roku 2008 zde sídlí městské muzeum.\n\n"}
{"id": "1315125", "url": "https://cs.wikipedia.org/wiki?curid=1315125", "title": "Sýpka v Jevišovicích", "text": "Sýpka v Jevišovicích\n\nBarokní sýpka v Jevišovicích byla postavena v polovině 18. století jako součást hospodářského dvora jevišovického panství. Do seznamu kulturních památek byla zapsána v roce 1973, nyní je v majetku Muzea města Brna. \n\nSýpka spolu s kostelem svatého Josefa tvoří výraznou pohledovou dominantu jižní části náměstí Františka Štursy v Jevišovicích. Původně zde stával panský dvůr, sýpka byla jako mohutná dvoupatrová budova s volutovými štíty zbudována v 18. století. Přesné datum vzniku není známo, ale pozdějším dendrologickým průzkumem dřevěných prvků byla stanovena doba přibližně kolem roku 1750. Tomu by odpovídal i alianční erb tehdejších majitelů panství, hraběte Jana Ugarta a jeho manželky Marie Vilemíny de Souches (erb je umístěn nad vchodem do sýpky z náměstí).\n\nVe 20. století sýpka i přes dílčí úpravy chátrala, zásadní rekonstrukce se dočkala po roce 2000 díky iniciativě Svazku obcí Jevišovicka, který byl také hlavním investorem stavebních oprav. Sýpka je nyní v majetku Muzea města Brna a funguje jako multifunkční centrum, a to jak kulturní, sportovní, společenské i informační. V objektu sýpky je kromě restaurace také možnost ubytování.\n\n"}
{"id": "1315127", "url": "https://cs.wikipedia.org/wiki?curid=1315127", "title": "Mistrovství Evropy v ledním hokeji žen 1995", "text": "Mistrovství Evropy v ledním hokeji žen 1995\n\nMistrovství Evropy v ledním hokeji žen 1995 bylo rozděleno do dvou výkonnostních skupin. Účast v elitní skupině si zajistilo prvních pět družstev skupiny A a vítěz skupiny B z předchozího Mistrovství Evropy. Zbývající družstva byla zařazena do skupiny B. Bylo zachováno pravidlo pro postupy a sestupy, kdy v následujícím ročníku první družstvo skupiny B nahradí poslední družstvo skupiny A.\n\nTurnaj skupiny A se konal od 20. do 25. března 1995 v Rize v Lotyšsku. Oproti předchozímu mistrovství byl opuštěn systém skupin a zápasů o pořadí a družstva se střetla v jedné skupině jednokolově každé s každým, přičemž výsledná tabulka určila konečné pořadí. Vítězství si připsali hráčky Finska před hráčkami Švédska a hráčkami Švýcarska.\nŠesté Lotyšsko sestoupilo do skupin B.\n\nTurnaj skupiny B se konal od 27. do 31. března 1995 v Esbjergu, Gentofte a Odense v Dánsku. Osm účastníků hrálo ve dvou skupinách jednokolově každý s každým, poté se stejně umístěná družstva v obou skupinách střetla o pořadí. Vítězství si připsali hráčky Ruska, které si tak zajistily postup do skupiny A.\n\nNa mistrovství světa se v tomto roce nepostupovalo.\n"}
{"id": "1315128", "url": "https://cs.wikipedia.org/wiki?curid=1315128", "title": "Silnice II/254", "text": "Silnice II/254\n\nSilnice II/254 je silnice II. třídy, která vede z Lomu do Teplic. Je dlouhá 14,5 km. Prochází jedním krajem a dvěma okresy.\n\n\n\n"}
{"id": "1315129", "url": "https://cs.wikipedia.org/wiki?curid=1315129", "title": "César pro nejlepší animovaný film", "text": "César pro nejlepší animovaný film\n\nCésar pro nejlepší animovaný film je jedna z kategorií francouzské filmové ceny César, která existuje od roku 2011. V letech 2011 až 2013 tato kategorie sdružovala jak celovečerní, tak krátkometrážní animované filmy. Od roku 2014 byly kategorie rozděleny, když byla vytvořena samostatná kategorie César pro nejlepší krátkometrážní animovaný film.\n\n\n\n\n\n\n\n\n"}
{"id": "1315130", "url": "https://cs.wikipedia.org/wiki?curid=1315130", "title": "Silnice II/255", "text": "Silnice II/255\n\nSilnice II/255 je silnice II. třídy, která vede z Nemilkova do Postoloprt. Je dlouhá 15,4 km. Prochází jedním krajem a dvěma okresy.\n\n\n\n"}
{"id": "1315131", "url": "https://cs.wikipedia.org/wiki?curid=1315131", "title": "Silnice II/256", "text": "Silnice II/256\n\nSilnice II/256 je silnice II. třídy, která vede z Lomu do Liběšic. Je dlouhá 12,4 km. Prochází jedním krajem a jedním okresem.\n\n\n"}
{"id": "1315133", "url": "https://cs.wikipedia.org/wiki?curid=1315133", "title": "Gymnázium Přípotoční", "text": "Gymnázium Přípotoční\n\nGymnázium Přípotoční je střední škola škola v Praze 10-Vršovicích umístěná v lokalitě s dobrým dopravním spojením. Středně velké gymnázium má 16 tříd, ve kterých studuje 420 studentů.\n\nGymnázium bylo založeno roku 1908 jako „\"Státní reálné gymnasium\"“ se sídlem v Kodaňské ulici. Roku 1961 se přestěhovalo do nové budovy v ulici Přípotoční.\n\nOficiální název Gymnázium je používán od 1. dubna 2006.\n\nKromě laboratoří na biologii, fyziku a chemii jsou k dispozici učebny informatiky, výpočetní techniky, učebny cizích jazyků a odborné učebny hudební a výtvarné. Pro sportovní část má gymnázium posilovnu, hřiště s umělým povrchem a tělocvičny. Ve škole je studovna a knihovna.\n\nŠkola nabízí dvě profilace:\nOd 2. ročníku studenti mohou volit mezi zaměřením humanitním, ve kterém jsou posíleny předměty Český jazyk, Dějepis a Základy společenských věd, a zaměřením přírodovědným s posílením předmětů Biologie, Fyzika a Matematika.\nV profilaci jsou skloubeny sportovní příprava se středoškolským vzděláním. Kmenovými sporty jsou atletika, basketbal, plavání, triatlon a volejbal. Sportovní přípravě ve třídě je přispůsoben denní režim školy a je jí věnováno 16-17 hodin týdně. Odborné znalosti jsou získávány v předmětu „\"Teorie sportovní přípravy\"“, volitelném od 3. ročníku. Úspěšný absolvent získává kromě maturitního vysvědčení také III.trenérskou třídu dle příslušného profilového sportu. Škola spolupracuje se sportovními kluby příslušných školních kmenových sportů.\n\nMezi absolventy gymnázia patří například:\n\n\n"}
{"id": "1315136", "url": "https://cs.wikipedia.org/wiki?curid=1315136", "title": "Národní hřbitov St. Augustine", "text": "Národní hřbitov St. Augustine\n\nNárodní hřbitov St. Augustine je národní hřbitov Spojených států amerických, který se nachází ve městě St. Augustine v St. Johns County na Floridě. Nachází se na pozemku vojenského zařízení známého jako St. Francis Barracks, státního ústředí floridské národní gardy. Leží na ploše 1,4 akrů, a ke konci roku 2005 zde bylo pohřbeno 2788 osob. Spravován Ministerstvem pro záležitosti veteránů Spojených států, je v současné době uzavřen pro nové pohřby.\n\nV roce 2016 byl zapsán do National Register of Historic Places.\n\nV roce 1828 se v oblasti hřbitova uskutečnil první obřad a byl poté používán jako hřbitov pro vojáky umístěné v St. Francis Barracks a veterány indiánských válek, včetně mnohých, kteří byli přemístěni z pohřebiště v Seminole. Během americké občanské války byl St. Augustine původně nárokován Konfederací, ale byl rychle obsazen unijními silami a zůstal v rukou Unie po zbytek války. Po válce byl hřbitov rozšířen a zveleben a v roce 1881 se stal národním hřbitovem. Hřbitov také obsahuje hroby 5 britských vojáků z druhé světové války, vojáka Royal Corps of Signals a 4 letecké důstojníky Royal Naval Volunteer Reserve.\n"}
{"id": "1315141", "url": "https://cs.wikipedia.org/wiki?curid=1315141", "title": "Nizozemská ženská hokejová reprezentace", "text": "Nizozemská ženská hokejová reprezentace\n\nNizozemská ženská hokejová reprezentace je výběrem nejlepších nizozemských hráček ledního hokeje. Od roku 1999 se účastní mistrovství světa žen.\n\nNizozemsko na ženských turnajích v ledním hokeji na zimních olympijských hrách nikdy nestartovalo. Jedenkrát bylo vyřazeno v předkvalifikaci.\nNa mistrovství světa startovalo Česko vždy od roku 1999, kdy bylo zrušeno mistrovství Evropy a byly ustanoveny nižší skupiny a divize mistrovství světa. Převážně hrálo ve 2. divizi, která byla posléze přejmenovaná na divizi IB.\nNa mistrovství Evropy startovalo Nizozemsko čtyřikrát od roku 1989. Chybělo jen na třetím ročníku.\n"}
{"id": "1315143", "url": "https://cs.wikipedia.org/wiki?curid=1315143", "title": "II. třída okresu Prachatice", "text": "II. třída okresu Prachatice\n\nII. třída okresu Prachatice (Okresní přebor II. třídy) patří společně s ostatními druhými třídami mezi osmé nejvyšší fotbalové soutěže v Česku. Je řízena Okresním fotbalovým svazem Prachatice. Účastní se ji 14 týmů z okresu Prachatice, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol.\n\n</div>\n"}
{"id": "1315144", "url": "https://cs.wikipedia.org/wiki?curid=1315144", "title": "Josef Hynie", "text": "Josef Hynie\n\nJosef Hynie (8. květen 1900, Dobrovice u Mladé Boleslavi – 23. březen 1989, Praha) byl významný český lékař, zakladatel české sexuologické školy, jenž vedl po dobu takřka 40 let Sexuologický ústav v Praze. Jeho starším bratrem byl prof. Ing. Ota Hynie, český hydrogeolog.\n\nVystudoval lékařskou fakultu Univerzity Karlovy, posléze se tamtéž v roce 1934 habilitoval v oboru lékařské sexuologie. V roce 1935 se stal přednostou Sexuologického ústavu v Praze, který vedl až do roku 1974. Profesor Hynie byl autorem řady publikací, věnujících se problematice lidské sexuality, sexuálních poruch, či dospívání mladistvých.\n\nJe po něm pojmenována Cena Josefa Hynieho, již uděluje Česká lékařská společnost Jana Evangelisty Purkyněho za nejlepší odbornou publikaci v oboru sexuologie.\n\n\n"}
{"id": "1315145", "url": "https://cs.wikipedia.org/wiki?curid=1315145", "title": "II. třída okresu Strakonice", "text": "II. třída okresu Strakonice\n\nII. třída okresu Strakonice (Okresní přebor II. třídy) patří společně s ostatními druhými třídami mezi osmé nejvyšší fotbalové soutěže v Česku. Je řízena Okresním fotbalovým svazem Strakonice. Účastní se ji 14 týmů z okresu okresu Strakonice, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol.\n\nOkresní přebor Strakonice\n"}
{"id": "1315151", "url": "https://cs.wikipedia.org/wiki?curid=1315151", "title": "Tour de France 2017 – 4. etapa", "text": "Tour de France 2017 – 4. etapa\n\nČtvrtá etapa Tour de France 2017 se jela v úterý 4. července z lucemburského Mondorf-Les-Bains do francouzského Vittelu. Měřila 207,5 km. V etapě byla 1 horská prémie 4. kategorie. Ve spurtu zvítězil Francouz Arnaud Démare.\n\nEtapa odstartovala v lucemburském městě Mondorf-les-Bains. Po 9 kilometrech opustili cyklisté území Lucemburska a vjeli na území Francie. Přes departementy Moselle, Meurthe-et-Moselle a Vosges v regionu Grand Est vedla etapa jižním směrem až do cílového města Vittel.\n\nLucembursko: Mondorf-les-Bains – Schengen\n\nMoselle: Contz-les-Bains – Haute-Kontz – Berg-sur-Moselle – Gavisse – Malling – Kœnigsmacker – Basse-Ham – Yutz – Thionville – Illange – Bertrange – Guénange – Bousse – Ay-sur-Moselle – Ennery – Hauconcourt – Maizières-lès-Metz – Marange-Silvange – Bronvaux – Saint-Privat-la-Montagne – Amanvillers – Châtel-Saint-Germain – Rozérieulles – Moulins-lès-Metz – Vaux – Ars-sur-Moselle – Ancy-sur-Moselle – Dornot – Novéant-sur-Moselle\n\nMeurthe-et-Moselle: Arnaville – Pagny-sur-Moselle – Vandières – Norroy-lès-Pont-à-Mousson – Pont-à-Mousson – Maidières – Blénod-lès-Pont-à-Mousson – Dieulouard – Rosières-en-Haye – Jaillon – Francheville – Toul – Bicqueley – Thuilley-aux-Groseilles – Crépey – Goviller – Lalœuf – Vandeléville – Tramont-Lassus\n\nVosges: Vicherey – Pleuvezain – Rainville – Dommartin-sur-Vraine – Saint-Paul – Morelmaison – Gironcourt-sur-Vraine – Houécourt – Dombrot-sur-Vair – Belmont-sur-Vair – Saint-Remimont – Norroy – Vittel\n\nKonec etapy zasáhl kontroverzní moment. Při závěrečném spurtu do bariéry najel Brit Mark Cavendish. Za viníka pádu byl označen Peter Sagan, protože z pohledu kamer vystrčil loket proti jedoucímu Cavendishovi a tím ho srazil. Sagan dojel na 2. místě, po dojezdu mu ale udělila penalizaci 30 sekund a 80 bodů do souboje o zelený trikot. Po jednání jury byl nakonec Sagan z Tour diskvalifikován. Spekuluje se, že Cavendish začal padat ještě před zásahu loktem Sagana, což by znamenalo zbytečné vyloučení mistra světa. Další verzí je ta, že Sagan vytrčil loket, protože se o něj zachytila řídítka Cavendishova kola. Saganova stáj Bora po závodě podala protest, ten byl však zamítnut. Incident zaznamenal velké množství ohlasů mezi ostatními jezdci, bývalými legendami, osobnostmi cyklistiky, fanoušky i médii.\n\n157,5. km – Goviller\n\n170,5. km – Col des Trois Fontaines (4)\n\n"}
{"id": "1315152", "url": "https://cs.wikipedia.org/wiki?curid=1315152", "title": "Gentofte", "text": "Gentofte\n\nGentofte je předměstí Kodaně a zároveň centrum stejnojmenné obce v Dánsku. V roce 2017 mělo 75 805 obyvatel. Nejvýznamnější budovy jsou Gentoftská radnice, Gentoftská nemocnice a Gentoftský kostel. Významným krajinným prvkem je Gentoftské jezero.\n\n"}
{"id": "1315156", "url": "https://cs.wikipedia.org/wiki?curid=1315156", "title": "Fontaine-lès-Croisilles", "text": "Fontaine-lès-Croisilles\n\nFontaine-lès-Croisilles je francouzská obec v departementu Pas-de-Calais v regionu Hauts-de-France. V roce 2014 zde žilo 282 obyvatel.\n\nSousední obce jsou: Bullecourt, Croisilles, Hendecourt-lès-Cagnicourt, Héninel a Chérisy.\n\n\"Počet obyvatel\"\n\n"}
{"id": "1315157", "url": "https://cs.wikipedia.org/wiki?curid=1315157", "title": "Viktor Dobrovolný", "text": "Viktor Dobrovolný\n\nViktor Dobrovolný (2. března 1909 Havlíčkova Borová – 13. prosince 1987 Praha) byl český sochař, malíř a ilustrátor.\n\nNarozen 2. března 1909 v Havlíčkově Borové v domku č.p. 73. Sochař a glyptik absolvoval reálku v Praze 1920-24, učil se kreslení písma, ornamentu, pískování a leptání skla v uměleckoprůmyslovém závodě J. Palmeho v Praze 1924-26 a v letech 1927-34 vystudoval Uměleckoprůmyslovou školu v Praze, v sochařském ateliéru profesora Josefa Drahoňovského.\n\nJeho tvorba i názory byly už od dob studií v Praze silně ovlivněné otcem Filipem Dobrovolným, levicově orientovaným novinářem. Za účast v komunistickém odboji byl v letech 1941-45 vězněn v koncentračních táborech Mauthausenu a Dachau.\n\nV letech 1945-49 byl zaměstnán jako technický redaktor v družstevním nakladatelství Máj. V roce 1950 se stal členem Svazu československých výtvarných umělců. V roce 1984 byl jmenován zasloužilým umělcem.\n\nJako výtvarník byl Viktor Dobrovolný aktivní již ve 20. letech 20. století, kdy začal kresbami a karikaturami přispívat do týdeníku Kronika, ale také Der Simpl a skautského časopisu Oheň. Čas věnoval také malbě a práci s materiálem, která nakonec v jeho tvorbě převážila. Náměty pro svá získával ze své současnosti, když jimi reagoval na dobu, kterou prožíval, ale také se ohlížel na českou tradici. Hledal nové způsoby vyjádření svých tužeb, pocitů a záměrů a snažil se je skloubit s požadavky objednavatele díla.\n\nJeho tvorbu lze rozdělit do dvou linií. Jednu tvoří řada portrétů, medailí a pomníkových prací v duchu socialistického realismu vytvořená především na politickou objednávku a druhá zahrnuje plastiky expresivního a alegorického znázornění zachycující půvaby každodenního života, ale také jeho možné dramatické zvraty. V neposlední řadě obsahuje jeho tvorba četné postavy žen jako symbolů života. Vystavoval v galeriích a uměleckých domech nejvíce v Praze, ale také v Liberci, Chebu aj. Jeho díla jsou zastoupena v Národní galerii v Praze, Galerii hlavního města v Praze, Oblastní galerii v Liberci a také v Památníku Terezín.\n\nViktor Dobrovolný jel také několikrát na studijní cesty: 1947 Anglie – Londýn, Francie – Paříž; 1950 Polsko a 1953 SSSR.\n\nVybraná díla z jeho tvorby jsou vystavena v Havlíčkově Borové, obec je získala v roce 1994 darem od paní Květeny Dobrovolné (sňatek s V. Dobrovolným r. 1935), jež tak splnila přání jejího muže.\n\nStránská, Jaroslava: Havlíčkova Borová ve svědectví starých pergamenů. Havlíčkova Borová, 2006. 334 s. ISBN 80-239-8313-X\n\nMALÝ, Zbyšek, ed. a MALÁ, Alena, ed. \"Slovník českých a slovenských výtvarných umělců 1950-..\". Vyd. 1. Díl II. (D – G). Ostrava: Výtvarné centrum Chagall, 1998- . sv. Prameny a dokumenty.\n\n"}
{"id": "1315161", "url": "https://cs.wikipedia.org/wiki?curid=1315161", "title": "Oqaatsut", "text": "Oqaatsut\n\nOqaatsut (zastarale \"Oqaitsut\" nebo \"Oqâtsut\"), v minulosti Rodebay je osada v Grónsku v kraji Avannaata. Byla založená někdy v 18. století nizozemskými velrybáři jako Rodebay, později byla přejmenována na současný název Oqaatsut, který v grónštině znamená \"kormoráni\". V roce 2017 tu žilo 36 obyvatel.\n\nPočet obyvatel Oqaatsutu se snížil o více než 60% oproti počtu obyvatel z roku 1991 a o více než 49% oproti počtu obyvatel z roku 2002.\n"}
{"id": "1315163", "url": "https://cs.wikipedia.org/wiki?curid=1315163", "title": "Ota Hynie", "text": "Ota Hynie\n\nOta Hynie (23. březen 1899, Dobrovice u Mladé Boleslavi – 19. prosinec 1968, Praha) byl zakladatel české hydrogeologie a vůbec první český profesor hydrogeologie na Univerzitě Karlově v Praze, jenž se kupříkladu zasloužil o zmapování několika oblastí Českého masivu.\n\nV roce 1924 se habilitoval, posléze pracoval ve Státním geologickém ústavu a od roku 1952 působil jako profesor na Přírodovědecké fakultě Univerzity Karlově. Je autorem např. dvoudílné publikace \"Hydrogeologie ČSSR (1. díl – Prosté vody; 2. díl – Minerální vody).\"\n\nJe po něm pojmenována Medaile Oty Hynie, kterou uděluje za významný a dlouhodobý přínos české hydrogeologii Český komitét Mezinárodní asociace hydrogeologů (ČK IAH) a Česká asociace hydrogeologů (ČAH). \n\nJeho o rok mladším bratrem byl prof. Josef Hynie, lékař, zakladatel české sexuologické školy a také dlouholetý přednosta Sexuologického ústavu v Praze.\n"}
{"id": "1315164", "url": "https://cs.wikipedia.org/wiki?curid=1315164", "title": "Narsaarsuk", "text": "Narsaarsuk\n\nNarsaarsuk (zastarale \"Narssârsuk\") je zaniklá osada v kraji Avannaata v Grónsku, blízko Thulské letecké základny. Název osady znamená \"milovaná pláň\". Místo osady je po letecké nehodě letadla Boeing B-52 Stratofortress z roku 1968 u osady kontaminované plutoniem.\n"}
{"id": "1315168", "url": "https://cs.wikipedia.org/wiki?curid=1315168", "title": "Mistrovství Evropy v ledním hokeji žen 1996", "text": "Mistrovství Evropy v ledním hokeji žen 1996\n\nMistrovství Evropy v ledním hokeji žen 1996 bylo rozděleno do dvou výkonnostních skupin. Účast v elitní skupině si zajistilo prvních pět družstev skupiny A a vítěz skupiny B z předchozího Mistrovství Evropy. Zbývající družstva byla zařazena do skupiny B. Bylo to poslední mistrovství Evropy a v následujícím obdobím bylo nahrazeno nižšími výkonnostními skupinami mistrovství světa.\n\nTurnaj skupiny A se konal od 23. do 29. března 1996 v Jaroslavli v Rusku. Systém byl stejný jako v předchozím ročníku a družstva se tak střetla v jedné skupině jednokolově každé s každým, přičemž výsledná tabulka určila konečné pořadí. Vítězství si připsali hráčky Švédska před domácími hráčkami Ruska a hráčkami Finska.\n\nTurnaj skupiny B se konal od 12. do 16. března 1996 v Trnavě a v Piešťanech na Slovensku. Osm účastníků hrálo ve dvou skupinách jednokolově každý s každým, poté se stejně umístěná družstva v obou skupinách střetla o pořadí. Vítězství si připsali hráčky Dánska.\n\nPrvních pět celků ze skupiny A si zajistilo postup na čtvrté mistrovství světa v ledním hokeji žen, které se konalo v následujícím roce 1997. Byli to týmy Švédska, Ruska, Finska, Norska a Švýcarska. Poslední tým skupiny A Německo a první dva týmy skupiny B Dánsko a Lotyšsko si zajistily účast ve druhé fázi Mistrovství světa v ledním hokeji žen 1999. Celky na třetím až šestém místě skupiny B (Česko, Slovensko, Francie a Nizozemsko) si zajistily účast v první fázi Mistrovství světa v ledním hokeji žen 1999. Poslední dva celky skupiny B (Kazachstán a Spojené království) byly zařazeny do kvalifikace pro skupinu B pro rok 2000.\n"}
{"id": "1315170", "url": "https://cs.wikipedia.org/wiki?curid=1315170", "title": "Bayano", "text": "Bayano\n\nBayano (také \"Ballano\" nebo \"Bayamo\") byl uprchlý otrok, který vedl v Panamě v 16. století dvojici povstání proti Španělskému impériu, známých jako \"Guerras del Bayano\" (Bayanovy války). Pocházel ze západoafrického etnika Mandinků, pravděpodobně byl muslimského vyznání. V roce 1552 byl převezen do Panamy na otrokářské lodi, která na pobřeží nedaleko Nombre de Dios ztroskotala, okolo čtyř set černochů, zvaných \"cimarrones\", uprchlo a založilo v pralese opevněnou osadu Ronconcholon, v níž vládl Bayano jako suverénní král. Jeho oddíly přepadaly karavany se zlatem putující po stezce Camino Real de Castilla de Oro spojující atlantické a pacifické pobřeží, ve dvou válkách vedených v letech 1554–1558 a 1579–1582 se jim podařilo odolat královské armádě. Teprve panamský guvernér Pedro de Ursúa dokázal Bayana lstí zajmout a odeslal ho do vyhnanství v Peru a později ve Španělsku, kde však Bayano dožil jako svobodný a relativně zámožný člověk.\n\nV nezávislé Panamě je Bayano vnímán jako národní hrdina, je po něm pojmenována řeka, jezero a vesnice, je to i populární křestní jméno, jehož nositelem je například atlet Bayano Kamani.\n\n"}
{"id": "1315172", "url": "https://cs.wikipedia.org/wiki?curid=1315172", "title": "II. třída okresu Tábor", "text": "II. třída okresu Tábor\n\nII. třída okresu Tábor (Okresní přebor II. třídy) patří společně s ostatními druhými třídami mezi osmé nejvyšší fotbalové soutěže v Česku. Je řízena Okresním fotbalovým svazem Tábor. Účastní se ji 14 týmů z okresu okresu Tábor, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol.\n\nOkresní přebor Tábor\n"}
{"id": "1315173", "url": "https://cs.wikipedia.org/wiki?curid=1315173", "title": "San Leo", "text": "San Leo\n\nSan Leo (\"San Lé\" v romaňském jazyce) je italská obec s 2 972 obyvateli v provincii Rimini, v oblasti Emilia-Romagna.\n\nObec leží na skalním výběžku nad údolím Valmarecchia, kudy protéká řeka Marecchia. Lze odtud zahlédnout republiku San Marino.\n\nLatinský název místa zní \"Mons Feretri\". Podle některých vědců je odvozen od názvu chrámu boha \"Jupitera\", jiní mají za to, že se jedná o název umbrijského původu, který svědčí o tom, že byla hora často navštěvována již v předrománské době.\n\nProkopios z Kaisareie v kronice Gótské války ze VI. století označuje vesnici San Leo jako \"castrum Monteferetron\".\n\nZ římského období zbyly jen ojedinělé nálezy. Materiál z římských staveb byl znovu použit při výstavbě středověké obce a neposkytuje nám tedy představu o velikosti a typologii římské osady.\n\nMnozí historikové označují San Leo již od jeho počátků za starověké posvátné centrum.\n\nV IX. – X. století dostala osada  název podle poustevníka Lea (později prohlášen svatým), dalmatského společníka (svatého) Marina. Toponymum Montefeltro (IX. st.) nese podle názvu stejnojmenné \"diecéze\". Tento název byl pak používán pro označení celého území spadajícího do jurisdikce biskupa. Od té chvíle bylo San Leo po dlouhou dobu hlavním městem \"regionu\" Montefeltro.\n\nTudy procházel roku 1213 svatý František, roku 1306 Dante, vězněni tu byli spisovatel a aktivista Felice Orsini a dobrodruh a alchymista Cagliostro. San Leo mělo také tu čest být hlavním městem Italského království Berengara II., který byl v roce 961 poražen u Pavie Otou I. Saským, před kterým pak uprchl do San Lea, kde celé měsíce odolával obléhání, než se nakonec protivníkovi vzdal. Město bylo panstvím šlechtických rodin Montefeltro, Malatesta, Medici, Della Rovere, a to až do roku 1631, kdy se stalo součástí papežského státu.\n\nPo sjednocení Itálie náleželo San Leo kraji Marche (provincie Pesaro a Urbino), a to až do 15. srpna 2009, kdy, na základě výsledků lidového referenda ze 17. a 18. prosince 2006, bylo společně s dalšími šesti obcemi z oblasti Alta Valmarecchia od Marche odtrženo. Proti územní změně podal region Marche odvolání k ústavnímu soudu, ale odvolání bylo zamítnuto jako neopodstatněné..\n\n\nPodle údajů ISTAT  k 31. prosinci 2010 žije trvale v obci 368 osob pocházejících z jiné země. Z celkového počtu přistěhovalců byly nejhojněji zastoupeny tyto národy:\n\n\n\nMístní fotbalové družstvo se nazývá Pietracuta, stejně jako jedna část obce, jeho barvy jsou červená a modrá. \n"}
{"id": "1315174", "url": "https://cs.wikipedia.org/wiki?curid=1315174", "title": "Kostel svaté Barbory (Góra)", "text": "Kostel svaté Barbory (Góra)\n\nKostel svaté Barbory byl postaven v obci Góra, gmina Miedźna okres Pszczyna, Slezské vojvodství a náleží do děkanátu Miedźna, arcidiecéze katowická, je farním kostelem farnosti Svaté Barbory v Górze\n\nDřevěný kostel je v seznamu kulturních památek Polska pod číslem 435/60 z 18. 3. 1960 a je součástí Stezky dřevěné architektury v Slezském vojvodství pszczynský okruh.\n\nPostaven byl pravděpodobně jako farní kaple v druhé polovině 16. století. V letech 1580–1628 byla užívána protestanty (kalvinisty). K malé kapli byla v pozdější době přistavěna věž s helmicí pokrytou plechem a ukončena lucernou. V letech 1949–1950 byl kostel rozšířen. Byla zvýšená loď, přesunuta věž a přistavěna zděná sakristie.\n\nJednolodní orientovaná dřevěná stavba roubené konstrukce je ukončena trojbokým kněžištěm na cihelné podezdívce. Ke kněžišti byla přistavěna na severní straně zděná sakristie. Loď kostela obdélníkového půdorysu je vyšší a širší než presbyterium. Dřevěná věž, obdélníkového půdorysu, je sloupové konstrukce se zvonovým patrem, je vsazena do západního průčelí lodi. V roce 1950 byla z věže odstraněna původní helmice a nahrazena stanovou střechou (jehlanovou) krytou šindelem. Střecha lodi a kněžiště je sedlová krytá šindelem. Stěny lodi a věže jsou kryté svisle položenými deskami. Kolem obvodu kostela jsou soboty kryté širokou šindelovou střechou na sloupech a částečně kryté balustrádou.\n\nKolem kostela je hřbitov.\n\nV kněžišti je plochý strop, v lodi je fazetový strop (zkosené rohy a plochy). kruchta je dřevěná podepřená dvěma sloupy. Oltářní kříž pochází z 18. století a dva krucifixy (barokní a lidový) z 19. století.\n"}
{"id": "1315175", "url": "https://cs.wikipedia.org/wiki?curid=1315175", "title": "II. třída okresu Benešov", "text": "II. třída okresu Benešov\n\nII. třída okresu Benešov (Okresní přebor II. třídy) patří společně s ostatními druhými třídami mezi osmé nejvyšší fotbalové soutěže v Česku. Je řízena Okresním fotbalovým svazem Benešov. Hraje se každý rok od léta do jara se zimní přestávkou. Účastní se ji 14 týmů z okresu Benešov, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do I.B třídy Středočeského kraje - skupiny A. Poslední dva týmy sestupují do III. třídy okresu Benešov. Do II. třídy vždy postupuje vítězný tým z každé ze dvou skupin III. třídy (skupiny A a B).\n\nOkresní přebor Benešov\n"}
{"id": "1315176", "url": "https://cs.wikipedia.org/wiki?curid=1315176", "title": "Dmuchavka", "text": "Dmuchavka\n\nDmuchavka je jednoduchý nástroj pro získání ostrého, horkého plamene. Jedná se o trubku, která je na jednom konci opatřená náústkem a na druhém tryskou. Používá se vždy v kombinaci s ohněm, třeba kahanem nebo svíčkou. Představuje nástroj pro získání plamene o vysoké teplotě, jenž může být oxidační nebo redukční. Do plamene hořáku, který sám o sobě není dostatečně horký, se dmuchavkou vhání proud vzduchu, tomuto vhánění vzduchu se říká \"dmuchání\". Vzniká plamenný jazýček o teplotě až 1500°C, jenž lze usměrnit na požadované místo. \n\nLidé používali dmuchavku již ve starověku. Tehdy to byl nástroj, který našel uplatnění mezi řemeslníky. Při pájení ji využívali zlatníci a stříbrníci, kromě nich ji využívali i skláři. Ze starého Egypta se dochovalo zobrazení zlatníka pracujícího s dmuchavkou, zdobí stěnu hrobky v Sakkáře a odborníci ho datují do období kolem roku 2400 př. n. l.\n\nOd druhé poloviny 17. století začala dmuchavka získávat uplatnění v oblasti vznikající chemie. Stala se klíčovým nástrojem při suché analýze, o jejíž důkladné rozpracování se mezi jinými zasloužil především švédský vědec Johann Gottlieb Gahn. Dmuchavku využívali nejenom chemici, ale i mineralogové, prospektoři a hutníci až do 20. století. S rozvojem moderních analytických metod se dmuchavka přestala používat a upadla v zapomnění. \n\nMezi nejdůležitější zkoušky pomocí dmuchavky patří zjišťování tavitelnosti a zbarvení plamene, vytváření barevných náletů na dřevěném uhlí či sádrové destičce, barevných perel, redukování korálků čistého kovu a další. \n\n"}
{"id": "1315178", "url": "https://cs.wikipedia.org/wiki?curid=1315178", "title": "Planetary (komiks)", "text": "Planetary (komiks)\n\nPlanetary je americká komiksová série napsána Warrenem Ellisem a ilustrována Johnem Cassadayem. V USA byl komiks vydán nakladatelstvím DC Comics přostřednictvím svého imprintu WildStorm. Po preview sešitu vydaném v září roku 1998, bylo od dubna roku 1999 do října roku 2009 vydáno celkem 27 sešitů.\n\nV České republice vydalo komiksové knihy nakladatelství BB/art.\n\n\n"}
{"id": "1315180", "url": "https://cs.wikipedia.org/wiki?curid=1315180", "title": "Metro v Bilbau", "text": "Metro v Bilbau\n\nMetro Bilbao (španělsky: \"Metro de Bilbao\", baskicky: \"Bilboko Metroa\") je síť metra v Bilbau. Dvě hlavní linky (L1 a L2) tvoří písmeno „Y“.\n\nV roce 2017 mělo metro délku 49,16 km s 48 stanicemi (z toho 31 podzemních a 17 povrchových). Po metrech v Madridu a Barceloně je třetím nejvyužívanějším metrem Španělska.\n\nV únoru 2007 baskická vláda odsouhlasila projekt výstavby třetí linky, která by do budoucna měla vést až k letišti. Výstavba linky začala v červenci 2008. V lednu 2008 byly oznámeny plány na výstavu čtvrté a páté linky. Ve stejnou dobu požádala Baskická univerzita o výstavbu šesté linky, která by měla vést z Leioy, kde se univerzita nachází, k letišti.\n\nNápad o vybudování podzemní dráhy v Bilbau přišel už v roce 1920. Kvůli ekonomické krizi a občanské válce byl projekt definitivně zrušen.\n\nV roce 1971 vláda vytvořila komisi, která měla vyhodnotit, co potřebuje doprava v Bilbau. V roce 1976 byl vytvořen Creditrans. V též roce byly vytvořeny 2 návrhy. O rok později byl vytvořen projekt na vybudování metra, nicméně proti tomu se vznesla spousta námitek a neshody mezi různými institucemi jej ukončily. V roce 1985 byly stavební plány změněny a byl vytvořen nový projekt. Nakonec v roce 1987 baskická vláda schválila plán vybudování a financování metra.\n\nSystém metra byl považován za nejlepší způsob, jak zlepšit problémy s přetížením ve vyvíjejícím se a obnovujícím se městě. Smlouva o podzemním metru v Bilbau byla udělena architektům siru Normanovi Fosterovi a partnerům v roce 1988 po otevřené soutěži. Téhož roku byla v Erandiu otevřena první stanice metra na stávající železniční trati Bilbao–Plentzia. V roce 1989 začala výstavba v centru města, kde bylo hlavní náměstí Moyúa zavřeno pro chodce až do roku 1997. Výstavba byla obzvláště komplikovaná v sousedstvích částí Deusto a San Inazio, kde výkopové a krycí tunelové výkopy poškodily některé budovy, byly velmi hlučné a způsobily vážná narušení provozu. Tato metoda výkopu byla v kontrastu s tunelovými vyvrtávači používanými jinde ve městě.\n\nEtxebarri (~L2) • Bolueta (~L2) • Basarrate (~L2) • Santutxu (~L2) • Casco Viejo (~L2, L3) • Abando (~L2) • Moyua (~L2) • Indautxu (~L2) • San Mames (~L2) • Deusto (~L2) • Sarriko (~L2) • San Inazio (~L2) • Lutxana • Erandio • Astrabudua • Leioa • Lamiako • Areeta • Gobela • Neguri • Aiboa • Algorta • Bidezabal • \"Ibarbengoa-Getxo\" • Berango • Larrabasterra • Sopelana • Urduliz • Plentzia\nBasauri • Ariz • Etxebarri (~L1) • Bolueta (~L1) • Basarrate (~L1) • Santutxu (~L1) • Casco Viejo (~L1, L3) • Abando (~L1) • Moyua (~L1) • Indautxu (~L1) • San Mames (~L1) • Deusto (~L1) • Sarriko (~L1) • San Inazio (~L1) • Gurutzeta/Cruces • Ansio • Barakaldo • Bagatza • Urbinaga • Sestao • Abatxolo • Portugalete • Peñota • Santurtzi • Kabiezes\n\nSanturtzi • Mamariga\n\nKukullaga • Otxarkoaga • Txurdinaga • Zurbaranbarri • Casco Viejo (~L1, L2) • Uribarri • Matiko\n\n\n\n"}
{"id": "1315181", "url": "https://cs.wikipedia.org/wiki?curid=1315181", "title": "Silnice II/257", "text": "Silnice II/257\n\nSilnice II/257 je silnice II. třídy, která vede z Kozel do Bíliny. Je dlouhá 12,3 km. Prochází jedním krajem a dvěma okresy.\n\n\n\n"}
{"id": "1315182", "url": "https://cs.wikipedia.org/wiki?curid=1315182", "title": "Rudolf Rössler", "text": "Rudolf Rössler\n\nRudolf Rössler, známý pod krycím jménem Lucy (22. listopadu 1897 Kaufbeuren, Bavorsko – 11. prosince 1958 Kriens, Švýcarsko) byl německý novinář a divadelní kritik, který za druhé světové války poskytoval tajné zpravodajské informace o nacistickém Německu.\n\nRössler byl protinacistického zaměření a po převzetí moci nacisty odešel do exilu do Švýcarska, kde se usadil v Lucernu. V roce 1942 začal spolupracovat se švýcarskou pobočkou sovětské zpravodajské služby GRU, kterou Němci nazývali \"Rote Drei\" (Rudá trojka). Spolupracoval také s důstojníkem české zpravodajské služby Karlem Sedláčkem, který vystupoval také jako novinář pod jménem Tomáš Selzinger. Sedláček Rösslerovi pomáhal s analýzou zpravodajských informací a dostával část informací, které londýnské ústředí předávalo britské MI 6.\n\nV roce 1944 byl Rössler spolu s dalšími agenty na nátlak Německé říše ve Švýcarsku zatčen a strávil rok a půl ve vězení; po válce byl odsouzen k symbolickému trestu a propuštěn. Identity zřejmě vysoce postavených německých agentů, kteří Rösslerovi předávali hodnotné informace, neprozradil ani po válce a zůstávají neobjasněným tajemstvím. Množství předávaných informací, které sám poskytoval, zavdává domněnku, že byl pouze prostředníkem, který předával informace zpracované nějakou organizovanou skupinou.\n"}
{"id": "1315183", "url": "https://cs.wikipedia.org/wiki?curid=1315183", "title": "Estonská kuchyně", "text": "Estonská kuchyně\n\nEstonská kuchyně je národní kuchyně Estonska.\n\nEstonská kuchyně se vyznačuje určitou skromností, ale to neznamená, že nemá regionální speciality. Mezi nejrozšířenější suroviny patří hlavně maso, a to hlavně rybí (sleď, okoun, platýs, šprot) a mouka, ze které se dělá chléb (zejména žitný a pšeničný). Ovoce a zelenina se konzumuje méně často, mezi nejpoužívanější patří zelí (hlavně kysané), řepa a brambory. Estonská kuchyně je podobná finské kuchyni, byla také ovlivněna kuchyní ruskou, švédskou a německou, protože Estonsko bylo v minulosti součástí těchto zemí. Estonská kuchyně používá mnoho koření a bylinek, jedná se o kopr (ten se používá hlavně na sledě), majoránka (do černého pudinku), dále kmín (do bílého sýra) a celer a petržel (do polévek a masa). Hojně se používá kravské mléko, ze kterého se dělá hlavně smetana, ze které se dělá smetanová omáčka zvaná \"kastmed\". Estonská kuchyně používá ke slazení hlavně med, protože v minulosti nebyl v Estonsku cukr k sehnání. V Estonsku je také mnoho lesů, bohatých na lesní ovoce, zvěřinu a houby (ty jsou velmi populární).\n\nPo rozpadu SSSR se Estonsko stalo populárním cílem pro kulinářský cestovní ruch, kvůli husté síti dobrých restaurací za nízké ceny. Estonskou kuchyni posupně začaly ovlivňovat další kuchyně, rozvinulo se zahradnictví a sadařství. Také začaly vznikat minipivovary.\n\n\n"}
{"id": "1315184", "url": "https://cs.wikipedia.org/wiki?curid=1315184", "title": "Silnice II/258", "text": "Silnice II/258\n\nSilnice II/258 je silnice II. třídy, která vede z Duchcova do Trmic. Je dlouhá 29,3 km. Prochází jedním krajem a dvěma okresy.\n\n\n\n"}
{"id": "1315185", "url": "https://cs.wikipedia.org/wiki?curid=1315185", "title": "Lake Peigneur", "text": "Lake Peigneur\n\nLake Peigneur je jezero v Iberia Parish v americkém státě Louisiana o rozloze 445 hektarů. Původně bylo sladkovodní, v důsledku katastrofy způsobené lidskou činností v roce 1980 se změnilo na slané.\n\nJezero bylo původně hluboké okolo tří metrů, pod jeho dnem provozovala firma Cargill solný důl. V noci z 20. na 21. listopadu 1980 dělníci budující na jezeře ropnou plošinu pro společnost Texaco kvůli chybě v navigaci prorazili vrtákem strop solné kupole, voda začala vnikat do šachet dolu a rozpouštět sůl, čímž se kaverny způsobené těžbou dále zvětšovaly a dno jezera se zhroutilo. Vznikl ohromný vír, který pohltil ropnou plošinu, lodi zakotvené na jezeře i velké kusy břehu se stromy, automobily a rybářskými chatami. Když všechna voda jezera natekla do hlubin země, začala na její místo průplavem spojujícím jezero s Mexickým zálivem proudit slaná mořská voda. Vodopád byl vysoký až padesát metrů, stlačený vzduch v podzemí pak vyrážel na povrch a vytvářel gejzíry tryskající až do výše 120 metrů. Zmizel Jeffersonův ostrov s botanickou zahradou, který se na jezeře nacházel, zaplavením dolu se jezero prohloubilo na více než šedesát metrů, původní faunu nahradily mořské druhy.\n\nVšechny pracovníky dolu i ropné plošiny se podařilo evakuovat, takže nedošlo ke ztrátám na lidských životech. Texaco a stavební firma Wilson Brothers byly odsouzeny k úhradě škody ve výši 45 milionů amerických dolarů.\n\n"}
{"id": "1315189", "url": "https://cs.wikipedia.org/wiki?curid=1315189", "title": "Premier Guitar", "text": "Premier Guitar\n\nPremier Guitar je americký hudební časopis věnovaný kytaristům. Jeho náplní jsou originální rozhovory s osobnostmi a recenze alb. Jedná se o měsíčník, každý měsíc vychází jedno vydání, kromě toho je vydáváno prázdninové třinácté vydání. \n\nPrvní číslo časopisu vyšlo v červenci 2007. Ve své historii \"Premier Guitar\" přinesl rozhovory s nevlivnějšími rockovými kytaristy Peterem Townshedem ze skupiny The Who, Ron Woodem z The Rolling Stones, Joem Perry z Aerosmith, Guthrie Govanem, Bredem Hindsem a Billem Kelliherem ze skupiny Mastodont, Davem Mustainem a Chrisem Broderickem z Megadethu a také s Yuri Landmanem.\n\n"}
{"id": "1315190", "url": "https://cs.wikipedia.org/wiki?curid=1315190", "title": "Silnice II/265", "text": "Silnice II/265\n\nSilnice II/265 je silnice II. třídy, která vede od hraničního přechodu Varnsdorf / Seifhennersdorf do Lipové. Je dlouhá 26,4 km. Prochází jedním krajem a jedním okresem.\n\n\n"}
{"id": "1315192", "url": "https://cs.wikipedia.org/wiki?curid=1315192", "title": "Seznam vrcholů ve Ždánickém lese", "text": "Seznam vrcholů ve Ždánickém lese\n\nSeznam vrcholů ve Ždánickém lese obsahuje pojmenované ždánické vrcholy s nadmořskou výškou nad 350 m a dále všechny vrcholy s prominencí (relativní výškou) nad 100 m. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku.\n\nSeznam vrcholů podle výšky obsahuje všechny pojmenované vrcholy s nadmořskou výškou nad 350 m a prominencí alespoň 5 m. Celkem jich je 20, z toho 7 s výškou nad 400 m. Nejvyšší horou je vrch U Slepice s nadmořskou výškou 437 m, který se nachází v geomorfologickém okrsku Uhřická vrchovina.\n\nSeznam vrcholů podle prominence obsahuje všechny ždánické vrcholy s prominencí (relativní výškou) nad 100 m bez ohledu na nadmořskou výšku. Celkem jsou 3. Nejprominentnějším vrcholem je nejvyšší U Slepice (152 m), který se nachází v geomorfologickém okrsku Uhřická vrchovina.\n\n"}
{"id": "1315193", "url": "https://cs.wikipedia.org/wiki?curid=1315193", "title": "Croisilles (Pas-de-Calais)", "text": "Croisilles (Pas-de-Calais)\n\nCroisilles je francouzská obec v departementu Pas-de-Calais v regionu Hauts-de-France. V roce 2014 zde žilo 1 789 obyvatel.\n\nSousední obce jsou: Bullecourt, Écoust-Saint-Mein, Hénin-sur-Cojeul, Héninel, Fontaine-lès-Croisilles, Saint-Léger a Saint-Martin-sur-Cojeul.\n\n\"Počet obyvatel\"\n\n\n"}
{"id": "1315194", "url": "https://cs.wikipedia.org/wiki?curid=1315194", "title": "Croisilles", "text": "Croisilles\n\nCroisilles je název více obcí ve Francii:\n\n"}
{"id": "1315196", "url": "https://cs.wikipedia.org/wiki?curid=1315196", "title": "Under Cöver", "text": "Under Cöver\n\nUnder Cöver je kompilační album hudební skupiny Motörhead. Vydáno bylo 1. září roku 2017. Obsahuje celkem jedenáct písní – coververzí. Jsou na něm například písně od skupin Judas Priest, Metallica a Sex Pistols. Rovněž se zde nachází coververze písně „Heroes“ od Davida Bowieho, která jako jediná dříve nevyšla.\n\n\n"}
{"id": "1315197", "url": "https://cs.wikipedia.org/wiki?curid=1315197", "title": "Mezinárodní institut sociálních dějin", "text": "Mezinárodní institut sociálních dějin\n\nMezinárodní institut sociálních dějin (anglicky \"The International Institute of Social History\", nizozemsky \"Internationaal Instituut voor Sociale Geschiedenis\") je výzkumný archiv zaměřený na dějiny sociálnědemokratického a socialistického hnutí a sociálních dějin. Spadá pod Královskou nizozemskou akademii umění a věd. Sídlí v Amsterdamu. Byl založen v roce 1935 Nicolaasem Posthumusem, který jej také mezi léty 1937–1952 vedl. Rozsáhlý archivní fond (asi 50 bkm) obsahuje materiály k dějinám dělnického hnutí a mj. se v něm nachází práce Rosy Luxemburgové, Friedricha Engelse, Karla Marxe a Michaila Bakunina.\n\n\n"}
{"id": "1315198", "url": "https://cs.wikipedia.org/wiki?curid=1315198", "title": "Ricky van Haaren", "text": "Ricky van Haaren\n\nRicky van Haaren (* 21. června 1991, Rotterdam) je nizozemský fotbalový záložník a bývalý mládežnický reprezentant, od ledna 2019 bez angažmá. Mimo Nizozemsko působil na klubové úrovni v Rumunsku, Turecku a na Slovensku. Nastupuje ve středu zálohy na pozici tzv. šestky či osmičky, vyznačuje se skvělou kopací technikou.\n\nJe odchovancem Feyenoordu z Rotterdamu, kam přišel v mládeži z klubu SBV Excelsior. V \"áčku\" Feyenoordu strávil dva a půl roku a následně zamířil do týmu VVV-Venlo, se kterým sestoupil do druhé nejvyšší soutěže. V létě 2013 se upsal mužstvu ADO Den Haag, odkud před sezonou 2014/15 odešel na hostování do mužstva FC Dordrecht. V červenci 2015 opustil Haag i Nizozemsko a vydal se do zahraničí, kde působil krátce v rumunském celku FC Dinamo București a následně v Şanlıurfasporu z Turecka.\n\nV létě 2016 se vrátil zpět do vlasti a uzavřel smlouvu s Dordrechtem, kde již v minulosti působil. Ligovou premiéru po návratu si odbyl ve třetím kole hraném 19. srpna 2016 proti klubu SC Cambuur (prohra 0:1), odehrál celých 90 minut. Svůj první ligový gól zaznamenal 22. 8. 2016 v následujícím duelu s týmem NAC Breda, když v 54. minutě vyrovnal na 1:1. Dordrecht nakonec remízový výsledek neudržel a podlehl soupeři doma v poměru 1:2. Podruhé v ročníku skóroval proti mužstvu MVV Maastricht, když v 93. minutě snižoval na konečných 1:3. 30. září 2016 dal v souboji s celkem De Graafschap v 83. minutě svoji třetí branku v sezoně a podílel se na vítězství 3:2. Během roku odehrál celkem 16 ligových střetnutí.\n\nPřed ročníkem 2017/18 směřovaly jeho kroky na Slovensko, kam odešel jako volný hráč (zadarmo) do klubu AS Trenčín. Ligový debut v trenčínském dresu absolvoval ve čtvrtém kole hraném 12. srpna 2017 proti týmu FK Železiarne Podbrezová (remíza 1:1), na hrací plochu přišel v 65. minutě namísto Jakuba Paura. Poprvé v tomto angažmá se střelecky prosadil ve 12. kole v souboji s mužstvem FK Senica (výhra 4:1), když ve 41. minutě otevřel skóre zápasu. Skóroval i v následujících dvou utkání, kdy dal po jednom gólu do sítí mužstev FC DAC 1904 Dunajská Streda (výhra 2:1) a FC Spartak Trnava (prohra 1:2). Jeho branka proti Dunajské Stredě z přímého kopu byla zvolena za gól měsíce října. Na podzim 2017 si připsal 10 střetnutí v lize, na začátku i na konci podzimní části sezony ho pronásledovaly zdravotní problémy.\n\nV lednu 2018 se dohodl na smlouvě na dva a půl roku se Slovanem Bratislava. Roli při jeho angažování sehrál také trenér Martin Ševela, který Van Haarena znal ze společného působení v Trenčíně. Na jaře 2018 se podílel se Slovanem na obhajobě zisku slovenského poháru z předešlého ročníku 2016/17, i když ve finále hraném 1. května 2018 v Trnavě proti celku MFK Ružomberok (výhra 3:1) nenastoupil. Ligový debut v dresu Slovanu si odbyl až ve 32. kole hraném 19. 5. 2018 proti klubu MŠK Žilina (výhra 3:2), odehrál celých devadesát minut. Svůj premiérový gól v lize za \"belasý\" zaznamenal 5. srpna 2018 v souboji se Zemplínem Michalovce (výhra 2:1), trefil se ve 25. minutě. Za rok odehrál za Slovan pouze dva ligové zápasy, v lednu 2019 v mužstvu předčasně skončil. V ročníku 2018/19 získaly \"belasý\" mistrovský titul, na kterém se van Haaren částečně podílel.\n\nAktuální k 22. květnu 2018\n\nRicky van Haaren je bývalý nizozemský mládežnický reprezentant, nastupoval za výběry do 17, 18, 19, 20 a 21 let.\n\n"}
{"id": "1315199", "url": "https://cs.wikipedia.org/wiki?curid=1315199", "title": "Saint-Léger (Pas-de-Calais)", "text": "Saint-Léger (Pas-de-Calais)\n\nSaint-Léger je francouzská obec v departementu Pas-de-Calais v regionu Hauts-de-France. V roce 2014 zde žilo 438 obyvatel.\n\nSousední obce jsou: Boiry-Becquerelle, Boyelles, Croisilles, Écoust-Saint-Mein, Ervillers, Hénin-sur-Cojeul a Mory.\n\n\"Počet obyvatel\"\n\n"}
{"id": "1315201", "url": "https://cs.wikipedia.org/wiki?curid=1315201", "title": "WildStorm", "text": "WildStorm\n\nWildStorm Productions, či jednoduše WildStorm, je americký komiksový imprint. Původně nezávislá společnost založená Jimem Leem, v následujících letech obohacena o další tvůrce, WildStorm se stala roku 1999 imprintem DC Comics. Imprint získal své jméno podle komiksových sérií od Jima Leeho WildC.A.T.S. a Stormwatch. WildStorm komiksy do roku 2011 byly mimo hlavní DC kontinuitu.\n\nDC v prosinci roku 2010 WildStorm imprint zrušilo. V září roku 2011 DC restartovalo kontinuitu svých superhrdinských komiksů v novou kontinuitu známou jako The New 52, která spojila WildStorm kontinuitu a DC kontinuitu dohromady.\n\nV říjnu 2016, DC oznámilo oživení WildStorm spisovatelem Warrenem Ellisem. V únoru 2017, byl WildStorm oficiálně oživen sešitem The Wild Storm #1 od Warrena Ellise.\n\n\n\n"}
{"id": "1315204", "url": "https://cs.wikipedia.org/wiki?curid=1315204", "title": "II. třída okresu Beroun", "text": "II. třída okresu Beroun\n\nII. třída okresu Beroun (Okresní přebor II. třídy) patří společně s ostatními druhými třídami mezi osmé nejvyšší fotbalové soutěže v Česku. Je řízena Okresním fotbalovým svazem Beroun. Hraje se každý rok od léta do jara se zimní přestávkou. Účastní se ji 14 týmů z okresu Beroun, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do I.B třídy Středočeského kraje. Poslední dva týmy sestupují do III. třídy okresu Beroun. Do II. třídy vždy postupují týmy, které se ve III. třídě umístily na prvním a druhém místě. \n\nOkresní přebor Beroun\n"}
{"id": "1315205", "url": "https://cs.wikipedia.org/wiki?curid=1315205", "title": "Aschraf El Mahdioui", "text": "Aschraf El Mahdioui\n\nAschraf El Mahdioui (* 24. května 1996, Amsterdam, Nizozemsko) je nizozemský fotbalový záložník marockého původu, od července 2017 působící ve slovenském klubu FK AS Trenčín. Nastupuje zejména na postu defenzivního záložníka.\n\n\nAschraf El Mahdioui začínal s fotbalem v menších nizozemských klubech, v mládežnickém věku hrál mj. v amatérském týmu AVV Zeeburgia. V letech 2013–2015 působil v mládežnických týmech Ajaxu Amsterdam, přivedl ho trenér mládeže Ajaxu Wim Jonk, jenž ho viděl v prosinci 2012 na tréninku Zeeburgie. Sezónu 2015/16 odehrál v dresu Jong Ajaxu (rezervního týmu Ajaxu).\n\n30. června 2016 podepsal smlouvu s klubem ADO Den Haag.\n\nV červnu 2017 podepsal tříletou smlouvu se slovenským prvoligovým klubem FK AS Trenčín. Měl i několik nabídek z Nizozemska.\n\n"}
{"id": "1315206", "url": "https://cs.wikipedia.org/wiki?curid=1315206", "title": "II. třída okresu Kolín", "text": "II. třída okresu Kolín\n\nII. třída okresu Kolín (Okresní přebor II. třídy) patří společně s ostatními druhými třídami mezi osmé nejvyšší fotbalové soutěže v Česku. Je řízena Okresním fotbalovým svazem Kolín. Hraje se každý rok od léta do jara se zimní přestávkou. Účastní se ji 14 týmů z okresu Kolín, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do I.B třídy Středočeského kraje - skupiny A. Poslední dva týmy sestupují do III. třídy okresu Kolín. Do II. třídy vždy postupuje vítězný tým z každé ze dvou skupin III. třídy (skupiny A a B).\n\nOkresní přebor Kolín\n"}
{"id": "1315208", "url": "https://cs.wikipedia.org/wiki?curid=1315208", "title": "II. třída okresu Mělník", "text": "II. třída okresu Mělník\n\nII. třída okresu Mělník (Okresní přebor II. třídy) patří společně s ostatními druhými třídami mezi osmé nejvyšší fotbalové soutěže v Česku. Je řízena Okresním fotbalovým svazem Mělník. Hraje se každý rok od léta do jara se zimní přestávkou. Účastní se ji 14 týmů z okresu Mělník, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do I.B třídy Středočeského kraje - skupiny A. Poslední dva týmy sestupují do III. třídy okresu Mělník. Do II. třídy vždy postupuje vítězný tým z každé ze dvou skupin III. třídy (skupiny A a B).\n\nOkresní přebor Mělník\n"}
{"id": "1315210", "url": "https://cs.wikipedia.org/wiki?curid=1315210", "title": "Jamel Debbouze", "text": "Jamel Debbouze\n\nJamel Debbouze (* 18. června 1975, Paříž) je francouzsko-marocký herec, producent, režisér a scenárista. Byl dvakrát nominován na Césara pro nejlepšího herce ve vedlejší roli, poprvé v roce 2001 a podruhé roku 2002, avšak ani jednu nominaci neproměnil. Nejvíce se proslavil rolí architekta Numerobise ve filmech \"\" (2002) a \"Asterix a Olympijské hry\" (2008). Roku 2013 moderoval předávání Césarů. Od roku 2008 je ženatý s francouzskou novinářkou Mélissou Theuriauovou, se kterou má dvě děti: syna Léona Aliho a dceru Lilu Fatimu Brigitte.\n\nJamel Debbouze se narodil 18. června 1975 v 10. pařížském obvodu do marocké rodiny. Následující rok se jeho rodiče rozhodli do Maroka vrátit a opustili tak Francii. Již roku 1979 se ale vrátili zpět a usadili se v obci Trappes nedaleko Paříže, kde Debbouze strávil zbytek svého dětství. Je nejstarší ze šesti dětí a má sourozence Mohameda, Hayatu, Karima, Rachida a Nawelu.\n\nDebbouze měl bouřlivé mládí a drobné přestupky u něj byly na denním pořádku. 17. ledna 1990 ho na vlakovém nádraží v Trappes srazil vlak v rychlost 150 km/h. Během incidentu zemřel podobně starý Jean-Paul Admette a Debouzze ztratil cit v pravé ruce. Rodina Jeana-Paula žalovala tehdy čtrnáctiletého Jamela z vraždy jejich syna, případ byl ale odložen z důvodu nedostatku důkazů. V prosinci 2004 chtěl Debbouze vystoupit na Réunion, odkud byl Jean-Paul, vystoupení ale nakonec zrušil kvůli nemoci. Důvodem mohla být ale i rodina Admettových, kteří proti jeho vystoupení uspořádali demonstraci.\n\nNehoda ho v té době hodně postihla a začal tak účinkovat v improvizačním divadle. Jeho talentu si všiml tehdejší ředitel divadla Alain Degois. Ten Debbouze podporoval a i díky němu se dostal až na francouzské juniorské improvizační mistrovství \"Ligue d'improvisation française\". V roce 1995, když mu bylo dvacet let, seznámil se s Jean-Francoisem Bizotem, ředitelem rádia Nova (\"Radio Nova\"), a Jacquesem Massadianem, díky nimž začal v rádiu Nova uvádět vlastní šou.\n\nV lednu 2007 se Debbouze seznámil s francouzskou novinářkou a hlasatelkou Mélissou Theuriauovou. 29. března 2008 pár oznámil zasnoubení a oddáni byli 7. května v Cernay-la-Ville (region Île-de-France). 3. prosince 2008 Mélissa porodila syna, kterého pojmenovali Léon Ali Debbouze. 28. září 2011 se páru narodila i dcera jménem Lila Fatima Brigitte Debbouze.\n\nV dubnu 2008, založil Jamel ve starém pařížském kině \"Le Comedy Club\", klub pro začínající herce a komedianty, kteří zde mohli předvést svůj talent.\n\nDebbouze je známý tím, že podporuje práva homosexuálů. Také se zastává současného marockého krále Muhammada VI. a během francouzských prezidentských voleb 2012 podporoval kandidátku Martine Aubry.\n\nSvoji první filmovou roli získal jako sedmnáctiletý roku 1992 a to v krátkometrážním snímku \"Les Pierres bleues du désert\". Po této zkušenosti se rozhodl herectví více věnovat. Důležitou rolí, která jeho kariéru prakticky rozjela, byla postava operátora Jamela Dridiho ve francouzském sitcomu \"H\", který běžel na Canal+. Když v roce 2002 sitcom skončil, byl již Debbouze v rámci Francie známým hercem. V březnu 1999 zahájil svoji divadelní show \"Jamel en Scène\", ve které mluvil o svém dětství a šoubyznysu. Toho roku také získal svoji první větší filmovou roli, a to v komedii \"Le Ciel les oiseaux et ta ... mère!\", která si ve Francii získala dobré ohlasy.\n\nJeho divadelní představení \"100% Debbouze\", které vytvořil v roce 2002, se hrálo v hlavních francouzských divadlech, například v Zénith de Paris, Bataclanu nebo v Olympii. Roku 2001 hrál postavu Luciena v \"Amélie z Montmartru\", za kterou byl o rok později nominován na Césara pro nejlepšího herce ve vedlejší roli. Cenu ale nakonec získal za film \"Důstojnický pokoj\" André Dussollier. Již roku 2002 ale získal roli Numerobise v \"\" (režie Alain Chabat), která jej proslavila i v Česku, a za kterou byl opět nominován na Césara v té samé kategorii. Ani tentokrát ale nominaci neproměnil: cenu získal Bernard Le Coq za film \"Se souvenir des belles choses\". Roku 2005 měl hlavní roli ve fantasticko-romantickém drama \"Angela-A\", režírovaném Lucem Bessonem. Rok na to získal roli ve filmu \"Den vítězství\", který vypráví o čtyřech severoafrických vojácích, kteří se podíleli na osvobození Francie během druhé světové války. Společně s herci Nacerim, Bouajilamem a Zemem tak získal na filmovém festivalu v Cannes ocenění pro nejlepší mužský herecký výkon.\n\nOd roku 2011 každoročně pořádá v Marrákéši festival smíchu, kde vystupovali například Gérard Darmon, Les Twins, Maître Gims, Stromae, Zinédine Zidane, Ary Abittan, Pascal Obispo, Omar Sy nebo Gad Elmaleh. V roce 2013 moderoval 38. předávání cen César.\n\n"}
{"id": "1315214", "url": "https://cs.wikipedia.org/wiki?curid=1315214", "title": "II. třída okresu Mladá Boleslav", "text": "II. třída okresu Mladá Boleslav\n\nII. třída okresu Mladá Boleslav (Okresní přebor II. třídy) patří společně s ostatními druhými třídami mezi osmé nejvyšší fotbalové soutěže v Česku. Je řízena Okresním fotbalovým svazem Mladá Boleslav. Hraje se každý rok od léta do jara se zimní přestávkou. Účastní se ji 14 týmů z okresu Mladá Boleslav, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do I.B třídy Středočeského kraje - skupiny A. Poslední dva týmy sestupují do III. třídy okresu Mladá Boleslav. Do II. třídy vždy postupuje vítězný tým z každé ze dvou skupin III. třídy (skupiny A a B).\n\nOkresní přebor Mladá Boleslav\n"}
{"id": "1315215", "url": "https://cs.wikipedia.org/wiki?curid=1315215", "title": "II. třída okresu Nymburk", "text": "II. třída okresu Nymburk\n\nII. třída okresu Nymburk (Okresní přebor II. třídy) patří společně s ostatními druhými třídami mezi osmé nejvyšší fotbalové soutěže v Česku. Je řízena Okresním fotbalovým svazem Nymburk. Hraje se každý rok od léta do jara se zimní přestávkou. Účastní se ji 14 týmů z okresu Nymburk, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do I.B třídy Středočeského kraje - skupiny A. Poslední dva týmy sestupují do III. třídy okresu Nymburk. Do II. třídy vždy postupuje vítězný tým z každé ze dvou skupin III. třídy (skupiny A a B).\n\nOkresní přebor Nymburk\n"}
{"id": "1315216", "url": "https://cs.wikipedia.org/wiki?curid=1315216", "title": "Verchňaja Salda", "text": "Verchňaja Salda\n\nVerchňaja Salda () je město ve Sverdlovské oblasti v Ruské federaci. Při sčítání lidu v roce 2010 měla přes šestačtyřicet tisíc obyvatel.\n\nVerchňaja Salda leží na řece Saldě, přítoku Tagilu v povodí Obu, na které je ve městě vybudována Verchněsaldovská přehrada. Od Jekatěrinburgu, správního střediska oblasti, je Verchňaja Salda vzdálena zhruba 150 kilometrů severně, nejbližší jiné město v okolí je Nižnij Tagil zhruba pětatřicet kilometrů východně.\n\nOd roku 1912 vede přes město železniční trať z Nižního Tagilu do Alapajevska.\n\nVerchňaja Salda vznikla v roce 1778 se stavbou zdejších hutí. Od 25. února 1929 byla sídlem městského typu a od 24. prosince 1938 je městem.\n"}
{"id": "1315226", "url": "https://cs.wikipedia.org/wiki?curid=1315226", "title": "Ammassivik", "text": "Ammassivik\n\nAmmassivik (zastarale \"Angmagssivik\", ) je osada v kraji Kujalleq v Grónsku. Název osady znamená \"místo, kde je možné chytat huňáčky\". V roce 2017 tu žilo 30 obyvatel, takže je to čtvrtá nejmenší osada kraje Kujalleq a šestá nejmenší osada Grónska.\n\nOsada byla založena v roce 1889 jako Sletten. V roce 1899 tu byla založena škola s názvem \"Isak Lundtip atuarfia\", ve které se v roce 2005 učilo 6 žáků. V roce 1922 se osada stala obchodním centrem oblasti a její počet obyvatel rostl. Nyní však počet obyvatel klesá, Ammassivik není příliš oblíbená osada a má nejrychleji klesající počet obyvatel ze všech osad v Grónsku v současnosti i v historii.\n\nDo roku 2009 osada náležela okresu Nanortalik. Dne 1. ledna 2009 se stal Ammassivik součástí kraje Kujalleq, když zanikly kraje Kitaa, Tunu a Avannaa i se svými okresy a sjednotily se do současných krajů.\n\nAir Greenland slouží obci jako součást vládní zakázky a provozuje lety z heliportu Ammassivik do Nanortaliku a Aappilattoqu. Hlavní doprava je po moři, v zimě se používají také saně se psím spřežením.\n\nPočet obyvatel většiny osad a měst v Kujallequ klesá, přičemž se tu nachází mnoho zanikajících osad, přičemž Ammassivik má nejrychleji klesající počet obyvatel ze všech osad v Grónsku. Počet obyvatel Ammassiviku se snížil o téměř 81% oproti počtu obyvatel z roku 1992, a o téměř 71% oproti roku 2001. Největší propad (o 41% a o 31 obyvatel) byl z roku 2010 (74 obyvatel) na 2011 (43 obyvatel).\n"}
{"id": "1315228", "url": "https://cs.wikipedia.org/wiki?curid=1315228", "title": "Broome Pearling Lugger Pidgin", "text": "Broome Pearling Lugger Pidgin\n\nBroome Pearling Lugger Pidgin je kreolský jazyk na bázi malajštiny, kterým se mluví v Austrálii, ve státě Západní Austrálie ve městě Broome (okres Kimberley). Jazyk vychází z malajštiny, byl ale také silně ovlivněn japonštinou, angličtinou (především aboridžinskou), austrálskými jazyky a kreolizovanou malajštinou (jazyk kupanzká malajština). Z malajštiny vychází hlavně gramatika, z angličtiny hlavně slova a z japonštiny koncovky. Nelze přesně určit, zda se jedná o kreolský jazyk, smíšený jazyk nebo pidžin. Tento jazyk nemá žádné rodilé mluvčí, pro komunikaci ho používají národy, co zde mezi sebou obchodují (hlavně Japonci, obyvatelé Torresovy úžiny, Kupangané, Malajci, Číňané (Hakka) a Filipíňané, dále v menší míře také Korejci a Austrálci.). Některá slova s tohoto jazyka používají někteří míšenci Austrálců a Asiatů ve svém slangu.\n\nNíže je uvedeno věta v Broome Pearling Lugger Pidgin, pro srovnání angličtina, malajština a japonština (s přepisem) a dále český překlad.\n"}
{"id": "1315232", "url": "https://cs.wikipedia.org/wiki?curid=1315232", "title": "Vlad Achim", "text": "Vlad Achim\n\nVlad Alexandru Achim (* 7. dubna 1989, Constanța, Rumunsko) je rumunský fotbalový záložník, od roku 2016 hráč klubu FC Steaua București. Hraje nejčastěji na postu defenzivního záložníka.\n\n\n"}
{"id": "1315235", "url": "https://cs.wikipedia.org/wiki?curid=1315235", "title": "Hačiódži", "text": "Hačiódži\n\nHačiódži (: 八王子市, \"Hačiódži-ši\") je město umístěné v západní části Tokijské metropole, v centru regionu Kantó v Japonsku. 1. února 2016 město mělo odhadovanou populaci 579,330 a hustotu obyvatelstva 3110 osob na kilometr čtvereční. Jeho celková plocha byla 186,38 kilometrů čtverečních.\n\nV letech 2017 a 2018 město pořádalo závody světového poháru ve sportovním lezení, v roce 2019 také mistrovství světa jako kvalifikaci na olympijské hry 2020.\n\n\n"}
{"id": "1315238", "url": "https://cs.wikipedia.org/wiki?curid=1315238", "title": "Synagoga ve Slavonicích", "text": "Synagoga ve Slavonicích\n\nBývalá Synagoga ve Slavonicích se nalézá v ulici Jana Švermy č. p. 494. Od roku 1963 je chráněna jako kulturní památka. Stavba byla adaptována k bydlení.\n\nSynagoga byla slavnostně otevřena bohoslužbou dne 25. června 1895, kterou sloužili rabíni dr. Nathan Frankl z nedaleké obce Písečné a dr. Abraham Morgenstern z Jemnice.\n\nPři příležitosti 60. výročí od konce druhé světové války, zde byla odkryta v květnu 2005 bronzová pamětní deska s plastikou od Jiřího Netíka.\n\n\n"}
{"id": "1315242", "url": "https://cs.wikipedia.org/wiki?curid=1315242", "title": "Wiesław Ochman", "text": "Wiesław Ochman\n\nWiesław Ochman (* 6. února 1937 Varšava) je polský operní zpěvák oboru lyrický tenor.\n\nOchman se zpočátku nevěnoval výhradně hudbě. Když ale studoval Těžební a hutní akademii v Krakově, kterou v roce 1960 absolvoval jako inženýr-keramik, byl též členem a sólistou školního sboru Krakus. Současně začal studoval zpěv, a to postupně pod vedením Gustawa Serafina (1955–1959) a Marie Szłapakové (v Bytomi, 1960–1963). Hned v roce 1960 získal angažmá ve Slezské opeře v Bytomi, v roce 1963 se stal členem opery v Krakově a hned od následujícího roku sólistou Velkého divadla ve Varšavě, kde se proslavil jako Jontek v Moniuszkově \"Halce\".\n\nMezinárodní kariéru započal v roce 1967 v Berlíně jako Turiddu v \"Sedláku kavalírovi\", poté působil v Mnichově a Hamburku. Dobyl si také také první úspěchy na festivalech, např. na operním festivalu v Glyndebourne (debut jako Lenský v Čajkovského \"Evženu Oněginovi\") a Salcburském festivalu. V roce 1972 vystupoval v Pařížské opeře, v Chicagu i San Franciscu. V roce 1975 v roli Arriga v opeře \"Sicilské nešpory\" Giuseppe Verdiho debutoval na jevišti Metropolitní opery v New Yorku.\n\nKromě zmíněných vystupoval na jiných největších operních scénách, např. v milánské La Scale (1982), v Gran Teatre del Liceu v Barceloně, v Buenos Aires, Madridu, Moskvě, Římě, Seville i Vídni. Spolupracoval s nejvýznamnějšími orchestry včetně Vídeňských a Berlínských filharmoniků pod taktovkou Herberta von Karajana a Karla Böhma.\nPo roce 1999 se Ochman začal věnovat také režijní profesi, když nastudoval v Bytomi \"Dona Giovanniho \"W. A. Mozarta, \"Traviatu\" Verdiho a \"Careviče \"Franze Lehára. \n\nSamostatnou oblast Ochmanovy umělecké činnosti tvořila oratorijní hudba. \n\nÚčinkoval na řadě nahrávek pro světové nahrávací společnosti jako Deutsche Grammophon, Polydor, EMI, Decca, ale také pro Supraphon nebo polskou Muzu.  Společnost Naxos ho označuje za prvního světově proslulého polského tenoristu od dob Jana Kiepury.\n\nDalším zaměřením činnosti Wiesława Ochmana bylo malířství (hlavně krajinářství). Jeho díla byla vystavována na mnoha místech.\n\nV roce 2001 byl vyznamenán Řádem znovuzrozeného Polska II. třídy.\n\nWiesław Ochman často vystupoval v Československu a Česku a byl úspěšným propagátorem české hudby i v zahraničí.\n\nV roce 1987 ho například Václav Neumann pozval, aby účinkoval v unikátním uvedení Dvořákovy \"Svaté Ludmily\" s Českou filharmonií, Gabrielou Beňačkovou, Věrou Soukupovou, Peterem Mikulášem a Miroslavem Koppem.\n\nOpakovaně vystoupil i přímo na Pražském jaru, např. ještě v roce 1997, kdy zpíval sólo v Dvořákově \"Te Deum\".\n\nJeho umění je zaznamenáno na supraphonské nahrávce opery \"Rusalka\" Antonína Dvořáka (s Beňačkovou a Richardem Novákem za Neumannova řízení). Pro Orfeo nahrál Dvořákovu \"Armidu.\"\n\nS Gabrielou Beňačkovou účinkoval také při koncertním provedení \"Její pastorkyně\" v newyorské Carnegie Hall v roce 1988 a jeho výkon je zaznamenán na nahrávce \"Její pastorkyně\" firmy Decca z roku 1982, v provedení Vídeňských filharmoniků řízených Charlesem Mackerrasem (s Elisabeth Söderströmovou, Evou Randovou a Peterem Dvorským).\n"}
{"id": "1315247", "url": "https://cs.wikipedia.org/wiki?curid=1315247", "title": "Singly na prvním místě v roce 2014 (USA)", "text": "Singly na prvním místě v roce 2014 (USA)\n\nSeznam singlů, které obsadily první místo v Billboard Hot 100 v roce 2014.\n"}
{"id": "1315256", "url": "https://cs.wikipedia.org/wiki?curid=1315256", "title": "Vražda Chrise Kylea a Chada Littlefielda", "text": "Vražda Chrise Kylea a Chada Littlefielda\n\nVražda Chrise Kylea a Chada Littlefielda se stala 2. února 2013 na střelnici poblíž Chalk Mountain v Texasu. Došlo zde k vraždě 38letého vojáka Navy SEALs Chrise Kylea a jeho 35letého kamaráda Chada Littlefielda bývalým 25letým mariňákem Eddiem Rayem Routhem. Případ na sebe upoutal pozornost hlavně kvůli Kyleově slávě. Ten byl autorem nejprodávanější autobiografie \"Americký sniper\", která vyšla v roce 2012. Filmová adaptace knihy se stejnojmenným názvem \"Americký sniper\", kterou režíroval Clint Eastwood, vyšla o dva roky později.\n\nPo odchodu z armády začal Chris Kyle pracovat s veterány. Routhova matka, která pracovala ve škole, jež navštěvovali Kyleovi děti, slyšela o jeho práci. Požádala ho, zda by nemohl pomoct jejímu synovi. Kyle souhlasil s Routhovým příjetím a později ho vzal na střelnici, o které si myslel, že má na veterány dobré terapeutické účinky.\n\nDne 2. února 2013 byl Kyle a jeho kamarád Chad Littlefield zastřeleni Eddiem Rayem Routhem na střelnici Rough Creek Ranch-Lodge-Resort v Erath County. Když byli Kyle a Littlefield zastřeleni, oba byli vyzbrojeni pistolemi M1911 ráže .45. Nicméně ani jedna z pistolí nebyla odjištěna. Kyle byl zabit pistolí ráže .45 a Littlefield byl zastřelen pistolí P226 MK25 ráže 9 mm. Obě zbraně patřily Kyleovi.\n\nRouth byl 25letý americký veterán pocházející z Lancasteru. Kyle a Littlefield údajně vzali Routha na střelnici, aby mu pomohli s jeho posttraumatickou stresovou poruchou. Routh byl předtím nejméně dva roky v psychiatrických léčebnách a byla mu dokonce diagnostikována i schizofrenie. Jeho rodina potvrdila, že PTSD trpěl kvůli jeho času v armádě. Na cestě ke střelnice pověděl Kyle Littlefieldovi: „Tenhle frajer je fakt blázen.“ Littlefield mu odpověděl: „Hlídej mi záda.“ O čtyři měsíce později, když byl Routh ve vězení, řekl bývalému šerifu Erath County Genu Coleovi: „Jenom jsem seděl na zadním sedadle pick-upu a nikdo se mnou nemluvil. Oni mě jenom brali na střelnici, tak jsem je zastřelil. Cítím se špatně, ale oni se mnou nemluvili. Jsem si jistý, že mi odpustili.“\n\nPo vraždě se vydal Routh do domu své sestry, který se nachází v Midlothianu. Pověděl jí, co udělal. Jeho sestra, Laura Blevins, hned zavolala 9-1-1 a řekla operátorovi: „Oni šli na střelnici... jako, že je blázen. On je... psychotický.“ Policie chytla Routha po krátké honičce. Ta skončila srážkou Kyleova pick-upu Ford F-350, za jehož volantem seděl Routh, a policejního vozu.\n\nEddie Ray Routh se narodil 30. září 1987 v Lancasteru v Texasu manželům Raymondu a Jodid Routhovým. Má starší sestru, která se jmenuje Laura Blevins. K mariňákům se chtěl přidat od svých třináctých let a udělal tak po střední škole. V září 2007 byl vyslán na misi do Bagdádu, kde pracoval jako vězeňský dozorce a opravoval zbraně. V lednu 2010 byl poslán na humanitární misi do Haiti. V červenci 2011, po sedmi letech služeb u mariňáku, byl čestně propuštěn.\n\nKoncem července roku 2011 mu byla diagnostikována posttraumatická stresová porucha a byla mu předepsána antipsychotika a antidepresiva. Trpěl sluchovými halucinacemi a paranoiu a hrozil sebevraždou. Lékaři věřili, že Routhovi příznaky jsou způsobeny užíváním alkoholu a nabídli mu hospitalizaci. Ten ji avšak odmítl a přestal brát léky.\n\nRouth byl obžalován dne 2. února 2013 ze dvou vražd, s připadaným odsouzením k trestu smrti, a převezen do věznice Erath County. Soud měl být zahájen 5. května 2014, avšak byl odložen kvůli nedostatku času s testováním DNA. Soudní řízení začalo 11. února 2015.\n\nRouthovi advokáti tvrdili, že v době vraždy byl blázen. Soudní psycholog Randall Price měl podezření, že Routh předstíral schizofrenii. Řekl, že ve skutečnosti měl paranoidní poruchu osobnosti zhoršenou užíváním drog. Také uvedl, že Routhovy psychotické příznaky mohly být příčinami používání marihuany a alkoholu. Avšak doktor Michael Arambula tvrdil opak. Nevěřil tomu, že byl Routh schizofrenik, a že v čase vraždy byl opilý.\n\nDne 24. února 2015 byl Eddie Routh shledán viním z vraždy Chrise Kylea a Chada Littlefielda. Porota vynesla verdikt po méně než třech hodinách jejich jednání. Vzhledem k tomu, že se státní zástupci předem dohodli o nevyužití trestu smrti, soude Jason Cashon okamžitě odsoudil Routha k doživotnímu trestu bez podmíněného propuštění. Routh je vězněn v texaské mužské věznici Louis C. Powledge Unit poblíž města Palestine.\n\nZádušní mše byla pro Kylea sloužena na stadionu Cowboys Stadium ve městě Arlington dne 11. února 2013. Po pohřebním průvodu, který vedl z města Midlothian do Austinu a urazil vzdálenost 320 km, byl 12. února 2013 zpopelněn v texaském krematoriu Texas State Cemetery. Stovky lidí lemovaly s americkými vlajkami mezistátní silnici Interstate 35, aby viděly průvod a mohly vzdát Kyleovi hold.\n\nLittlefieldův pohřeb proběhl 8. února 2013 v kostele First Baptist Church ve městě Midlothian. Zpopelněn byl v krematoriu na hřbitově Mount Zion.\n"}
{"id": "1315257", "url": "https://cs.wikipedia.org/wiki?curid=1315257", "title": "HC Slavia Praha 2017/2018", "text": "HC Slavia Praha 2017/2018\n\nHC Slavia Praha 2017/2018 popisuje působení hokejového klubu HC Slavia Praha ve druhé nejvyšší české soutěži v sezóně 2017/2018.\n\n"}
{"id": "1315260", "url": "https://cs.wikipedia.org/wiki?curid=1315260", "title": "FK Luč-Energija Vladivostok", "text": "FK Luč-Energija Vladivostok\n\nLuč-Energija Vladivostok (rusky Ассоциация Футбольный клуб \"Луч-Энергия\" Владивосток) je ruský fotbalový klub z města Vladivostok, hlavního města Přímořského kraje, který byl založen roku 1952, v oficiálních soutěžích hraje od roku 1958. Domácím hřištěm je stadion Dinamo s kapacitou 10 000 míst. V sezóně 2017/18 hraje ruskou druhou ligu.\n\nV minulosti nesl název Luč Vladivostok. V roce 2003, kdy se stala hlavním sponzorem energetická společnost Dalněvostočnaja energetičeskaja kompanija, se název změnil na Luč-Energija Vladivostok.\nKlubové barvy jsou modrá a žlutá.\n\n"}
{"id": "1315265", "url": "https://cs.wikipedia.org/wiki?curid=1315265", "title": "Sandanski", "text": "Sandanski\n\nSandanski ( \"Сандански\") je město ležící v jihozápadním Bulharsku v údolí řeky Strumy na úpatí Pirinu. Je správním střediskem stejnojmenné obštiny a má přes 27 tisíc obyvatel.\n\nSídliště v okolí horkých pramenů s teplotou 42 – 81 °C vzniklo již ve druhém tisíciletí př. n. l.. Starobylé město, stejně jako archeologické vykopávky, se rozkládá na návrší. Největšího rozkvětu dosáhlo od 4. století, od kdy zde bylo jedno z prvních biskupských sídel na bulharském území. V šestém století bylo město vyvráceno barbarskými Slovany, ovšem záhy bylo obnoveno. Od tehdy neslo název Sveti Vrač (\"Свети Врач\") po lidových léčitelích svatém Kosmovi a Damiánovi.\n\nOd 14. století bylo město součástí Osmanské říše. Během tohoto období význam města poklesl. Počátkem 19. století zde bylo přes 100 obydlených domů a obyvatelstvo tvořili křesťané a muslimové zhruba ve vyrovnaném poměru. O sto let později zde žilo 1 100 obyvatel s mírnou převahou Bulharů. Během první balkánské války (1912) obsadila město bulharská armáda. Ta ale byla během druhé balkánské války (1913) vytlačena armádou řeckou; v bojích bylo vypálena většina města (na 200 domů). Nicméně po této válce se město stalo součástí Bulharska.\n\nPo připojení k Bulharsku došlo k rychlému rozvoji, a to také díky přílivu obyvatelstva v důsledku jeho výměny mezi Řeckem a Bulharskem. Statut města byl formálně udělen v roce 1929. Během převratu roce 1944 zde prosovětské síly zavraždily 61 obyvatel včetně starosty. Současný název po Jane Sandanském nese město od roku 1949.\n\nVe městě žije 27 458 obyvatel a je zde trvale hlášeno 30 796 obyvatel. Podle sčítáni 1. února 2011 bylo národnostní složení následující:\n"}
{"id": "1315268", "url": "https://cs.wikipedia.org/wiki?curid=1315268", "title": "II. třída okresu Praha-východ", "text": "II. třída okresu Praha-východ\n\nII. třída okresu Praha-východ (Okresní přebor II. třídy) patří společně s ostatními druhými třídami mezi osmé nejvyšší fotbalové soutěže v Česku. Je řízena Okresním fotbalovým svazem Praha-východ. Hraje se každý rok od léta do jara se zimní přestávkou. Účastní se ji 14 týmů z okresu Praha-východ, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do I.B třídy Středočeského kraje - skupiny A. Poslední dva týmy sestupují do III. třídy okresu Praha-východ. Do II. třídy vždy postupuje vítězný tým z každé ze dvou skupin III. třídy (skupiny A a B).\n\nOkresní přebor Praha-východ\n"}
{"id": "1315270", "url": "https://cs.wikipedia.org/wiki?curid=1315270", "title": "II. třída okresu Praha-západ", "text": "II. třída okresu Praha-západ\n\nII. třída okresu Praha-západ (Okresní přebor II. třídy) patří společně s ostatními druhými třídami mezi osmé nejvyšší fotbalové soutěže v Česku. Je řízena Okresním fotbalovým svazem Praha-západ. Hraje se každý rok od léta do jara se zimní přestávkou. Účastní se ji 14 týmů z okresu Praha-západ, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do I.B třídy Středočeského kraje - skupiny A. Poslední dva týmy sestupují do III. třídy okresu Praha-západ. Do II. třídy vždy postupuje vítězný tým z každé ze dvou skupin III. třídy (skupiny A a B).\n\nOkresní přebor Praha-západ\n"}
{"id": "1315271", "url": "https://cs.wikipedia.org/wiki?curid=1315271", "title": "II. třída okresu Příbram", "text": "II. třída okresu Příbram\n\nII. třída okresu Příbram (Okresní přebor II. třídy) patří společně s ostatními druhými třídami mezi osmé nejvyšší fotbalové soutěže v Česku. Je řízena Okresním fotbalovým svazem Příbram. Hraje se každý rok od léta do jara se zimní přestávkou. Účastní se ji 14 týmů z okresu Příbram, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do I.B třídy Středočeského kraje - skupiny A. Poslední dva týmy sestupují do III. třídy okresu Příbram. Do II. třídy vždy postupuje vítězný tým z každé ze dvou skupin III. třídy (skupiny A a B).\n\nOkresní přebor Příbram\n"}
{"id": "1315274", "url": "https://cs.wikipedia.org/wiki?curid=1315274", "title": "II. třída okresu Rakovník", "text": "II. třída okresu Rakovník\n\nII. třída okresu Rakovník (Okresní přebor II. třídy) patří společně s ostatními druhými třídami mezi osmé nejvyšší fotbalové soutěže v Česku. Je řízena Okresním fotbalovým svazem Rakovník. Hraje se každý rok od léta do jara se zimní přestávkou. Účastní se ji 14 týmů z okresu Rakovník, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do I.B třídy Středočeského kraje - skupiny A. Poslední dva týmy sestupují do III. třídy okresu Rakovník. Do II. třídy vždy postupuje vítězný tým z každé ze dvou skupin III. třídy (skupiny A a B).\n\nOkresní přebor Rakovník\n"}
{"id": "1315275", "url": "https://cs.wikipedia.org/wiki?curid=1315275", "title": "II. třída okresu Cheb", "text": "II. třída okresu Cheb\n\n"}
{"id": "1315278", "url": "https://cs.wikipedia.org/wiki?curid=1315278", "title": "II. třída okresu Karlovy Vary", "text": "II. třída okresu Karlovy Vary\n\n"}
{"id": "1315279", "url": "https://cs.wikipedia.org/wiki?curid=1315279", "title": "Evangelický kostel (Mokřiny)", "text": "Evangelický kostel (Mokřiny)\n\nEvangelický kostel v Aši-Mokřinách je původně luteránský německý kostel, který přechodně užívala pravoslavný církev. V současné době slouží Českobratrské církvi evangelické. Vystavěn byl v letech 1912–1914.\n\nObec Mokřiny (\"Nassengrub\") náležely k evangelickému sboru v Aši. Roku 1907 byl založen spolek pro stavbu nového evangelického kostela v Mokřinách (\"Kirchenbau-Verein in Nassengrub\"). Projekt kostela vypracoval na přelomu let 1911 a 1912 významný berlínský architekt Otto Bartning. Dne 14. července 1912 byl slavnostně položen základní kámen ke kostelu. Hrubá stavba byla dokončena na jaře 1913 a vysvěcení dokončené stavby se konalo 29. listopadu 1914. \n\nKostel byl původně pojmenován jako Jubilejní kostel císaře Františka Josefa (\"Kaiser-Franz-Josef-Jubiläumskirche\"). Roku 1929 prošel kostel pod vedením mokřinského stavitele Geipela renovací fasády a také elektrifikací. V červnu 1937 byly slavnostně spuštěny elektrické věžní hodiny od firmy Kohlert z Kraslic. \n\nPoslední německé evangelické bohoslužby se v kostele konaly 30. září 1946. Po likvidaci Německé evangelické církve v Čechách, na Moravě a ve Slezsku byl kostel předán do užívání pravoslavné církvi, která jej vysvětila jako chrám sv. Cyrila a Metoděje. V období normalizace však kostel přestal sloužit bohoslužebným účelům a postupně chátral. V létě 1989 se dokonce zřítila část střechy. Během let 1992–1996 prošel opravami. \n\nV roce 1994 byl kostel převeden Farnímu sboru Českobratrské církve evangelické v Aši, v jehož užívání je dodnes.\n\nMokřinský evangelický kostel je jednolodní neorientovaný kostel na obdélném půdorysu s pravoúhlým presbytářem na severozápadě a hranolovou věží nad vstupním průčelím. Barevnost celé stavby je provedena ve žlutém okru (plochy) a lomené bílé barvě (pilastry a římsy).\n\nPřed kostelem se nachází památník obětem první světové války, který byl postaven v roce 1924.\n\nZ architektonického hlediska představuje mokřinský kostel směsici historizujících a moderních proudů s výrazným užitím tradičního tvarosloví. Kostel tak svým zevnějškem, zejména věží, připomíná tzv. ašské evangelické baroko, které dnes představují kostel v Hranicích a Kostel Dobrého pastýře v Podhradí a rovněž již zaniklý evangelický kostel sv. Trojice v Aši, pod který mokřinská kazatelská stanice spadala. Ačkoliv se kostel nevyznačuje příliš invenčním řešením, jako je tomu u Bartningových pozdějších staveb, jedná se o kvalitně pojatou stavbu dochovanou ve své původní podobě a doklad tvůrčího hledání mladého architekta evropského formátu.\n\n"}
{"id": "1315280", "url": "https://cs.wikipedia.org/wiki?curid=1315280", "title": "II. třída okresu Sokolov", "text": "II. třída okresu Sokolov\n\n"}
{"id": "1315286", "url": "https://cs.wikipedia.org/wiki?curid=1315286", "title": "Mladý hvězdný objekt", "text": "Mladý hvězdný objekt\n\nMladý hvězdný objekt (anglicky \"Young Stellar Object - YSO\") je obecné označení hvězdy v raném období vzniku. Je to souhrnné označení pro protohvězdy a hvězdy před hlavní posloupností.\n\nMladé hvězdné objekty jsou často děleny podle hmotnosti:\n\nMladé hvězdné objekty se obyčejně třídí podle strmosti jejich spektrálního rozdělení energie způsobem, který v roce 1987 zavedl Charles J. Lada. Jeho původní návrh používal 3 třídy (I, II a III), které odpovídaly třem rozsahům hodnot spektrálního indexu formula_1:\n\nformula_2.\n\nV tomto vztahu formula_3 označuje vlnovou délku a formula_4 je hustota světelného toku.\n\nSpektrální index formula_1 se počítá v rozsahu vlnových délek 2,2 až 20 formula_6 (blízké a střední infračervené záření). Skupina vědců pod vedením Philippa Andreho v roce 1993 zavedla další třídu 0, kam zařadila objekty se silným submilimetrovým zářením, které však září velmi slabě na vlnových délkách formula_7.\nNásledný výzkum o rok později vyústil v zavedení páté třídy s plochým spektrem.\n\nRozdělení objektů do pěti tříd podle hodnoty spektrálního indexu formula_1:\n\nTento způsob třídění zhruba odpovídá postupnému vývoji. Předpokládá se, že ze silně zahalených objektů třídy 0 se rozptýlením jejich vnějších vrstev stanou objekty třídy I a později se mohou stát opticky viditelnými objekty jako hvězdy před hlavní posloupnosti.\n\nMladé hvězdné objekty jsou často doprovázeny jevy raného hvězdného vývoje: výtrysky a dvoupólové proudy plynů, masery, Herbigovy-Harovy objekty a protoplanetární disky.\n"}
{"id": "1315287", "url": "https://cs.wikipedia.org/wiki?curid=1315287", "title": "Norská ženská hokejová reprezentace", "text": "Norská ženská hokejová reprezentace\n\nNorská ženská hokejová reprezentace je výběrem nejlepších norských hráček ledního hokeje. Od roku 1990 se účastní mistrovství světa žen.\n\nNorsko na ženských turnajích v ledním hokeji na zimních olympijských hrách nikdy nestartovalo. Třikrát bylo vyřazeno v kvalifikaci.\nNa mistrovství světa startovalo Norsko vždy od roku 1990. Nejprve čtyřikrát v elitní skupině a po sestupu převážně hrálo v 1. divizi, která byla posléze přejmenovaná na divizi IA.\nNa mistrovství Evropy startovalo Norsko pětkrát od roku 1989 a ani jednou tak nevynechalo. V roce 1993 získalo bronzové medaile, v ostatních ročnících bylo vždy čtvrté.\n"}
{"id": "1315289", "url": "https://cs.wikipedia.org/wiki?curid=1315289", "title": "Reálné gymnázium v Kodaňské", "text": "Reálné gymnázium v Kodaňské\n\nReálné gymnázium v Kodaňské \"(Státní reálné gymnasium v Praze 13 v Kodaňské ulici)\" je bývalé gymnázium, jehož pokračovatelem je Gymnázium Přípotoční.\n\nReálka byla ve Vršovicích založena roku 1908. O osm let později se škola přestěhovala do nové budovy na okraji Heroldových sadů v Hálkově ulici čp. 16 (od roku 1926 Kodaňská). Stavbu projektoval v duchu klasicizující secese František Havlíček. Po vzniku samostatné republiky v budově sídlilo nějakou dobu Ministerstvo pošt. Roku 1928 byla Reálka změněna na Gymnázium, ve kterém učil profesor Bohuslav Hostinský, pozdější zakladatel Ústavu teoretické fyziky v Brně.\n\n1. září 1961 začala výuka na gymnáziu v nové budově v Přípotoční ulici a v Kodaňské od té doby sídlí Základní škola (Základní škola Karla Čapka).\n\n\n\n\n\n\n"}
{"id": "1315290", "url": "https://cs.wikipedia.org/wiki?curid=1315290", "title": "Silnice II/269", "text": "Silnice II/269\n\nSilnice II/269 je silnice II. třídy, která vede z Vrutic do Tuhaně. Je dlouhá 15,4 km. Prochází dvěma kraji a dvěma okresy.\n\n\n\n"}
{"id": "1315291", "url": "https://cs.wikipedia.org/wiki?curid=1315291", "title": "Dereck Hard", "text": "Dereck Hard\n\nMatěj Dereck Hard (* 23. července 1985, Praha Vinohrady) je současný český fotograf. \n\nAbsolvent magisterského studia ITF - Institut tvůrčí fotografie na Slezské univerzitě v Opavě. Od roku 2007 vydával magazín o freestyle BMX - LOVEBMX, kam fotografoval sportovní snímky disciplíny flatland. Od roku 2010 vydával časopis Are We BASTARDS?! o městské street kultuře. Do tohoto časopisu aktivně fotografoval přední české urban culture hudebníky, umělce a sportovce. Pravidelně vystavuje v ČR i v zahraničí a také vydává publikace (viz. sekce publikace). Mezi léty 2014-2015 byl tváří a ambassadorem značky Canon. V současnosti vytváří tři autorské rubriky pro Red Bull, spolupracuje s lifestyle magazíny atd. Ve své volné tvorbě se věnuje uceleným cyklům ve stylu pop-art photography - především jde o inscenovanou fotografii, autoportréty a minimalistická zátiší. Kromě toho vydává vlastní autorské fotografické knihy. Tou poslední byla fotografická pohádka ZUličníci (vydala Mladá fronta, 2018). \n\n2019 - PX3 - Prix de la Photographie Paris 2019, kategorie Book/Other - stříbrná medaile\n\n2019 - MIFA - Moscow International Foto Awards 2019, vítěz kategorie Fine Art - Moving pictures \n\n2018 - Czech Press Photo, 2 x nominace v kategorii Lifestyle\n\n2017 - Czech Press Photo, Grant Prahy (série Livi´n)\n\n2010 - Czech Press Photo, Canon Junior Awards / kategorie sport\n\n\nSérie inscenovaných fotografií, které kritizují současnou závislost lidí na chytrých telefonech. V hlavní roli série zpěvák David Kraus a jeho partnerka, tenistka, Barbora Strýcová. Série prezentována formou cinemagrafového videa s autorskou hudbou, mluveným slovem a ústřední písní. \n\n\nSérie minimalistických zátiší. Každé zátiší zastupuje různé předměty, které autorovy evokovaly jeho tehdejší komplikovaný partnerský vztah. \n\n\nSérie minimalistických kruhových zátiší. Autor zvolil pět anglických slov, která poskládal z předmětů, která u něj evokovala významový opak daných slov.\n\n\nSérie inscenovaných autoportrétů, ve kterých se autor stylizoval do šesti různých alkoholiků a milovníků pití. Název vtipně parafrázuje alkoholové opojení prezidenta Zemana, které nazval virózou. Název parafrázuje výrok tehdejšího českého prezidenta Zemana, kdy před médii nazval svou silnou opilost virózou. \n\n\nSérie minimalistických sebevražedných zátiší. Každé zátiší zastupuje různé druhy sebevražd. konkrétně: udušení, vzduch v žíle, předávkování, zastřelení, smrt elektrickým šokem, podřezání, umrznutí, zadušení kouřem/plynem, uhoření, oběšení. Celá série vznikla jako arteterapie, kdy se autor rozváděl s tehdejší manželkou. \n\n\nSérie inscenovaných dvoj-autoportrétů. Autor se stylizoval do šesti partnerských párů - fanoušků určitých hudebních žánrů. Na všech snímcích vystupuje jako dívka i chlapec. \n\n\nSérie inscenovaných fotografií, ve kterých se autor snažil o vytvoření vlastní reality pomocí sběratelských figurek (hvězd filmového a hudebního nebe), die-cast modelů aut a miniaturních rekvizit. Snímky vznikaly v reálné i aranžované krajině. Cílem autora bylo, aby na diváka fotografie působily jako zastavené scény z filmu a zároveň, aby divák tápal, zda jde o skutečného člověka či nikoliv. První část souboru, která vznikla mezi léty 2012-2013 byla jeho praktickou bakalářskou prací na ITF. \nSérie minimalistických městských zátiší. Každé zátiší zastupuje určitý typ člověka, kterého můžeme potkat v městském prostředí. Rekvizity byly zapůjčeny od konkrétních lidí, které zastupují jednotlivá zátiší. \n\n\nAutorská fotografická pohádka, u které Dereck Hard nejen nafotil všechny fotografie, ale také napsal příběh, vymyslel podobu postaviček a byl art-director celého projektu. Vydala Mladá fronta 2018 ISBN 978-80-204-4748-7, vazba V8 (část nákladu směřovala do českých dětských domovů a dětských nemocnic)\n\n\nSvětově první audiovizuální fotografický komiks, který byl obohacen o aplikaci pro chytré telefony. Pomocí aplikace si čtenář mohl ke čtení pustit na míru vytvořenou hudbu (producent Dryman, ve spolupráci s John Soulcox), s ruchy a dabingem. Součástí soundtracku byla i ústřední píseň PHOTOMAN! (hudba: Dryman, zpěv: Martin Svátek, rap: James Cole). Dereck Hard zde nefiguroval pouze jako fotograf, ale také napsal námět a byl art-directorem celého projektu. ISBN 978-80-260-7218-8, vazba V8, náklad 888 ks (část nákladu směřovala do většiny českých dětských domovů) \n\nObdobná publikace jako STREET KIDS, která vyšla jako lookbook Reebok Classic a představila československé tváře této značky. Vazba V2, náklad 4000 ks směřoval mezi lidi zdarma jako propagační tiskovina \n\n\nMotivační fotografická publikace s výběrem dvaceti předních českých hudebníků, umělců a sportovců z urban/street culture. ISBN 978-80-260-3064-5, vazba V2, náklad 4000 ks (polovina směřovala darem do většiny českých dětských domovů) \n\n\n\n"}
{"id": "1315293", "url": "https://cs.wikipedia.org/wiki?curid=1315293", "title": "Silnice II/271", "text": "Silnice II/271\n\nSilnice II/271 je silnice II. třídy, která vede z Litvínova ke hraničnímu přechodu Mníšek / Deutscheinsiedel. Je dlouhá 14 km. Prochází jedním krajem a jedním okresem.\n\n\n"}
{"id": "1315299", "url": "https://cs.wikipedia.org/wiki?curid=1315299", "title": "Christopher A. Wray", "text": "Christopher A. Wray\n\nChristopher Asher Wray (* 17. prosince 1966 New York) je ředitel FBI. V letech 2003 až 2005 působil jako náměstek generálního prokurátora a měl na starosti trestní divizi za vlády George W. Bushe . Od roku 2005 do roku 2017 byl partnerem v advokátní firmě King & Spalding. V roce 2017 jej prezident Donald Trump jmenoval ředitelem FBI.\n\nNarodil se ve státě New York. Navštěvoval Buckley School v New York City a soukromou internátní školu a Phillips Academy v Andoveru, Massachusetts. V roce 1989 Wray absolvoval cum laude z Yaleovy univerzity, pak získal titul J.D. v roce 1992 na \"Yale Law School\". Na Yaleově univerzitě Wray byl šéfredaktor \"Yale Law Journal\". Wray strávil rok v kanceláří soudce J. Michael Luttiga sloužícího u federálního odvolacího soudu pro čtvrtý obvod.\n\nOd roku 1997 pracoval jako asistent federálního prokurátora pro Severní okres Georgie. V roce 2001 se přestěhoval na ministerstvo spravedlnosti jako spolupracovník náměstka generálního prokurátora a poté 1. náměstka generálního prokurátora. \nV roce 2003 prezident George W. Bush nominoval Wraye jako náměstka generálního prokurátora, který má na starosti Trestní oddělení ministerstva spravedlnosti, Wraye jednohlasně potvrdil senát. Wray byl náměstek generálního prokurátora v letech 2003 až 2005, nadřízeným byl náměstek generálního prokurátora James Comey. V rámci trestního oddělení Wray dohlížel na prominentní vyšetřování, včetně Enronu.\nV roce 2005 obdržel Wray cenu \"Edmund J. Randolph Award\", tedy nejvyšší ocenění ministerstva spravedlnosti pro veřejné služby a vedení.\n\nWray nastoupil do firmy King & Spalding v roce 2005 jako partner pro spory ve Washingtonu, D.C. a Atlantě, kde měla firma své kanceláře. Wray zastupoval guvernéra New Jersey Chris Christieho během skandálu \"Bridgegate\"\n\n7. června 2017 prezident Donald Trump oznámil svůj úmysl jmenovat Wraye novým ředitelem FBI, jako nástupce James Comeyho, který byl odvolán 9. května 2017. Byl potvrzen senátem 1. srpna 2017 s hlasováním 92 – 5., přísahu složil do rukou generálního prokurátora Jeffa Sessionse 2. srpna 2017.\n\nWray se oženil s Helen Garrison Howell, spolužačkou z Yale, v roce 1989, mají dvě děti a žijí v Georgii. Wray je registrovaným republikánem.\n"}
{"id": "1315303", "url": "https://cs.wikipedia.org/wiki?curid=1315303", "title": "Silnice II/274", "text": "Silnice II/274\n\nSilnice II/274 je silnice II. třídy, která vede z Mělnického Vtelna do Velkého Újezdu. Je dlouhá 10,7 km. Prochází jedním krajem a jedním okresem.\n\n\n"}
{"id": "1315311", "url": "https://cs.wikipedia.org/wiki?curid=1315311", "title": "Muži v černém", "text": "Muži v černém\n\nMuži v černém (, akronym \"MIB\") jsou podle některých konspiračních teorií lidé oblečení v tmavých oblecích, obvykle vydávající se za vládní agenty.\n\nV konspiračních teoriích spojených s UFO se vyskytují od 50. let 20. století a podle tehdy ustáleného konceptu „byli muži v černém“ charakterizováni jako (původně a obvykle tři) agenti, kteří mají zajistit, aby se svědci incidentů s UFO o svém pozorování nikomu nesvěřovali. Zprávy o údajných setkáních se vyskytují do roku 1981 a indikují, že jde o mimozemšťany. Podle nejnovějších zjištění jde o hoax vytvořený v ufologické kultuře.\n\nNa rozdíl od konspirační teorie se v populární kultuře v 90. letech a začátkem 21. století muži v černém uplatnili jako agenti tajné lidské organizace, která monitoruje a kamufluje přítomnost mimozemšťanů na Zemi.\n\nHovorově se jako muži v černém také označují neuniformovaní příslušníci United States Secret Service, zejména pro charakteristické nošení obvykle tmavých obleků a slunečních brýlí.\n\nJerome Clark, pracovník soukromé výzkumné organizace \"Center for UFO Studies\" (CUFOS), uvádí jako první výskyt „muže v černém“ ve spojení s reportáží velšských novin \"Barmouth Advertiser\" z 30. března 1905, podle které výjimečně inteligentní mladou venkovskou ženu navštívil tři noci po sobě „muž oblečený v černém... [který] doručil dívce zprávu, kterou se bála vyprávět.“ Někteří místní v tomto období hovořili o setkáních s Ježíšem, anděly, Satanem a ďábelskými černými psy, a protože „muž v černém“ se jako bytost spojovaná se Satanem vyskytuje již v 18. století v příbězích o čarodějnicích, Clark se domnívá, že to souvisí s údajnými zjeveními nebeských a pekelných bytostí zapáleným věřícím. Mezi takovými zjeveními se nacházela i záhadná světla, které lze dnes charakterizovat jako UFO (neidentifikované létající objekty).\n\nV moderním smyslu o setkání s mužem v černém vypověděl Harold Dahl, který byl podle vlastních slov svědkem aktivity UFO u města Tacoma ve státě Washington ve Spojených státech. Dahl tvrdil, že ho následující ráno po údajném incidentu pozval na snídani v centru města neznámý muž v tmavém obleku, který mu pak pohrozil, aby o incidentu nikomu neříkal. Během vyšetřování United States Air Force (USAF) se však Dahl a jeho kolega Fred L. Crisman přiznali, že celý incident si jen vymysleli.\n\nSamotný koncept „mužů v černém“ jako konspirační teorie vznikl v 50. letech a do kultury UFO ho uvedl ufolog a spisovatel Gray Baker knihou \"They Knew Too Much About Flying Saucers\" (1956). Bakerovi se údajně svěřil jeho kolega a zakladatel ufologické organizace \"International Flying Saucer Bureau\" Albert K. Bender o tom, že ho navštívili muži – „zřejmě agenti americké vlády“ – kteří mu v září 1953 pohrozili uvězněním, pokud někomu prozradí odpověď na záhadné případy UFO. Ale jak vyplývá z článku novináře Johna C. Sherwooda \"Gray Barker: My Friend, the Myth-Maker\" (\"Skeptical Inquirer\", 1998), Baker často prezentoval fiktivní příběhy o UFO jako pravdivé, zejména pro zisk z prodeje svých publikací. Baker vydal Sherwoodovu knihu o pozorováních UFO v Michiganu \"Flying Saucers Are Watching You\" (1967) a ve svém časopise \"Saucer News\" publikoval článek „Flying Saucer: Time Machines“ (1969) pod fiktivním jménem Dr. Richarda H. Pratta. Jelikož Sherwood se přestával věnovat ufologii, Baker ho přesvědčil, aby vytvořil hoax o záhadných „mužích v černém“ (\"blackmen\"), kteří stáli za „zmizením“ Sherwoodovy fiktivní identity Dr. Richarda H. Pratta.\n\nNovinář John A. Keel, který se začal ufologií zabývat v 60. letech, jako první použil akronym \"MIB\" na označení „muže v černém“ a údajně dva na dálku pozoroval v létě 1967 na Long Islandu. Popsal je jako muže tmavší pleti s orientálními rysy nebo bledé pleti s vyklenutýma očima. Tvrdil o nich, že se chovají velmi zvláštně, protože jako agenti mimozemšťanů operují v cizím prostředí. Také podle něj měli řídit černá auta značky Cadillac.\n\nV roce 1967 plukovník USAF George P. Freeman, mluvčí projektu Blue Book, prohlásil, že některé osoby se vydávaly za příslušníky USAF nebo jiných federálních organizací a hrozily svědkům incidentů s UFO či v některých případech také zabavovaly jejich fotografie. Vyšetřovatelé ale nedokázali sehnat důkazy, které by vedly jejich odhalení a následně obžalobě z páchání federálního zločinu (vydávání se za agenty Spojených států).\n\nZ ledna 1971 pochází příběh, podle kterého brazilský rolník vícekrát zpozoroval muže v tmavém obleku hledajícího kameny ve venkovské oblasti v blízkosti města Brasília. Tajemný muž údajně přilétal na malém „letadle“ připomínajícím létající talíř. Podobný příběh byl zaznamenán v červenci 1971 ve Venezuele, kdy španělský lékař údajně pozoroval jak dva muži v černých oblecích s červenými kravatami vystoupili z nového červeného automobilu Ford Mustang a následně nastoupili do létajícího talíře, který přistál v blízkosti města Caracas.\n\nSetkání s „muži v černém“ popsal mexický pilot Carlos de los Santos, který měl vystoupit v televizním pořadu ohledně incidentu, při kterém za denního světla údajně téměř došlo ke kolizi jeho letadla se třemi létajícími disky dne 3. května 1975 u města Ciudad de México. Podle jeho tvrzení ho během cesty do televize zastavili čtyři vysocí muži skandinávského vzhledu ve dvou černých limuzínách Ford Galaxie, kteří mu vyhrožovali zabitím pokud o incidentu bude mluvit a proto do televizního studia nepřišel. K dalšímu podobnému střetnutí podle Santose došlo před tím, než měl svůj zážitek konzultovat s americkým astrofyzikem a ufologem Josefem Allenem Hynekem.\n\nPoslední zprávy o „mužích v černém“ jsou datovány k září 1976 (Maine, Spojené státy), listopadu 1980 (Filadelfie, Pensylvánie, Spojené státy) a říjnu 1981 (Victoria, Britská Kolumbie, Kanada). Z uvedeného (zejména článků Johna C. Sherwooda v časopise \"Skeptical Inquirer\") vyplývá, že „muži v černém“ jsou fiktivním konceptem v ufologické kultuře, jehož původcem je zřejmě Gary Baker. Sherwood se také domnívá, že příběh mohl být částečně inspirován tajnými operacemi USAF a Central Intelligence Agency během 50. let, jejichž úkolem bylo produkovat a přinášet na veřejnost falešné příběhy objasňující pozorování testovaných průzkumných letadel Lockheed U-2 a Lockheed SR-71 Blackbird. Podle Jeroma Clarka jsou zprávy o setkáních „mužů v černém“ „zážitky“, o kterých „se nezdá, že by k nim došlo ve světě konsenzuální reality.“\n\nV kinematografii se „muži v černém“ poprvé objevili v nízkorozpočtové sci-fi komedii \"The Brother from Another Planet\" (1984), kde reprezentují dvojici mimozemšťanů pátrajících po na Zemi ztraceném mimozemšťanovi, který je němý a má lidskou (afroamerickou) podobu. Jeho pokus najít si místo v čtvrti Harlem v New Yorku je alegorií zkušenosti imigrantů ve Spojených státech.\n\nKomiks \"The Men in Black\" (1990,1991), jehož autorem je Lowell Cunningham a ilustrátorem Sandy Carruthers, zobrazuje „muže v černém“ jako tajnou mezinárodní organizaci, která monitoruje, vyšetřuje a utajuje paranormální aktivitu na Zemi (kromě mimozemšťanů i démonů, zombie, vlkodlaků apod.). Jako hlavní postavy vystupují agenti Zed, Jay, Kay a Ecks, který se později dozví, že skutečným cílem organizace je manipulovat a přetvářet svět udržováním paranormálních jevů v tajnosti. K ovlivňování svědků jim slouží tzv. \"Neutralyzer\", zařízení na „vymazávání“ vzpomínek.\n\nCunninghamův námět si širší popularitu získal až po filmové adaptaci komiksu v roce 1997, v sci-fi komedii \"Muži v černém\", ve které účinkuje Tommy Lee Jones jako agent K a Will Smith jako agent J. Ve filmu je organizace zobrazena jako tajná agentura, která dohlíží na mimozemšťany tajně žijící na Zemi a kamufluje jejich přítomnost před veřejností. Díky komerčnímu úspěchu filmu byla natočena dvě filmová pokračování, \"Muži v černém 2\" (2002) a \"Muži v černém 3\" (2012), 53dílný animovaný seriál \"Men in Black: The Series\" (1997–2001) a vydáno několik jednorázových komiksů. \"Men in Black\" je také název singlu, který nazpíval Will Smith k prvnímu filmu série.\n\nNěkolik scén s muži v černém obsahuje epizoda \"Jose Chung's From Outer Space\" z třetí řady seriálu Akta X, poprvé vysílaná v dubnu 1996.\n\n"}
{"id": "1315321", "url": "https://cs.wikipedia.org/wiki?curid=1315321", "title": "Had (počítačová hra)", "text": "Had (počítačová hra)\n\nHad je druh počítačové arkádové hry ve které hráč ovládá pohyby hada na obdélníkové ploše. Historie herního konceptu sahá do 70. let. Hru zpopularizovala v 90. letech firma Nokia, která nabízela vlastní verzi hry ve svých mobilních telefonech.\n\nHrací plocha je buď ohraničená, nebo se jedná o nekonečnou plochu, kdy se had zanořením na jednom okraji objeví na protějším. \nRozdíl mezi hrou pro více hráčů a hrou pro jednoho je v narůstání délky hada: Had buď narůstá z výchozího bodu a označuje celou trajektorii pohybu (např. Achtung, die Kurve!), nebo se na hrací ploše objevují sousta, po jejichž spolknutí narůstá základní délka hada o jeden dílek (např. Snake od Nokie, Vlak).\nHra předčasně končí nárazem do stěny nebo do těla hada. Ve hře pro více hráčů vyhrává ten, kdo déle přežije.\n\nU sólo verze se po sesbírání dostatečného množství jídla hráč dostává do dalšího kola. Ve vyšších levelech se objevují složitější překážky, případně narůstá rychlost hada. Hráč také může sbírat bonusové artefakty, které se objevují po omezený čas.\n"}
{"id": "1315324", "url": "https://cs.wikipedia.org/wiki?curid=1315324", "title": "Mistrovství světa v ledním hokeji žen 2018", "text": "Mistrovství světa v ledním hokeji žen 2018\n\nMistrovství světa v ledním hokeji žen 2018 se bude hrát, přestože se v daném roce hraje olympijský turnaj. Nebude se hrát pouze elitní skupina. Vzhledem k rozšíření elitní skupiny na 10 celků v roce 2019 v tomto roce nebude nikdo z žádné skupiny sestupovat.\n\n\n\n\n\n"}
{"id": "1315328", "url": "https://cs.wikipedia.org/wiki?curid=1315328", "title": "Tetřevovití", "text": "Tetřevovití\n\nTetřevovití (\"Tetraonidae\") je čeleď hrabavých ptáků. V ČR žijí tetřívek obecný (\"Tetrao tetrix\") a tetřev hlušec (\"Tetrao urogallus\").\n\nTetřevovití se vyznačují svým pohlavním dimorfizmem, kohouti mají nápadná pouška - růže na hlavě ( tedy obočí ), která jsou převážně u druhů červená, při toků a námluv kohouti používají svá ocasní pera, která se u každého druhů liší tvarem a velikostí a o samice svádějí boje. Slepice jsou nenápadně béžově hnědé s tmavou kresbou, aby splynuly s okolím před predátory. Kuřata mají také nenápadné zbarvení. Obzvlášť mistři z tetřevovitých v nenápadnosti jsou bělokuři, žijící v Alpách, Severní Americe, Britských ostrovech a v Asii. obě pohlaví mají na zimu sněhobílé peří, pouze bělokur tundrový skotský ( Lagopus lagopus scoticus ) žijící na Britských ostrovech nevyběluje po celý rok. Severoameričtí tetřívci ( Tympanuchus, Dendragapus a Centrocercus ) mají vzdušné vaky, díky nim vydávají hlasové projevy, evropský tetřev hlušec se ozývá klapavými zvuky ze zobáků, další druhy jako jsou jeřábci a bělokuři se ozývají v době toků zvuky ze svých hlasových orgánů. nejznámějším severoamerickým tetřevovitým hrabavým ptákem je tetřívek pelyňkový ( Centrocercus urophasianus ). Tetřev hlušec je největší z této čeledi a nejmenším je bělokur běloocasý.\n\nTetřevovití žijí na severní polokouli v Evropě, Asii a Severní Americe. Obývají lesy, alpské a horské oblasti, prérie, vřesoviště, tundry a tajgy. Bělokuři přežili dobu ledovou a usadili se v tundře a dalších horských oblastech. V Mendip Hills v Anglii byly nalezeny ostatky bělokurů tundrových, staré 500 000 let. V Severní Americe žije 8 druhů tetřevovitých ptáků, v Evropě žijí tetřev hlušec, tetřívek obecný, bělokur horský, bělokur tundrový, jeřábek lesní a tetřívek sibiřský. V Asii žijí tetřívek kavkazský, tetřev černozobý a jeřábek čínský.\n\nTetřevovití jsou všežraví ptáci, potrava se skládá z převážně rostlinné složky a hmyzů. Tetřev hlušec se živí převážně bobulemi.\nVětšina tetřevovitých jsou ohroženými druhy. V ČR je ohrožený tetřev hlušec a tetřívek obecný. V Severní Americe v roce 1932 vyhynul poddruh tetřívka prériového \"Tympanuchus cupido cupido\". V Severní Americe je ohrožen tetřívek prériový pro ničení severoamerických stepí a je ohrožený druh. Tetřev hlušec, přestože není loven pro maso pro velikonoční pochoutku, je ohrožen havrany a liškami, kteří požírají vejce.\n\n\"Tympanuchus cupido cupido\" v Severní Americe se po nadměrném lovu pro maso stal vyhubeným druhem. Tetřev hlušec se v Československu lovil jako velikonoční pochoutka. Ve Velké Británii je bělokur tundrový, podle kalendáře se bělokuři tundroví loví od 12. srpna do 10. prosince, 12. srpen je známá jako slavná dvanáctka.\n\nDo čeledi tetřevovitých řadíme tetřevi, tetřívky, jeřábky a bělokury. Je celkem 8 rodů, jeden z nich je Palaealectoris vyhynulý rod a druh. Rod Tetrastes se vztahuje k rodu Bonasa ( jeřábkům ).\n\nBělokur horský je jediným horským tetřevovitým ptákem v Evropě.\n\nTetřevec je kříženec tetřívka obecného a tetřeva hlušce.\n\nPo tetřevu hlušci jsou mu pojmenovány Tetřeví skály, Tetřeví tok, Tetřeví stěny a Tetřeví sedlo.\n\n"}
{"id": "1315342", "url": "https://cs.wikipedia.org/wiki?curid=1315342", "title": "Hynie", "text": "Hynie\n\nPříjmení Hynie [\"hynyje\"] může označovat tyto osobnosti:\n\n"}
{"id": "1315348", "url": "https://cs.wikipedia.org/wiki?curid=1315348", "title": "Hoàng Xuân Vinh", "text": "Hoàng Xuân Vinh\n\nHoàng Xuân Vinh (* 6. října 1974 Hanoj) je vietnamský reprezentant ve sportovní střelbě a plukovník Vietnamské lidové armády. Získal bronzovou medaili na Asijských hrách 2006 a 2014, v roce 2012 byl mistrem Asie a na Světovém poháru vyhrál soutěž ve vzduchové pistoli v letech 2013 a 2014. Startoval na olympijských hrách 2012 v Londýně, kde skončil čtvrtý v disciplíně 50 m pistole a devátý v 10 m vzduchová pistole. Na olympiádě 2016 získal v prvním dnu soutěží historicky první olympijskou zlatou medaili pro Vietnam, když vyhrál 10 m vzduchovou pistoli v olympijském rekordu, na 50 m pistoli skončil na druhém místě. \n\n"}
{"id": "1315354", "url": "https://cs.wikipedia.org/wiki?curid=1315354", "title": "Yalë", "text": "Yalë\n\nYalë (též Nagatman) je izolovaný jazyk, kterým se mluví na Papua-Nové Guiney, ve střední části provincii Sandaun, blízko hranic s Indonésií. Jazykem mluví asi 600 lidí, ale lidí, co neumí žádný jiný jazyk je 30 (tedy 5 %). Většina mladších mluvčích totiž ovládá Tok Pisin. Yalë používá slovosled podmět-předmět-sloveso (SOV).\n"}
{"id": "1315360", "url": "https://cs.wikipedia.org/wiki?curid=1315360", "title": "Rámanudža", "text": "Rámanudža\n\nRámanudža, též  Rámánudžáčárja (1017–1137) byl indický hinduistický teolog a filozof. Byl prvním indickým filozofem, který vytvořil systematickou teistickou interpretaci Véd. Založil jeden ze směrů védánty, tzv. višišta-advaita. Jeho učení se také nazývá \"podmíněný monismus\". Jeho jádrem je představa, že \"bůh stvořil vesmír ze sebe sama, ale není s ním totožný\". Dále tvrdil, že individuální duše ovládá materiální tělo, ale bůh vládne nad tělem i duší. Poměr boha a světa je analogický poměru duše a těla. Ovlivnil zejména sektu lingájatů.\n\n"}
{"id": "1315363", "url": "https://cs.wikipedia.org/wiki?curid=1315363", "title": "Obština Petrič", "text": "Obština Petrič\n\nObština Petrič ( \"Община Петрич\") je bulharská jednotka územní samosprávy v Blagoevgradské oblasti. Leží v jihozápadním cípu Bulharska u hranic se Severní Makedonií a Řeckem, na svazích pohoří Ogražden a Belasica a v údolí Strumici mezi nimi. Správním střediskem je město Petrič, kromě něj obština zahrnuje 53 vesnice. Žije zde přes 51 tisíc stálých obyvatel.\n\nV obštině žije 51 742 stálých obyvatel a včetně přechodně hlášených obyvatel 66 681. Podle sčítání 1. února 2011 bylo národnostní složení následující:\n\n"}
{"id": "1315366", "url": "https://cs.wikipedia.org/wiki?curid=1315366", "title": "Tour de France 2017 – 5. etapa", "text": "Tour de France 2017 – 5. etapa\n\nPátá etapa Tour de France 2017 se jela ve středu 5. července z Vittelu na La planche des Belles Filles. Měřila 160,5 km. V etapě byla 1 horská prémie 3. kategorie a cíl byl na horské prémii 1. kategorii na La planche des Belles Filles. V závěru kopce se soupeřům utrhl Fabio Aru a zvítězil. V horském dojezdu ztratil Geraint Thomas a přišel o žlutý trikot. Do toho se navlékl jeho krajan a týmový kolega Chris Froome.\n\nEtapa odstartovala vv městě Vittel v departementu Vosges v regionu Grand Est. Vedla převážně jihovýchodním směrem přes departement Haute-Saône v regionu Burgundsko-Franche-Comté až do cíle na La planche des Belles Filles v pohoří Vogézy.\n\nVosges: Vittel – Valleroy-le-Sec – Relanges – Darney – Attigny – Claudon \n\nHaute-Saône: Passavant-la-Rochère – Demangevelle – Vauvillers – Mailleroncourt-Saint-Pancras – Cuve – Bouligney – Saint-Loup-sur-Semouse – Hautevelle – Ormoiche – Breuches – Luxeuil-les-Bains – Saint-Valbert – Fougerolles – Raddon-et-Chapendu – Amage – Sainte-Marie-en-Chanois – Faucogney-et-la-Mer – Esmoulières – Beulotte-Saint-Laurent – Haut-du-Them-Château-Lambert – Servance – Ternuay-Melay-et-Saint-Hilaire – Belonchamp – Fresse – Plancher-Bas – Plancher-les-Mines\n\n102,5. km – Faucogney\n\n107,5. km – Côte d'Esmoulières (3)\n160,5. km – La planche des belles filles (1)\n\n"}
{"id": "1315370", "url": "https://cs.wikipedia.org/wiki?curid=1315370", "title": "Nižné Furkotské pleso", "text": "Nižné Furkotské pleso\n\nNižné Furkotské pleso je jezero na západní straně dolní části Furkotské doliny ve Vysokých Tatrách na Slovensku. Má rozlohu 0,1645 ha a je 60 m dlouhé a 52 m široké. Dosahuje maximální hloubky 0,5 m a objemu 682 m³. Leží v nadmořské výšce 1633 m.\n\nLeží 1 km jihovýchodně od Sedielkové kopy 100 m východně od hřebene vybíhajícího z jejího vrcholu na jihovýchod. Okolo plesa roste kosodřevina, která postupně vodní plochu zarůstá. Ve vzdálenosti 300 m severně se nachází Vyšné Furkotské pleso.\n\nPleso nemá povrchový přítok ani odtok. Náleží k povodí Furkotského potoku jež je přítokem Bílého Váhu. Rozměry jezera v průběhu času zachycuje tabulka:\nPleso není veřejnosti přístupné.\n\n\n"}
{"id": "1315371", "url": "https://cs.wikipedia.org/wiki?curid=1315371", "title": "Libenského kolonáda", "text": "Libenského kolonáda\n\nLibenského kolonáda je kryté sloupořadí v Poděbradech postavené v roce 1936 podle projektu architekta Vojtěcha Kerharta v konstruktivistickém stylu. Kolonáda nese podobu sloupové haly zastřešené plochou střechou, na kterou navazuje kruhový sloupový pavilon zastřešený bání se skleněnými průhledy. V kruhovém pavilonu se nachází pramen minerální vody zvaný Boček. Název pramene je odvozen od Bočka z Kunštátu a Poděbrad, zakladatele poděbradské větve rodu pánů z Kunštátu. Kolonáda je pojmenována podle zakladatele české kardiologie, vyšetřovacích a léčebných ústavů v Poděbradech, Prof. Dr. Václava Libenského.\n\n\n\n"}
{"id": "1315372", "url": "https://cs.wikipedia.org/wiki?curid=1315372", "title": "Gymnázium U Libeňského zámku", "text": "Gymnázium U Libeňského zámku\n\nGymnázium U Libeňského zámku je střední škola v Praze 8, která se nachází v centru Libně, dobře dostupná městskou hromadnou dopravou. Je obklopena parkem, sportovišti, sokolovnou a historickými budovami libeňského zámku. Je fakultní školou Pedagogické a Přírodovědecké fakulty Univerzity Karlovy v Praze.\n\nReálka byla v Libni založena roku 1907 a o dva roky později z ní vzniklo Reálné gymnázium. Do nové budovy v ulici U Libeňského zámku, postavené podle projektu Karla Pecánka ve slohu geometrické secese, se škola přestěhovala roku 1914.\n\nV období 2. světové války se někteří členové profesorského sboru aktivně zúčastnili odboje a několik z nich v něm zemřelo. Studenti se zapojili do odboje zejména v letech 1941-1943 prostřednictvím organizace \"„Svaz československé mládeže“\", založené roku 1939. Tento svaz gestapo roku 1944 rozbilo. V tom roce měla ve škole svoji buňku i levicová odbojová organizace \"„Předvoj“\". 5. května 1945 budova školy sloužila jako povstalecké velitelství pro Prahu VIII pod krycím jménem \"„Josef“\", kterému velel podplukovník František Prajer. Ve škole byli umisťováni zajatí němečtí vojáci a internovaní civilisté. 7. května německé jednotky budovu školy dobyly a zajatce odvedly.\n\nVe všeobecně zaměřeném gymnáziu je možné se od 3. ročníku specializovat v rámci volitelných předmětů na informatiku a matematiku, přírodovědné předměty, společenskovědní předměty a na jazyky. Škola se zapojuje do různých národních i mezinárodních projektů. Kromě učeben a studoven má i svůj pěvecký sbor a divadelní kroužek. \n\n\n<mapframe latitude=\"50.0644\" longitude=\"14.4555\" zoom=\"10\" width=\"330\" height=\"250\" align=\"right\">\n</mapframe>\n\n\n"}
{"id": "1315373", "url": "https://cs.wikipedia.org/wiki?curid=1315373", "title": "Karel Holomek", "text": "Karel Holomek\n\nKarel Holomek (* 6. března 1937 Brno) je moravský romský aktivista a politik, předseda Společenství Romů na Moravě a čestný předseda Společnosti odborníků a přátel Muzea romské kultury. V letech 1990–1992 byl poslancem České národní rady za OF (Romská občanská iniciativa).\n\nVe stopách svého otce Tomáše Holomka, což byl první vysokoškolsky vzdělaný Rom v Československu, vystudoval strojní inženýrství na Vojenské akademii v Brně a několik let tam pracoval jako asistent. Po prověrkách po okupaci Československa vojsky Varšavského paktu 1968 musel pro své politické postoje Vojenskou akademii opustit. Živil se v různých povoláních, zejména ve stavebnictví jako řidič těžkých strojů a podobně. Karel Holomek žije v Brně, je ženatý a má dvě dcery.\n\nV letech 1990–1992 byl poslancem České národní rady za Občanské fórum a po jeho rozdělení za Občanské hnutí. Po roce 1992 založil stavební firmu, kde zaměstnával převážně Romy, kteří nemohli najít práci. Je předsedou Společenství Romů na Moravě a čestným předsedou Společnosti odborníků a přátel Muzea romské kultury. Byl také ředitelem Mezinárodního romského centra při Helsinském občanském shromáždění, členem Vládní rady pro lidská práva a šéfredaktorem romského časopisu \"Romano hangos\".\n\nOd roku 2002 je nositelem medaile Za zásluhy III. stupně.\n\nPod literárním pseudonymem Karel Oswald vydal v roce 2010 knihu \"Dávné vzpomínky – Marnost nad marnost, ale jak krásná\", popisující historii rodiny Holomkových. \n\n"}
{"id": "1315384", "url": "https://cs.wikipedia.org/wiki?curid=1315384", "title": "Kostel Rozeslání svatých apoštolů (Písařov)", "text": "Kostel Rozeslání svatých apoštolů (Písařov)\n\nBarokní římskokatolický kostel Rozeslání svatých apoštolů v Písařově byl postaven v r. 1785 a nahradil starý dřevěný kostelík. Kostel je spoluzasvěcen svaté Barboře.\n\nPísařov měl kostel již ve 14. století a zdejší fara byla připojena k nově zřízenému biskupství v Litomyšli. Kolem roku 1446 byla vrácena olomoucké diecézi. Dřevěný kostelík zasvěcený Rozeslání svatých apoštolů stál v místě nynějšího hřbitova. Tato dedikace se připomíná v děkanské šumperské matrice již v r. 1672. Jelikož značně chátral, byl roku 1682 na stejném místě vystavěn nový, rovněž dřevěný, ale se zvonicí. V roce 1785 byla zahájena výstavba nového zděného kostela za podpory knížete Lichtenštejna. Původní dřevěný kostelík byl již velmi sešlý, s nedostačujícím vybavením, hrozilo jeho zřícení a proto bylo zakázáno konat zde bohoslužby. Nový kostel byl vysvěcen v r. 1793. Zasvěcen byl opět památce Rozeslání apoštolů. Kostel byl pokryt šindelem, měl pěknou kupolovitou věž a patřil k nejpěknějším kostelům v okolí. Za hlavním oltářem bylo ponecháno místo pro obraz sv. Barbory, k jejíž poctě byl kostel spoluzasvěcen.\n\nV roce 1838 byla pro špatný stav snesena báň z věže kostela a nahrazena z úsporných důvodů dnešní jehlanovou střechou. Ještě kolem roku 1860 byl v kostele mimo hlavního oltáře ještě jeden. V dalším období byly po stranách chrámové lodi zřízeny další oltáře, dva na každé straně. Boční oltáře i lavice po obou stranách před oltářem byly odstraněny v roce 1974. V roce 1996 byla zahájena generální oprava střechy. Od roku 2013 postupně probíhají v kostele další opravy (varhany, hlavní oltář, fasáda).\n\nKostel je jednoduchá jednolodní stavba obdélníkového půdorysu zakončená mírně zaobleným kněžištěm s přistavěnou nízkou čtvercovou sakristií. Osvětlení lodi je zajištěno vysokými okny. Nad průčelím je postavena hranolová věž s jehlanovou střechou a zvonicí. Ve věži je zavěšen starý renesanční zvon z roku 1550, ostatní původní zvony z r. 1817 byly zabaveny za 1. světové války. Po válce byly navráceny, ale v roce 1942 byly opět zrekvírovány a již se nevrátily. Teprve v r. 1976 byl pořízen druhý zvon. Hlavní vchod do kostela tvoří nízká předsíň. U vchodu stojí po straně kamenný kříž.\n\nInteriér je klenutý, 18 sáhů dlouhý, 7 sáhů široký (32m x 12,5m ). Nad hlavním oltářem je zavěšen obraz svaté Barbory, který byl r. 1799 darován Písařovu ze zrušeného kláštera v Šumperku a je památkově chráněný. Vlastní titulární obraz Rozeslání apoštolů, který je umístěn přímo na oltáři, byl pořízen až ve 20. století (kolem r. 1905). Hlavní oltář z 1. poloviny 19. století byl kompletně restaurován v roce 2013 z prostředků získaných veřejnou sbírkou.\n\nSoučasné varhany v kostele vyrobila firma J. Kloss z Krnova a do kostela byly osazeny v roce 1946. Generální oprava byla provedena v roce 2014. Původní barokní varhany od Karla Welzla z Králík byly v kostele od roku 1798 a sloužily v kostele téměř 150 let. \n\n\n"}
{"id": "1315386", "url": "https://cs.wikipedia.org/wiki?curid=1315386", "title": "II. třída okresu Česká Lípa", "text": "II. třída okresu Česká Lípa\n\n"}
{"id": "1315387", "url": "https://cs.wikipedia.org/wiki?curid=1315387", "title": "II. třída okresu Jablonec nad Nisou", "text": "II. třída okresu Jablonec nad Nisou\n\n"}
{"id": "1315389", "url": "https://cs.wikipedia.org/wiki?curid=1315389", "title": "Tour de France 2017 – 6. etapa", "text": "Tour de France 2017 – 6. etapa\n\nŠestá etapa Tour de France 2017 se jela ve čtvrtek 6. července z Vesoulu do Troyes. Měřila 216 km. V etapě byly 2 horské prémie 4. kategorie. Ve spurtu zvítězil Marcel Kittel.\n\n69. km – Côte de Langres (4)\n135. km – Colombey-les-deux-Églises\n\n154. km – Côte de la colline Sainte-Germaine (4)\n\n"}
{"id": "1315390", "url": "https://cs.wikipedia.org/wiki?curid=1315390", "title": "II. třída okresu Liberec", "text": "II. třída okresu Liberec\n\n"}
{"id": "1315395", "url": "https://cs.wikipedia.org/wiki?curid=1315395", "title": "Aepyornithomimus", "text": "Aepyornithomimus\n\nAepyornithomimus („napodobitel rodu \"Aepyornis\"“), žil asi před 89 až 83 miliony let (pozdní křída) na území dnešního Mongolska (souvrství Djadochta). Byl to zřejmě všežravý ornitomimidní („pštrosí“) dinosaurus střední velikosti, vzdáleně příbuzný později žijícím severoamerickým rodům \"Ornithomimus\" a \"Struthiomimus\". Jde o dosud jediný známý druh ornitomimida, popsaný ze zmíněného souvrství. Fosilie kostí levé dolní končetiny byly objeveny v roce 1994 v průběhu Japonsko-mongolské paleontologické expedice do Gobi. Jediný známý druh \"A. tugrikinensis\" byl popsán mezinárodním vědeckým týmem v roce 2017.\n\n"}
{"id": "1315397", "url": "https://cs.wikipedia.org/wiki?curid=1315397", "title": "Kiluvõileib", "text": "Kiluvõileib\n\nKiluvõileib (v překladu z estonštiny \"sleďový sendvič\") je tradiční estonské občerstvení, které vzniklo ve 20.století.\n\nJedná se o sendvič, na výrobu se nejčastěji používá černý chléb. Ten se namaže máslem (nebo bílky), na něj se položí filet ze šprotů a obloží se např. plátky vařených vajec, rajčaty, kapary, majonézou a podobně.\n"}
{"id": "1315398", "url": "https://cs.wikipedia.org/wiki?curid=1315398", "title": "II. třída okresu Semily", "text": "II. třída okresu Semily\n\n"}
{"id": "1315399", "url": "https://cs.wikipedia.org/wiki?curid=1315399", "title": "Enheduanna", "text": "Enheduanna\n\nEnheduanna (též En-hedu-anna nebo Encheduanna, akkadsky \"En-he-du-an-na\"; 23. století př. n. l.) byla sumerská velekněžka ve městě Ur a skladatelka náboženské poezie. Je nejstarším dnes jmenovitě známým literárním autorem lidské historie. Byla také první ženou, jež nosila sumerský čestný titul En- s významem Pán/Kněz. \n\nEnheduanna byla dcerou krále Sargona Akkadského a snad královny Tašlultum, jeho manželky. Otec ji jmenoval urskou velekněžkou boha Nannara (Sina) a bohyně Inanny (Aštary), aby upevnil svou moc na jihu říše, jehož centrem bylo město Ur. V době vlády Rimuše, Sargonova nástupce, byla Enheduanna na čas zbavena velekněžského úřadu, ale pak opět dosazena.\n\nZ Enheduannina díla se dochovaly čtyři osobní modlitby k Inanně, z nichž jsou známy i některé detaily autorčina života, a dále sbírka zvaná \"Sumerské chrámové hymny\", obsahující 42 hymnů věnovaných různým chrámům. \n\nExistenci Enheduanny objevil britský archeolog Leonard Woolley, který roku 1927 v rozvalinách Uru vykopal vápencový disk s jejím portrétem. Vědecké veřejnosti ji zpřístupnil Adam Falkenstein, jenž roku 1958 uveřejnil první odborný článek věnovaný Enheduanně. Širší poznání významu této důležité osobnosti dějin literatury pak přinesly až básnické překlady jejího díla od 80. let 20. století.\n\n"}
{"id": "1315407", "url": "https://cs.wikipedia.org/wiki?curid=1315407", "title": "Berlínská církevní provincie", "text": "Berlínská církevní provincie\n\nBerlínská církevní provincie je církevní provincie římskokatolické církve v Německu. Byla založena roku 1994 a zahrnuje berlínskou arcidiecézi spolu s drážďansko-míšeňskou a zhořeleckou diecézí. Od roku 2015 je jejím metropolitou Heiner Koch.\n\nCírkevní provincie zaujímá velkou část východní části Německa. Zahrnuje hlavní město Berlín, Přední Pomořansko, většinu Saska a Braniborska a také malé části Saska-Anhaltska a Durynska. Největší část provincie tvoří arcidiecéze berlínská, rozkládající se mezi Dolní Lužicí a Baltským mořem. Plocha církevní provincie činí 57 867 km².\n\nProtestantští králové Pruska ve svém hlavním městě žádné katolické biskupy nestrpěli. Samostatná berlínská diecéze tak mohla vzniknout až po pádu monarchie během Výmarské republiky. Samostatná církevní provincie vznikla 27. června 1994, kdy papež Jan Pavel II. povýšil apoštolskou konstitucí \"Certiori christifidelium\" berlínskou diecézi na arcidiecézi a podřídil jí drážďansko-míšeňskou a zhořeleckou diecézi.\n\nK Berlínské církevní provincii patří:\n\n\n"}
{"id": "1315408", "url": "https://cs.wikipedia.org/wiki?curid=1315408", "title": "II. třída okresu Hradec Králové", "text": "II. třída okresu Hradec Králové\n\nII. třída okresu Hradec Králové (Okresní přebor II. třídy) patří společně s ostatními druhými třídami mezi osmé nejvyšší fotbalové soutěže v Česku. Je řízena Okresním fotbalovým svazem Hradec Králové. Hraje se každý rok od léta do jara se zimní přestávkou. Účastní se ji 14 týmů z okresu Hradec Králové, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do I.B třídy Královéhradeckého kraje - skupiny B. Celkový počet sestupujících je ovlivněn počtem sestupujích z I.B třídy Královéhradeckého kraje - skupiny B. Vždy sestupují minimálně dva poslední týmy do III. třídy okresu Hradec Králové. Do II. třídy vždy postupuje vítězný a druhý tým z III. třídy.\n\nOkresní přebor Hradec Králové\n"}
{"id": "1315409", "url": "https://cs.wikipedia.org/wiki?curid=1315409", "title": "BCC IV", "text": "BCC IV\n\nBCC IV je čtvrté studiové album americké hudební skupiny Black Country Communion. Vydáno bylo v září roku 2017. Obsahuje celkem deset písní, které kapela nahrála mezi lednem a únorem roku 2017. Album produkoval Kevin Shirley, který tuto funkci vykonával i na předchozích třech albech této skupiny. Jde o první album kapely od roku 2012, kdy vyšlo \"Afterglow\". První píseň z alba nazvaná „Collide“ vyšla 2. srpna 2017.\n\n\n"}
{"id": "1315413", "url": "https://cs.wikipedia.org/wiki?curid=1315413", "title": "II. třída okresu Trutnov", "text": "II. třída okresu Trutnov\n\nII. třída okresu Trutnov (Okresní přebor II. třídy) patří společně s ostatními druhými třídami mezi osmé nejvyšší fotbalové soutěže v Česku. Je řízena Okresním fotbalovým svazem Trutnov. Hraje se každý rok od léta do jara se zimní přestávkou. Účastní se ji 14 týmů z okresu Trutnov, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do I.B třídy Královéhradeckého kraje - skupiny B. Celkový počet sestupujících je ovlivněn počtem sestupujích z I.B třídy Královéhradeckého kraje - skupiny B. Vždy sestupují minimálně dva poslední týmy do III. třídy okresu Trutnov. Do II. třídy vždy postupuje vítězný a druhý tým z III. třídy.\n\nOkresní přebor Trutnov\n"}
{"id": "1315415", "url": "https://cs.wikipedia.org/wiki?curid=1315415", "title": "Bohumil Dobrovolný", "text": "Bohumil Dobrovolný\n\nBohumil Dobrovolný (17. srpna 1906, Havlíčkova Borová – 1990) byl český konstruktér, pedagog, spisovatel a překladatel, autor mnoha strojírenských, elektrotechnických i jazykových příruček.\n\nBohumil Dobrovolný vystudoval strojírenství na ČVUT v Praze, pracoval jako technik v několika evropských zemích, odkud si přivezl znalost jazyků, a působil jako učitel na střední průmyslové škole v Praze, nakonec jako redaktor v nakladatelstvích Hokr a Práce. Psal i romány, knihy pro děti a překládal z angličtiny.\n\nJeho vlastní práce jsou praktické technické příručky, příručky pro konstruktéry a zlepšovatele, přehledy matematiky, fyziky a národního hospodářství, učebnice a cvičebnice jazyků i příručky jednání s lidmi a podobně. \"Umění vynalézat a technicky myslit\" s podtitulem \"Zajímavé uvedení do světa techniky, spojené se školou zlepšovacích námětů\" byl velmi dobrý úvod do studia techniky i technické a konstruktérské práce vůbec. Pro svoji stručnost a srozumitelnost byly jeho knihy velmi oblíbené a vycházely v mnoha vydáních.\n\n"}
{"id": "1315416", "url": "https://cs.wikipedia.org/wiki?curid=1315416", "title": "II. třída okresu Náchod", "text": "II. třída okresu Náchod\n\nII. třída okresu Náchod (Okresní přebor II. třídy) patří společně s ostatními druhými třídami mezi osmé nejvyšší fotbalové soutěže v Česku. Je řízena Okresním fotbalovým svazem Náchod. Hraje se každý rok od léta do jara se zimní přestávkou. Účastní se ji 14 týmů z okresu Náchod, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do I.B třídy Královéhradeckého kraje - skupiny B. Celkový počet sestupujících je ovlivněn počtem sestupujích z I.B třídy Královéhradeckého kraje - skupiny B. Vždy sestupují minimálně dva poslední týmy do III. třídy okresu Náchod. Do II. třídy vždy postupuje vítězný a druhý tým z III. třídy.\n\nOkresní přebor Náchod\n"}
{"id": "1315419", "url": "https://cs.wikipedia.org/wiki?curid=1315419", "title": "Queens of the Stone Age (album)", "text": "Queens of the Stone Age (album)\n\nQueens of the Stone Age je první studiové album americké hudební skupiny Queens of the Stone Age. Vydáno bylo v září roku 1998 společností Loosegroove Records a jeho producentem byl spolu s frontmanem skupiny Joshem Hommem také Joe Barresi. Homme pro album nahrál většinu nástrojů, na bicí hrál Alfredo Hernández, jeho spoluhráč ze skupiny Kyuss. Na některých písních se podíleli i další hudebníci.\n\n\n"}
{"id": "1315423", "url": "https://cs.wikipedia.org/wiki?curid=1315423", "title": "Silnice II/273", "text": "Silnice II/273\n\nSilnice II/273 je silnice II. třídy, která vede z Mělníka do Obory. Je dlouhá 33,7 km. Prochází dvěma kraji a třemi okresy.\n\n\n\n\n"}
{"id": "1315424", "url": "https://cs.wikipedia.org/wiki?curid=1315424", "title": "Seznam českých vítězů světových pohárů", "text": "Seznam českých vítězů světových pohárů\n\nSeznam českých vítězů světových pohárů – vítězů v celkovém hodnocení světových pohárů, kteří reprezentovali Česko od roku 1993.\n\n"}
{"id": "1315425", "url": "https://cs.wikipedia.org/wiki?curid=1315425", "title": "IV. třída okresu Benešov", "text": "IV. třída okresu Benešov\n\nIV. třída okresu Benešov patří společně s ostatními čtvrtými třídami mezi desáté nejvyšší fotbalové soutěže v Česku. Je řízena Okresním fotbalovým svazem Benešov. Hraje se každý rok od léta do jara se zimní přestávkou. Hraje se ve 3 skupinách (označených A, B a C), skupina A má v současnosti 11, skupina B 10 a Skupina C 11 účastníků (celkem tedy 32 týmů) z okresu Benešov, každý s každým hraje jednou na domácím hřišti a jednou na hřišti soupeře. Vítěz každé ze skupin postupuje do III. třídy okresu Benešov.\n\n"}
{"id": "1315430", "url": "https://cs.wikipedia.org/wiki?curid=1315430", "title": "Silnice II/272", "text": "Silnice II/272\n\nSilnice II/272 je silnice II. třídy, která vede z Českého Brodu do Bělé pod Bezdězem. Je dlouhá 54,4 km. Prochází jedním krajem a třemi okresy.\n\n\n\n\n\n"}
{"id": "1315432", "url": "https://cs.wikipedia.org/wiki?curid=1315432", "title": "Ježek jihoafrický", "text": "Ježek jihoafrický\n\nJežek jihoafrický (\"Atelerix frontalis\") je druh hmyzožravce náležícího do čeledi ježkovití (Erinaceidae) a rodu \"Atelerix\", historicky však patřil do rodu \"Erinaceus\". Druh, který se rozrůznil na dva poddruhy (nejisté), popsal Andrew Smith v roce 1831.\nJežek jihoafrický je zvířetem afrotropické (etiopské) oblasti, obývá jižní části Afriky. Osídlil Angolu, Botswanu, Namibii, Jihoafrickou republiku a Zimbabwe, možná se vyskytuje i ve státě Lesotho. V tomto areálu rozšíření vytvořil dvě populace, z toho jedna obývá oblast mezi Angolou (jihozápad) a Namibií (sever), druhá populace osídlila oblasti od Zimbabwe (západ) přes Botswanu (východ) a dostala se až do Kapska.\n\nCo se týče biotopu, tak ježek jihoafrický se přizpůsobí mnoha různým prostředím, obývají například savany nebo skalnaté oblasti, vyskytují se také na zahradách, avšak například pouštím se tento druh vyhýbá. V oblasti, kde se vyskytuje, činí ročně úhrn srážek asi 300 až 800 mm. Další podmínkou pro existenci ježků v oblasti jsou suchá místa, kde se mohou ukrýt.\n\nJežek jihoafrický je středně velký ježek s dvoucentimetrovým ocasem a malýma ušima, které mají zaoblený tvar. Dosahuje velikosti 15 až 20 cm a hmotnost se pohybuje mezi 150 až 555 g. U druhu se nevyvinul výrazný pohlavní dimorfismus, samec i samice jsou si tedy podobní. Na těle ježkům vyrůstají bodliny malé velikosti, jejichž zbarvení je bílotmavé. Na břiše, mající odstín od bílé po plně tmavou, trny ježkům nerostou. Při obraně se ježek stočí do klubíčka, čímž tuto svou slabinu skryje, a pomocí bodlin se potom dokáže ubránit i před lvem (například pozorování v NP Hwange). Zbarvení končetin se pohybuje mezi šedohnědou až tmavohnědou, obličej má potom barvu tmavou. Na čele mají ježci jihoafričtí pruh bílého zbarvení, jedná se o typický znak pro tento druh. Může se však podobat ježkovi bělobřichému (\"Atelerix albiventris\").\n\nJežek jihoafrický dokáže vyvinout rychlost mezi 6 až 7 km/h.\n\nJežek jihoafrický je noční druh, přes den se obvykle ukrývá, avšak někdy může být aktivní i v tuto dobu. Aktivní je hlavně za svítání a soumraku. Většinou žije samotářsky (pokud se ježci setkají, reagují zvuky připomínajícími šňupání nebo vrčení a střet může skončit i bitkou), například při shánění potravy však mohou tvořit páry. Chladné období (červen až srpen) ježci tráví se stavu strnulosti a během toho využívají své tukové zásoby. Pokles jejich hmotnosti pak může činit až 19 %. Tento druh náleží mezi všežravce. Živí se například termity či hlemýždi, konzumovat může ale také jiné druhy savců, vejce nebo i houby. Potravu vyhledává po čichu.\n\nU ježka jihoafrického se vyvinul monogamní způsob života, rozmnožování probíhá v teplých měsících a během roku se může několikrát opakovat. Samec se samici dvoří i několik dní, ta jej i několikrát odmítne. Před samotnou kopulací dojde u samice ke složení bodlin, zároveň také natahuje zadní nohy, aby odhalila své genitálie. Díky tomuto manévru se samec při páření neporaní. Za zhruba 5 až 6 týdnů samička (samci se o mláďata nestarají) porodí průměrně čtyři mláďata vážící 10 g. Jako hnízdo jí slouží například sutiny, ale přivést mláďata na svět může třeba i v termitištích. Již během první až třetí hodiny života se mláďatům začnou vytvářet bodliny. K otevření očí dojde za deset dnů. Do jednoho měsíce již vypadají jako dospělci a za 61 až 68 dní jsou schopni rozmnožovat se. Věk dožití činí ve volné přírodě okolo tří let, v zajetí je vyšší.\n\nPredátorem je například výr bělavý (\"Bubo lacteus\").\nVzhledem ke stabilní populaci čítající pravděpodobně velké množství jedinců, velkého areálu rozšíření zahrnujícího i chráněné oblasti a schopnosti přizpůsobit se různým habitatům je podle Mezinárodního svazu ochrany přírody ježek jihoafrický malá dotčeným druhem. Velké hrozby, které by tohoto ježka ohrožovaly, nejsou známy.\n\n"}
{"id": "1315436", "url": "https://cs.wikipedia.org/wiki?curid=1315436", "title": "Kastleho–Meyerův test", "text": "Kastleho–Meyerův test\n\nKastleho–Meyerův test je biochemický test, který detekuje ve vzorku protein hemoglobin, obsažený v krvi obratlovců. Této metody se využívá ve forenzních vědách při dokazování a vyšetřování trestného jednání. Citlivost testu umožňuje indikovat hemoglobin i při zředění 1:10000 (až 1:10). Kastleho–Meyerův test však nemůže prokázat, zda se jedná o krev lidskou, či krev pocházející ze zvířete. Pro určení druhu, ze kterého pochází krev, se používá Ouchterlonyho test.\n\nTest byl poprvé popsán roku 1901 a byl pojmenován po americkém chemikovi Josephu Hoeingovi Kastlem, jehož první verze nebyla dopracovaná. Dokončil ji až roku 1903 německý fyzik a chemik Erich Meyer.\n\nVzorek krve je odebrán pomocí tamponu, poté je přidána kapka fenolftaleinu po pár sekundách kapka peroxidu vodíku, nastane peroxidázy, která katalyzuje oxidaci fenolftaleinu. Pokud byl hemoglobin přítomen, poslouží jako katalyzátor a původně bezbarvý fenolftalein se poměrně rychle zbarví na lehce růžovou barvu. Když ke zbarvení nedojde rychle, tak přibližně po 30 sekundách dojde k oxidaci fenolftaleinu přirozeně i bez katalyzátoru.\n\nPro pozdější otestování odebraného vzorku je možné ho zakápnout ethanolem. Zabrání se tak rozpadu přítomných buněk.\n\nTento test nijak nepoškozuje vzorek a je možné ho provést vícekrát aniž by muselo dojít k dalšímu odběru\n\nK testu se používá fenolftalein, který byl redukován o dva elektrony a je předem rozpuštěn v alkalickém roztoku. Obvykle se získá vařením fenolftaleinu v alkalickém roztoku s práškovým zinkem, po redukci se intenzivní růžová změní na lehce nažloutlou. Za pomoci dvou elektronů z redukovaného fenolftaleinu se přidaný peroxid vodíku přemění na vodu,\n\nHOOH + 2 e + 2 H → 2 HO tuto reakci může katalyzovat hemoglobin, ale bohužel také další oxidační činidla zejména měďnaté a nikelnaté soli, proto je nutné po přidání fenolftaleinu pár sekund počkat až poté přidat peroxid vodíku, aby bylo zajištěno, že následná změna barvy v případě pozitivního výsledku bude způsobena přítomností hemoglobinu.\n"}
{"id": "1315437", "url": "https://cs.wikipedia.org/wiki?curid=1315437", "title": "Maggie May", "text": "Maggie May\n\nMaggie May nebo také \"Maggie Mae\" je anglická lidová píseň, která vznikla v první polovině 19. století v přístavu Liverpool a byla oblíbenou pracovní písní u Royal Navy. Její text, který existuje ve více verzích zmiňujících různé liverpoolské lokality, vypráví o námořníkovi, který se vrací do rodného města s penězi ušetřenými za dlouhou službu v Africe a seznámí se s prostitutkou zvanou Maggie May (v dobovém slangu sloužilo jméno Maggie jako obecné označení ženy volných mravů), která ho okrade o všechen majetek. Za tento čin je pak odsouzena k deportaci do Austrálie.\n\nSkladba je uvedena v Roudově katalogu anglických lidových písní, vznikla podle ní také americká píseň „Darling Nelly Gray“. V padesátých letech byla součástí reprertoáru řady liverpoolských skifflových kapel, v nichž začínali pozdější členové The Beatles. Jako humornou vzpomínku na své kořeny zařadili na album \"Let It Be\" krátkou jam session verzi Maggie Mae. Trvá jen 39 sekund a je to po Her Majesty nejkratší nahrávka v historii Beatles. \n\nV roce 1964 napsal Lionel Bart na motivy písně muzikál úspěšně uváděný v londýnském Adelphi Theatre. Rod Stewart se nechal jménem Maggie May inspirovat při pojmenování své vlastní stejnojmenné skladby. \n\n"}
{"id": "1315442", "url": "https://cs.wikipedia.org/wiki?curid=1315442", "title": "Vlnovec (technika)", "text": "Vlnovec (technika)\n\nVlnovec je ve vakuové technice tenkostěnná kovová trubka, jejíž stěny jsou příčně zvlněné, takže se trubka může ohýbat, stlačovat i natahovat. Slouží jednak k pružnému spojení různých částí vakuových zařízení, jednak k přenosu pohybu do vakuového prostoru.\n\nVybábí se v různých průměrech, přibližně od 20 do 150 mm, nejčastěji z mosazi, tombaku nebo i nerezu. Na oba konce vlnovce se napájí nebo navaří příruby s vakuovým těsněním, které se spojí s oběma částmi zařízení. Když se prostor ve vlnovci vyčerpá, bude na něj zvenčí ve směru jeho osy působit mechanická síla 1 atmosféry na centimetr čtvereční jeho průřezu a konstrukce zařízení s tím musí počítat.\n\n"}
{"id": "1315443", "url": "https://cs.wikipedia.org/wiki?curid=1315443", "title": "Irbit", "text": "Irbit\n\nIrbit může být:\n"}
{"id": "1315444", "url": "https://cs.wikipedia.org/wiki?curid=1315444", "title": "Irbit (město)", "text": "Irbit (město)\n\nIrbit () je město ve Sverdlovské oblasti v Ruské federaci. Při sčítání lidu v roce 2010 měl přes osmatřicet tisíc obyvatel.\n\nIrbit leží při ústí Irbitu do Nicy (povodí Obu). Od Jekatěrinburgu, správního střediska oblasti, je vzdálen přibližně 200 kilometrů severovýchodně. Nejbližší jiné město v okolí je Turinsk přibližně 55 kilometrů severovýchodně.\n\nIrbit byl založen v roce 1631 pod jménem \"Irbejskaja sloboda\" (). V roce 1662 byl přejmenován na Irbit.\n\nV roce 1773 v době Pugačovova povstání se místní obyvatelé postavili na odpor Pugačovovým jednotkám, které se pokusily město obsadit. Jako odměnu za věrnost udělila o dva roky později carevna Kateřina II. Veliká Irbitu status města a věnovala mu peníze na stavbu veřejných budov (mimo jiné katedrály později zničené v třicátých letech dvacátého století).\n\nV 17., 18. a 19. století byl Irbit významným obchodním střediskem, časem jedním z největších na celé Sibiři. Tento trend ukončila výstavba Transsibiřské magistrály, která byla postavena jinudy a stala se hlavní sibiřskou obchodní tepnou.\n\nVe třicátých letech dvacátého století bylo ve město postaveno několik továren a přeměnu Irbitu na průmyslové město dokončila druhá světová válka, kdy bylo do Irbitu evakuováno několik továren z evropské části Sovětského svazu.\n\n\nMezinárodně nejznámější továrnou v Irbitu je Irbitský motocyklový závod ( – \"Irbitskij motocikletnyj zavod\") vyrábějící motocykly značky \"IMZ-Ural\".\n"}
{"id": "1315448", "url": "https://cs.wikipedia.org/wiki?curid=1315448", "title": "Saarloq", "text": "Saarloq\n\nSaarloq (zastarale \"Sârloq\") je osada v Grónsku v kraji Kujalleq. Nachází se na stejnojmenném malém ostrově, asi 27 km západně od Alluitsupu Paa a asi 20 km jižně od Qaqortoqu. V roce 2016 tu žilo 29 obyvatel, takže je to třetí nejmenší osada kraje Kujalleq a pátá nejmenší osada Grónska.\n\nPočet obyvatel Saarloqu se snížil o více než 67 % oproti počtu obyvatel z roku 1991 a o více než 55 % oproti roku 2000.\n"}
{"id": "1315450", "url": "https://cs.wikipedia.org/wiki?curid=1315450", "title": "Othrys", "text": "Othrys\n\nOthrys ( Όθρυς) je pohoří v Řecku, tvořící hranici mezi Fthiótidou a Thesálií a táhnoucí se k pobřeží Egejského moře. Měří 35 km ze západu na východ a 25 km z jihu na sever, nejvyšším vrcholem je Gerakovouni (1726 m n. m.). Pohoří je porostlé dubovými a jedlovými lesy a řídce osídlené, nejvýznamnějším sídlem je Anavra. V nadmořské výšce přes tisíc metrů dominují holé skály, hlavní rostlinou je hojník, z něhož se připravuje léčivý čaj. \n\nPohoří je vulkanického původu a tvořené převážně ofiolitovým komplexem, ve starověku se zde těžila měď. Významnou roli hrálo v řecké mytologii: bylo domovem Titánů, kteří byli ve válce zvané Titanomachie poraženi novou generací olympských bohů, která sídlila v severnějším pohoří Olymp.\n\n"}
{"id": "1315461", "url": "https://cs.wikipedia.org/wiki?curid=1315461", "title": "Chorý", "text": "Chorý\n\nChorý je české příjmení.\n\n"}
{"id": "1315469", "url": "https://cs.wikipedia.org/wiki?curid=1315469", "title": "Úřad Národní rozpočtové rady", "text": "Úřad Národní rozpočtové rady\n\nÚřad Národní rozpočtové rady je úřad v Česku, který má dle zákona zajišťovat úkoly spojené s odborným, organizačním, administrativním, personálním a technickým zabezpečením činnosti této rady.<ref name=\"23/2017\"></ref> Zavádění tohoto úřadu je spjato se zákonem č. 23/2017 Sb., o pravidlech rozpočtové odpovědnosti.\n\n"}
{"id": "1315473", "url": "https://cs.wikipedia.org/wiki?curid=1315473", "title": "Sirdskalns", "text": "Sirdskalns\n\nSirdskalns (doslovně přeloženo z lotyštiny: \"srdeční kopec\") je kopec ve Vidzemských vrších, druhá nejvyšší hora Lotyšska. Z vrcholku hory je vidět jezero Talejas. Podle legendy kopec dokáže vyřešit problémy lidí, proto jich sem mnoho chodilo, žádali radu od srdce.\n"}
