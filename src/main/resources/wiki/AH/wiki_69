{"id": "1315474", "url": "https://cs.wikipedia.org/wiki?curid=1315474", "title": "Aristeidés", "text": "Aristeidés\n\nAristeidés nebo latinizovaně Aristides (; asi 530 př. n. l. – asi 468 př. n. l.) byl starověký athénský státník a vojevůdce. Byl přezdívaný Spravedlivý a působil na počátku aténského klasického období. Je připomínán i jako velitel v perských válkách. Starověký historik Hérodotos ho nazval „nejlepším a nejčestnějším mužem v Aténách“ a s podobnou úctou o něm píše i Platón v sókratovských dialozích.\n\nAristeidés byl synem Lysimacha, členem středně bohaté rodiny. O jeho raném životě se pouze říká, že se stal žákem státníka Kleisthena a přívržencem aristokratické strany v athénské politice. Nejprve se proslavil jako \"strategos\" velením svému rodnému kmeni Antiochisů v bitvě u Marathonu, a tak není pochyb o tom, že v důsledku tohoto úspěchu pak byl zvolen jako \"archón epónymos\" pro následující rok (489-488). Prosazoval konzervativní politiku zachování Athén jako pozemní mocnosti a byl jedním z hlavních odpůrců námořní politiky navržené Themistoklem.\nKonflikt mezi dvěma vůdci skončil ostrakizováním Aristeida někdy mezi roky 485 a 482. Říká se, že při této příležitosti negramotný volič, který neznal Aristeida, přišel ke státníkovi a požádal ho, aby mu napsal jméno Aristeidés na jeho hlasovací střep, aby ho mohl ostrakizovat. Když byl dotázán, zda mu Aristeidés udělal něco špatného, odpověděl \"Ne, a já ho ani neznám, ale dráždí mě, když ho slyším všude nazývat 'Spravedlivý'.\" Aristeidés mu pak napsal své vlastní jméno na střep.\n\nV raných 80. letech Aristeidés využil dekret povolující exulantům návrat na pomoc při obraně Athén proti perské invazi a byl zvolen \"stratégem\" na rok 480-479. V bitvě u Salamis loajálně pomohl Themistoklovi a korunoval vítězství vyloděním athénské pěchoty na ostrově Psyttaleia a zničením tamní perské posádky.\n\nV 479 byl znovu zvolen \"stratégem\" a dostal zvláštní pravomoci jako velitel athénské armády v bitvě u Platají; prý také potlačil spiknutí některých oligarchických nespokojenců v armádě. Tak získal důvěru jónských spojenců, kteří se odvrátili od spartského admirála Pausania, dali mu vrchní velení a nechal mu naprostou volnost při stanovení příspěvků do nově vzniklé konfederace, Délské ligy. Jeho rozhodnutí bylo všeobecně přijato jako spravedlivé a pokračovalo jako základ zdanění po větší část trvání spolku.\n\nAristeidés nadále držel dominantní pozici v Athénách. Zřejmě zůstal v dobrém vztahu s Themistoklem, jemuž prý pomohl vyzrát na Sparťany ohledně přestavby athénských hradeb.\n\nPodle některých pramenů zemřel v Aténách, podle jiných během cesty po Černém moři. Datum jeho smrti udává Nepos jako 468; v každém případě se dožil ostrakismu Themistokla, jemuž on sám vždy prokazoval velkorysost, ale zemřel před vzestupem Perikla. Jeho majetek nejspíš vážně utrpěl perskou invazí, protože zjevně nezanechal dost peněz na úhradu nákladů svého pohřbu a je známo, že jeho potomci ještě ve 4. století dostávali státní podporu.\n\nHérodotos není jediný důvěryhodný pramen o Aristeidově životě. Aristeidés je také předmětem jednoho z Plútarchových \"Životopisů\", jejichž autor, i když psal až během římské říše, měl k dispozici řadu historických zdrojů, které se již nedochovaly, a byl svědomitý učenec, který vážil své informace velmi pečlivě. Aristeida chválí Sókratés v Platónových dialozích \"Gorgias\" a \"Meno\" jako výjimečný příklad dobrého vedení.\n\nJe třeba poznamenat, že v Platónově dialogu \"Theaetetus\" Sókratés zmiňuje Aristeida, vnuka slavného Aristeida, méně pozitivně. Dává ho za příklad studenta, který zanechá studia příliš brzy a později si uvědomí, že je hlupák.\n"}
{"id": "1315475", "url": "https://cs.wikipedia.org/wiki?curid=1315475", "title": "Mezinárodní unie socialistické mládeže", "text": "Mezinárodní unie socialistické mládeže\n\nMezinárodní unie socialistické mládeže (; IUSY) je sdružením socialistických a sociálně demokratických mládežnických organizací z více než 100 zemí světa. IUSY je považována mládežnickou organizací Socialistické internacionály (SI), a však v současnoti IUSY žádným způsobem s SI nespolupracuje.\n\nJedinou členskou organizací z České republiky jsou Mladí sociální demokraté.\n\n24. srpna 1907 bylo ve Stuttgartu v rámci Mezinárodního kongresu socialistů, založeno \"Mezinárodního sdružení socialistických organizací mládeže\". Prvním předsedou byl zvolen Karl Liebknecht.\n\nRozkol v dělnickém hnutí v důsledku první světové války se také týkal v části mládežnických organizací. V roce 1919 byla ve Berlíně založena \"Internacionála komunistické mládeže.\"\n\nPo skončení 2. světové války, se 30. září 1946 v Paříži konalo setkání delegátů z 22 mládežnických organizací, \"Mezinárodní unie socialistické mládeže (IUSY).\"\n\nV roce 1954 zvolením Nath Pai, stanul v čele organizace poprvé zástupce neevropské organizace.\n\nV roce 1993  získala \"Mezinárodní unie socialistické mládeže\" jako mezinárodní mládežnická nezisková organizace s z\"vláštní poradní status\" v hospodářské a sociální Radě organizace Spojených Národů.\n\n\n\n\n\n\n\nSvětové kongresy se konají každé dva roky. Na kongresu je voleno nové předsednictvo organizace. V letech mezi kongresy se koná zasedání \"Světová rady\").\n\nVelká mezinárodní setkání mládeže, kterých se účastnilo až 50 000 mladých lidí (1929 ve Vídni) vždy byly zásadními událostmi IUSY. V roce 1952, se na tuto tradici navázal s \"IUSY-Camp\" ve Vídni. V této tradici se pokračuje s přestávkou v sedmdesátých letech až do dnes, kdy se pravidelně konají \"IUSY Festivaly.\"\n\n\n"}
{"id": "1315477", "url": "https://cs.wikipedia.org/wiki?curid=1315477", "title": "Seznam českých vítězek světových pohárů", "text": "Seznam českých vítězek světových pohárů\n\nSeznam českých vítězek světových pohárů – vítězek v celkovém hodnocení světových pohárů, které reprezentovaly Česko od roku 1993.\n\n"}
{"id": "1315478", "url": "https://cs.wikipedia.org/wiki?curid=1315478", "title": "Jiří Čtvrtečka", "text": "Jiří Čtvrtečka\n\nJiří Čtvrtečka (* 2. prosince 1942 Praha) je bývalý československý reprezentant v rychlostní kanoistice, člen klubu ASC Dukla Praha. Na olympijských hrách 1968 byl čtvrtý v závodě singkanoistů na jeden kilometr. Na mistrovství světa v rychlostní kanoistice 1970 získal na půlkilometrové trati bronzovou medaili, na olympiádě 1972 skončil sedmý. Od roku 1974 jezdil na deblkánoi spolu s Tomášem Šachem, na trati 500 m získali na MS 1974 bronz a na MS 1975 stříbro, na olympiádě 1968 obsadili šesté místo na 1000 m a osmé místo na 500 m. Po ukončení kariéry působil Čtvrtečka jako trenér Dukly i reprezentace, je v předsednictvu Českého klubu olympioniků. \n\n"}
{"id": "1315482", "url": "https://cs.wikipedia.org/wiki?curid=1315482", "title": "Zmizení", "text": "Zmizení\n\nZmizení má více významů:\n\n"}
{"id": "1315485", "url": "https://cs.wikipedia.org/wiki?curid=1315485", "title": "IV. třída okresu Beroun", "text": "IV. třída okresu Beroun\n\nIV. třída okresu Beroun patří společně s ostatními čtvrtými třídami mezi desáté nejvyšší fotbalové soutěže v Česku. Je řízena Okresním fotbalovým svazem Beroun. Hraje se každý rok od léta do jara se zimní přestávkou. Hraje se ve dvou skupinách (označených A a B), každá skupina má v současnosti 12 účastníků (celkem tedy 24 týmů) z okresu Beroun, každý s každým hraje jednou na domácím hřišti a jednou na hřišti soupeře. Celkem se tedy hraje 22 kol. Vítěz každé ze skupin postupuje do III. třídy okresu Beroun.\n\n"}
{"id": "1315486", "url": "https://cs.wikipedia.org/wiki?curid=1315486", "title": "IV. třída okresu Kolín", "text": "IV. třída okresu Kolín\n\nIV. třída okresu Kolín patří společně s ostatními čtvrtými třídami mezi desáté nejvyšší fotbalové soutěže v Česku. Je řízena Okresním fotbalovým svazem Kolín. Hraje se každý rok od léta do jara se zimní přestávkou. Hraje se ve dvou skupinách (označených A a B), každá skupina má v současnosti 10 účastníků (celkem tedy 20 týmů) z okresu Kolín, každý s každým hraje jednou na domácím hřišti a jednou na hřišti soupeře. Vítěz každé ze skupin postupuje do III. třídy okresu Kolín.\n\n"}
{"id": "1315487", "url": "https://cs.wikipedia.org/wiki?curid=1315487", "title": "IV. třída okresu Kutná Hora", "text": "IV. třída okresu Kutná Hora\n\nIV. třída okresu Kutná Hora patří společně s ostatními čtvrtými třídami mezi desáté nejvyšší fotbalové soutěže v Česku. Je řízena Okresním fotbalovým svazem Kutná Hora. Hraje se každý rok od léta do jara se zimní přestávkou. Hraje se ve dvou skupinách (označených A a B), každá skupina má v současnosti 10 účastníků (celkem tedy 20 týmů) z okresu Kutná Hora, každý s každým hraje jednou na domácím hřišti a jednou na hřišti soupeře. Vítěz každé ze skupin postupuje do III. třídy okresu Kutná Hora.\n\n"}
{"id": "1315488", "url": "https://cs.wikipedia.org/wiki?curid=1315488", "title": "IV. třída okresu Mělník", "text": "IV. třída okresu Mělník\n\nIV. třída okresu Mělník patří společně s ostatními čtvrtými třídami mezi desáté nejvyšší fotbalové soutěže v Česku. Je řízena Okresním fotbalovým svazem Mělník. Hraje se každý rok od léta do jara se zimní přestávkou. Hraje se ve dvou skupinách (označených A a B), každá skupina má v současnosti 10 účastníků (celkem tedy 20 týmů) z okresu Mělník, každý s každým hraje jednou na domácím hřišti a jednou na hřišti soupeře. Vítěz každé ze skupin postupuje do III. třídy okresu Mělník.\n\n"}
{"id": "1315490", "url": "https://cs.wikipedia.org/wiki?curid=1315490", "title": "IV. třída okresu Mladá Boleslav", "text": "IV. třída okresu Mladá Boleslav\n\nIV. třída okresu Mladá Boleslav patří společně s ostatními čtvrtými třídami mezi desáté nejvyšší fotbalové soutěže v Česku. Je řízena Okresním fotbalovým svazem Mladá Boleslav. Hraje se každý rok od léta do jara se zimní přestávkou. Hraje se ve dvou skupinách (označených A a B), každá skupina má v současnosti 10 účastníků (celkem tedy 20 týmů) z okresu Mladá Boleslav, každý s každým hraje jednou na domácím hřišti a jednou na hřišti soupeře. Vítěz každé ze skupin postupuje do III. třídy okresu Mladá Boleslav.\n\n"}
{"id": "1315493", "url": "https://cs.wikipedia.org/wiki?curid=1315493", "title": "Pozlacený věk", "text": "Pozlacený věk\n\nPozlacený věk () je historické období v dějinách Spojených států, které trvalo přibližně od 70. let 19. století do začátku 20. století. Během tohoto období zažila země hospodářský rozmach, který přetvořil její převážně agrární a rurální charakter na vysoce urbanizovanou průmyslovou velmoc, čímž překonala dosavadního průmyslového lídra Spojené království. Technologický pokrok spolu s nárůstem objemu výroby v relativně silně konkurenčním prostředí vyústil do zvýšení životní úrovně a nástupu fenoménu volného času u širokých společenských vrstev.\n\nIndustrializace s sebou zároveň přinesla sociální problémy charakterizované stávkovými hnutími za lepší pracovní podmínky. Politici čelili novým výzvám spojeným se stálým přílivem imigrantů a sílícím emancipačním hnutím žen, černochů a Indiánů. Obzvláště negativním jevem bylo rozšiřující se lobbování na federální úrovni, který se vedle trustů využívalo jako účinný nástroj netržní likvidace konkurence.\n\nV důsledku svých kontroverzních stránek se pro toto období v americké historiografii vžil termín The Gilded Age (pozlacený věk), adaptovaný z románu Marka Twaina a Charlese Dudleyho Warnera \"The Gilded Age : A Tale of Today\" (1873), kterým satiricky kritizovali politický život ve Washington, D.C., Zejména přítomnou korupci. Twain metaforicky vyjádřil, že „pod zlatým leskem“ se skrýval „nános“ korupce, pochybných obchodních praktik, politických skandálů a narůstajícího materialismu. Nicméně původně tímto referoval k prezidentování Ulysses S. Granta a současný význam jako označení historického období získal \"Gilded Age\" až později, i zásluhou tehdejších historiků.\n\nMéně frekventovaným obdobným pojmenováním této éry je název \"The Great Barbecue\", který uvedl historik Vernon Louis Parrington přirovnávajíc lobbování k hostině, na níž vláda jako hostitel udělovala různé výhody – pozemky, dotace, celní ochranu před zahraniční konkurencí a pod.\n\nVe spojitosti s pozlaceným věkem se používá i pojem \"druhá průmyslová revoluce\", který se ale týká technologického rozmachu v letech 1870–1914 (s předvojem od 50. let 19. století) v širším kontextu Spojených států a západní Evropy.\n\nChronologické ohraničení Gilded Age je v americké historiografii diskutabilní. Někteří historici ho vymezují jako období od konce občanské války (1865) do vypuknutí španělsko-americké války (1898), zatímco jiní se soustřeďují na osoby dvou klíčových prezidentů, na základě kterých považují za počátek této epochy atentát na Abrahama Lincolna (1865) a za její závěr nástup Theodora Roosevelta do prezidentského úřadu z pozice viceprezidenta zavražděného Williama McKinleyho (1901).\n\nEmeritní profesor historie Vincent P. DeSantis, jakož i někteří další historici, klade začátek pozlaceného věku do roku 1877, ve kterém končí poválečná éra obnovy (\"Reconstruction era\"). Historik Thomas Adams Upchurch oproti tomu určil za počáteční mezník rok 1869, kdy se po skandálu „černého pátku“ přesunula pozornost veřejnosti z rasových a politických problémů Jihu na celonárodní politicko-ekonomické záležitosti. Jako další důvod pro výběr tohoto mezníku uvádí, že: „dokončení transkontinentální železnice v témže roce mělo obrovský dopad na způsob, jakým Američané nahlíželi na sebe a na svou zemi – kolektivní vědomí národa začalo přesouvat od občanské války, obnovy, [...] k technickému pokroku, hospodářskému růstu, expanzi na západ, jednotnému cíli a národní hrdosti.“\n\nDatování závěru je rovněž nejednoznačné, což souvisí s neustáleným datováním začátku nástupnické progresivní éry (\"Progressive era\"), při které se jako mezník používají 90. léta 19. století – hospodářská krize v roku 1893 nebo prezidentské volby 1896. Nejčastěji uváděným mezníkem je rok 1900, kdy se politicky prosadili představitelé progresivního hnutí (\"Progressive Movement\").\n\nDůležitým determinantem ekonomického rozvoje byla železniční doprava, od které záviselo územní rozšiřování komoditního a spotřebitelského trhu. Železniční společnosti se staly prvními velkými podniky, objektem velkých investic a díky výstavbě nových tratí i velkými odběrateli železa, oceli, dřeva a potřeb pro stavební dělníky.\n\nV 60. letech 19. století propojovalo 48 000 km tratí zejména státy východního pobřeží a středozápadu, přičemž chybělo účinné spojení na západ přes řeky Hudson a Ohio. V roce 1862 přijal Kongres zákon, kterým pověřil nově vzniklé akciové společnosti \"Union Pacific Railroad Company\" (UP) a \"Central Pacific Railroad Company of California\" (CP) výstavbou transkontinentální železnice ze Sacramenta v Kalifornii do Omahy v Nebrasce. Pro tento účel byly vyčleněny federální pozemky v šířce 122 m pro samotnou trať, další půda na umístění skladů a také byla povolena těžba dřeva z přilehlých lesů. Federální vláda udělila půjčky na každou míli položené tratě v závislosti na náročnosti terénu – 16 000 USD při rovině, 32 000 USD při průměrném terénu a 48 000 USD v hornatých oblastech. Celý projekt byl slavnostně dokončen 10. května 1869, když se UP stavějící od východu a CP ze západu setkaly v lokalitě Promontory Point na břehu Velkého Solného jezera v Utahu.\n\nSe stavbou transkontinentální železnice se spojoval první velký případ zpronevěry veřejných zdrojů, odhalený v roce 1872, který spočíval v tom, že statutáři UP založili dceřinou společnost \"Crédit Mobilier of America\", která figurovala jako subdodavatel UP a účtovala mu přehnané částky za práci na výstavbě. Díky uměle navýšeným nákladům získal UP podstatně více zdrojů od federální vlády, než bylo zapotřebí k dokončení železnice. Z takto vytvořeného mechanismu profitovali i někteří vysoce postavení Republikáni, včetně viceprezidenta Schuylera Colfaxe, předsedy Sněmovny reprezentantů Jamese G. Blaina a příštího prezidenta Jamese A. Garfielda. Podle zjištění vyšetřovacího výboru Sněmovny reprezentantů došlo k zpronevěře 23 milionů USD.\n\nNaproti tomu většina železničních tratí byla financována ze soukromých zdrojů, prostřednictvím emitovaných cenných papírů obchodovaných hlavně na Newyorské burze cenných papírů. Společnosti, které získaly státní dotaci, musely vládě zaručit právo na přepravu pošty za nízké ceny a být neustále k dispozici pro přesuny vojsk. Výhodou byla možnost spolupráce s telegrafními společnostmi – např. \"Western Union\" nabízela telegrafickou službu zdarma výměnou za možnost postavit telegrafní sloupy podél železničních tratí. Zavedení telegrafu železnicím umožnilo bezpečnější a efektivnější dopravu.\n\nV 70. a 80. letech zažila výstavba železnic rapidní nárůst – ze 150 400 km (1870) vzrostla délka tratí na 267 200 km (1880) a následně na 318 400 km (1890). Samotný rozsah železnic ale nebyl jediným faktorem ovlivňujícím hospodářský vývoj, neboť v důsledku velkého množství dopravců, a s tím souvisejícím nejednotným standardem rozchodu kolejí, byl při přepravě zboží na delší vzdálenosti nutný přechod několika překladišti, což vyústilo do vyšších nákladů. Historik John F. Stover popisuje, že: „překážky plynulé dopravě nebyly způsobeny pouze chybějícím celkovým plánováním, ale také silnými lokálními ekonomickými zájmy. Majitelé hostinců, honáci a nosiči byli spokojeni, že ani jeden vlak přijíždějící do Richmondu nebo Philadelphie fyzicky nemohl přejet na další trať vedoucí z města.“\n\nZatímco federální unifikace rozchodu kolejí narážela na odpor některých kongresmanů, na trhu docházelo akvizicemi k budování velkých železničních společností. Nejúspěšnějším v této oblasti byl Cornelius Vanderbilt, který získal zkušenosti a kapitál 11 mil. USD již před občanskou válkou v parníkové dopravě, díky čemuž si vysloužil přezdívku Komodor (\"Commodore\"). Do roku 1869 sérií burzovních operací získal kontrolu nad tratěmi \"New York Central Railroad\" (NYC RR), \"Hudson River Railroad\" a \"New York & amp; Harlem Railroad\", čímž zkonsolidoval trasu z New Yorku do Buffala. Jeho snaha ovládnout i konkurenta \"Erie Railroad\" (ER) vedla ke konkurenční válce, v níž prezident ER Daniel Drew nadhodnocoval akcie vlastní společnosti, aby tak neutralizoval Vanderbiltovy snahy získat tuto železnici prostřednictvím odkupu jejích akcií. To vedlo nejen k velkým finančním ztrátám na Vanderbiltově straně, který od svého záměru upustil, ale zanechalo i negativní stopu na finančním trhu, jelikož Drewův úspěch v odražení agresivní akvizice inspiroval další společnosti, které následně začaly využívat manévr nadhodnocení akcií. Koncem 60. let takovýmto způsobem 28 železničních společností zvýšilo své jmění z 287 mil. na 400 mil. USD.\n\nPod Vanderbiltovým vedením se NYC RR podařilo zvýšit efektivitu dopravy – mnohé železnice společnosti byly přebudovány z jednokolejné na dvoukolejné a všechny byly renovovány. Zároveň dbal na snižování nákladů, např. zákazem ozdobných nátěrů lokomotiv. Díky tomu byla společnost schopna vyplácet akcionářům roční dividendu ve výši 6–8 % a bez škod přestála i velkou depresi (1873–1879) po krachu vídeňské burzy. Ve vedení společnosti pokračoval jeho syn William Henry Vanderbilt, který postupnou expanzí na Severovýchod vytvořil z NYC RR největší železniční společnost v USA. Podobný slučovací proces probíhal i v jiných částech země, až v roce 1900 dvě třetiny všech železnic (cca 212 267 z 318 400 km) vlastnilo sedm společností.\n\nBudování a zefektivňování železnic je v americké historiografii vnímáno jako klíčový faktor při rozvoji průmyslu. Avšak v 60. letech 20. století ekonomický historik Robert W. Fogel zpochybnil jejich nezastupitelnou úlohu prostřednictvím jím vyvinutého kliometrického modelu \"social savings\". Na základě výsledků svého výzkumu určil, že přínos železniční dopravy do roku 1890 činil cca 2,7 % hrubého národního produktu (HNP) – z hlediska nižších přepravních nákladů vůči alternativnímu použití splavných kanálů a zkvalitnění silniční sítě. Tento přístup si vyžádal značnou kritiku akademické obce. Např. profesor historie Julius Rubin na jedné straně ocenil komplexnost Fogelova výzkumu, ale zároveň vytkl podcenění neekonomických faktorů rozvoje železnic – sociální, psychologické a politické následky, které ovlivnily dlouhodobý hospodářský růst. Za ty považuje zejména technické dovednosti získané při stavbě tratí, výrobě lokomotiv, rychlejší cestování a také nové přístupy v podnikovém hospodářství a finančnictví, protože železnice byly prvními velkými moderními korporacemi. Částečně navazujíc na Fogelův výzkum, ekonomové Dave Donaldson a Richard Hornbeck došli k závěru, že železniční doprava měla rozhodující význam pro distribuci výrobků zemědělského sektoru, pro který by absence železnic znamenala ztrátu ve výši 3,4 % HNP, přičemž kanálová doprava by byla schopna nahradit jen cca 13 % ztrát a zlepšená silniční síť cca 20% ztrát.\n\nSamotné rozšiřování železniční sítě bylo jen jedním z charakteristických rysů amerického hospodářství v tomto období. Technologické inovace a investice se projevovaly i v průmyslu a službách. Situaci napříč celým ekonomickým spektrem vystihuje David Ames Wells, zvláštní komisař pro státní příjmy: „V posledních pěti letech [1864–1869] se [...] vyrobilo více oceli, vytěžilo se více uhlí, mědi a dřeva [...] postavilo se více domů, obchodů a dílen [...] a bylo vytěženo, zpracováno a vyvezeno větší množství ropy než během jakéhokoliv srovnatelného období v dějinách této země.“ Podle statistik vzrostl nominální HNP z 9,12 mld. v roce 1877 na 12,14 mld. USD v roce 1880 (o 25 %) a do konce období pozlaceného věku si i přes mírný výkyv v polovině 90. let udržoval stoupající tendenci a na přelomu století dosáhl více než dvojnásobek původního stavu z roku 1877–19,40 mld. USD (1900).\n\nZ indexu průmyslové produkce USA ekonoma Josepha H. Davise vyplývá, že objem průmyslové výroby (včetně těžebního průmyslu) vzrostl v letech 1877–1900 téměř čtyřnásobně. Nárůst se nejvíce projevil v hutnictví (8-násobek výroby), strojírenství (5,6 násobek), potravinářství (4,7 násobek) a petrochemickém průmyslu (4,4 násobek).\n\nVzestup petrochemického průmyslu souvisel s tím, že v 50. letech 19. století výrazně klesla nabídka velrybího oleje, který se používal jako hlavní palivo do svítidel. Petrolej získávaný z povrchových ložisek nestačil uspokojovat rostoucí poptávku, proto se přistoupilo k hledání velkých podzemních nalezišť. Přelom nastal v roce 1859, kdy Edwin L. Drake narazil na bohatá podzemní ložiska ropy v Oil Creek Valley na severozápadě Pensylvánie. Jak uvádějí historici George B. Tindall a David E. Shi: „Hospodářský význam pensylvánské ropné horečky v šedesátých letech zdaleka převýšil význam kalifornské zlaté horečky padesátých let.“\n\nV roce 1862 vstoupil do tohoto rodícího se odvětví John D. Rockefeller, který spolu se svým obchodním partnerem Mauricem B. Clarkem vložili kapitál 4 000 USD do malé rafinérie chemika Samuela Andrewse, díky jehož odborným znalostem ve zpracovávání ropy se jejich investice několikanásobně zhodnotila. Jen v rozpětí tří let dokázala jejich společnost zdvojnásobit objem výroby petroleje a získala tak dominantní postavení v Clevelandu, centru petrochemického průmyslu. Následně Rockefeller a jeho společníci sloučili své podnikatelské aktivity do \"Standard Oil Company of Ohio\", založené v roce 1870 s kapitálem 1 mil. USD. Nadcházející hospodářskou krizi (1873) využili na levné odkupy krachujících rafinérii v Pensylvánii a New Yorku.\n\nSpolečnost se zaměřila na horizontální integraci petrochemického průmyslu – zisk monopolního postavení. Pro tento účel Rockefeller spolu se svými spolupracovníky vytvořili schéma, podle níž měly být zásilkám rafinérií \"Standard Oil\", zprostředkovaným přes \"South Improvement Company\", poskytovány tajné rabaty na železnicích, zatímco jejich konkurenci měly být ponechány původní poplatky. Zisky plynoucí z této dohody byly z větší části vypláceny \"South Improvement Company\", přičemž železnicím byly zaručeny stálé objednávky pro přepravy velkého množství ropy. Navíc měli železniční dopravci denně informovat o konkurenčních zásilkách a zpřístupnit své účetní záznamy. Samotnou realizaci tohoto plánu překazila rychlá mobilizace těžařů a zpracovatelů ropy kteří se sešli po prudkém zvednutí železničních poplatků za přepravu jejich zásilek, zformovali Svaz producentů petroleje (\"Petroleum Producers ' Union\") a požadovali okamžitý zásah úřadů. I přesto, že bylo celá schéma po zveřejnění rozpuštěno, Rockefeller využil tuto situaci na odkoupení některých konkurenčních rafinérií.\n\nNa zkoordinování podnikání právníci \"Standard Oil\" využili angloamerický právní institut trustu. V roce 1882 svěřilo všech 37 akcionářů různých rafinérií své akcie devíti pověřencům výměnou za svěřenecké certifikáty zaručující dividendu, přičemž ztratili rozhodovací pravomoc. Po tom, co Nejvyšší soud Ohia v roce 1892 nařídil rozpuštění tohoto trustu, byla \"Standard Oil\" reorganizována jako holdingová společnost. Trust jako forma organizace struktury podnikání se následně uplatnil i v ostatních odvětvích. Častý negativní vliv trustů na volnou tržní soutěž i rozšířené lobbování vedly k přijetí Shermanova antimonopolního zákona dne 2. července 1890. Tato první americká antimonopolní legislativa posuzovala snahu o monopolizaci obchodu jako zločin, za který mohl soud uložit korporaci pokutu do výše 100 mil. USD.\n\nPo petrochemickém průmyslu druhou významnou složku hospodářství tvořilo hutnictví, jehož rozvoj nastal zejména po aplikování Bessemerova procesu, moderního způsobu výroby oceli. Z Británie tyto znalosti dovezl železniční investor Andrew Carnegie když se na jedné ze svých služebních cest v roce 1872 setkal s vynálezcem technologie, Henrym Bessemerem. Po návratu do USA Carnegie založil podnik \"Carnegie, McCandless & Company\" a dal postavit dosud největší ocelářský závod na světě – \"J. Edgar Thomson Steel Works\" v Pensylvánii. Na rozdíl od Rockefellera zvolil Carnegie strategii vertikální integrace – působnost společnosti rozšířil na těžbu železné rudy, železniční a lodní dopravu atd., čímž eliminoval svou závislost na externích dodavatelích a posílil pozici na trhu. V roce 1901, poté co se rozhodl odejít z podnikání, prodal svou společnost za 480 mil. USD investičnímu bankéři Johnovi Pierpontu Morganovi, který fúzí s dalšími ocelárnami vytvořil \"U.S. Steel\", první společnost s kapitálem přes jednu miliardu USD.\n\nVrchol americké hospodářské a technologické dominance představoval rychlý nástup nového odvětví – elektroenergetiky a výroby s tím souvisejících elektrotechnických spotřebičů, zejména žárovek. Za množstvím těchto vynálezů stál Thomas Alva Edison, jehož \"Edison Illuminating Company\" v roce 1882 dodávala elektřinu z elektrárny Pearl Street Station 85 spotřebitelům v New Yorku. Když v roce 1888 Edisonův největší konkurent George Westinghouse zdokonalil motor na střídavý proud, elektřina našla široké využití jako nový zdroj energie v průmyslu.\n\nInovátorského ducha pozlaceného věku vystihuje i statistika Patentového úřadu USA, který zatímco v období 1861–1865 zaregistroval 20 725 patentů, v posledních pěti letech století se jejich počet zvýšil na 112 188.\n\nObdobí intenzivní industrializace se výrazně odrazilo na demografické struktuře Spojených států. Zpočátku tvořili většinu továrních dělníků přistěhovalci z venkova, bývalí farmáři, kteří odešli do měst za vidinou lepšího uplatnění nebo z finančních důvodů. Zvyšující se poptávka po levnější pracovní síle lákala stále větší množství imigrantů. Proto mnohé velké společnosti, zejména železnice, zřizovaly v Evropě náborové stanice a finančně zajišťovaly cestu jejich budoucích zaměstnanců do USA.\n\nPrvní výraznou přistěhovaleckou skupinou byly Číňané z města Kanton, kteří se do značné míry podíleli na výstavbě první transkontinentální železnice. V 80. letech tvořily devítinu obyvatelstva Kalifornie, přičemž museli čelit rasovým předsudkům i nenávisti ze strany odborů a dělníků, kteří je vinili pro ochotu pracovat za nižší mzdy. Důsledkem bylo přijetí zákona o pozastavení čínské imigrace v roce 1882.\n\nAvšak největší množství imigrantů bylo evropského původu. V období let 1871 až 1900 se do USA přistěhovalo 10 562 761 Evropanů, nejvíce z Německa, Irska, Itálie, Rakousko-Uherska, Spojeného království a Ruska. Motivem byl útěk před politickou perzekucí, hospodářskou krizí, náboženským pronásledováním (např. u Židů z Ruska), ale také vidina dobrého výdělku v rozvíjejícím se průmyslu. Imigranti měli tendenci usazovat se blízko práce a vytvářeli etnické resp. krajanské kolonie. V roce 1870 tvořili až třetinu všech dělníků. Jelikož zpravidla přicházeli z horšího ekonomického prostředí, byli ochotni pracovat za nižší mzdy, např. v ocelářství vydělával imigrant cca 12 USD týdně, zatímco rodilý Američan pracoval za 22 USD týdně. Také z důvodu, že byli často spolu s černošskými dělníky často používáni jako záložní pracovníci, odbory lobbovaly za omezení imigrace. Nakonec v roce 1885 Kongres vyhověl jejich žádosti a zakázal přistěhovalectví prostřednictvím náborových středisek.\n\nNegativní stránkou života továrních dělníků byly zejména náročné pracovní podmínky a vysoká úrazovost, což se týkalo hlavně hutních závodů. Např. pracovní doba v Carnegieho ocelárnách byla 12 hodin denně, 6 dní v týdnu, přičemž dělníci pracovali v blízkosti roztaveného železa. Jejich průměrný roční výdělek činil 490 USD. Nicméně do konce století nominální hodnoty mezd zaznamenaly nárůst o 10 %, přičemž se následkem snížení cen zboží a zavedením zlatého standardu v monetární politice zvýšila i jejich reálná hodnota.\n\nPublikované dokumenty a prameny\n\nSyntézy\n\nMonografie a části monografií\n\nČlánky a studie\n"}
{"id": "1315494", "url": "https://cs.wikipedia.org/wiki?curid=1315494", "title": "Aristides", "text": "Aristides\n\nAristides je latinizovaný způsob psaní řeckého jména Aristeidés („Nejpřednější“ nebo „Nejlepší“), jež nosil athénský státník a vojevůdce Aristeidés Spravedlivý. Varianty v jiných jazycích jsou Aristid, Arístides, Aristide a jiné. Používá se jako mužské křestní jméno a k jeho nositelům patří:\n"}
{"id": "1315500", "url": "https://cs.wikipedia.org/wiki?curid=1315500", "title": "Silnice II/208", "text": "Silnice II/208\n\nSilnice II/208 je silnice II. třídy, která vede z Rovné do Bochova. Je dlouhá 27,1 km. Prochází jedním krajem a dvěma okresy.\n\n\n\n"}
{"id": "1315506", "url": "https://cs.wikipedia.org/wiki?curid=1315506", "title": "Silnice II/209", "text": "Silnice II/209\n\nSilnice II/209 je silnice II. třídy, která vede z Krásna do Mezirolí. Je dlouhá 25,3 km. Prochází jedním krajem a dvěma okresy.\n\n\n\n"}
{"id": "1315507", "url": "https://cs.wikipedia.org/wiki?curid=1315507", "title": "Tour de France 2017 – 7. etapa", "text": "Tour de France 2017 – 7. etapa\n\nSedmá etapa Tour de France 2017 se jela v pátek 7. července z Troyes do Nuits-Saint-Georges. Měřila 213,5 km. V etapě byla 1 horská prémie 4. kategorie. Ve spurtu zvítězil Marcel Kittel.\n\n108. km – Chanceaux\n\n147,5. km – Côte d'Urcy (4)\n\n"}
{"id": "1315508", "url": "https://cs.wikipedia.org/wiki?curid=1315508", "title": "Silnice II/214", "text": "Silnice II/214\n\nSilnice II/214 je silnice II. třídy, která vede z Chebu ke hraničnímu přechodu Svatý Kříž / Waldsassen. Je dlouhá 9,2 km. Prochází jedním krajem a jedním okresem.\n\n\n"}
{"id": "1315513", "url": "https://cs.wikipedia.org/wiki?curid=1315513", "title": "Temburong", "text": "Temburong\n\nTemburong je nejvýchodnější a nejméně lidnatý ze čtyř okresů (\"daerah\"), na které je rozdělen stát Brunej na ostrově Borneo. Vytváří exklávu oddělenou od zbytku země územím Malajsie. Má rozlohu 1166 km² a žije v něm 8852 obyvatel (podle sčítání z roku 2011), hlavním městem je Bangar se čtyřmi tisíci obyvatel. Temburong se dále dělí na pět menších administrativních jednotek (\"mukim\"): Amo, Bangar, Batu Apoi, Bokok a Labu, a ty na 75 obcí (\"kampung\").\n\nExkláva vznikla v roce 1890, kdy Charles Brooke, bílý rádža Sarawaku, zabral oblast Limbang tvořící koridor sahající až k Brunejskému zálivu a dělící brunejské území na dvě části. Staví se 30 km dlouhý most přes záliv, který má spojit Temburong s hlavním městem Bandar Seri Begawan, aby nebylo nadále nutné jezdit přes malajsijské území a absolvovat pohraniční kontroly. Otevření mostu je plánováno na rok 2019.\n\nRegion je porostlý převážně primárním tropickým pralesem, byl zde zřízen národní park Ulu Temburong, kde roste endemický druh bambusu \"Temburongia\". Díky mimořádně zachované přírodě se stává oblast významnou turistickou destinací. Na území Temburongu se nachází nejvyšší brunejská hora Bukit Pagon (1850 m n. m.). Západní hranici se Sarawakem tvoří řeka Pandaruan a východní řeka Sungai Bangau, městem Bangar protéká řeka Sungai Temburong, která dala okresu jméno. U pobřeží se nacházejí ostrovy Palau Selirong, Palau Siarau a Palau Kitang.\n"}
{"id": "1315516", "url": "https://cs.wikipedia.org/wiki?curid=1315516", "title": "Mycroft AI", "text": "Mycroft AI\n\nMycroft AI je free a open-source virtuální asistent vyvinutý společností Mycroft AI Inc. Byl vytvořen díky podpoře projektu na Kickstarteru který podpořilo 1 120 lidí částkou 127 520 dolarů (původní cíl bylo získat 99 000 dolarů). Mycroft se dá zdarma stáhnou na počítač se systémem Linux, telefon s operačním systémem Android nebo do Raspberry Pi 3 nebo se dá zakoupit Mark 1 (počítač obsahující Arduino Mini a Raspberry Pi 3). \n\nVývoj je zatím v pre-alpha verzi a první finální verze se počítá na rok 2019 až 2020. \n \n"}
{"id": "1315520", "url": "https://cs.wikipedia.org/wiki?curid=1315520", "title": "Kapila", "text": "Kapila\n\nKapila byl indický filozof, zakladatel sánkhjy, jedné ze šesti ortodoxních škol (daršanů) indické filosofie, byť nenapsal její ústřední text, ani nezaložil žádnou náboženskou komunitu. Vnesl do indického myšlení princip dualismu (\"prakrti\" versus \"puruša\"; zhruba: hmota, příroda versus vědomí, duše). S Kapilou je rovněž spojováno cvičení a práce \"s vnitřním teplem\" a patrně tudíž ovlivnil počátky jógy. Kapila je považován za myslitele hinduistického, ale hlásí se k němu i buddhisté, možná ovlivnil i první fázi vývoje buddhismu. Kapila je postava nicméně zčásti legendární, není známo datum jeho narození, uvádí se většinou, že žil v šestém nebo sedmém století př. n. l. a různé hinduistické texty mu propůjčují řadu rysů mytologické postavy, například schopnost spálit tisíce lidí na popel, božský původ, že byl vtělením Višny apod. \n"}
{"id": "1315524", "url": "https://cs.wikipedia.org/wiki?curid=1315524", "title": "NGC 7510", "text": "NGC 7510\n\nNGC 7510 je mladá otevřená hvězdokupa v souhvězdí Cefea s magnitudou 7,9. Objevil ji William Herschel 3. listopadu 1787.\nOd Země je vzdálená přibližně 11 350 světelných let.\n\nHvězdokupa leží v jihovýchodní části souhvězdí, kousek na sever od středu spojnice hvězd ζ Cep a Caph (β Cas), blízko bohatého hvězdného pole Mléčné dráhy. V triedru 10x50 vypadá jako velmi malá protáhlá skvrna, ve které je možné zahlédnout hvězdu 9. magnitudy. Pomocí dalekohledu o průměru 100 mm je možné hvězdokupu rozložit na tucet hvězd do 12. magnitudy, zatímco dalekohledy s ještě větším průměrem umožní rozeznat všechny její hvězdy. Na fotografiích s dlouhou uzávěrkou je na jih od hvězdokupy jasně vidět rozsáhlá soustava mlhovin Sh2-157.\n\nHvězdokupa má výraznou severní deklinaci, což je velká výhoda pro pozorovatele na severní polokouli, kde je hvězdokupa cirkumpolární, a to až do nižších středních zeměpisných šířek. Naopak na jižní polokouli vychází pouze velmi nízko nad obzor a jižně od tropického pásu není viditelná vůbec. Nejvhodnější období pro její pozorování na večerní obloze je od července do prosince.\n\n1,5° severovýchodně od hvězdokupy leží mlhovina NGC 7635 a 2° severovýchodně leží bohatá hvězdokupa Messier 52.\nHvězdokupu objevil William Herschel 3. listopadu 1787 pomocí zrcadlového dalekohledu o průměru 18,7 palce (475 mm). Jeho syn John ji později znovu pozoroval a zařadil ji do svého katalogu mlhovin a hvězdokup General Catalogue of Nebulae and Clusters pod číslem 4902.\n\nNGC 7510 je mladá a jasná hvězdokupa, která leží ve vzdálenosti 11 350 světelných let od Země v rameni Persea, v oblasti zvláště bohaté na velké soustavy molekulárních mračen a mladé skupiny hmotných hvězd. Nejhmotnější členové hvězdokupy jsou spektrální třídy B a A.\n\nPodle studie zaměřené na vývoj této oblasti Galaxie začaly hvězdy vznikat nejprve v mladé asociaci Cassiopeia OB2, odtud se tvorba hvězd rozšířila a vytvořila hvězdokupu NGC 7510 a nakonec i hvězdokupu Mrk 50, která leží uprostřed mlhoviny Sh2-157.\nFotometrický výzkum 600 hvězd viditelných ve směru hvězdokupy NGC 7510 určil hodnotu extinkce v této oblasti oblohy a určil stáří hvězdokupy na 10 milionů let.\n\n"}
{"id": "1315532", "url": "https://cs.wikipedia.org/wiki?curid=1315532", "title": "Jana Horváthová", "text": "Jana Horváthová\n\nJana Horváthová (rozená Holomková; * 22. března 1967, Brno) je česká historička, muzeoložka a etnografka česko-romského původu, jež zastává post ředitelky Muzea romské kultury v Brně. \nNarodila se a vyrostla ve vysokoškolsky vzdělané romské rodině v Brně. Jejím otcem je český romský aktivista a také bývalý československý politik Karel Holomek, syn prvního vysokoškolsky vzdělaného Roma v historii naší země Tomáše Holomka. \n\nPo maturitě na gymnáziu vystudovala historii a muzikologii na Filozofické fakultě Masarykovy univerzity v Brně. O historikovi prof. PhDr. Ctiboru Nečasovi, DrSc., o jehož smrti média sama v prosinci roku 2017 zpravila, uvedla, že „\"to byl její vyučující profesor historie ještě v 80. letech a že to byl tehdy právě on, kdo ji nasměroval zpátky ke kořenům, k zájmu o Romy“\". \n\nJe vdaná, s manželem Jaromírem, jenž je profesí kardiochirurg, vychovávají společně dceru Eriku a Natálii. Její manžel náleží k etniku východoslovenských Romů a romsky aktivně hovoří (ona sama a její otec Karel však ne, byť v jazyce umí číst).\n\n\n"}
{"id": "1315542", "url": "https://cs.wikipedia.org/wiki?curid=1315542", "title": "Pivovar Louny (společnost)", "text": "Pivovar Louny (společnost)\n\nPivovar Louny je akciová společnost v likvidaci, která provozovala původní schwarzenberský pivovar Louny, který fungoval od roku 1892. V roce 2008 firmu koupil Heineken, v roce 2010 ukončil výrobu v pivovaru a přesunul ji do jiných provozů a od roku 2013 probíhá řízená likvidace společnosti Pivovar Louny s rozprodejem majetku včetně původního pivovaru, kde společnost prozatím provozuje svoje distribuční centrum.\n\nPivovar Louny patřil do pivovarnické skupiny Pivovary Louny, s. p., která v průběhu let měnila svou formu:\n\nSpolečnost \"Pivovary Louny\", s. p. provozovala kromě Pivovaru Louny ještě pivovary Děčín, Litoměřice, Ústí nad Labem-Krásné Březno, Velké Březno, Žatec a Most. Během privatizace byla skupina rozpuštěna na jednotlivé pivovary a tak vznikl i státní podnik \"Pivovar Louny\", na který přešel veškerý majetek, práva a závazky v rozsahu určeném delimitačním protokolem ze dne 22. listopadu 1990 a jeho dodatky o vyčlenění ze státního podniku Pivovary Louny. Podnik vznikl 1. ledna 1991 Zakládací listinou ministerstva zemědělství České republiky ze dne 7. prosince 1990. 1. května 1992 založil Fond národního majetku České republiky, na který přešel majetek státního podniku Pivovar Louny, novou společnost Pivovar Louny, a. s., na kterou majetek převedl, a původní státní podnik tak 29. července 1992 zanikl.\n\nV roce 2002 došlo ke spojení společnosti s nápojářskou skupinou Drinks Union a v roce 2006 přešlo sídlo společnosti z Loun do sídla společnosti Drinks Union v Ústí nad Labem. V roce 2008 firmu koupil včetně firmy Drinks Union Heineken, v roce 2010 ukončil výrobu v pivovaru a přesunul ji do jiných provozů Drinks Union. V roce 2012 bylo přesunuto sídlo společnosti do Krušovic do sídla českého Heinekenu a od srpna roku 2013 probíhá řízená likvidace společnosti Pivovar Louny s rozprodejem majetku včetně původního pivovaru, kde společnost prozatím provozuje svoje distribuční centrum.\n\nLikvidátorem společnosti byl určen finanční ředitel skupiny Heineiken Erik Jan G. Hamel. Jeho úkolem je rozprodej majetku, peníze se rozdělí mezi akcionáře, přičemž Heineken vlastní více než 98 procent akcií. Majetkem firmy jsou především nemovitosti, prodává se i bývalý provoz a současné distribuční centrum. V roce 2012 činila celková výše aktiv společnosti 40 milionů korun a ztráta 2,5 milionů korun.\n\n"}
{"id": "1315546", "url": "https://cs.wikipedia.org/wiki?curid=1315546", "title": "Kanáda", "text": "Kanáda\n\nKanáda, zvaný též Kašjapa, Uluka, Kananda či Kanabhuk, byl indický filozof z 2. století př. n. l. (byť někdy je jeho působení kladeno do dřívějších dob, až do 6. století př. n. l.). Tradice mu připisuje založení vaišéšiky, jedné ze šesti ortodoxních indických filosofických škol (daršanů). Je mu připisováno dílo \"Vaišéšika sútra\". V této knize Kanáda razí tezi, že všechny objekty hmotného světa je možné rozložit na složky a dostat se až k nerozložitelnému, tedy na atomární úroveň (tzv. \"parmanu\" a \"anu\"). Proto je někdy považován za zakladatele indické verze atomismu, byť Kanáda hovoří o rozkladu až na úroveň duchovní. Nicméně v hinduismu patří Kanáda k nejracionalističtějším filozofům, jeho ontologie klade velký důraz na logické konstrukce. Velmi tím ovlivnil další indickou filozofickou školu zvanou njája (\"škola logiky\"). Tvrdil, že lze dosáhnout mókšy i bez boha, někdy je tak řazen až na pomezí ateismu či non-theismu. Z evropských filozofů ovlivnil zejména Friedricha Nietzscheho.\n"}
{"id": "1315549", "url": "https://cs.wikipedia.org/wiki?curid=1315549", "title": "Silnice II/217", "text": "Silnice II/217\n\nSilnice II/217 je silnice II. třídy, která vede z Aše ke hraničnímu přechodu Hranice / Ebmath. Je dlouhá 16,8 km. Prochází jedním krajem a jedním okresem.\n\n\n"}
{"id": "1315551", "url": "https://cs.wikipedia.org/wiki?curid=1315551", "title": "Reálné gymnázium v Karlíně", "text": "Reálné gymnázium v Karlíně\n\nReálné gymnázium v Karlíně \"(Česká reálka v Karlíně, v letech 1941-1948 Reálné gymnasium Praha X. - Karlín)\" je bývalá střední škola v Praze 8 v ulici Kollárova. V budově sídlí Vyšší odborná škola ekonomická.\n\nReálka byla z rozhodnutí zastupitelů města Karlína založena roku 1874 v původní měšťanské škole. Pro novou školní budovu byl zakoupen pozemek mezi karlínským kostelem a svahem Vítkova. Stavbu podle projektu pražského architekta Antonína Bauma provedl karlínský stavitel Josef Blecha v období od 5. března 1875 do léta roku 1876. \n\nBudovu tvořily dvě křídla - východní a jižní. Učebny ale byly navrženy tak, aby měly světlo buď z východu nebo severu a „byly uchráněny před letními vedry“. \n\n\n\nDo ředitelského třípokojového bytu v prvním patře, vybaveného kuchyní, předsíní a příslušenstvím, vedlo ze dvora zvláštní postranní schodiště, po kterém bylo možné vstoupit do všech pater včetně půdy. Ve třetím patře se nacházel slavnostní sál, později přestavěný na školní kapli. Škola byla vybavena v té době nejmodernějším zařízením s dostatkem kabinetů a učeben a také sociálním příslušenstvím, napojeným na kašnu na nádvoří. Návštěva školy císařem Františkem Josefem I. 3. června 1880 přinesla kromě stipendií pro chudé žáky převedení školy pod státní správu.\n\nPo vypuknutí první světové války museli někteří učitelé a studenti starší osmnácti let narukovat. Budova školy ale byla uchráněna stát se lazaretem, protože se při inspekci podařilo přesvědčit komisi, „že je pro tento záměr nevhodná, jelikož její chodby jsou studené a přizpůsobení místností účelům nemocnice by bylo velmi drahé.“\n\nPo skončení války přibyl důraz na výuku tělesné výchovy. Pro ni byla k dispozici tělocvična a školní dvůr, na kterém se v zimních měsících zřizovalo kluziště, na Invalidovně se s vojenským souhlasem konaly školní hry, škola studentům rozdávala volné vstupenky na pražské plovárny, pořádala pro ně zimní výlety spojené s lyžováním a sáňkováním. V jubilejním 50. roce od založení školy studovalo na gymnáziu v 18 třídách 650 studentů.\n\nKoncem druhé světové války, roku 1944, byla škola zavřena a někteří její učitelé a studenti byli totálně nasazeni v nacistickém Německu.\n\nRoku 1967 přibyl na škole nově zavedený obor, který vedl ke vzniku Střední školy ekonomiky služeb. Tento nový obor ve škole převážil a větev gymnazijní se roku 1970 přestěhovala do libeňského gymnázia.\n\n\n\n\n"}
{"id": "1315553", "url": "https://cs.wikipedia.org/wiki?curid=1315553", "title": "Předměstí (Veselí nad Moravou)", "text": "Předměstí (Veselí nad Moravou)\n\nPředměstí je součást města Veselí nad Moravou v okrese Hodonín. Bývalý samostatný městys dnes tvoří většinu intravilánu města a leží v katastrálním území Veselí-Předměstí o rozloze 15,24 km².\n\nPravděpodobně ve druhé polovině 14. století bylo u hradu Veselí založeno na ostrově na řece Moravě město a na levém břehu toku začalo vznikat samostatné předměstí, jehož jádro tvořila dnešní Masarykova třída. Obě sídla byla samostatná, v roce 1850, při vzniku obecního zřízení, vznikla obec Předměstí Veselí (německy \"\"). Ta byla roku 1913 povýšena na městys. V roku 1919 bylo město Veselí, městys Předměstí Veselí a rovněž samostatná Židovská obec sloučeny do města Veselí nad Moravou.\n\nNa Předměstí se nachází kostel Panny Marie, kostel svatých Andělů strážných s bývalým klášterem servitů, židovský hřbitov či železniční stanice.\n"}
{"id": "1315559", "url": "https://cs.wikipedia.org/wiki?curid=1315559", "title": "Silnice II/218", "text": "Silnice II/218\n\nSilnice II/218 je silnice II. třídy, která vede z Lub do Kraslic. Je dlouhá 14,2 km. Prochází jedním krajem a dvěma okresy.\n\n\n\n"}
{"id": "1315562", "url": "https://cs.wikipedia.org/wiki?curid=1315562", "title": "IV. třída okresu Nymburk", "text": "IV. třída okresu Nymburk\n\nIV. třída okresu Nymburk patří společně s ostatními čtvrtými třídami mezi desáté nejvyšší fotbalové soutěže v Česku. Je řízena Okresním fotbalovým svazem Nymburk. Hraje se každý rok od léta do jara se zimní přestávkou. Hraje se ve dvou skupinách (označených A a B), každá skupina má v současnosti 10 účastníků (celkem tedy 20 týmů) z okresu Nymburk, každý s každým hraje jednou na domácím hřišti a jednou na hřišti soupeře. Vítěz každé ze skupin postupuje do III. třídy okresu Nymburk.\n\n"}
{"id": "1315567", "url": "https://cs.wikipedia.org/wiki?curid=1315567", "title": "Ingrid Filanová", "text": "Ingrid Filanová\n\nIngrid Filanová, rozená Žirková (15. duben 1956, Bratislava) je slovenská herečka. \n\nV roce 1979 absolvovala herectví na VŠMU v Bratislavě. V letech 1979 - 1989 působila v Divadle Jana Palárika v Trnavě, pak se rozhodla věnovat rodině. Od roku 2004 působí v Divadle Jana Palárika jako host. Můžeme ji vidět jako královnu v pohádce Pyšná princezna, jak paní Argantovú v inscenaci Falešné důvěrnosti a Rozálii v černé komedii Rodinné štěstí. Je manželkou Borise Filana se kterým mají syna Olivera.\n"}
{"id": "1315569", "url": "https://cs.wikipedia.org/wiki?curid=1315569", "title": "Silnice II/219", "text": "Silnice II/219\n\nSilnice II/219 je silnice II. třídy, která vede z Perninku ke hraničnímu přechodu Vejprty / Bärenstein. Je dlouhá 25,6 km. Prochází dvěma kraji a dvěma okresy.\n\n\n\n"}
{"id": "1315573", "url": "https://cs.wikipedia.org/wiki?curid=1315573", "title": "Makroobezřetnostní regulace", "text": "Makroobezřetnostní regulace\n\nMakroobezřetnostní (někdy též z angličtiny makroprudenční) politika je jednou ze součástí politik finanční stability. Představuje více systémový přístup k finanční regulaci než původní regulace mikroobezřetnostní, se kterou se nyní doplňují. Provádí ji většinou centrální banky. Prakticky jde o aplikaci sady nástrojů, jejichž cílem je snížit zranitelnost (resp. zvýšit odolnost) finančního systému prostřednictvím omezování vzniku rizik, která mohou pro systém jako celek vytvářet jednotlivé finanční instituce nebo jejich vzájemné vazby. Ultimátním cílem je pak odvrácení nákladů ztráty výstupu (HDP) spojených s finanční nestabilitou. \n\nV důsledku finanční krize koncem první dekády nového tisíciletí zesílila shoda mezi akademiky a policy-makery (tvůrci veřejných politik) ohledně potřeby orientovat regulatorní rámec právě tímto směrem.\n\nTermín „makroobezřetnostní“ se do začátku finanční krize v roce 2008 vyskytoval jen v analýzách Banky pro mezinárodní platby (BIS), široce začal být užíván až po roce 2010.\n\nMakroobezřetnostní politika se snaží:\n\nJinými slovy, mezi hlavní záměry této politiky patří zmírnit procykličnost finančního sektoru, zvýšit jeho odolnost vůči systémovému riziku a snížit tím pravděpodobnost vzniku finančních krizí s významnými ztrátami pro celou ekonomiku.\n\nMakroobezřetnostní politiky, jakožto relativně nový přístup, se stále vyvíjí. Jsou nastavovány tak, aby odhalily a zmírnily rizika pro stabilitu systému, a tím předešly nákladům pro hospodářství, jež by vnikly narušením finančních služeb podpírajících fungování trhů. Takovými službami se myslí např. poskytování úvěrů a pojištění nebo platební a zúčtovací služby. Příkladem narušení těchto služeb může být tzv. \"credit crunch\", neboli zamrznutí úvěrů, kdy ztráty bank a jiných úvěrových institucí zapříčiní omezení úvěrů pro firmy a domácnosti, což zase snižuje celkovou ekonomickou aktivitu. Takováto narušení mohou vzejít buď z celkových slabin finančního sektoru, anebo v důsledku selhání systémově důležitých institucí (tzv. \"too important/big to fail\").\n\nNástroji makroobezřetnostní politiky mohou být proticyklické (dynamické) kapitálové rezervy (polštáře), vyšší LTV a tím omezování pákového efektu (např. omezení výše úvěru k hodnotě nemovitosti či příjmům dlužníků), požadavky na likviditu, limity na zadlužování v cizí měně, navýšení rizikových vah pro určité úvěrové aktivity, vyšší transparentnost vzájemných expozic apod. Konkrétní sada používaných nástrojů závisí na dané makroobezřetnostní autoritě (většinou centrální banky). \n\nDůležitá je v tomto ohledu také mezinárodní koordinace (např. na úrovni G20 nebo EU), neboť finanční systémy jsou spolu propojeny a finanční služby jsou poskytovány přeshraničně. Mezinárodní spolupráce zároveň omezuje prostor pro finanční instituce k tomu, aby přemisťovaly svá sídla podle toho, kde je regulace nejnižší a tím stavily jednotlivé státy proti sobě. Aby byl zajištěn zdravý finanční systém, je třeba též zajistit součinnost s monetární a fiskální politikou, jakož i vyladit příslušnou legislativu.\n\n"}
{"id": "1315578", "url": "https://cs.wikipedia.org/wiki?curid=1315578", "title": "Vojens", "text": "Vojens\n\nVojens je malé město ve středu jižní části Jutského poloostrova v Dánsku. Je sídlem stejnojmenné obce. V roce 2014 zde bydlelo 7655 lidí.\n\nMěsto má bohatou historii v motocyklových závodech na ploché dráze, přičemž na místní dráze se dvakrát konalo finále mistrovství světa.\n"}
{"id": "1315581", "url": "https://cs.wikipedia.org/wiki?curid=1315581", "title": "Sturtzové", "text": "Sturtzové\n\nSturtzové byl německý šlechtický rod pocházející ze Saska, z oblasti Krušnohoří.\n\nHumanistický vzdělanec a lékař Georg Sturtz (1490–1548) byl synem Andrease Sturtze, majitele dolů v Buchholzu u Annaberku. V roce 1523 působil jako rektor univerzity v Erfurtu a mezi lety 1525 a 1528 byl městským lékařem a lékárníkem v prudce se rozvíjejícím se Jáchymově; toto místo po něm převzal Georgius Agricola, který Sturtze chválil. Georgův synovec Christoph starší († 1579; syn jeho pravděpodobného bratra Johanna) působil v Livonsku ve službách rižského arcibiskupa Viléma Braniborského, na jehož popud také vystudoval práva. Jeho synům Wilhelmovi, Johannovi, Christophovi (ml.) a Friedrichovi potvrdil roku 1579 polský král Štěpán Báthory šlechtictví a udělil nový erb. Christoph mladší (1557–1602) rovněž absolvoval práva, poté působil jako profesor historie na univerzitě v Rostocku a sloužil jako poradce polského a dánského krále. Jeho starší syn Azarias (1581–1627) učil historii na téže škole a byl diplomatem, zatímco mladší syn Jakob (1602–1672) působil jako právník a prokurátor. Jakobův syn Christoph († 1698) byl správcem v Hamburku.\n\n\n"}
{"id": "1315586", "url": "https://cs.wikipedia.org/wiki?curid=1315586", "title": "Pelhřimov – město rekordů", "text": "Pelhřimov – město rekordů\n\nFestival Pelhřimov – město rekordů je akce pořádaná každoročně v Pelhřimově, \"Agenturou Dobrý den\" (která též vydává \"Českou knihu rekordů\" a její anglickou verzi \"Czech Book of Records\" a spravuje expozice Muzeum rekordů a kuriozit a Zlaté české ručičky), zaměřená na výjimečné výkony, úspěchy, předměty a různé kuriozity.\n\nPrvní ročník festivalu proběhl v roce 1991. Od té doby se koná každoročně vždy druhý víkend v červnu (pátek a sobota), v roce 2015 se tak uskutečnil jubilejní 25. ročník. Postupně se program rozšiřoval do nejrůznějších oborů lidské činnosti, ve kterých vystupují špičky dané disciplíny, festival se rozrostl do mezinárodních rozměrů a navštěvuje ho mnoho turistů, takže jde největší akci svého druhu v Evropě.\n\nHlavní program se koná na pelhřimovském Masarykově náměstí, kde se každoročně prezentují desítky rekordmanů z rozličných oborů lidské činnosti a je při něm zaevidováno mnoho rekordních výkonů českých i světových, které se později objeví v České knize rekordů. Na hlavním náměstí (a případně též v přilehlých ulicích) jsou též stánky s dalšími exponáty, zajímavostmi a kuriozitami. Vybrané exponáty potom rozšiřují sbírky muzea, po dobu festivalu mají obě expozice (Muzeum rekordů a kuriozit a Zlaté české ručičky) prodloužené otevírací hodiny, v zahradě expozice Zlaté české ručičky probíhá doprovodný program. Do Rekordmanské síně slávy jsou každoročně uvedeni významní sportovci, umělci a jiné osobnosti nebo různé mimořádné projekty. Součástí festivalu jsou také koncerty, taneční vstupy, zábava, dobré jídlo a pití. Projekt „Pelhřimov – město rekordů“ byl na největším středoevropském veletrhu cestovního ruchu oceněn cenou GRAND PRIX Region Tour.\n\nJubilejní 25. ročník zahájil televizní moderátor Vladimír Kořen, který je hlavní tváří pořadu \"Zázraky přírody\" a ve stylu tohoto pořadu se konal celý program v pátek odpoledne, Vladimír Kořen mimo jiné moderoval soutěž mezi školami, zaměřenou na fyziku a chemii. První rekord, který byl k vidění, bylo osobní auto vyzdvižené jeřábem do výšky, které díky tření mezi velkým počtem stránek viselo pouze na dvou výtiscích České knihy rekordů po dobu 15 minut. Tento pokus připravil tým \"Laborky.cz\". \nNa pódiu se objevil také Kevin G. Pavek z Minnesoty, který vyhodil baseballový míček do výšky 28 metrů a 27 centimetrů.\n\nVečer mimo jiné vystoupil Železný Zekon, držitel několika rekordů zapsaných v Guinnessově knize rekordů a řady dalších českých rekordů. Sobotní program zahájilo krájení „rekordního štrúdlu“ ve tvaru půlmetrákového čísla XXV, které vyjadřovalo pětadvacet let trvání festivalů „Pelhřimov – město rekordů“ (na štrúdl mimo jiné bylo potřeba celkem 420 jablek, jednotlivé římské číslice měly na téměř čtyřmetrovém tácu výšku 190 centimetrů). Rekordní cukrářský výrobek byl prezentován již při 20. výročí festivalu: tehdy šlo o dort s největším počtem pater.\n\nSoučasně s rekordním štrůdlem byla na náměstí vystavena take největší sekera v České republice z Muzea řemesel Konice (ta váží 610 kilogramů, měří šest metrů a výška kovové části sekery je 2,01 metru) a největší rámová pila (4,74 metru) nebo největší jízdní kolo dlouhé 4,5 metru a vysoké je dva metry. V sobotním programu na podiu mimo jiné vystoupily večerníčkové postavy, bylo vyřezáno 20 sov a 20 čápů na čas řetězovou pilou nebo bylo předvedeno rozbíjení kamenů holou rukou, vytrvalostní lukostřelba ad. Během jubilejního 25. ročníku festivalu bylo překonáno celkem 61 rekordů.\n\nV návaznosti na 25. výročí festivalu bylo v roce 2015 připraveno též jubilejní páté vydání \"České knihy rekordů\". Ta jako obvykle obsahuje české vynálezy a světová prvenství Čechů, výkony sportovců, kaskadérů, siláků, akrobatů, řemeslníků nebo lidových tvůrců. A protože jde o výroční vydání, v knize jsou nejen všechny aktuální české rekordy za poslední tři roky, ale také stovky těch opravdu „nej“ z celé historie. Shrnuje také přírodní a zeměpisné pozoruhodnosti všech krajů České republiky. Kmotrem knihy se stal Jaromír Vytopil, který sám převzal certifikát „Nejstarší a nejdéle působící český knihkupec“ (63 let knihkupcem, od 15 let).\nDvacátý šestý ročník festivalu v roce 2016 zahájil jiný silák, \"Jiří Žaloudek\" z Čáslavi, který odtáhl hasičský vůz (cisternovou automobilovou stříkačku CAS 25 Škoda 706 RTHP (zkráceně CAS 25 RTHP) z roku 1981 o hmotnosti 9200 kg) od Rynárecké brány na vzdálenost 66,7 metru, což je nový český rekord. Unikátním exponátem je i sama hasičská stříkačka. Jde totiž o exemplář, který „hrál jednu z důležitých rolí“ v sci-fi seriálu Návštěvníci Československé televize z roku 1983 a jehož velká část se natáčela právě v Pelhřimově (cisternový vůz tehdy patřil místnímu profesionálnímu hasičskému sboru). Později byl automobil předán sboru dobrovolných hasičů v Novém Rychnově, kde po renovaci slouží dodnes. \n\nNa úvod festivalu (kromě výkonu Jiřího Žaloudka) byla proto zopakována i scéna z televizního seriálu, kdy návštěvníci z budoucnosti (maskování jako skupina geometrů, vyměřujících dálnici) přijíždí v protisměru k Rynárecké bráně a zablokují tak cestu hasičského vozu, který jede hasit požár v domě budoucího génia Adama Bernaua. Dále se uskutečnil rozhovor s hasičem, který byl u natáčení seriálu a rozhovor s rekordmanem Jiřím Žaloudkem. Hasičský vůz byl poté v pátek i v sobotu vystavován (spolu s další technikou) v Palackého ulici (kterou vede cesta z Masarykova náměstí k Muzeu rekordů a kuriozit). Ke konci sobotního odpoledního programu hasičský vůz přijel na chvíli na Masarykovo náměstí a rozloučil se s diváky, sledujícími program na hlavním pódiu.\nO další rozšíření souboru obřích exponátů v zahradě Domu dobrého dne (expozice Zlaté české ručičky) se v roce 2016 zasloužil důchodce Jaroslav Šefl z Lhůty u Plzně. Ten vyrobil téměř čtyři metry vysoký (přesně 373 centimetrů), 670 centimetrů dlouhý a 140 centimetrů široký model mamuta z březového proutí (na ocelové kostře), který váží více než 500 kg. Autor na něm pracoval 7 měsíců. Převoz modelu do Pelhřimova na trase skoro 200 km trval přibližně 7 hodin. Do zahrady byl umístěn několik dní před zahájením 26. ročníku festivalu, na kterém za něj Jaroslav Šefl obdržel titul Kuriozita roku. \n\nNa sobotním závěrečném koncertu vystoupil Václav Neckář. Během 26. ročníku festivalu bylo vytvořeno celkem 57 nových rekordů.\n\nFestival zahájil Tomáš Klus, který spolu s pelhřimovskými žáky a studenty vytvořil první rekord tohoto ročníku festivalu. Stovky žáků současně psali diktát, text písně Do nebe, jejímž autorem je právě Tomáš Klus. Odpoledne pak školáci společně s autorem píseň zazpívali na Masarykově náměstí. \n\nDo výsledkové listiny bylo zapsáno 48 jednotlivých rekordů a kuriózních výkonů, např. největší kolekce funkčních hudebních nástrojů slepených ze sirek, největší krejčovské nůžky v ČR (110 cm), nejrychlejší běh na štaflích (50 m za 2:30 min.), nejdelší bradka (156 cm), muž se ženou v nejmenším průhledném boxu. Rovněž série 60 rekordů ve volnostylových fotbalově-artistických dovednostech Jana Skorkovského (který rekordy na festivalu vytvářel každoročně od roku 1991 až do roku 2011). Uděleno bylo 13 výročních rekordmanských cen. \n\nNa ploše Masarykova náměstí měli svou expozici např. \"Laborky.cz\": tým studentů a učitelů z gymnázia Slaný, který připravuje pokusy do pořadu \"Zázraky přírody\" České televize, je držitelem několika českých rekordů a řady dalších ocenění. Cestovatelé Kateřina Dvořáková a Ladislav Bezděk vystavovali svůj osobní automobil, s kterým podnikli nejdelší cestu kolem světa (127 843 km). Opět zde vystavoval tým klub Vlna Inka z Martina, který později na pódiu obdržel certifikát Rekordman roku za největší pletenou deka (7,8 x 10,6 m). \n\nDo expozic Muzea rekordů a kuriozit během festivalu opět přibylo několik nových a pozoruhodných exponátů: např. největší bublifuk na světě (140,5 cm, 30 litrů mýdlového roztoku), který byl prezentován též při pódiovém vystoupení Matěje Kodeše, nejmenší socha Praděda vyřezaná motorovou pilou (68 cm): dřevosochař Jiří Halouzek (v roce 2016 na náměstí vystavoval naopak největší dřevěné sochy vyřezané pilou). Město Slaný na Masarykově náměstí vystavovalo největší funkční slánku v České republice (200 kilogramů, výška 122 centimetrů, pojme 40 kilogramů soli). Vznikla jako doplněk největší sbírky slánek v ČR, která je vystavena ve Slaném. \n\nNa sobotním galavečeru Rekordman roku byly promítány také obrázky největšího modelu kola, které je vysoké téměř 14 metrů a dlouhé 27,7 metru, průměr kol činí 10 metrů, odhadovaná hmotnost je kolem 3 tun. Obří model kola se nachází v Lounech, v ulici 5. května u sídla společnosti Seko Aerospace (byl postaven u příležitosti oslav 25. výročí založení společnosti). Na galavačeru 10. června 2017 za něj zakladatel společnosti obdržel certifikát „Rekordman roku“.\n\nJiž před zahájením festivalu přibyly mezi obří exponáty v zahradě Domu dobrých dnů (expozice Zlaté české ručičky) další novinky: největší příbor a největší ježek v kleci. Příborový nůž měří 260 centimetrů, vidlička má 249 centimetrů. Celý příbor váží kolem 60 kilogramů. Na řezání potravinového nerezového plechu různé tloušťky byl použit největší laserový přístroj svého druhu v Evropě. Obří příbor tak doplnil starší exponáty obří kuchyně, které zahrnují největší polévkový hrnec, čajovou konvici a nerezový trychtýř. Během 27. ročníku festivalu byl příbor prezentován přímo na Masarykově náměstí.\n\nNejvětší ježek v kleci je patnáctinásobná zvětšenina standardního hlavolamu: klec je vysoká 110 centimetrů a má průměr 73 centimetrů, samotný ježek má průměr 30 centimetrů. V zahradě muzea je kromě toho další informační panel věnovaný památce Jaroslava Foglara a jako poděkování za jeho příběhy byl na zahradu vysazen jinan dvoulaločný (ginkgo biloba), který je důležitý v symbolice některých Vontů. \n\nNa zahradě Domu dobrých dnů se po celou sobotu také konala již tradiční \"Scéna folkcountry\", kde mimo jiné vystoupil Miroslav Paleček s pořadem „Ježkárny a...“, folková skupina Žalozpěv z Níhova nebo skupina 4zdi z Pelhřimova. 27. ročník festivalu celkem navštívilo přibližně 11 tisíc diváků. \n\nV rámci jednotlivých ročníků festivalu byli do \"Rekordmanské síně slávy\" uvedeni např. Karel Loprais (nejvíce vítězství v Rallye Dakar v kategorii kamiónů), rychlobruslařka Martina Sáblíková (nejvíce vítězství na dlouhých tratích, trojnásobná olympijská vítězka), bratři Pospíšilové (dvacetinásobní mistři světa v kolové), Karel Gott (nejvíce cen popularity v historii: v anketě Zlatý slavík vyhrál celkem čtyřicetkrát, v anketě TýTý jednatřicetkrát), manželé Dana Zátopková (olympijská vítězka v hodu oštěpem) a Emil Zátopek (čtyřnásobný olympijský vítěz a jediný atlet v historii, který na jedněch olympijských hrách vyhrál všechny vytrvalecké tratě), legendární cestovatelská dvojice Hanzelka a Zikmund, běžkyně na lyžích Kateřina Neumannová: ocenění uděleno již v květnu na besedě se žáky v Pelhřimově, protože v době konání festivalu v zahraničí (první česká žena na zimních i letních olympijských hrách, šest olympiád, šest olympijských medailí, nejvíc vítězství ve světovém poháru, sedmkrát vítězka ankety Král bílé stopy),\nJiří Ježek (nejúspěšnější cyklista paralympijské historie: 6 zlatých medailí) nebo třeba Divadlo Spejbla a Hurvínka či Čtyřlístek (nejdéle nepřetržitě vycházející český komiks).\n\nPořadatelem festivalu je \"Agentura Dobrý den\". Její počátky lze vystopovat až do roku 1986, kdy pozdější zakladatelé agentury založili při domě dětí a mládeže klub středoškoláků. Začátkem roku 1989 vznikl název Dobrý den, protože zakladatelé si přáli, aby všechny dny, které prožijete s nimi, byly dobré. Na podzim 1989 se klub osamostatnil. V září 1990 pak vznikl v Pelhřimově první světový rekord. Celkem dvanáct členů klubu Dobrý den zdolali dvanáct kilometrů z Křemešníku do Pelhřimova kotrmelcovým pohybem. Cesta trvala osm a čtvrt hodiny a šlo o spojený řetězec lidí, kteří provedl 10 684 kotrmelců. Na základě toho klub dostal pozvánku na \"festival rekordů v belgickém Pepinsteru\" v roce 1991 (malé město v provincii Lutych, francouzsky Liége). Ve stejném roce se pak konal v Pelhřimově i \"první festival Pelhřimov – město rekordů\". V roce 1994 klub Dobrý den získal prostory pro Muzeum rekordů a kuriozit, které bylo otevřeno 30. června 1994. Od roku 1995 udržují \"Českou databanku rekordů\". V roce 1997 se klub profesionalizoval, 27. března byla do obchodního rejstříku zapsána \"Agentura Dobrý den, s.r.o.\".\n\nKe konci roku 2014 natočila Česká televize v rámci volného cyklu \"Pološero\" přibližně půlhodinový dokument \"Rekordmani všedního dne\" z prostředí českých rekordů, rekordmanů, Muzea rekordů a kuriozit, expozice Zlaté české ručičky a festivalu Pelhřimov – město rekordů. V premiéře byl vysílán 10. prosince 2015 na ČT2, dostupný je v archívu iVysílání.\n\n\n"}
{"id": "1315587", "url": "https://cs.wikipedia.org/wiki?curid=1315587", "title": "Bietigheim-Bissingen", "text": "Bietigheim-Bissingen\n\nBietigheim-Bissingen je německé velké okresní město nacházející se 19 km severně od Stuttgartu a 20 km jižně od Heilbronnu v okrese Ludwigsburg ve spolkové zemi Bádensko-Württembersko. Po okresním městě je druhé největší v okrese. V roce 2015 v něm žilo 42 968 obyvatel. Leží na řece Enz.\n\n"}
{"id": "1315589", "url": "https://cs.wikipedia.org/wiki?curid=1315589", "title": "Vladimír Zoubek (geolog)", "text": "Vladimír Zoubek (geolog)\n\nVladimír Zoubek (21. září 1903 Heřmanův Městec – 24. května 1995 Praha) byl český geolog.\n\nVystudoval geologii na Přírodovědecké fakultě Karlovy univerzity, kde získal doktorát v roce 1927.\n\nV roce 1931 nastoupil do Státního geologického ústavu a působil v něm až do roku 1962. V letech 1954 až 1956 byl jeho ředitelem.\n\nJiž v roce 1936 publikoval přelomovou práci o geologii Západních Karpat, kde identifikoval tektonickou jednotku nyní zvanou Veporikum.\n\nV 50. letech založil Geologický ústav akademie věd a následně v něm pracoval a v letech 1969 až 1974 ho vedl. V roce 1979 se stal vedoucím vědeckým pracovníkem nového Ústavu geologie a geotechniky.\n\nPodílel se na vzniku geologické mapy Československa a tektonické mapy Evropy, zaměřoval se na petrologii, hlubinnou tektoniku a strukturní geologii. Zabýval se také geologickým výzkumem, zejména při výstavbě přehrad na Vltavě.\n\nByl viceprezidentem Mezinárodní unie geologických věd a členem výkonného výboru Mezinárodní asociace pro geologický výzkum hlubinných zón zemské kůry.\n\nV roce 1953 se stal členem korespondentem Československé akademie věd, v roce 1977 zahraničním členem Akademie věd Sovětského svazu. Roku 1953 byl vyznamenán Státní cenou Klementa Gottwalda, v roce 1974 Lomonosovovou medailí.\n"}
{"id": "1315605", "url": "https://cs.wikipedia.org/wiki?curid=1315605", "title": "Cergy-Pontoise", "text": "Cergy-Pontoise\n\nCergy-Pontoise je nově vzniklé město ve Francii, které bylo ustanoveno v roce 2004. Nachází se v departmentech Val-d'Oise a Yvelines v regionu Île-de-France severozápadně od Paříže. V roce 2012 mělo 199 143 obyvatel. Ve městě se nachází Univerzita Cergy-Pontoise.\n\nMěsto vzniklo spojením obcí Boisemont, Cergy, Courdimanche, Éragny, Jouy-le-Moutier, Maurecourt, Menucourt, Neuville-sur-Oise, Osny, Pontoise, Puiseux-Pontoise, Saint-Ouen-l'Aumône a Vauréal.\n"}
{"id": "1315609", "url": "https://cs.wikipedia.org/wiki?curid=1315609", "title": "Vladimír Zoubek", "text": "Vladimír Zoubek\n\nJméno a příjmení Vladimír Zoubek má více známých nositelů:\n"}
{"id": "1315614", "url": "https://cs.wikipedia.org/wiki?curid=1315614", "title": "Eugen Václav Bruntálský z Vrbna", "text": "Eugen Václav Bruntálský z Vrbna\n\nEugen Václav Josef hrabě Bruntálský z Vrbna (\"Eugen Wenzel Josef Graf von Wrbna und Freudenthal\") (3. června 1728, Praha – 23. května 1789, Hořovice) byl český šlechtic ze starobylého rodu Bruntálských z Vrbna. Zastával vysoké funkce u císařského dvora, zapojil se do osvícenských aktivit v Čechách (prezident Královské české společnosti nauk) a získal Řád zlatého rouna. Vlastnil statky ve středních Čechách a ve Slezsku.\n\nNarodil se v Praze jako jediný syn hraběte Norberta Bruntálského z Vrbna (1682–1729) a jeho manželky Aloisie, rozené hraběnky Kinské (1707–1786). Otec Norbert zemřel již v roce 1729 a matka se v roce 1737 podruhé provdala za hraběte Rudolfa Chotka (1706–1771), který také obstaral Eugenovu výchovu a vzdělání, i když podle dochovaných zpráv je patrné, že Eugen vyrůstal mimo rodinu Chotků. Studoval v Lipsku, kde bral hudební lekce u Johana Sebastiána Bacha. Podnikl kavalírskou cestu po Evropě (Francie, Itálie, Španělsko), v roce 1752 se krátce zapojil do diplomatických služeb, kdy na popud Rudolfa Chotka zjišťoval ve Španělsku možnosti obchodní spolupráce.\n\nPo návratu do Vídně působil v úřadu svého nevlastního otce Rudolfa Chotka, který byl tehdy nejvyšším kancléřem, zároveň se stal c. k. komořím a později tajným radou. V roce 1769 státní služby opustil a věnoval se správě svých statků v Čechách a ve Slezsku. Později se do Vídně vrátil a zastával funkci nejvyššího maršálka císařského dvora (1776–1789). V roce 1782 obdržel Řád zlatého rouna. Amatérsky se věnoval různým vědním oborům a na hořovický zámek zval alchymisty Již tehdy existovala také železářská huť v Komárově, ale k plnému rozkvětu přivedl železárenství v regionu až jeho syn Rudolf. V letech 1784–1789 byl prezidentem Královské české společnosti nauk. Zemřel na zámku v Hořovicích.\n\nPo otci byl dědicem rozsáhlého majetku ve středních Čechách, který v době jeho nezletilosti spravovala jako poručnice matka Marie Aloisie. Po fyzickém převzetí dědictví nechal dokončit výstavbu nového zámku v Hořovicích, přestavěl i starý zámek, který v té době sloužil jako obydlí pro panské úředníky. V roce 1767 koupil ve Slezsku panství Velké Heraltice, které již v minulosti jeho rodině patřilo. Využil přitom předkupního práva zakotveného ve smlouvě z roku 1720 při převodu na velehradský klášter. V souvislosti s rozšířením majetku pak dočasně opustil Vídeň a věnoval se správě statků, zámek ve Velkých Heralticích nechal rokokově upravit.\n\nV roce 1754 se ve Vídni oženil s uherskou šlechtičnou hraběnkou Marií Terezií Kolonicsovou (1733–1802). Z jejich manželství se narodilo třináct dětí, pět z nich zemřelo v dětském věku. Hlavním pokračovatelem rodu byl nejstarší syn Rudolf (1761–1823), druhorozený Ladislav (1764–1793) padl ve válkách s revoluční Francií jako důstojník jezdectva. Nejmladší syn Eugen Kleofáš (1766–1841) zdědil Velké Heraltice.\n"}
{"id": "1315615", "url": "https://cs.wikipedia.org/wiki?curid=1315615", "title": "Rudolf Jan Bruntálský z Vrbna", "text": "Rudolf Jan Bruntálský z Vrbna\n\nRudolf Jan hrabě Bruntálský z Vrbna (\"Rudolf Jan Nepomuk Václav Vojtěch Josef Liborius hrabě Bruntálský z Vrbna\" / \"Rudolf Johann Nepomuk Graf von Wrbna und Freudenthal\") (23. července 1761, Vídeň – 30. ledna 1823, Vídeň) byl český šlechtic ze starobylého rodu Bruntálských z Vrbna. Proslul především jako zakladatel železáren v Komárově, angažoval se i v obrozeneckých aktivitách v Čechách, kromě toho zastával posty u císařského dvora ve Vídni a získal Řád zlatého rouna. \n\nNarodil se ve Vídni jako nejstarší syn nejvyššího dvorního maršálka Eugena Václava Bruntálského z Vrbna (1728–1789) a jeho manželky Marie Terezie, rozené hraběnky Kolonicsové (1733–1802). Studoval práva a filozofii, ale od mládí se zajímal o mineralogii, takže navíc absolvoval studium na báňské akademii v Banské Štiavnici. Krátce sloužil v armádě, kde dosáhl hodnosti poručíka, ale v roce 1789 převzal po otcově smrti rodové dědictví v Hořovicích. \n\nJiž existující výrobu železa v Komárově na Hořovicku přivedl k obrovskému rozkvětu, takže za jeho života se komárovské železárny staly předním evropským producentem litiny s uměleckoprůmyslovým využitím. Hospodářský rozmach a současně nedostatek vodních zdrojů na Hořovicku vedl Rudolfa k dalšímu rozšíření majetku a v roce 1806 koupil od Vratislavů z Mitrovic sousední panství Jince. Na zdejším zámku dočasně umístil svou mineralogickou sbírku, jinak byl ale provoz velkostatku podřízen potřebám železáren a také v Jincích vznikla vysoká pec. \n\nKromě toho od mládí zastával funkce v hospodářské správě habsburské monarchie, byl jmenován c.k. komořím, tajným radou a patřil k důvěrníkům císaře Františka I. I když se vyhýbal vyšším úřadům, v roce 1805 při obsazení Vídně napoleonskou armádou byl jmenován dvorským komisařem pro obranu města. V této funkci se osvědčil, takže nakonec se stal císařským nejvyšším komořím (1806–1823) a v roce 1808 získal Řád zlatého rouna. Byl též nositelem uherského Řádu sv. Štěpána a Řádu železné koruny. Jako císařský nejvyšší komorník byl účastníkem Vídeňského kongresu a v roce 1822 doprovázel císaře Františka I. na kongres do Verony. Při zimní cestě přes Alpy onemocněl a zemřel krátce poté ve Vídni.\n\nI v dalších oblastech patřil k významným osobnostem v Čechách a podílel se na aktivitách spojených s národním obrozením. V letech 1804–1823 byl čestným prezidentem Královské české společnosti nauk, dále byl spoluzakládajícím členem Jednoty pro povznesení hudby v Čechách a stál také u zrodu Národního muzea. \n\nVe Vídni se v roce 1785 oženil s hraběnkou Marií Terezií Kounicovou (1763–1803), vnučkou významného státníka knížete Václava Antonína Kounice, tímto sňatkem se také spříznil s kancléřem Metternichem. Měli spolu devět dětí, z nichž tři zemřely v dětství. Nejstarší syn Eugen Dominik (1786–1848) pokračoval v železářském podnikání na Hořovicku i v kariéře u dvora, třetí syn Ladislav (1795–1849) dosáhl v armádě hodnosti c.k. polního podmaršála, ale po neúspěchu během revoluce 1848–1849 v Itálii spáchal sebevraždu. Další syn Rudolf (1802–1874) zdědil na Moravě panství Holešov a u císařského dvora byl nejvyšším lovčím. Dcery Terezie (1789–1874) a Františka (1799–1863) se provdaly do předních šlechtických rodin (Kinský, Liechtenstein).\n\n"}
{"id": "1315618", "url": "https://cs.wikipedia.org/wiki?curid=1315618", "title": "Silnice II/212", "text": "Silnice II/212\n\nSilnice II/212 je silnice II. třídy, která vede ze Staré Vody ke hraničnímu přechodu Luby / Wernitzgrün. Je dlouhá 48,7 km. Prochází jedním krajem a dvěma okresy.\n\n\n\n\n"}
{"id": "1315621", "url": "https://cs.wikipedia.org/wiki?curid=1315621", "title": "Zdeněk Šolle", "text": "Zdeněk Šolle\n\nZdeněk Šolle (23. února 1924 Plzeň – 28. listopadu 2008 Praha), byl český historik. Zabýval se českými a československými dějinami 19. a 20. století.\n\nV letech 1945–1950 vystudoval filosofii a dějiny na Filozofické fakultě Univerzity Karlovy. Byl pracovníkem Historického ústavu ČSAV (1954–1970), v roce 1961 získal vědecký titul doktora věd na základě práce \"Dělnické stávky v Čechách v druhé polovině 19. století\". Habilitoval se na Filozofické fakultě Univerzity Karlovy v roce 1965. Po nástupu normalizace byl v roce 1970 nucen z Historického ústavu odejít a pracoval v Ústředním archivu ČSAV. Na počátku 90. let byl jeho ředitelem.\n\nByl synem herce Jindřicha Plachty.\n\n\n"}
{"id": "1315632", "url": "https://cs.wikipedia.org/wiki?curid=1315632", "title": "Silnice II/213", "text": "Silnice II/213\n\nSilnice II/213 je silnice II. třídy, která vede z Nového Kostela do Libé. Je dlouhá 21,6 km. Prochází jedním krajem a jedním okresem.\n\n\n"}
{"id": "1315633", "url": "https://cs.wikipedia.org/wiki?curid=1315633", "title": "Jiří Bartoloměj Sturz", "text": "Jiří Bartoloměj Sturz\n\nJiří Bartoloměj Sturz také Bartoš Sturz i Bartoš Sturc (* 15. prosince 1977 Mladá Boleslav jako Jiří Bartoš) je český zpěvák, člen Sdružení historiků ČR. Působí na Liberecku a Mladoboleslavsku jako aktivní vlastivědný pracovník.\n\nVěnuje se klasickému zpěvu, skladbě a herectví, od roku 2006 je členem operního souboru Divadla F. X. Šaldy v Liberci, kde rovněž působí v managementu a dramaturgii opery. Přednáší na kulturněhistorická témata, zabývá se dějinami raného novověku a kulturou českého baroka. Pilířem jeho přednáškové činnosti jsou uměnovědná témata k regionálním oblastem Pojizeří a Liberecka. \n\nJe zakladatelem hudebního souboru FRAGIUM16, který se zabývá historickou hudbou v Českých zemích. Dalším oborem, kterému se věnuje je divadelní kritika a publikace vlastní poezie. Provozuje otužilecké plavání. V posledních letech je také znám kulturními aktivitami na renezančně-barokním zámku ve Stvolínkách u České Lípy, stál také na počátku jeho renovace.\n\nV komunálních volbách v roce 2018 kandidoval do zastupitelstva města Liberec na kandidátce hnutí Starostové pro Liberecký kraj a stal se městským zastupitelem.\n\n"}
{"id": "1315641", "url": "https://cs.wikipedia.org/wiki?curid=1315641", "title": "Kostel Nanebevzetí Panny Marie (Gliwice)", "text": "Kostel Nanebevzetí Panny Marie (Gliwice)\n\nKostel Nanebevzetí Panny Marie byl zakoupen a přemístěn městem Gliwice, gmina Gliwice, Slezské vojvodství, náleží do děkanátu Gliwice, diecéze gliwická, je farním kostelem farnosti Nanebevzetí Panny Marie v Gliwicích. Kostel se nachází na bývalém starokozielském hřbitově.\n\nDřevěný kostel je v seznamu kulturních památek Polska pod číslem 322/60 z 7. 3. 1960 a je součástí Stezky dřevěné architektury v Slezském vojvodství.\n\nKostel byl postaven ve vesnici Zębowice u Olesna (Opolské vojvodství), která už v roce 1447 se stala farností. Výstavba kostela je datována do roku 1493. Nejstarší dochovaný popis kostela je z roku 1679, kde je zmíněna volně stojící zvonice a výmalba vnitřku kostela. V roce 1777 byla k lodi kostela přistavěna nová věž, kterou postavil tesař Wojciech Kokot. V 18. století bylo obohaceno vnitřní vybavení a v roce 1878 byly Johannem Gaidou vytvořeny nové polychromie.\n\nV období III. slezského povstání byl kostel prostřelen, dělostřelecký projektil proletěl ze strany kněžiště v blízkosti hlavního oltáře, prorazil balustrádu hudební kruchty, varhany a zůstal zaklíněn v příčném trámu (byl nalezen při demontáži kostela).\n\nV roce 1911 byl vedle postaven nový zděný kostel a dřevěný kostel byl nabídnut k prodeji. V roce 1925 kostel zakoupilo město Gliwice a byl přemístěn na centrální hřbitov. rekonstrukční práce řídil Robert Josefek pod dohledem městského architekta Karla Schabika. Přenos polychromií ze stěn a stropů provedl Karol Platzek. Kostel byl znovu vysvěcen 12. září 1925 a za rok byl zpřístupněn. Kostel sloužil jako pomocná pohřební kaple a modlitebna. Bohužel kostel nebyl opravován a pozvolna chátral až na konci sedmdesátých let 20. století byl uzavřen.\n\nV roce 1992 byl kostel rozebrán a jednotlivé části byly konzervovány. V roce 1997 byl přenesen na bývalý starokozielský hřbitov, kde byl restaurován. V roce 2000 byly restaurátorské práce ukončeny 15. srpna 2000 byl kostel Nanebevzetí Panny Marie vysvěcen gliwickým biskupem Janem Wieczorkem a stal se rektorálním kostelem. Od 1. července 2004 se stal farním kostelem nově zřízené farnosti Nanebevzetí Panny Marie v Gliwicích.\n\nJednolodní neorientovaná dřevěná stavba roubené konstrukce. Loď s kruchou je ukončena kněžištěm. Ke kněžišti byla přistavěna sakristie, na které se nachází oratoř. Loď kostela je vyšší než presbyterium. Dřevěná hranolová věž je sloupové konstrukce se zvonovým patrem, je přisazena k západnímu průčelí lodi. Věž má cibulovitou báň s lucernou, ve zvonovém patře se nachází zvon \"Maximilián\" z roku 1927. Střecha lodi a kněžiště je sedlová krytá šindelem. Sanktusník je tvořen lucernou s cibulovitou bání. Stěny lodi a věže jsou kryté šindelem.\n\nKolem kostela jsou náhrobky bývalého hřbitova, kaple sv. Hyacinta (sv. Jacek Odřivous), kříž se sochou Krista a socha Panny Marie.\n\nOltáře a ambon byly přeneseny spolu s kostelem ze Zebowic. Barokní hlavní oltář z 18. století nese obraz Panny Marie Škapulířské se sochami sv. Pavla a sv. Petra. Klasicistní boční oltáře jsou z 19. století. Na evangelijní straně v bočním oltáři je obraz \"Svatá Brigita\", na epištolní straně v bočním oltáři je obraz \"Svatá Anna učí Marii\". Na kůru se nacházejí varhany z 18. století. Z 18. století jsou také dvě kropenky.\n"}
{"id": "1315643", "url": "https://cs.wikipedia.org/wiki?curid=1315643", "title": "Neue Mozart-Ausgabe", "text": "Neue Mozart-Ausgabe\n\nNeue Mozart-Ausgabe (\"Nové Mozartovo vydání\", úplným názvem \"Wolfgang Amadeus Mozart: Neue Ausgabe sämtlicher Werke\" / \"Wolfgang Amadeus Mozart: Nové vydání souborného díla\") je souborné Hudební vědaǀhudebněvědně-kritické vydání všech skladeb Wolfganga Amadea Mozarta (1756–1791). \n\n\"Die Neue Mozart-Ausgabe\", vychází od roku 1955 ve vydavatelstvích Bärenreiter (v Kasselu, Basileji, Londýně, New Yorku a Praze) a předkládá vědecky nesporný notový text, který je určen dirigentům, instrumentalistům a zpěvákům jako textová předloha pro poučený přednes. Je vystavěn na základě výzkumu všech dostupných zdrojů, v prvé řadě Mozartových autografů. Hlavní série I až IX, představené v letech 1956 až 1991, patří mezi zásadní počiny nového Mozartovského výzkumu, a moderní provozovací praxe Mozartových skladeb není bez této edice myslitelná. Významné svazky příloh ukazují v novém a jasnějším světle dosud málo zpracované aspekty Mozartovy práce, jako například jeho pedagogické činnosti nebo spolupráce na cizích skladbách. \n\nVydání vyšlo v asi 130 svazcích po 35 skupinách, které se dělí na 10 sérií. Uvnitř skupin se nacházejí dokončené práce v chronologickém pořadí. Skicy, náčrty a fragmenty ke skladbám se nacházejí v příloze des každého svazku. Každý notový svazek obsahuje vedle výtisků děl zevrubnou předmuluvu a vyobrazení faksimile z pramenů. Ke každému svazku je zvlášť uvedena také kritická zpráva. Redakce \"Neue Mozart-Ausgabe\" se nachází v sídle mezinárodní nadace Mozarteum v Salcburku, podílí se také Deutsche Mozart-Gesellschaft.\n\nSérie Neue Mozart-Ausgabe:\n\n\nHlavní díl série (I–IX) je od roku 1991 uzavřen, příloha (série X) byla uzavřena v roce 2007.\n\n\n"}
{"id": "1315644", "url": "https://cs.wikipedia.org/wiki?curid=1315644", "title": "Rudozem", "text": "Rudozem\n\nRudozem ( \"Рудозем\") je město ležící v jižním Bulharsku, v jihozápadním cípu Západních Rodopů v údolích řeky Ardy a jejích přítoků. Je správním střediskem stejnojmenné obštiny a má přes 3 tisíce obyvatel.\n\nMísto je osídleno od mladší doby železné. V období Makedonské říše zde byla zahájena těžba rud, především olova, mědi, zinku a stříbra. V středověku zde vznikla byzantská pevnost Koznik a tu v polovině 14. století přenechala císařovna Anna Savojská bulharskému caru Ivanu Alexandrovi.\n\nOd 14. století bylo sídlo součástí Osmanské říše a v 17. století je zaznamenáno jako Palas. V té době zde probíhala intenzivní a ve svém důsledku úspěšná islamizace obyvatelstva. V osmanském registru z roku 1841 jsou zde evidovány dvě vsi Büyük (velký) Palas a Küçuk (malý) Palas. Během rusko-turecké války sem v roce 1878 vstoupila ruská vojska, nicméně oblast zůstala turecká až do první balkánské války, kdy ji v roce 1912 získalo Bulharsko. Nedlouho poté byla zahájena násilná christianizace místních Pomaků, během níž bylo zbořeno 350 domů. Nicméně roku 1913 zde bylo ustanoveno sídlo obštiny. Byly uzavřeny islámské školy, což mělo za následek zvýšení negramotnosti. Skladba obyvatelstva se začala měnit příchodem křesťanů po první světové válce a urychlila se v důsledku výměny obyvatel mezi Řeckem a Bulharskem. Z té doby je dochován název Vojčinovo, jak křesťané nazývali horní část dědiny, přesto však došlo na přejmenování na současný název Rudozem, a to v roce 1934. V období socialismu zde bylo vybudováno centrum úprav barevných kovů a došlo k intenzivnímu nárůstu obyvatel. Rudozem je městem od roku 1960.\n\nVe městě žije 3 583 stálých obyvatel a je zde trvale hlášeno 4 077 obyvatel. Podle sčítáni 1. února 2011 bylo národnostní složení následující:\n\n"}
{"id": "1315645", "url": "https://cs.wikipedia.org/wiki?curid=1315645", "title": "The Marina Torch", "text": "The Marina Torch\n\nThe Marina Torch (: \"Přístavní pochodeň\") je obytný mrakodrap ve čtvrti Dubai Marina v emirátu Dubaj ve Spojených arabských emirátech.\n\nVěž se stala nejvyšší obytnou budovou světa v roce 2011, když předčila budovu Q1 ve městě Gold Coast v Austrálii. V roce 2012 jí předčili mrakodrapy 23 Marina a Princess Tower na protější straně ulice a poté mrakodrap 432 Park Avenue v New Yorku. Budova je vysoká 336,8 metru a má 79 pater.\n\nDne 21. února 2015 byla poškozena požárem a od července 2016 procházela rozsáhlou renovací během níž 4. srpna 2017 došlo k dalšímu požáru. Díky včasné evakuaci si žádný z požárů nevyžádal oběti na životech.\n\n\n"}
{"id": "1315647", "url": "https://cs.wikipedia.org/wiki?curid=1315647", "title": "Madhva", "text": "Madhva\n\nMadhva, též Madhváčárja, Ánandatírtha, nebo Púrnapragja (asi 1199 nebo 1238, Udupi — asi 1278 nebo 1317, Udupi) byl indický višnuistický filozof, zakladatel védántské školy Dvaita-védánta. Madhva je představitel radikálního dualismu. Zdůrazňoval rozdíl mezi Bohem a individuální duší (\"džívátmou\"), který je nepřeklenutelný - individuální duše nikdy nemůže splynout s Bohem. Rozlišoval též dvě úrovně reality - \"svatantra\" (čistý brahman - nejvyšší duše) a \"paratantra\" (živé duše a neživé objekty), mezi nimi je jen málo kontaktů, i když jistá závislost tu je. Jde o opozici vůči Šankarově filozofii zvané advaita. Jeho nejvýznamnějším dílem byl komentář k \"Brahma-sútře\" nazvaný \"Púrnapragja Bhášja\". Krom toho napsal dalších 36 děl v sanskrtu. V hinduismu je výjimečný též tím, že věřil ve věčné zavržení, nebe a peklo, možná díky vlivu nestoriánských křesťanů, kteří sídlili v jeho době v Kalyanpuru. Odmítl učení o \"máje\" a na rozdíl od některých jiných východních mudrců trval na tom, že svět je zcela skutečný - v tomto smyslu patřil k materialistické linii v indické filozofii. Zdůrazňoval též, že žádné učení nemá absolutní pravdu. \n"}
{"id": "1315648", "url": "https://cs.wikipedia.org/wiki?curid=1315648", "title": "Darina Mauréry", "text": "Darina Mauréry\n\nDarina Mauréry, rozená Markovičová (* 23. květen 1939 Bratislava) je slovenská operetní zpěvačka, bývalá sólistka zpěvoherního souboru Nové scény v Bratislavě. Mimo jiné působila v taneční složce uměleckého folklorního souboru Lúčnica a příležitostně se realizovala i ve filmu. V rámci pedagogické činnosti vyučovala zpěv na základní umělecké škole. \n\nSpolu s manželem Pavlem, známým Slovenské barytonista, žije v Bratislavě a mají spolu dceru Zuzanu, herečku.\n\n\n"}
{"id": "1315654", "url": "https://cs.wikipedia.org/wiki?curid=1315654", "title": "IV. třída okresu Praha-východ", "text": "IV. třída okresu Praha-východ\n\nIV. třída okresu Praha-východ patří společně s ostatními čtvrtými třídami mezi desáté nejvyšší fotbalové soutěže v Česku. Je řízena Okresním fotbalovým svazem Praha-východ. Hraje se každý rok od léta do jara se zimní přestávkou. Hraje se ve dvou skupinách (označených A a B), každá skupina má v současnosti 10 účastníků (celkem tedy 20 týmů) z okresu Praha-východ, každý s každým hraje jednou na domácím hřišti a jednou na hřišti soupeře. Vítěz každé ze skupin postupuje do III. třídy okresu Praha-východ.\n\n"}
{"id": "1315655", "url": "https://cs.wikipedia.org/wiki?curid=1315655", "title": "Buda (Mukařov)", "text": "Buda (Mukařov)\n\nBuda je základní sídelní jednotka obce Mukařov v okrese Praha-východ, se kterým je spojena novou zástavbou a chatami. Nachází se asi 6 km na jihovýchod od Říčan, 9 km severně od Mnichovic a 9 km západně od Kostelce nad Černými lesy. Vesnicí přímo prochází páteřní silnice první třídy I/2, na které byl kvůli již nedostačující křižovatce roku 2012 vybudován kruhový objezd.\n\nÚzemím vesnice prochází silnice první třídy I/2 z Prahy do Kutné Hory a také silnice II/113 v úseku Český Brod – Žernovka – Buda – Srbín – Chocerady.\n\nPříměstské autobusové linky projíždějící obcí vedly v roce 2011 do těchto cílů: Český Brod, Horní Kruty, Kostelec nad Černými lesy, Praha-Háje, Říčany, Sázava, Suchdol (dopravce ČSAD POLKOST), Chocerady, Louňovice, Praha, Říčany, Strančice (dopravce Veolia Transport Praha), Český Brod (dopravce Okresní autobusová doprava Kolín).\n\nŽelezniční trať ani stanice na území obce nejsou. Nejbližší železniční stanicí jsou Říčany ve vzdálenosti 6 km ležící na trati 221 mezi Prahou a Benešovem.\nU silnici první třídy I/2, poblíž kruhového objezdu, byl roku 2013 obnoven původní křížek i s přístupovou cestou.\n"}
{"id": "1315657", "url": "https://cs.wikipedia.org/wiki?curid=1315657", "title": "CSC", "text": "CSC\n\nCSC může znamenat:\n\n"}
{"id": "1315659", "url": "https://cs.wikipedia.org/wiki?curid=1315659", "title": "IV. třída okresu Praha-západ", "text": "IV. třída okresu Praha-západ\n\nIV. třída okresu Praha-západ patří společně s ostatními čtvrtými třídami mezi desáté nejvyšší fotbalové soutěže v Česku. Je řízena Okresním fotbalovým svazem Praha-západ. Hraje se každý rok od léta do jara se zimní přestávkou. Hraje se ve dvou skupinách (označených A a B), každá skupina má v současnosti 10 účastníků (celkem tedy 20 týmů) z okresu Praha-západ, každý s každým hraje jednou na domácím hřišti a jednou na hřišti soupeře. Vítěz každé ze skupin postupuje do III. třídy okresu Praha-západ.\n\n"}
{"id": "1315666", "url": "https://cs.wikipedia.org/wiki?curid=1315666", "title": "Kongregace sester těšitelek Božského Srdce Ježíšova", "text": "Kongregace sester těšitelek Božského Srdce Ježíšova\n\nKongregace sester těšitelek Božského Srdce Ježíšova (\"Kongregace sester těšitelek BSJ\", \"Congregatio sororum consolatricum a Divino Corde Jesu\", \"Sorores Consolatrices Divini Cordis Jesu Patientis\", \"Congregatio Consolatricum Divini Cordis Jesu\") (zkratka CSC uváděná za jménem) je řeholní kongregace založená boromejkou Matkou Rosou Vůjtěchovou roku 1915 v Brně. Odtud kongregace svůj mateřinec ale záhy přesunula do nedalekého Rajhradu, kde se mateřinec kongregace nachází dosud (2017). Pozemky pro jeho stavbu darovali rajhradští benediktini. Kromě Česka těšitelky, jedna z mála kongregací vzniklých na území dnešního Česka, působí také na Slovensku, v Itálii a v Argentině. Jejich hlavním posláním (tzv. charismatem) je těšit Srdce Ježíše trpícího v Getsemanské zahradě a na Golgotě, k čemuž dospívají prostřednictvím kontemplativní modlitby a milosrdné lásky chudým a nemocným. \n\nNa podobných principech funguje mužská obdoba kongregace – Kongregace těšitelů z Gethseman, založená v roce 1922 ve Vídni.\n\n\n"}
{"id": "1315673", "url": "https://cs.wikipedia.org/wiki?curid=1315673", "title": "Maja (rod)", "text": "Maja (rod)\n\nMaja je druh krabů z čeledi majidae z řádu desetinožců. Je pro něho charakteristické maskování schránky pomocí mořských řas a rostlin. Žije převážně v mělkých vodách a je asi 7-10 cm velký. Má čtyři páry dlouhých hubených nohou a dvě velká, úzká klepeta. Nejznámějšími druhy jsou maja capendis, maja crispata a maja squinado.\n\nJe známo celkem 19 druhů rodu Maja, dalších 12 je známo jako fosilie.\n"}
{"id": "1315680", "url": "https://cs.wikipedia.org/wiki?curid=1315680", "title": "The Shadowthrone", "text": "The Shadowthrone\n\nThe Shadowthrone je druhé album skupiny Satyricon. Album vyšlo 12. září 1994 prostřednictvím vydavatelství Moonfog\n\nKapela popisovala The Shadowthrone jako \"atmosférické a symfonické album se silným severským dotekem. Album má minimum akustických kytar a středověkých vlivů. Tím pádem je drsnější a smutnější než Dark Medieval Times , ale stále zachovává atmosféru uvedenou z Jejich debutového alba. \"\n\n"}
{"id": "1315682", "url": "https://cs.wikipedia.org/wiki?curid=1315682", "title": "Filan", "text": "Filan\n\nPříjmení Filan, přechýleně Filanová, nosí více osobností:\n\n"}
{"id": "1315683", "url": "https://cs.wikipedia.org/wiki?curid=1315683", "title": "Lord Lambourne červený", "text": "Lord Lambourne červený\n\nLord Lambourne červený (\"Malus domestica\" 'Lord Lambourne červený') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy raně zimních jablek, sklízí se v polovině září, dozrávají v listopadu, skladovatelné jsou do ledna. Odrůda je považována za středně rezistentní vůči některým chorobám. Vhodná pro všechny tvary a podnože. Na podnoži M 9 je nejvíce výnosná.<br><br>\nČeskoslovensko, mutace odrůdy Lord Lambourne, poprvé objevena v roce 1969 . Původní odrůda byla získána křížením odrůd ´James Grieve´ x ´Worcesterská parména´ v Anglii\n\nRoste středně bujně. Koruna má kulovitý habitus.Odrůda slouží jako dobrý opylovač. Plodí na středně dlouhém dřevě.\nPlodnost je středně pozdní, hojná a při pravidelné probírce i pravidelná.\nPlody jsou větší velikosti než původní odrůda Lord Lambourne.Odlišná je i barva plodů.Plody jsou kulovité, se základní zelenožlutou barvou, celé pokryté rozmytou hnedavě červenou barvou. Dužnina je nažloutlé barvy, křehká, jemná, středně tuhá, středně šťavnatá, navinule sladká, velmi dobré chuti.\nOdrůda je středně rezistentní proti strupovitosti jabloní a k padlí.\nOdrůdu lze pěstovat ve všech polohách. Vyžaduje letní průklest s pečlivou probírkou plodů v červenci. Jde o zvlášť úrodnou a kvalitní odrůdu.\n"}
{"id": "1315685", "url": "https://cs.wikipedia.org/wiki?curid=1315685", "title": "Maria Grazia Cucinottová", "text": "Maria Grazia Cucinottová\n\nMaria Grazia Cucinottová (* 27. července 1968 Messina) je italská herečka a modelka. \n\nV roce 1987 byla finalistkou soutěže Miss Italia, pak vystupovala v televizní show \"Indietro tutta!\", v roce 1990 debutovala ve filmu \"Vacanze di Natale '90\", kde ji kvůli silnému sicilskému přízvuku dabovala Simona Izzová. Ztvárnila hlavní ženskou roli Beatrice ve filmu Massima Troisiho \"Pošťák\", který byl v roce 1995 nominován na Oscara za nejlepší film, a bond girl Giuliettu ve filmu \"Jeden svět nestačí\", namluvila italskou manželku Leváka Boba v seriálu \"Simpsonovi\". Věnuje se také filmové produkci (povídkový film \"All the Invisible Children\") a režii (\"Il maestro\"). V roce 2009 moderovala závěrečný ceremoniál benátského filmového festivalu, je ambasadorkou Světového potravinového programu, v roce 2013 se stala patronkou pochodu Gay Pride v Palermu.\n\nMěří 177 cm, její míry jsou 98-56-90.\n\n"}
{"id": "1315687", "url": "https://cs.wikipedia.org/wiki?curid=1315687", "title": "Mauréry", "text": "Mauréry\n\nPříjmení Mauréry nosí více osobností:\n\n"}
{"id": "1315692", "url": "https://cs.wikipedia.org/wiki?curid=1315692", "title": "Zębowice", "text": "Zębowice\n\nZębowice (německy: \"Zembowitz)\" je vesnice gminy Zębowice v okrese Olesno v Opolském vojvodství. Z historického hlediska leží v Horním Slezsku.\n\nV latinské kronice \"Liber fundationis episcopatus Vratislaviensis (Kniha dávek vratislavského biskupa)\" sepsaná v letech 1295–1305 byla osada nazývána \"Sambowitz\". V roce 1936 hitlerovská administrativa Třetí říše chtěla chtěla zahladit slovanský původ vesnice a tak byla přejmenována na \"Föhrendorf\".\n\nZ období vlády Boleslava II Opolského je zmiňován dědic ze Zębowic (Sambowicz) nějaký Stasco (Staszko, Stanisłav). V období Boleslava V v roce 1447 Zębowice se staly farností a byl zde postaven dřevěný kostel, který se nachází od roku 1925 v Gliwicích. V polovině 19. století ve vesnici žilo 598 obyvatel. Byl zde zámek z počátku 19. století, 73 domy, dvůr s ovčínem, Jedna katolická škola, dva vodní mlýny, pivovar, kořalna, varna potaše pro sklárnu Knieji na Poliwodze, vápenka, dvě knížecí kovárny na výrobu tyčového železa. Koncem roku 1868 byla uvedena do provozu železnice. Na přelomu 19. a 20. století působily ve vesnici kulturní spolky Sdružení lidových knihoven (T\"owarzystwo Czytelni Ludowych\"), Gymnastické sdružení Sokol (\"Towarzystwo Gimnastyczne Sokół\"), pěvecké sbory. V letech 1910–1911 byl postaven nový zděný kostel. Po ukončení první světové války se Zębowice ocitly na území Německa. Posledním majitelem vesnice od roku 1834 byla ratibořská knížata z rodu Hohenlohe.\n\nV roce 2011 v Zębowicích žilo 1392 obyvatel (698 mužů a 694 žen).\n\nBorowiany, Malinów, Nowa Wieś, Osina\n\n"}
{"id": "1315693", "url": "https://cs.wikipedia.org/wiki?curid=1315693", "title": "Pavel Kuneš", "text": "Pavel Kuneš\n\nPavel Kuneš (* 6. února 1937, Praha) je český římskokatolický kněz, novinář a publicista. Byl propagátorem reforem 2. vatikánského koncilu. Za minulého režimu měl mnoho přátel mezi disidenty a představiteli tajné církve. Usiloval o zapojení věřících do prožívání mší i díky hudbě, jeho aktivity tak koncem 60. let přispěly ke vzniku křesťanské hudební skupiny Poutníci. Intenzivně se věnoval výuce náboženství. \n\nJe zastáncem kněžského svěcení ženatých mužů v zájmu zmírnění akutního nedostatku kněží ve farnostech. \n\nNarodil se ve Strojnické ulici v pražských Holešovicích. Jeho otec amatérsky maloval a vlastnil malý obchod, který mu byl po nástupu komunismu zabaven. V rodině panoval jasný odpor k tomuto režimu, rodiče se mj. obávali útlaku církve. Pavel Kuneš od dětství rád chodil do kostela sv. Antonína na Strossmayerově náměstí, ve kterém také ministroval. Páter Zdeněk Wágner z Holešovic byl tím, kdo Pavla Kuneše nasměroval k rozhodnutí stát se knězem. \n\nJiž jako malý chlapec měl Pavel Kuneš také rád loutky, jako jedenáctiletý se stal členem pražského souboru Říše loutek. Loutkové divadlo ho pak provázelo i během kněžství, donedávna je hrál pro děti svých farníků na faře v Klecanech. Studoval tzv. jednotnou střední školu U Studánky v Holešovicích, poté Střední výtvarnou školu na Hollarově náměstí, kde získal dobré školení pro svou celoživotní výtvarnou zálibu (jak dosvědčuje stálá výstava jeho obrazů v klecanské faře) a seznámil se s mnohými budoucími výtvarnými umělci (Zdeněk Beran, Pavel Nešleha). \n\nPočátkem 50. let byl Pavel Kuneš součástí laického katolického společenství tzv. Vyšehradského sboru. Zde se spřátelil např. s Janem a Václavem Konzalovými. V letech 1956 až 1961 studoval na Cyrilometodějské bohoslovecké fakultě v Litoměřicích, kde poznal Jiřího Reinsberga nebo Jiřího Skoblíka. Kněžské svěcení absolvoval v červnu 1961. Poté byl pouze tři týdny kaplanem v Plzni, následně byl dva roky v základní vojenské službě v Lešanech, kde se spřátelil s pozdějšími emigranty - redaktory Svobodné Evropy Pavlem Pecháčkem a Jiřím Maláškem, a vyrobil první kulisy a loutky, s nimž posádka úspěšně vystupovala na veřejnosti. \n\nV letech 1963 až 1966 byl kaplanem v Plzni. Setkával se zde s bývalými politickými vězni a zaváděl do praxe podněty Druhého vatikánského koncilu. V květnu 1965 se stal členem první Arcidiecézní liturgické komise (v níž byl i apoštolský administrátor František Tomášek), o rok později druhé komise, která zaváděla liturgické reformy v pražské arcidiecézi. \n\nPoté byl po dva roky rektorem kostela sv. Ignáce na Karlově náměstí v Praze, kde rovněž prosazoval reformy, které přinesl 2. vatikánský koncil. Do místní farnosti tehdy patřili např. pozdější prorektor UK Zdeněk Lojda, chartisté Jiří a Dana Němcovi, nebo rodina Jiřího Blažka. V létě 1966 jel do Tater se skupinou, v níž byli i propuštění slovenští političtí vězni, např. členové hnutí Rodina Tomislava Kolakoviče či představitelé tajné církve Silvester Krčméry nebo Vladimír Jukl. Kuneš se snažil co nejvíce zapojovat farníky do účasti na mši, a to i díky hudbě. Má tak svůj podíl na vzniku skupiny Poutníci v roce 1967. Při tvorbě hudebních mší spolupracoval se skladateli Petrem Ebenem (Truvérská mše), Jaroslavem Hanušem, zakladatelem skupiny Josefem Litošem a textařkou Zdenoum Lomovou.\n\nOd května 1968 byl po tři roky kaplanem v kostele Nejsvětějšího srdce Páně na Vinohradech, současně pracoval jako redaktor obrozených Katolických novin. Intenzivně se věnoval výuce náboženství, učil až 300 dětí týdně. Pro svou popularitu, početné farní společenství a společensky bohatý pražský život byl režimu nepohodlný, a proto byl v prosinci 1971 přeložen do Klecan, kam chodilo na nedělní mši nejvýš 15 lidí. Pracoval však na rozvoji této farnosti a jezdili tam za ním i jeho přátelé (mj. tehdejší voják základní služby, biskup Tomáš Holub). Zůstal zde až do konce roku 1999. \n\nPo sametové revoluci spoluzakládal ekumenické Náboženské vysílání Československé televize, přičemž dál sloužil v deseti kostelích v Klecanech a okolí. Tehdy se dostal na hranici svých fyzických sil. V letech 2000 až 2007 nastoupil jako první farář po 50 letech do vnitřně rozpolcené farnosti ve Vršovicích, další čtyři roky zde byl ještě výpomocným duchovním. Po deset let (2001–2011) vyučoval Náboženskou nauku na Arcibiskupském gymnáziu v Praze. Od roku 2012 je rektorem kostela v Klecanech, píše knihy pro mládež. a věnuje se svým zálibám, například malbě, v níž se hlásí k odkazu Václava Špály, nebo hře na dudy, které sám sestrojil.\n\nSlučování farností, pro které katolická církev nemá kněze, Pavel Kuneš považuje za „zbytečný odchod z již dobytých území“. Je proto zastáncem toho, aby nedostatek kněží mohl být zmírněn svěcením ženatých mužů, kteří jsou neformálními autoritami ve svých farnostech.\n\n\n"}
{"id": "1315697", "url": "https://cs.wikipedia.org/wiki?curid=1315697", "title": "Titus (biskup)", "text": "Titus (biskup)\n\nSvatý Titus (řecky Τίτος, Titos, žil v 1. století n.l., zemřel kolem roku 100) byl raně křesťanský duchovní a misionář. Byl žákem a dlouholetým spolupracovníkem apoštola Pavla, který ho pravděpodobně obrátil na křesťanskou víru z pohanství. TItus byl také adresátem Pavlova \"Listu Titovi\". Pavel ho pověřoval různými úkoly, například byl Titus poslán s Pavlovým dopisem do Korintu, podle 2Tm 4,10 cestoval také do Dalmácie a podle Tt 3,12 byl správcem obce na Krétě. Podle tradice byl prvním biskupem Kréty a na tomto ostrově ve městě Gortynu zemřel.\n\nTitovy ostatky jsou uctívány v Irakliu na Krétě, kam byly roku 1966 vráceny z Benátek, kde byly uloženy do bezpečí kvůli osmanské okupaci Kréty.<ref name=\"The Orthodox Messenger, v. 8(7/8), Červenec/Srpen 1997\">The Orthodox Messenger, v. 8(7/8), July/Aug 1997</ref> Titův svátek v římskokatolické církvi se slavil 6. února (toto datum je stále platné pro tridentskou liturgii), roku 1969 byl přesunut na 26. ledna, den po svátku Obrácení sv. Pavla. \n"}
{"id": "1315700", "url": "https://cs.wikipedia.org/wiki?curid=1315700", "title": "Děkanát Drážďany", "text": "Děkanát Drážďany\n\nDěkanát Drážďany je jedním z osmi římskokatolických děkanátů diecéze drážďansko-míšeňské v německé spolkové zemi Sasko. Do děkanátu náleží 17 farností s jednou katedrálou, 30 kostely a 7 kaplemi.\n\n\n\n\n"}
{"id": "1315701", "url": "https://cs.wikipedia.org/wiki?curid=1315701", "title": "Petr Fuksa", "text": "Petr Fuksa\n\nPetr Fuksa (* 28. září 1969 Nymburk) je bývalý český reprezentant v rychlostní kanoistice, olympionik, mistr světa a mistr Evropy.\n\nNa LOH 1996 v Atlantě byl v semifinále v kategoriích C2 500 m a C2 1000 m.\n\nJeho spolujezdci byli Petr Procházka, Tomáš Křivánek, Karel Kožíšek, Jiří Heller, Jan Břečka, Petr Netušil\n\nV roce 1992 získal bronz na III. mistrovství světa v kanoemaratonu v Brisbane (C2, 45 km), jeho spolujezdcem byl Zbyněk Adamec.\n\nTrénuje syna Martina Fuksu, olympionika, mistra světa a Evropy, kanoistice se věnuje i jeho mladší syn Petr.\n\n"}
{"id": "1315703", "url": "https://cs.wikipedia.org/wiki?curid=1315703", "title": "Ana de Armasová", "text": "Ana de Armasová\n\nAna de Armasová, celým rodným jménem Ana Celia de Armas Caso, (* 30. dubna 1988 Santa Cruz del Norte) je kubánská herečka, která na filmovém plátně debutovala v roce 2006 rolí Marie ve španělském romantickém dramatu \"Una rosa de Francia\". \n\nV roce 2017 si zahrála ve Villeneuvově sci-fi dystopii \"Blade Runner 2049\".\n\nNarodila se roku 1988 v kubanském městě Santa Cruz del Norte a vyrostla v havanské metropoli. Pro herectví se rozhodla ve dvanácti letech a následně vystudovala Národní divadelní školu v Havaně. Ve věku osmnácti let se přestěhovala do Španělska, kde započala a rozvinula svou profesionální dráhu.\n\nFilmový debut prožila v šestnácti letech po boku Alexe Gonzáleze ve španělském milostném dramatu z roku 2006 \"Una rosa de Francia\", kde byla obsazena do role Marie. O rok později na sebe poprvé výrazněji upozornila ve španělském televizním seriálu \"Internát\" produkovaném společností Globomedia, v němž ztvárnila jednu z hlavních postav Carolinu Lealovou Solísovou. Následně se objevila v komedii \"Mentiras y gordas\" (2009), televizní sérii \"Hispania, la leyenda\" (2010–2012), či hororovém snímku \"El callejón\" (2011).\n\nV roce 2014 se z Pyrenejského poloostrova přemístila do kalifornského Los Angeles. V Hollywoodu pak získala úlohu v erotickém thrilleru \"Nebezpečné pokušení\", kde se stala jednou ze dvou dívek, jež obtěžovaly opuštěného manžela v podání Keanu Reevese. Se stejným hercem si opět zahrála roku 2016 v mysteriozní krimi \"Exposed\". V komediálním dramatu \"Týpci a zbraně\" se představila jako přítelkyně hlavního hrdiny Iz. Francouzský akční thriller \"Extrémní rychlost\" z roku 2017 jí přinesl roli Stephanie a v téže filmové sezóně ztvárnila Joi ve sci-fi dystopii \"Blade Runner 2049\", sequelu natočeném třicet pět let po původním snímku \"Blade Runner\".\n\nV letech 2011–2013 byla provdána za španělského herce Marca Cloteta. \n\n"}
{"id": "1315705", "url": "https://cs.wikipedia.org/wiki?curid=1315705", "title": "Arias", "text": "Arias\n\nArias může být:\n\n"}
{"id": "1315706", "url": "https://cs.wikipedia.org/wiki?curid=1315706", "title": "Sebald Beham", "text": "Sebald Beham\n\nSebald Beham, uváděn též jako Hans Sebald Beham (* 1500, Norimberk - 22. listopadu 1550, Frankfurt nad Mohanem) byl německý malíř a rytec, řazený k tzv. malým mistrům (\"Kleinmeister\") Severské renesance.\nSebald Beham byl starší bratr Barthela Behama. Někdy je uváděn s křestním jménem Hans, které se vyvozuje z užívání monogramu HSP (Norimberk), později HSB (Frankfurt), ale nelze je doložit. O jeho rodičích a odborném školení v malířství a rytectví není nic známo, ale přibližně v letech 1515-1520 mohl být tovaryšem v dílně Albrechta Dürera. Roku 1521 je zaznamenán jako cestující malíř a roku 1525 má vlastní dílnu v Norimberku.\n\nRoku 1524, po návštěvě Thomase Müntzera v Norimberku, se Sebald a jeho bratr Barthel spolu s dalším Dürerovým tovaryšem Georgem Penczem přihlásili k nábožensky a politicky radikálnímu křídlu reformace. Tito „bezbožní malíři“ byli zatčeni a v lednu 1525 u soudu obviněni z kacířství a rouhání. Rozsudek byl relativně mírný a skončil jen vyhnanstvím z Norimberku. Katolická městská rada se o dva měsíce později přiklonila k luteránství a umělec se mohl do Norimberku vrátit. Roku 1528 musel město narychlo opustit, když byl obviněn z plagiátorství nepublikovaného Dürerova spisu o koňských proporcích. \n\nSebald Beham pak pracoval v jiných německých městech - Ingolstadtu (1527, 1529, 1530), Augsburgu (1529, 1530) a Mnichově (1530). Od roku 1531 pobýval ve Frankfurtu nad Mohanem a roku 1540 se stal tamním občanem. Do Frankfurtu ho mohl pozvat vydavatel Christian Egenolff nebo se uchýlil pod ochranu míšeňského arcibiskupa kardinála Albrechta Braniborského, pro kterého v letech 1531 a 1534 pracoval. \n\nSebald Beham je znám především jako grafik. Během pobytu v Norimberku navrhl okenní vitráže, ke kterým se zachovaly kresebné návrhy, roku 1531 knižní iluminace pro modlitební knihu kardinála Albrechta Braniborského a roku 1534 stolní desku se \"Scénami ze života krále Davida\" (olejomalba).\n\nJeho grafické dílo zahrnuje 252 mědirytů, 18 leptů a kolem 1500 dřevořezů, včetně ilustrací dvou knih vydaných ve Frankfurtu. Jeho rytiny, které sám tiskl, jsou často malých rozměrů (odtud označení \"malí mistři\", \"Kleinmeister\"), ale obsahují množství detailů. Dřevořezy byly většinou zhotoveny na zakázku. Náměty jeho grafických listů zahrnují scény z venkovského života, mytologická a historická témata, často s erotickým podtextem (\"Leda s labutí\", 1545). Některé nápady převzal od svého bratra a v pozdních letech často reinterpretoval Dürerovy grafiky, včetně slavné \"Melancholie\", u které změnil měřítko (79 x 52mm).\n\n"}
{"id": "1315710", "url": "https://cs.wikipedia.org/wiki?curid=1315710", "title": "IV. třída okresu Příbram", "text": "IV. třída okresu Příbram\n\nIV. třída okresu Příbram patří společně s ostatními čtvrtými třídami mezi desáté nejvyšší fotbalové soutěže v Česku. Je řízena Okresním fotbalovým svazem Příbram. Hraje se každý rok od léta do jara se zimní přestávkou. Hraje se ve dvou skupinách (označených A a B), každá skupina má v současnosti 10 účastníků (celkem tedy 20 týmů) z okresu Příbram, každý s každým hraje jednou na domácím hřišti a jednou na hřišti soupeře. Vítěz každé ze skupin postupuje do III. třídy okresu Příbram.\n\n"}
{"id": "1315711", "url": "https://cs.wikipedia.org/wiki?curid=1315711", "title": "Paramahansa Jógánanda", "text": "Paramahansa Jógánanda\n\nParamahansa Jógánanda, bengálsky পরমহংস যোগানন্দ, rodným jménem Mukunda Lal Goš, bengálsky মুকুন্দলাল ঘোষ (5. ledna 1893, Górakhpur – 7. března 1952, Los Angeles) byl indický filozof a jogín, který se v roce 1920 usadil ve Spojených státech amerických a sehrál zásadní roli při šíření jógy do západního světa, především tzv. krijajógy. Zavedl do něj také oblíbený pojem \"seberealizace\", dal ho i do názvu organizace, která dodnes v Americe šíří jeho učení: \"Self-Realization Fellowship\". Jeho kniha \"Životopis jogína\" (\"Autobiography of a Yogi\"), jež prvně vyšla roku 1946, se stala globálním bestsellerem, byla přeložena do více než 45 jazyků. Do češtiny ji přeložil Dušan Zbavitel. Silně ovlivnila například Steva Jobse. Jógánanda prý zasvěcoval do krijajógy i Mahátmá Gádhího, během své návštěvy Indie ve 30. letech.\n"}
{"id": "1315712", "url": "https://cs.wikipedia.org/wiki?curid=1315712", "title": "IV. třída okresu Rakovník", "text": "IV. třída okresu Rakovník\n\nIV. třída okresu Rakovník patří společně s ostatními čtvrtými třídami mezi desáté nejvyšší fotbalové soutěže v Česku. Je řízena Okresním fotbalovým svazem Rakovník. Hraje se každý rok od léta do jara se zimní přestávkou. Vítěz každé ze skupin postupuje do III. třídy okresu Rakovník.\n\n"}
{"id": "1315713", "url": "https://cs.wikipedia.org/wiki?curid=1315713", "title": "IV. třída okresu Chrudim", "text": "IV. třída okresu Chrudim\n\nIV. třída okresu Chrudim patří společně s ostatními čtvrtými třídami mezi desáté nejvyšší fotbalové soutěže v Česku.Jedá se o 10. stupeň v českých fotbalových soutěžích. Hrála se každý rok od léta do jara příštího roku. Na konci ročníku nejlepší dva týmy postupovaly do III. třídy okresu Chrudim.\n\n"}
{"id": "1315715", "url": "https://cs.wikipedia.org/wiki?curid=1315715", "title": "IV. třída okresu Pardubice", "text": "IV. třída okresu Pardubice\n\nIV. třída okresu Pardubice patří společně s ostatními čtvrtými třídami mezi desáté nejvyšší fotbalové soutěže v Česku.Jedá se o 10. stupeň v českých fotbalových soutěžích. Hrála se každý rok od léta do jara příštího roku. Na konci ročníku nejlepší dva týmy postupovaly do III. třídy okresu Pardubice.\n\n"}
{"id": "1315716", "url": "https://cs.wikipedia.org/wiki?curid=1315716", "title": "Děkanát Budyšín", "text": "Děkanát Budyšín\n\nDěkanát Budyšín je jedním z osmi římskokatolických děkanátů diecéze drážďansko-míšeňské v německé spolkové zemi Sasko. Do děkanátu náleží 16 farností s jednou konkatedrálou a 30 kostely.\n\n\n\n\n"}
{"id": "1315717", "url": "https://cs.wikipedia.org/wiki?curid=1315717", "title": "III. třída okresu Pardubice", "text": "III. třída okresu Pardubice\n\nIII. třída okresu Pardubice patří společně s ostatními třetímy třídami mezi desáté nejvyšší fotbalové soutěže v Česku. Jedná se o 9. stupeň v českých fotbalových soutěžích. Hrála se každý rok od léta do jara příštího roku. Na konci ročníku nejlepší dva týmy postupovaly do II. třídy okresu Pardubice.\n\n"}
{"id": "1315720", "url": "https://cs.wikipedia.org/wiki?curid=1315720", "title": "Silnice II/210", "text": "Silnice II/210\n\nSilnice II/210 je silnice II. třídy, která vede z Krs ke hraničnímu přechodu Kraslice / Klingenthal. Je dlouhá 87,5 km. Prochází dvěma kraji a třemi okresy.\n\n\n\n\n"}
{"id": "1315721", "url": "https://cs.wikipedia.org/wiki?curid=1315721", "title": "Joshua Cheptegei", "text": "Joshua Cheptegei\n\nJoshua Kiprui Cheptegei (* 12. září 1996) je ugandský vytrvalostní běžec.\n\nV roce 2014 se stal juniorským mistrem světa v běhu na 10 000 metrů. Na olympiádě v Rio de Janeiro v roce 2016 v této disciplíně skončil šestý, na poloviční trati doběhl osmý. Zatím největším úspěchem se pro něj stalo druhé místo na mistrovství světa v Londýně v roce 2017 v novém osobním rekordu 26:49,94. Jeho osobní rekord v běhu na 5000 metrů 12:59,83 pochází rovněž z roku 2017.\n\n"}
{"id": "1315723", "url": "https://cs.wikipedia.org/wiki?curid=1315723", "title": "Tetrafenylbutadien", "text": "Tetrafenylbutadien\n\nTetrafenylbutadien (IUPAC název: 1,1,4,4-tetrafenyl-1,3-butadien, zkráceně TPB) je organická chemická sloučenina používaná jako elektroluminiscenční barvivo. To svítí modře s maximem emisního spektra při vlnové délce 430 nm.\n"}
{"id": "1315724", "url": "https://cs.wikipedia.org/wiki?curid=1315724", "title": "Silnice II/220", "text": "Silnice II/220\n\nSilnice II/220 je silnice II. třídy, která vede z Karlových Varů do Nejdku. Je dlouhá 13,6 km. Prochází jedním krajem a jedním okresem.\n\n\n"}
{"id": "1315726", "url": "https://cs.wikipedia.org/wiki?curid=1315726", "title": "Ozbrojené síly SSSR", "text": "Ozbrojené síly SSSR\n\nOzbrojené síly SSSR (, \"Vooružionnyje Sily SSSR (VS SSSR)\") zahrnovaly armádu, námořnictvo a různé pomocné sbory Sovětského svazu, jejichž cílem bylo zajistit obranu země před případnou agresí, ochrana suverenity země a celistvosti hranic. Během celé své existence od vzniku v roce 1922 až do rozpadu SSSR patřily mezi nejpočetnější a nejsilnější na světě. Vrcholem jejich působení byl lví podíl na porážce nacistického Německa a jeho spojenců ve druhé světové válce 1939-1945 (ze sovětského hlediska ve Velké vlastenecné válce 1941-1945). Vedle toho však uskutečnily i řadu tažení agresivních: (1939 Polsko, 1939-1940 Zimní válka ve Finsku, 1940 Pobaltí, 1979 Afghánistán) i vnitropolitických zásahů v zemích Varšavské smlouvy (1953 v Berlíně, 1956 v Maďarsku a Polsku, 1968 v Československu a dopustily se za svou existenci mnoha zločinů). Navzdory rozpadu SSSR v roce 1991 existovaly sovětské ozbrojené síly fakticky až do konce roku 1993, a to v podobě \"Spojených ozbrojených sil SNS\", ačkoli formálně přestaly existovat 14. února 1992.\n\nRudá armáda byla založena roku 1922 z \"rudých\" oddílů za občanské války. Měla prosté uniformy a důstojníci prosté tituly. Roku 1925 byla opět zavedena dvou- až čtyřletá vojenská povinnost od 21 (později od 19) let a roku 1935 zavedl Stalin opět důstojnické hodnosti, povinnost zdravit a další atributy předrevoluční armády. V letech 1937-1939, za velkých stalinských čistek byli odvoláni tří z pěti maršálů, 13 z 15 velitelů armád, téměř všichni velitelé divizí a brigád, asi polovina velitelů pluků a 85 z 90 členů Nejvyšší válečné rady. Celkem bylo odvoláno přes 34 tisíc vysokých důstojníků, z nichž 70% bylo odsouzeno do GULAGu a mnozí zastřeleni. Důvodem byl Stalinův strach z případného vojenského povstání nebo převratu, značné oslabení armády se však projevilo katastrofálně při přepadení SSSR v roce 1941.\n\nV okamžiku přepadení armádami Osy 22. června 1941 měla sovětská armáda asi 20 tisíc tanků, zdaleka nejvíc na světě. Měla asi 17 tisíc letadel, 34 tisíc děl a asi 5,7 milionu vojáků, z toho 2,8 milionu v západních oblastech země. Mobilizační plány počítaly až se 7,85 miliony vojáků. Dělila se na čtyři fronty, 27 armád, 62 střeleckých, 13 jízdních, 61 tankových a 29 motorizovaných sborů, vedle dalších pomocných oddílů. Přesně promyšlený přepad asi 3 milionů dobře vycvičených německých vojáků a asi 600 tisíc jejich spojenců, který Stalin dlouho pokládal za pouhou provokaci, způsobil sovětské armádě milionové ztráty a ústup fronty až o 400 km, přestože se její jednotky odhodlaně bránily. V prosinci 1941 byla většina tanků na obou stranách vyřazena z boje, sovětská armády ztratila téměř 4,5 milionu vojáků a 21 tisíc letadel.\n\nSovětské vedení pochopilo, že jde do tuhého, a změnilo režim i rétoriku: Stalin povolal jako svého zástupce maršála Žukova, omezil pravomoc politruků, přestal se používat pojem \"třídního boje\" a mluvilo se důsledně o obraně vlasti, dokonce \"svaté Rusi\". Utlumilo se pronásledování pravoslavné církve a část vězňů byla propuštěna do armády. Když se Stalin od agentů z Tokia dozvěděl, že Japonsko neplánuje útok na SSSR, přesunul velkou vojenskou sílu z východu k Moskvě a od 5. prosince zatlačil Wehrmacht až o 250 km zpět. Během roku 1942 už přicházely k jednotkám podstatně modernější zbraně, tanky T-34, letadla Jakovlev Jak-9, Lavočkin La-5 nebo později Lavočkin La-7, kdežto Hitler musel část svých armád přesunout na západní frontu. \n\nK určitému zlomu došlo na přelomu roku 1942/3, když se ani po půlročním obléhání Nemcům nepodařilo dobýt Stalingrad a sovětská armáda naopak celou Paulusovu armádu obklíčila a zajala. Německá armáda se musela dát na ústup, který se ještě pokusila odvrátit v bitvě u Kurska. I zde byly sovětské ztráty podstatně vyšší než německé, sověti je však dokázali rychle nahradit, zčásti z amerických dodávek, kdežto Německo žádné velké rezervy nemělo. Přes houževnatý odpor, hlavně na německém území, nebylo už o výsledku války mnoho pochybností a po několikatýdenní pauze před Varšavou, kde probíhalo povstání, se sovětská armáda v květnu 1945 probojovala až do Berlína.\n\n"}
{"id": "1315727", "url": "https://cs.wikipedia.org/wiki?curid=1315727", "title": "IV. třída okresu Blansko", "text": "IV. třída okresu Blansko\n\nIV. třída okresu Blansko tvoří společně s ostatními skupinami čtvrté třídy nejnižší (desátou nejvyšší) fotbalovou soutěž v České republice. Je řízena Okresním fotbalovým svazem Blansko. Hraje se každý rok od léta do jara se zimní přestávkou. V sezoně 2017/18 se hraje v jedné skupině s 11 účastníky z okresu Blansko, každý s každým hraje jednou na domácím hřišti a jednou na hřišti soupeře. Vzhledem k lichému počtu účastníků má v každém kole jedno mužstvo tzv. volný los, tedy v tomto kole nehraje. Vítěz postupuje do III. třídy okresu Blansko.\n\n"}
{"id": "1315728", "url": "https://cs.wikipedia.org/wiki?curid=1315728", "title": "Silnice II/223", "text": "Silnice II/223\n\nSilnice II/223 je silnice II. třídy, která vede z Loučné pod Klínovcem do Křimova. Je dlouhá 29,1 km. Prochází jedním krajem a jedním okresem.\n\n\n"}
{"id": "1315729", "url": "https://cs.wikipedia.org/wiki?curid=1315729", "title": "Jameson", "text": "Jameson\n\nJameson [\"džejmsn\"] může být:\n\n\n"}
{"id": "1315730", "url": "https://cs.wikipedia.org/wiki?curid=1315730", "title": "Seznam skladeb Moritze Moszkowského", "text": "Seznam skladeb Moritze Moszkowského\n\nMoritz Moszkowski (též Maurice Moszkowski, 23. srpna 1854 Vratislav, Polsko – 4. března 1925 Paříž, Francie) byl německý hudební skladatel a klavírista polsko-židovského původu.\n\n\n\n"}
{"id": "1315731", "url": "https://cs.wikipedia.org/wiki?curid=1315731", "title": "Suchoj Log", "text": "Suchoj Log\n\nSuchoj Log () je město ve Sverdlovské oblasti v Ruské federaci. Při sčítání lidu v roce 2010 mělo přes čtyřiatřicet tisíc obyvatel.\n\nSuchoj Log leží na západě Západosibiřské roviny na Pyšmě, pravém přítoku Tury v povodí Obu. Od Jekatěrinburgu, správního střediska oblasti, je vzdálen přibližně 110 kilometrů východně.\n\nPřes město vede železniční trať z Bogdanoviče do Alapajevsku (a dále do Serova). Trať byla uvedena do provozu v roce 1918 a místní stanice se jmenuje \"Kunara\" podle řeky Kunary, která se do Pyšmy vlévá východně od města.\n\nVesnice Suchoj Log (doslova \"suché údolí\") vznikla začátkem osmnáctého století.\n\nV roce 1847 byla v blízkosti objeveno ložisko uhlí, které které bylo ovšem vytěženo už v šedesátých letech. V roce 1879 byla ve městě postavena papírna a od roku 1913 probíhala výstavba cementárny, která ovšem zahájila výrobu až v roce 1930.\n"}
{"id": "1315732", "url": "https://cs.wikipedia.org/wiki?curid=1315732", "title": "IV. třída okresu Brno-město", "text": "IV. třída okresu Brno-město\n\nIV. třída okresu Brno-město (Brněnská základní třída) tvořila společně s ostatními skupinami čtvrté třídy nejnižší (desátou nejvyšší) fotbalovou soutěž v České republice. Byla řízena Městským fotbalovým svazem Brno. Hrála se každý rok od léta do jara se zimní přestávkou, počet účastníků nebyl stálý. Zanikla po sezoně 2010/11. Vítěz postupoval do Brněnské městské soutěže (III. třídy).\n\n"}
{"id": "1315733", "url": "https://cs.wikipedia.org/wiki?curid=1315733", "title": "IV. třída okresu Brno-venkov", "text": "IV. třída okresu Brno-venkov\n\nIV. třída okresu Brno-venkov tvoří společně s ostatními skupinami čtvrté třídy nejnižší (desátou nejvyšší) fotbalovou soutěž v České republice. Je řízena Okresním fotbalovým svazem Brno-venkov. Hraje se každý rok od léta do jara se zimní přestávkou. Hraje se ve třech skupinách (označených A, B a C), každá skupina má v ročníku 2017/18 po 10 účastnících (celkem tedy 30 týmů) z okresu Brno-venkov. Ve skupině hraje každý s každým jednou na domácím hřišti a jednou na hřišti soupeře. Vítěz každé ze skupin postupuje do III. třídy okresu Brno-venkov.\n\n"}
{"id": "1315737", "url": "https://cs.wikipedia.org/wiki?curid=1315737", "title": "Karol Gašpar", "text": "Karol Gašpar\n\nKarol Gašpar (23. prosince 1920 Bratislava – 4. listopadu 2010 tamtéž) byl slovenský fotbalový záložník.\n\nByl odchovancem menšího bratislavského oddílu ŠK Prievoz. Za války se stal s OAP Bratislava mistrem Slovenska (1942/43).\n\nV československé lize hrál za ŠK Bratislava, aniž by skóroval.\n\n\n"}
{"id": "1315739", "url": "https://cs.wikipedia.org/wiki?curid=1315739", "title": "Gašpar", "text": "Gašpar\n\nGašpar může být:\n\n"}
{"id": "1315740", "url": "https://cs.wikipedia.org/wiki?curid=1315740", "title": "Liz Pichon", "text": "Liz Pichon\n\nLiz Pichon (narozen 16. srpna 1963 v Londýně, v Anglii) je britská ilustrátorka a spisovatelka dětské literatury. Od listopadu 2011 žije v Brightonu.\n\nStudovala grafický design na Camberwell School of Art v Londýně. Pracovala jako umělecká ředitelka v hudebním vydavatelství Jive Records. Poté začala pracovat na volné noze jako ilustrátorka a spisovatelka dětských knih. Mezi její nejznámější knihy patří \"Velmi Ošklivý Bug\", dětské obrázkové knihy.\nPodle nitan wagu\n\n\nRomány napsala a ilustrovala Liz Pichon.\n\nKniha \"Brilliant World of Tom Gates\" (2011), první v sérii s Tomem Gatesem získala v roce 2011 cenu Roald Dahl Funny Prize (7-14 let), v roce 2012 pak získala Red House Children 's Book Award (mladší čtenáři), a také Waterstone 's Children' s Book Prize (ve věku 5-12 let). Čtvrtý svazek série \"Tom Gates: Geniální nápady (většinou)\" vyhrál 2013 Blue Peter Book Award (nejlepší příběh).\n"}
{"id": "1315741", "url": "https://cs.wikipedia.org/wiki?curid=1315741", "title": "Yoga nidra", "text": "Yoga nidra\n\nJóga nidra (Sanskrt: योग निद्रा), yoga nidra nebo jógový spánek je stav vědomí mezi bdělým stavem a spánkem. Anandmurti Gurumaa definuje yoga nidra jako stav vědomého hlubokého spánku. Koncept jóga nidry je velmi starý v Indických náboženstvích jako je hinduismus a buddhismus.\n"}
{"id": "1315743", "url": "https://cs.wikipedia.org/wiki?curid=1315743", "title": "Kaliakra", "text": "Kaliakra\n\nKaliakra ( \"Калиакра\") je mys na černomořském pobřeží v Dobričské oblasti Bulharska. Útesy dosahují výšky až sedmdesát metrů nad mořskou hladinou, jsou tvořeny převážně vápencem, obsah železa jim dává načervenalou barvu. Thrákové ho nazývali \"Tirizis\", současný název pochází z řeckého Καλή Άκρα (Krásný mys). Lokalita je zařazena mezi stovku nejvýznamnějších turistických objektů Bulharska, v roce 1941 byla vyhlášena chráněným územím.\n\nNa mysu se nachází zbytky hradu knížete Dobroticy, který byl ve 14. století vládcem fakticky nezávislého dobrudžského státu, maják, vyhlídková restaurace, muzeum, rozhlasový vysílač, větrná elektrárna a pomník admirála Fjodora Fjodoroviče Ušakova připomínající námořní bitvu z 11. srpna 1791, která rozhodla o ruském vítězství nad Osmanskou říší. S takzvanou „branou čtyřiceti panen“ je spojena legenda, podle níž po dobytí oblasti Turky čtyřicet místních dívek propletlo dohromady své vlasy a vrhlo se společně ze skály do moře, aby unikly nepřátelskému zajetí. Podle jiné legendy ukryl v blízkosti mysu svůj poklad starověký vojevůdce Lýsimachos.\n\nKaliakra je hnízdištěm tažných ptáků jako je kormorán chocholatý, potápka malá, bělořit bělohlavý, dudek chocholatý, ťuhýk menší, kalandra zpěvná a další druhy. Ze skal je také možno pozorovat život v moři, především delfíny.\n\nV sousedství mysu se nachází jeskyně Bolata, která je významnou přírodní památkou. Dvanáct kilometrů západním směrem je vzdáleno město Kavarna; místní fotbalový klub, který hrál krátce i bulharskou nejvyšší soutěž, nese název FK Kaliakra Kavarna. Podle mysu se jmenuje také ledovec Kaliakra na antarktickém Livingstonově ostrově.\n\n"}
{"id": "1315744", "url": "https://cs.wikipedia.org/wiki?curid=1315744", "title": "2007 OR10", "text": "2007 OR10\n\n(225088) 2007 OR je velké transneptunické těleso, které obíhá v Kuiperově pásu. Má průměr asi 1500×1250 km. Patří mezi největší objekty za drahou Neptunu, o něco menší než trpasličí planety Pluto, Eris a Haumea a zhruba srovnatelný s Makemake. Kolem Slunce oběhne jednou za 547 roků ve vzdálenosti 33 až 101 AU. \n\nObjeveno bylo v červenci roku 2007. Nejblíže Slunci, tedy v perihéliu, se dle výpočtů nacházelo v roce 1857, největší vzdálenosti (afélia) dosáhne asi roku 2130. Tato planetka je kandidátem na trpasličí planetu. Podle současných výpočtů (2018) by šlo o 5. největší známou trpasličí planetu. \n\nTato planetka má i svůj měsíc s průměrem asi 300 km. Kolem své osy se otočí jednou za 45 hodin.\n\n"}
{"id": "1315746", "url": "https://cs.wikipedia.org/wiki?curid=1315746", "title": "Sophia Flörsch", "text": "Sophia Flörsch\n\nSophia Flörsch (* 1. prosince 2000 Mnichov) je německá automobilová závodnice. Se závoděním začala v 5 letech na motokárách. V roce 2015 jezdila ve Velké Británii sérii Ginetta Junior Championship a od roku 2016 jezdí ve Formuli 4 německou a italskou sérii. \n\nJejím otcem je podnikatel Alexander Flörsch. Navštěvuje gymnázium Oberhaching. Mezi její zájmy patří kromě motokár také lyžování, windsurfing, četba a hudba.\n\nV roce 2005, ve svých 5 letech, Flörsch začala závodit v motokárách. Od roku 2008 do roku 2014 se zúčastnila různých motokárových sérií po celé Evropě prostřednictvím Kart Sport. Stala se první ženou a také nejmladší účastníkem ve třech sériích, kterých se účastnila, a to v roce 2008 SAKC Championship, v roce 2009 ADAC German Championship a v roce 2010 Evropského šampionátu Easykart. Byla také kandidátkou do juniorského týmu F1 Red Bull.\n\nV roce 2015 se Flörsch se zúčastnila britského šampionátu vozů Ginetta Junior Championship za tým HHC Motorsport. Během sezóny získala dvě vítězství a další dvě umístění na stupních vítězů. Do historie se zapsala vítězstvími na okruhu Thruxton, díky kterým se stala nejmladším závodníkem a také prvním nováčkem, který dokázal vyhrál dva ze dvou závodů o jednom víkendu. Její sezóna byla v polovině ukončena z finančních důvodu v okamžiku, kdy v průběžném pořadí byla na 3. místě a vedla kategorii nováčků. Její auto pro sezónu mělo číslo 14 a dala mu jméno \"Paul\".\n\nV roce 2015 Sophia podepsala smlovu s týmem Motopark, za který v roce 2016 jezdila německou sérii ADAC Formule 4. Svůj vůz s číslem 99 pojmenovala \"Hugo\". Hned v jejím prvním závodě na 9. místě, čímž se stala první ženou, která v této sérii získala body. V jejím třetím závodě téměř dosáhla svého prvního pódia, několik kol před cílem ale byla zasažena soupeřem a propadla se na 5. místo. Její první nejrychlejší kolo v sezóně přišlo ve 3. závodě v Zandvoortu, v závodě ovlivněném špatnýmí povětrnostními podmínkami. Pro rok 2017 přestoupila k týmu Mücke Motorsport, za který jezdí v německé a italské sérii.\n\n Sezóna ještě neskončila\n\n Sezóna ještě neskončila\n\n Sezóna ještě neskončila\n\n"}
{"id": "1315748", "url": "https://cs.wikipedia.org/wiki?curid=1315748", "title": "Tour de France 2017 – 8. etapa", "text": "Tour de France 2017 – 8. etapa\n\nOsmá etapa Tour de France 2017 se jela v sobotu 8. července z Dole na Station des rousses. Měřila 187,5 km. V etapě byla 1 horská prémie 3. kategorie, 1 horská prémie 2. kategorie a 1 horská prémie 1. kategorie. V horském dojezdu zvítězil Lilian Calmejane.\n\n45,5. km – Montrond\n\n101,5. km – Col de la Joux (3)\n138,5. km – Côte de Viry (2)\n175,5. km – Côte de la Combe de Laisia-Les Molunes (1)\n\n"}
{"id": "1315749", "url": "https://cs.wikipedia.org/wiki?curid=1315749", "title": "Seznam nejvyšších obytných budov světa", "text": "Seznam nejvyšších obytných budov světa\n\nToto je seznam nejvyšších obytných (rezidenčních) budov světa. Zahrnuje budovy, které jsou z více než 85 % využívány jako bytové.\n\n"}
{"id": "1315750", "url": "https://cs.wikipedia.org/wiki?curid=1315750", "title": "Larissa Françová", "text": "Larissa Françová\n\nLarissa Françová, celým jménem Larissa França Maestrini (* 14. dubna 1982 Cachoeiro de Itapemirim) je brazilská plážová volejbalistka. Začínala s volejbalem a házenou, plážovému volejbalu se věnuje od roku 2001. V roce 2003 získala s Anou Richovou bronzové medaile na Panamerických hrách, o rok později se stala její spoluhráčkou Juliana Felisberta da Silva. Tento pár vyhrál sedmkrát FIVB World Tour (2005–2007 a 2009–2012), v letech 2007 a 2011 získal zlato na Panamerických hrách a vyhrál mistrovství světa v plážovém volejbalu 2011. Na Letních olympijských hrách 2008 Juliana pro zranění nestartovala a nahradila ji Ana Paula Connellyová, Brazilky skončily na pátém místě. Na Letních olympijských hrách 2012 získala Larissa a Juliana bronzové medaile. Od roku 2014 hraje Larissa ve dvojici s Talitou Antunesovou, vyhrály FIVB World Tour Finals 2015 a na domácí olympiádě 2016 obsadily čtvrté místo.\n\nLarissa Françová vyhrála v kariéře 65 turnajů a vydělala 1 904 235 dolarů, v letech 2006 a 2015 ji Mezinárodní volejbalová federace vyhlásila nejlepší hráčkou světa. \n\nV roce 2013 uzavřela sňatek s další plážovou volejbalistkou Liliane Maestriniovou.\n\n"}
{"id": "1315752", "url": "https://cs.wikipedia.org/wiki?curid=1315752", "title": "Kawulokova chata", "text": "Kawulokova chata\n\nKawulokova chata (polsky:\"Kurna chałupa Kawuloków\") je soukromé muzeum založené místním folkloristou Janem Kawulokem a provozované jeho potomky v Istebné v okrese Těšín Slezské vojvodství. Kawulokova chata součástí Stezky dřevěné architektury ve Slezském vojvodství.\n\nKawulokova chalupa je typickým příkladem tradičního horalského dřevěného domu. Chalupy, aby se vyhnuly placení daně z komínů, neměly komín. Byla postavena v roce 1863 a od počátků je vlastněna rodinou Kawuloků.\n\nKawulokova chata se řadí mezi roubené stavby, které vznikaly v Beskydech s rozvojem salašnictví. Jsou také řazeny mezi tzv. kurloky, stavby, které nemají komín a dým z otevřeného ohniště je odváděn dymnými otvory. Roubená stavba má ze tří stran podsíně, které byly vybaveny lavičkami pro venkovní posezení. Sedlová střecha je krytá šindelem.\n\nTrojdílný dům se dělil na vstupní síň mezi bílou a černou (dymnou) jizbou. V dymné jizbě se nachází pec s místem pro otevřené ohniště s kotlíky. Kouř nebyl odváděn komínem, ale zůstal ve světnici a odcházel dymnými otvory ve zdi světnice ven. Dymná jizba byla místností, kde se žilo – jedlo, spalo, předlo, muzicírovalo. Na černých stěnách se nacházejí různé hudební nástroje od malé pastýřské píšťalky až po velký trombit nebo dudy. V otevřených skříních je vystavená sbírka hliněného nádobí. Na podlaze je vystaven žernov pro výrobu mouky.\n\nBílá místnost byla \"sváteční\" či \"parádní\" místností. Byla využívána k pracím, které nemohly být zakouřeny a znečištěny sazemi. Sloužila jako tkalcovská dílna, k předení ovčí vlny. Je zde vystavena ručně malovaná truhlice k uložení svátečního oděvu, tkalcovské stavy, kolovrátky.\n\n\n"}
{"id": "1315755", "url": "https://cs.wikipedia.org/wiki?curid=1315755", "title": "Jarmila Hellichová", "text": "Jarmila Hellichová\n\nMUDr. Jarmila Hellichová (18. srpna 1889 Poděbrady – 24. února 1986 Poděbrady) byla česká lékařka, sokolská funkcionářka a podporovatelka poděbradského muzea. Byla první a dlouho jedinou dětskou lékařkou na Poděbradsku.\n\nPocházela z významné poděbradské rodiny Hellichů. Jejími rodiči byli lékárník a zakladatel Polabského muzea Mag. Ph. Jan Hellich a Růžena Hellichová (roz. Havlíková), dcera poděbradského soudce. Narodila se jako páté ze šesti dětí Hellichových v bytě nad jejich lékárnou v domě na náměstí č.p. 33/I. Měla sourozence Karla, Marii, Bohumila, Miladu a Jaromíra. Po absolvování měšťanky v Poděbradech nastoupila na Vyšší dívčí školu v Praze. Když bylo Jarmile 14 let, zemřela jí matka a ona se vrátila do Poděbrad, aby pomohla sestře Miladě s vedením otcovy domácnosti. V té době ji ovlivnil tradiční zájem rodiny Hellichů o archeologii. Otci pomáhala se zpracováním nálezů z archeologických vykopávek, studovala literaturu a účastnila se debat s dalšími vědci. Dlouhodobě byla velkou podporovatelkou poděbradského muzea.\n\nOd roku 1907 byla aktivní sokolkou a roku 1913 se dokonce stala náčelnicí místní sokolské jednoty. Zájem o tělovýchovu ji přivedl k tomu, že se chtěla stát středoškolskou profesorkou tělocviku. Vše ale zhatila první světová válka, neboť když roku 1915 složila lycejní maturitu, tělocvičný kurz nebyl otevřen (kurz nakonec absolvovala až během studií medicíny a získané zkušenosti využila v Sokolu). Roku 1917 maturovala na pražské Minervě a měla zájem o studium historie, nakonec se však po dohodě s rodinou rozhodla pro medicínu. V tomto rozhodnutí ji podporoval také strýc MUDr. Bohuslav Hellich, tehdy ředitel bohnické léčebny.\n\nJiž během studia si jako svou specializaci vybrala pediatrii. Na medicíně promovala roku 1923. Poté do roku 1926 pracovala v České dětské nemocnici v Praze. Poté se vrátila zpět do Poděbrad, kde se stala první lékařkou-ženou a také první venkovskou lékařkou. Roku 1926 otevřela ordinaci v přízemí domu svého švagra Ing. Jana Friče ve dnešní Palachově ulici č.p. 425/22. Založila Poradnu pro matky a děti, pro kterou se podařilo postavit dům v ulici Na Dláždění (později přeměněn na dětské zdravotní středisko). Opět se také zapojila do činnosti poděbradského sokola, byla cvičitelkou, organizovala všemožné akce, vedla kroniku, spravovala archiv a v letech 1932-1939 byla opět náčelnicí místní jednoty sokolské. Za druhé světové války pokračovala v lékařské praxi, zároveň se jako dlouholetá spolupracovnice muzea (i za války shromažďovala a pořádala muzejní sbírky) po smrti otce stala předsedkyní Muzejního spolku. Za německé okupace navzdory velkému riziku uložením na utajeném místě zachránila mnoho cenných sbírek před zničením.\n\nJejí život negativně ovlivnil komunistický převrat v únoru 1948. Její ordinace zrušena, takže v dalších letech ordinovala v dětském středisku Na Dláždění. Zároveň došlo k faktické likvidaci Sokola, jehož činnosti věnovala tolik energie. Roku 1956 sice byla oceněna titulem „Zasloužilý lékař“, zároveň však byl státem zrušen Muzejní spolek a při následné reorganizaci muzea z něj byla vyhnána. Vrátit se směla až v 60. letech a od té doby jej opět všemožně podporovala.\n\nSvou lékařskou praxi ukončila roku 1960, kvůli nedostatku lékařů ale zůstala dalších pět let školní lékařkou. V průběhu 70. let 20. století následkem nemoci postupně oslepla. Ještě však stačila sepsat své paměti. Zemřela v Poděbradech roku 1986 ve věku nedožitých 97 let.\n\n"}
{"id": "1315779", "url": "https://cs.wikipedia.org/wiki?curid=1315779", "title": "IV. třída okresu České Budějovice", "text": "IV. třída okresu České Budějovice\n\nIV. třída okresu České Budějovice tvoří společně s ostatními skupinami čtvrté třídy nejnižší (desátou nejvyšší) fotbalovou soutěž v České republice. Je řízena Okresním fotbalovým svazem České Budějovice. Hraje se každý rok od léta do jara se zimní přestávkou. V sezoně 2017/18 se hraje v jedné skupině s 11 účastníky z okresu České Budějovice, každý s každým hraje jednou na domácím hřišti a jednou na hřišti soupeře. Vítěz postupuje do III. třídy okresu České Budějovice. Soutěž je od sezóny 2017/2018 zrušena.\n\n"}
{"id": "1315781", "url": "https://cs.wikipedia.org/wiki?curid=1315781", "title": "Andrius Gudžius", "text": "Andrius Gudžius\n\nAndrius Gudžius (* 14. února 1991) je litevský atlet, mistr světa v hodu diskem z roku 2017.\n\nV roce 2009 obsadil na juniorském mistrovství Evropy páté místo v hodu diskem. O rok později se stal v této disciplíně juniorským mistrem světa. Při své premiéře na evropském šampionátu dospělých v roce 2012 skončil 29., o dva roky později v Curychu desátý. Na mistrovství světa v roce 2015 nepostoupil z kvalifikace, stejně se mu vedlo o rok později na mistrovství Evropy. Při svém prvním olympijském startu obsadil v Rio de Janeiru v roce 2016 dvanácté místo. Zatím největším úspěchem se pro něj stal titul mistra světa v hodu diskem v roce 2017. V Londýně zvítězil v osobním rekordu 69,21 m.\n\n"}
{"id": "1315790", "url": "https://cs.wikipedia.org/wiki?curid=1315790", "title": "V-ATPáza", "text": "V-ATPáza\n\nV-ATPáza (V-V ATPáza či též vakuolární H-ATPáza) je ATPázová pumpa vyskytující se v buňkách všech eukaryotických organismů. Přenáší protony (\"vodíkové kationty\") přes buněčné membrány dovnitř různých vnitrobuněčných váčků či přes cytoplazmatickou membránu, čímž je okyseluje. Patří mezi protonové pumpy. \n\nV-ATPáza se skládá z asi 14 proteinových podjednotek (některé z nich v několika kopiích), které vytváří sofistikovaný molekulární komplex o velikosti až 1 milion Daltonů. Díky své složitosti, uspořádání podjednotek a způsobu fungování je srovnávána s ATP syntázou, s níž patří do jedné rodiny ATPáz. \n\nV-ATPáza se vyskytuje např. na membráně endozómů, lysozómů či váčků Golgiho aparátu. Okyselení obsahu těchto váčků je zásadní pro správný průběh tzv. váčkového transportu a reguluje takové děje, jako je endocytóza, buněčná signalizace, vyměšování hormonů či uvolňování neuropřenašečů. Např. po receptorem zprostředkované endocytóze V-ATPáza okyselí obsah endozómu, čímž způsobí rozvolnění komplexu ligand-receptor a následnou recyklaci receptoru zpět na membránu. Ke stejnému procesu dochází při doručování lysozomálních enzymů do endozómů pomocí manóza-6-fosfátového receptoru. Přímo v lysozómech je pak kyselé pH vytvářené V-ATPázou důležité pro degradaci proteinů – lysozomální enzymy fungují optimálně právě v kyselém prostředí.\nKromě váčků se vyskytuje také na cytoplazmatické membráně některých buněk, kde je zásadní pro remodelaci kostní tkáně, tvorbu (okyselování) moči v ledvinách či dozrávání spermií. \n\nV-ATPáza je životně důležitý gen, jehož znefunkčnění vede k úmrtí již během embryonálního vývoje. Částečná dysfunkce V-ATPázy však může přispívat k různým onemocněním, jako je acidóza ledvinových tubulů, některé typy hluchoty či např. osteoporóza.\n"}
{"id": "1315795", "url": "https://cs.wikipedia.org/wiki?curid=1315795", "title": "Seznam kulturních památek v Malšicích", "text": "Seznam kulturních památek v Malšicích\n\n"}
{"id": "1315796", "url": "https://cs.wikipedia.org/wiki?curid=1315796", "title": "Svatý Alban", "text": "Svatý Alban\n\nSvatý Alban (latinsky Albanus, kolem 3. století) byl nejstarší křesťanský mučedník zaznamenaný na území dnešní Velké Británie. Údajně byl sťat v římském městě Verulamium (dnešní St Albans) někdy ve 3. nebo na počátku 4. století. Nejobsáhlejší verzi Albanovy legendy sepsal Beda Ctihodný v knize \"Církevní dějiny národa Anglů\". Legenda říká, že v době římského pronásledování Alban ukryl kněze jménem Amphibalus, a pod jeho vlivem pak sám konvertoval ke křesťanství. Knězův úkryt byl prozrazen a když vojáci přišli Amphibala zatknout, Alban se vydával za svého hosta, byl zatčen jakožto Amphibalus a popraven poté, co odmítl i přes mučení uctít pohanské bohy. „Uctívám a klaním se jen pravému a živému Bohu, který všechno stvořil,“ prohlásil prý Alban, když byl žádán o vykonání pohanského rituálu. \n\nAlban je uctíván anglikány, katolíky a pravoslavnými křesťany. V anglikánské církvi se připomíná 22. června. Centrem jeho úcty je katedrála v St Albans. \n"}
{"id": "1315802", "url": "https://cs.wikipedia.org/wiki?curid=1315802", "title": "Valdorf (rozcestník)", "text": "Valdorf (rozcestník)\n\nValdorf může být:\n\n"}
{"id": "1315803", "url": "https://cs.wikipedia.org/wiki?curid=1315803", "title": "Luvo Manyonga", "text": "Luvo Manyonga\n\nLuvo Manyonga (* 18. listopadu 1991) je jihoafrický sportovec, atlet, který se specializuje na skok daleký, mistr světa z roku 2017.\nV roce 2010 se stal juniorským mistrem světa ve skoku do dálky. Na světovém šampionátu dospělých o rok později skončil mezi dálkaři pátý. V roce 2012 byl u něj zjištěn doping a byl diskvalifikován na osmnáct měsíců. Na olympiádě v Rio de Janeiro v roce 2016 vybojoval ve finále skoku do dálky stříbrnou medaili, když skončil pouhý centimetr za vítězem Jeffem Hendersonem. Jeho největším úspěchem je zatím titul mistra světa z roku 2017. Ze stejné sezóny pochází jeho osobní rekord 865 cm.\n\nV březnu 2018 vybojoval stříbrnou medaili na světovém halovém šampionátu v Birminghamu výkonem 844 cm.\n\n"}
{"id": "1315807", "url": "https://cs.wikipedia.org/wiki?curid=1315807", "title": "Christian Coleman", "text": "Christian Coleman\n\nChristian Coleman (* 6. března 1996 Atlanta) je americký atlet, sprinter. V současnosti je držitelem titulu mistra světu v běhu na 100 metrů a světovým rekordmanem i mistrem světa v halovém běhu na 60 metrů.\n\nDne 19. ledna 2018 zaběhl Coleman na 60 metrové trati čas 6,37, čímž překonal o ě setiny sekundy dlouholetý rekord svého krajana Maurice Greena z let 1998 a 2001. Výkon nebyl uznán jako světový rekord, kvůli absenci startovních elektronických bloků a antidopingových komisařů. O necelý měsíc později, dne 18. února 2018 zaběhl na halovém americkém šampionátu v Albuquerque v Novém Mexiku na 60 metrové trati čas 6,34 a stal se tak oficiálním světovým rekordmanem na této trati.\n\nNa olympiádě v Rio de Janeiru byl členem štafety USA na 4x100 metrů, která v rozběhu zaběhla nejlepší čas 37,65. Ve finále pak místo Colemana nastoupil Justin Gatlin. \n\nDne 7. června 2017 na univerzitním šampionátu v americkém Eugene zaběhl na trati 100 metrů čas 9,82 s a dostal se tak na první místo tabulek toho roku, kde zůstal až do konce sezóny 2017. Tímto časem se také dostal na deváté místo historických tabulek, kde figuruje společně s Richardem Thompsonem z Trinidadu a Tobaga. \n\nNa světovém šampionátu v Londýně v roce 2017 vybojoval stříbrnou medaili v běhu na 100 metrů v čase 9,94 s, když společně se svým krajanem Justinem Gatlinem porazili fenomenálního jamajského sprintera Usaina Bolta. Coleman byl také členem stříbrné štafety USA na 4x100 metrů.\n\nDne 3. března 2018 na halovém mistrovství světa v Birminghamu se stal halovým mistrem světa v běhu na 60 metrů v čase 6,37 s, čímž překonal dosavadní rekord šampionátu. Získal tak svůj premiérový titul ve světové konkurenci. Dne 31. srpna 2018 si Coleman na stadionu v Bruselu zlepšil v mírném protivětru -0,3 m/s osobní rekord na stovce v čase 9,79 s., čímž se zařadil na 7. místo dlouhodobých tabulek.\n\nDne 28. 9. 2019 se Christian Coleman stal na MS v katarském Dauhá časem osobního rekordu 9,76 s. (za podpory větru +0,6 m/s) mistrem světa před obhájcem titulu Justinem Gatlinem (který doběhl v čase 9,89 s.).\n\n\n"}
{"id": "1315809", "url": "https://cs.wikipedia.org/wiki?curid=1315809", "title": "Barthel Beham", "text": "Barthel Beham\n\nBarthel Beham (1502 Norimberk — 1540 Bologna) byl německý malíř a grafik rané renesance. Byl mladším bratrem Sebalda Behama, spolu s nímž je řazený k tzv. \"malým mistrům\" (Kleinmeister) Severské renesance. Ve své době byl považován za jednoho z nejvýznamnějších portrétistů.\nNarodil se v Norimberku a jeho prvním učitelem byl patrně starší bratr Sebald. Byl ovlivněn Albrechtem Dürerem a je možné, že patřil k jeho žákům. Spolu se svým bratrem a malířem Georgem Penczem sdílel radikální politické a náboženské ideje reformátorů Thomase Müntzera a Andrease Karlstada, pro které byli všichni tři vypovězeni v lednu 1525 z Norimberku. Přestože byl omilostněn a mohl se vrátit, přesídlil natrvalo do Mnichova, kde pracoval především jako portrétista pro vévodu Viléma IV. a Ludvíka X. Bavorského a pro místní patricijské rodiny. Po roce 1529 byl ovlivněn nizozemským manýrismem a předpokládá se, že navštívil Nizozemí. Alfred Woltmann uvádí, že byl roku 1530 vyslán Vilémem IV. do Itálie, kde se zdokonalil v ryteckém umění u Marcantonio Raimondiho.\n\nRoku 1537 (1538) ho Vilém IV. smluvně zavázal, aby byl kdykoli připraven pracovat v jeho službách a roku 1540 ho vyslal do Itálie. Tam Barthel Beham nečekaně zemřel (Bologna nebo Benátky). Jeho vdova se provdala za malíře Ludwiga Refingera. \nGrafické dílo Barthela Behama zahrnuje 94 mědirytů, z nichž nejstarší pochází z roku 1520. V roce 1526 vytvořil také několik leptů v železe. Námětem jsou žánrové a mytologické motivy, postavy rolníků, ženské akty. Po příchodu do Mnichova vyryl pět mistrovských portrétů, které vykazují překvapivě rychlé technické i formální pokroky, pravděpodobně inspirované italskou renesancí.\n\nJeho portrétní malby vycházejí z vlastních grafických předloh, na nichž je zachycena tvář z poloprofilu. Malířské portréty znázorňují poprsí nebo polopostavu od úrovně pánve. \n\n"}
{"id": "1315810", "url": "https://cs.wikipedia.org/wiki?curid=1315810", "title": "Stanislav Antoš", "text": "Stanislav Antoš\n\nStanislav Antoš (* 13. listopadu 1966) je český politik, od roku 2014 místostarosta města Domažlice, člen KDU-ČSL.\n\nRedaktor a později šéfredaktor regionálních novin Domažlický deník. Živil se také jako pojišťovací poradce či vedoucí městského informačního centra v Domažlicích.\n\nVystudoval integrovanou střední školu ve Stodu a politologii a mezinárodní vztahy na Fakultě filozofické Západočeské univerzity v Plzni (promoval v roce 2012 a získal titul Bc.).\n\nStanislav Antoš je ženatý a žije ve městě Domažlice, konkrétně v části Týnské předměstí.\n\nV komunálních volbách v roce 1994 byl zvolen jako člen ODS zastupitelem města Domažlice. Ve volbách v roce 1998 obhajoval mandát jako nestraník za Unii svobody, ale neuspěl (podobně ve volbách v roce 2002 jako nestraník za US-DEU).\n\nDo městského zastupitelstva se vrátil, když ve volbách v roce 2006 vedl úspěšně z pozice nestraníka kandidátku KDU-ČSL. Do strany pak v průběhu volebního období vstoupil, nicméně ve volbách v roce 2010 se KDU-ČSL pod jeho vedením do zastupitelstva nedostala. Znovu se stal zastupitelem po volbách v roce 2014, kdy již po třetí vedl kandidátku KDU-ČSL. Navíc byl v listopadu 2014 zvolen druhým místostarostou města.\n\nNěkolikrát neúspěšně kandidoval do Zastupitelstva Plzeňského kraje: ve volbách v roce 2004 jako nestraník za US-DEU, ve volbách v roce 2008 jako člen KDU-ČSL na kandidátce \"\"Koalice pro Plzeňský kraj\"\" (tj. KDU-ČSL a SNK ED), ve volbách v roce 2012 jako člen KDU-ČSL na kandidátce \"\"Koalice pro Plzeňský kraj\"\" (tj. KDU-ČSL, SsČR a Nestran.) a ve volbách v roce 2016 jako člen KDU-ČSL na kandidátce \"\"Koalice pro Plzeňský kraj - KDU-ČSL, Strana zelených a hnutí Nestraníci\"\".\n\nVe volbách do Poslanecké sněmovny PČR v letech 2010 a 2013 kandidoval za KDU-ČSL v Plzeňském kraji, ale zvolen nebyl. Ve volbách do Poslanecké sněmovny PČR v roce 2017 byl lídrem KDU-ČSL v Plzeňském kraji, ale neuspěl.\n"}
{"id": "1315813", "url": "https://cs.wikipedia.org/wiki?curid=1315813", "title": "Měkkokrovečník huňatý", "text": "Měkkokrovečník huňatý\n\nMěkkokrovečník huňatý (\"Lagria hirta\") je brouk z čeledi potemníkovitých (Tenebrionidae). Vyskytuje se na lesních loukách a pasekách. Dospělci se objevují začátkem léta, živí se mladými listy. Z vajíček nakladených do hrabanky se líhnou larvy, které přezimují, kuklí se na jaře.\n\nMěkkokrovečník huňatý (\"Lagria hirta\") na webu BioLib.cz\n"}
{"id": "1315814", "url": "https://cs.wikipedia.org/wiki?curid=1315814", "title": "Rádž Kapúr", "text": "Rádž Kapúr\n\nRanbir Raj Kapoor (14. prosince 1924, Péšavár – 2. června 1988, Nové Dillí) byl indický filmový herec, režisér a producent narozený na území dnešního Pákistánu, jedna z největších hvězd v historii Bollywoodu. \n\nTřikrát získal Národní filmovou cenu. Dvakrát byl nominován na Zlatou palmu v Cannes (1951, 1954). Roku 1971 získal státní vyznamenání Padma bhúšan. Poprvé hrál ve filmu v roce 1948 a hned ho také režíroval a produkoval. Jmenoval se \"Aag\". K jeho nejslavnějším filmům patří \"Awaara\" z roku 1951. Měl přezdívku \"Clark Gable Bollywoodu\". Jeho filmy se vyznačovaly sexuální imaginací, pro indické filmy jeho doby netypickou. Roku 1988 postihl Rádže během předávání indických filmových cen prudký záchvat astmatu, musel být odvezen do nemocnice, kde měsíc na to zemřel. \n\nJiž jeho otec Prithvírádž Kapúr byl slavným indickým hercem, vedle Rádže měl ještě dva syny, Šammího a Šašiho. \n"}
{"id": "1315817", "url": "https://cs.wikipedia.org/wiki?curid=1315817", "title": "Pran Krishan Sikand", "text": "Pran Krishan Sikand\n\nPran Krishan Sikand (12. února 1920, Nové Dillí – 12. července 2013, Bombaj) byl indický filmový herec, jedna z největších hvězd v historii Bollywoodu. Natočil přes 350 filmů. Roku 2001 získal státní vyznamenání Padma bhúšan. Roku 2013 získal Národní filmovou cenu za celoživotní dílo. Ceremoniálu se však již pro špatný zdravotní stav nemohl zúčastnit a krátce na to zemřel. K filmu se dostal náhodou, když potkal filmového scenáristu v obchodě v Lahore. Jeho první snímek byl z roku 1940 a jmenoval se \"Yamla Jat\". K jeho nejslavnějším snímkům patří \"Milan\", \"Madhumati\" a \"Zanjeer\". Zpočátku hrál romantické hrdiny, ale později se přeorientoval na padouchy, jimiž proslul. Měl též přezdívku \"zlý muž Bollywoodu\".\n"}
{"id": "1315820", "url": "https://cs.wikipedia.org/wiki?curid=1315820", "title": "Pran", "text": "Pran\n\nPran může být:\n\n"}
{"id": "1315821", "url": "https://cs.wikipedia.org/wiki?curid=1315821", "title": "Aylesbury", "text": "Aylesbury\n\nAylesbury (dříve též Ailesbury) je hlavní město hrabství Buckinghamshire vzdálené necelých 60 km od Londýna. Žije zde obyvatel, celý distrikt Aylesbury Vale má pak populaci okolo 174 900. Ve městě sídlí dva poloprofesionální fotbalové kluby: Aylesbury FC a Aylesbury United FC. Roku 1979 zde byla založena rocková skupina Marillion. Též scény z filmu \"Mechanický pomeranč\" (1971) byly točeny na zdejším náměstí.\n\nJméno „Aylesbury“ je anglosaského (staroanglického) původu. V minulosti bylo ale město zaznamenáváno pod mnoha různými názvy, prvním z nich bylo označení \"Æglesburgh\", což znamenalo \"Pevnost Ægel\" (ačkoliv název \"Ægel\" samostatně nikdy použit nebyl). Krom toho existovalo i dalších 56 variant.\n\nKdyž roku 1985 probíhaly v centru města výkopy, bylo nalezeno hradiště z doby 4. století př. n. l. Aylesbury bylo v té době pevností Keltských Britů, od kterých ji roku 571 získal Cutwulph, bratr anglosaského krále Ceawlina. Cutwulph zde později měl své sídlo.\n\nV anglosaské době bylo Aylesbury hlavním trhovním městem, zdejší pohřebiště svatého Osgytha navíc přitahovalo i poutníky z dálek. Kostel Panny Marie, který má pod sebou i kryptu, je raně gotický, ale posvátné místo zde pravděpodobně existovalo již několik století před gotikou. Během ovládnutí Anglie Normany Aylesbury zabral Norman Lamb a v záznamu z roku 1086 bylo místo zaznamenáno jako královské panství. Některé zdejší pozemky vlastnil i Vilém I. Dobyvatel. Počátkem 13. století se zde začaly ročně konat dva veletrhy, což z města udělalo i obchodní místo.\n\nRoku 1450 byl ve městě Johnem Kempem, yorským arcibiskupem, založen takzvaný Cech Panny Marie (v angličtině \"Guild of St Mary\"). Tento spolek se stal místem setkávání zdejších hodnostářů a nakonec měl i velký vliv na výsledek Války růží, kde proti sobě stáli Lancasterové a Yorkové. Sídlo cechu v Chantry v Church Street stále stojí.\n\nJindřich VIII. Tudor prohlásil Aylesbury roku 1529 za správní místo hrabství Buckinghamshire. Důvodem bylo pravděpodobně i to, že ve městě měl své statky i Thomas Boleyn, otec Jindřichovy druhé manželky Anny Boleynové. Sláva města ale brzy zmizela, a to s příchodem moru v letech 1603 až 1604, který zabil velkou část obyvatelstva. Již o několik desetiletí později se díky Anglické občanské válce ale vrátila, když se Aylesbury stalo pevností kulatohlavců (\"Roundheads\"). 1. listopadu 1642 se zde odehrála bitva, která skončila jejích vítězstvím nad kavalíry (\"Cavaliers\"). Během této války se vyznamenal John Hampden, který pocházel z blízké obce Great Hampden, a jeho siluetu je tak možné najít například ve znaku, který používá okresní rada Aylesbury. Hampdenova socha navíc od roku 1912 zdobí i zdejší náměstí.\n\nNa začátku 17. století vyrostl nedaleko Aylesbury zámeček Hartwell House, kde později žil exilový francouzský král Ludvík XVIII. se svojí manželkou Marií Josefínou Savojskou. Roku 1810 zde Marie Josefína zemřela na edém a byla pochována v Kapli Jindřicha VII. ve Westminsterském opatství (později byly její pozůstatky přesunuty na Sardinii).\n\n18. března 1664 se britský politik Robert Bruce stal první vévodou z Ailesbury. Jeho syn Thomas tento titul následně zdědil, avšak Thomasův syn Charles Bruce po sobě nezanechal žádné potomky a byl tak posledním vévodou z Ailesbury. Roku 1725 se do Aylesbury přesunula veškerá okresní administrativa, protože i když bylo město Buckingham okresním městem již od roku 888 (díky Alfrédovi Velikému), právě roku 1725 město zachvátil velký požár a velká jeho část lehla popelem.\n\nV Aylesbury bylo počátkem průmyslové revoluce vyšlechtěno plemeno kachen, tzv. aylesburská kachna. V současné době ale plemeno téměř vymřelo: poslední chovatelem čistokrevných aylesburských kachen je Richard Waller.\n\nRoku 1834 bylo v ulicích města zařízeno osvětlení, o tři roky později zde byla vystavěna i první policejní stanice. 1857 byl otevřen hřbitov a v 60. letech 19. století byla vybudována kanalizace. Během 20. století pak město nadále rostlo, od roku 1915 byla zavedena elektřina a ani světové války město nepoškodily.\n\nCentrum města je plné restaurací, barů, nočních klubů a nachází se zde i Queens Park Center, největší nezávislé centrum umění ve Spojeném království. Jednou z nejvýznačnějších budov města je „Blue Leanie“, sídlo Lloyds Bank. Při výstavbě této budovy ale vzniklo potenciální nebezpečí pro motoristy, protože velká skleněná plocha odrážela světlo přímo na silnici. Kvůli tomu bylo v okolí silnice vysázeno množství stromů, která záření blokují. Od ledna 1832 se v Aylesbury vydávají noviny \"Bucks Herald\". V říjnu 2010 bylo otevřeno divadlo Aylesbury Waterside Theatre, které přišlo na celých 42 milionů liber. Do hlediště se vejde až 1200 diváků. Krom toho je okolí rekonstruováno v rámci projektu Waterside, který vyšel na 100 milionů liber. Po dokončení tohoto plánu, který měl být původně realizován již roku 2010, by v Aylesbury mělo přibýt množství pracovních míst i obchodů.\n\nZdejší hudební klub Friars' Club byl velmi populární v šedesátých, sedmdesátých a osmdesátých letech 20. století, kdy hostil například Jimiho Hendrixe, The Rolling Stones, Cream, Otise Reddinga, The Clash, Hawkwind, Queen, Genesis, U2, Davida Bowieho nebo Talking Heads.\n\nVe městě se nachází jedna vysoká škola – Aylesbury College –, tři gymnázia, dvě komunitní školy (speciální typ anglický a waleských státních škol), akademie, technická škola a řada základních škol.\n\nJižně od centra Aylesbury se nachází Stoke Mandeville Hospital, velká nemocnice s centrem specializovaným na poranění páteře. Jedná se o jedno z největší center podobného zaměření a právě zde Ludwig Guttmann (1899–1980) vylepšoval své rehabilitační techniky, což vedlo k rozvoji paralympijských her. Také je zde soukromá nemocnice specializovaná v poranění míchy: Royal Buckinghamshire Hospital.\n\nVe městě sídlí dva poloprofesionální fotbalové týmy: Aylesbury United FC a Aylesbury FC.\n\nBěhem 15. století byla důležitou složkou Aylesburského obchodu mouka, která se vyráběla ve zdejších mlýnech. Od roku 1477 se začala vyrábět i pro okolí a tento obchod se později rozrostl. Poslední mlýn byl v Aylesbury uzavřen v 90. letech 20. století. Od roku 1560 se v Long Crendon, vesnici spadající pod Aylesbury, začaly vyrábět jehly. Z města se pak stalo významné výrobní centrum.\n\nOd roku 1672 byly zdejší chudé děti zaměstnávány výrobou krajek, čímž získaly možnost obživy. Tento obchod zanikl s příchodem viktoriánské doby, avšak do té doby bylo krajkářství historicky nejvýznamnějším Aylesburským průmyslem. Roku 1764 si Euclid Neale otevřel v Aylesbury výrobnu hodinek a brzy se stal jedním z nejlepších hodinářů v zemi.\n\nMezi lety 1919 to 1925 ve městě existovala automobilová značka Cubitt. Aut ale byly vyrobeny pouze 3 tisíce, protože trh ovládly americké automobilky. Později do města přišla například firma Nestlé, ale i ta brzy odešla.\n\n\nAylesbury má jediné partnerské město:\n"}
{"id": "1315825", "url": "https://cs.wikipedia.org/wiki?curid=1315825", "title": "IV. třída okresu Tábor", "text": "IV. třída okresu Tábor\n\nIV. třída okresu Tábor tvoří společně s ostatními skupinami čtvrté třídy nejnižší (desátou nejvyšší) fotbalovou soutěž v České republice. Je řízena Okresním fotbalovým svazem Tábor. Hraje se každý rok od léta do jara se zimní přestávkou. V sezoně 2017/18 se hraje v jedné skupině s 11 účastníky z okresu Tábor, každý s každým hraje jednou na domácím hřišti a jednou na hřišti soupeře. Vítěz postupuje do III. třídy okresu Tábor.\n\n"}
{"id": "1315828", "url": "https://cs.wikipedia.org/wiki?curid=1315828", "title": "IV. třída okresu Strakonice", "text": "IV. třída okresu Strakonice\n\nIV. třída okresu Strakonice tvoří společně s ostatními skupinami čtvrté třídy nejnižší (desátou nejvyšší) fotbalovou soutěž v České republice. Je řízena Okresním fotbalovým svazem Strakonice. Hraje se každý rok od léta do jara se zimní přestávkou. Soutěž je od sezóny 2014/2015 zrušena.\n\n"}
{"id": "1315830", "url": "https://cs.wikipedia.org/wiki?curid=1315830", "title": "IV. třída okresu Písek", "text": "IV. třída okresu Písek\n\nIV. třída okresu Písek tvoří společně s ostatními skupinami čtvrté třídy nejnižší (desátou nejvyšší) fotbalovou soutěž v České republice. Je řízena Okresním fotbalovým svazem Písek. Hraje se každý rok od léta do jara se zimní přestávkou. Soutěž je od sezóny 2015/2016 zrušena.\n\n"}
{"id": "1315831", "url": "https://cs.wikipedia.org/wiki?curid=1315831", "title": "Silnice II/226", "text": "Silnice II/226\n\nSilnice II/226 je silnice II. třídy, která vede z Podbořan do Žlutic. Je dlouhá 29,1 km. Prochází dvěma kraji a dvěma okresy.\n\n\n\n"}
{"id": "1315832", "url": "https://cs.wikipedia.org/wiki?curid=1315832", "title": "Aubach", "text": "Aubach\n\nAubach může být:\n\n"}
{"id": "1315833", "url": "https://cs.wikipedia.org/wiki?curid=1315833", "title": "Evropský management", "text": "Evropský management\n\nEvropský management je definován jako \"mezikulturní, společenský management, založený na interdisciplinárním přístupu\" a má tři charakteristiky:\nEvropský management je často v rozporu s americkou nebo japonskou kulturou managementu. Zatímco Američani daleko snadněji pracují s rizikem, Evropané se spíše snaží o stabilitu vedoucí k méně příležitostem s nižším finančním prospěchem. Evropský přístup je často pokládán za přístup, jenž dosahuje větší rovnováhy mezi ekonomickou efektivitou a společenskými aspekty. \n"}
{"id": "1315835", "url": "https://cs.wikipedia.org/wiki?curid=1315835", "title": "Mukeš Ambani", "text": "Mukeš Ambani\n\nMukeš Ambani (* 19. dubna 1957, Aden) je indický podnikatel a ropný magnát narozený v Jemenu. Podle časopisu \"Forbes\" je 33. nejbohatším člověkem planety a nejbohatším Indem, s majetkem přes 23 miliard dolarů. Je vlastníkem společnosti \"Reliance Industries\", jejíž tržní hodnota představuje 3,5 procenta indické ekonomiky. Obchoduje hlavně s ropou a vlastní největší rafinerii na světě, schopnou vytěžit 660 tisíc barelů za den. Firmu založil Mukešův otec Dhirubhai Ambani. Má bratra-dvojče Anila Ambaniho, s nímž po smrti otce v roce 2002 svedl tuhý boj o dědictví. Nakonec si rodinné firmy rozdělili tak, že Mukešovi připadla zejména petrochemická část rodinného portfolia, což se mu vyplatilo. Vystudoval aplikovanou chemii na univerzitě v Bombaji, následující studia na Stanfordově univerzitě nedokončil. Vlastní jednu z největších sbírek luxusních automobilů na světě. V Bombaji si nechal postavit unikátní 173 metrů vysokou rezidenci zvanou Antilia za 1 miliardu dolarů. Bývá označována za nejdražší rodinný dům na světě. Je vlastníkem indického kriketového klubu Bombaj Indians.\n"}
{"id": "1315836", "url": "https://cs.wikipedia.org/wiki?curid=1315836", "title": "Silnice II/234", "text": "Silnice II/234\n\nSilnice II/234 je silnice II. třídy, která vede z Radnice do Kařezu. Je dlouhá 14,4 km. Prochází jedním krajem a jedním okresem.\n\n\n"}
{"id": "1315837", "url": "https://cs.wikipedia.org/wiki?curid=1315837", "title": "Kapúr", "text": "Kapúr\n\nPříjmení Kapúr (anglicky Kapoor) může označovat tyto osobnosti:\n"}
{"id": "1315845", "url": "https://cs.wikipedia.org/wiki?curid=1315845", "title": "Gerštorf", "text": "Gerštorf\n\nGerštorf (něm. \"Gersdorf\") může být počeštělý název více českých obcí:\n\n"}
{"id": "1315849", "url": "https://cs.wikipedia.org/wiki?curid=1315849", "title": "Zeidler", "text": "Zeidler\n\nPříjmení Zeidler může nést:\n\n\n"}
{"id": "1315853", "url": "https://cs.wikipedia.org/wiki?curid=1315853", "title": "VeraCrypt", "text": "VeraCrypt\n\nVeraCrypt je otevřený software pro transparentní šifrování disků. Je napsán převážně v C a C++ a odladěný pro Microsoft Windows, macOS a Linux. Umí šifrovat jednotlivé diskové oddíly nebo i celý pevný disk (ovšem pro šifrování zahrnující i oddíl s operačním systémem je zapotřebí upravený zavaděč, který je nabízen pouze pro Microsoft Windows). Pro samotné šifrování používá zásadně režim XTS, jako blokové šifry podporuje AES, Serpent, Twofish, Camellia a Kuzněčik. Jako kryptografickou hašovací funkci používá RIPEMD-160, SHA-256, SHA-512, Stribog nebo Whirlpool. Používaná funkce pro odvození klíče z hesla je PBKDF2. Jsou podporovány skryté diskové oddíly s popiratelným šifrováním – navenek se tváří jako náhodná data.\n\nVeracrypt vznikl jako fork šifrovacího systému TrueCrypt, první verze byla vydána 22. června 2013.\n\n"}
{"id": "1315860", "url": "https://cs.wikipedia.org/wiki?curid=1315860", "title": "Kroneckerův součin matic", "text": "Kroneckerův součin matic\n\nKroneckerův součin matic nebo krátce Kroneckerův součin je pojem z oboru lineární algebry, podoboru matematiky. Jedná se o zvláštní druh součinu dvou matic libovolných rozměrů. Výsledkem je větší matice, jejíž jednotlivé prvky jsou součiny všech možných párů prvků vstupních matic. Je pojmenována po německém matematikovi Leopoldu Kroneckerovi.\n\nJe-li formula_1 matice o rozměrech formula_2 a formula_3 matice o rozměrech formula_4, je Kroneckerův součin definován jako matice formula_5 s podobou\n\nJinak vyjádřeno:\n\nVýsledná matice má tedy rozměry formula_8.\n\n"}
{"id": "1315861", "url": "https://cs.wikipedia.org/wiki?curid=1315861", "title": "IV. třída okresu Břeclav", "text": "IV. třída okresu Břeclav\n\nIV. třída okresu Břeclav tvoří společně s ostatními skupinami čtvrté třídy nejnižší (desátou nejvyšší) fotbalovou soutěž v České republice. Je řízena Okresním fotbalovým svazem Břeclav. Hraje se každý rok od léta do jara se zimní přestávkou. Hraje se ve dvou skupinách (označených A, B ), každá skupina má v ročníku 2018/19 po 12 účastnících (celkem tedy 24 týmů) z okresu Břeclav. Ve skupině hraje každý s každým jednou na domácím hřišti a jednou na hřišti soupeře. Vítěz každé ze skupin postupuje do III. třídy okresu Břeclav.\n\n"}
{"id": "1315866", "url": "https://cs.wikipedia.org/wiki?curid=1315866", "title": "U.S. Open (golf)", "text": "U.S. Open (golf)\n\nThe United States Open Championship, často uváděn také pod názvem \"U.S. Open\", je každoroční národní golfový šampionát ve Spojených státech amerických. Je druhým ze čtyř golfových major turnajů a pořádán v rámci oficiálního programu obour turnajů, PGA Tour i European Tour. Je pořádán Americkou golfovou asociací, United States Golf Association (USGA), v polovině června, naplánován tak, aby, pokud nedojde ke zpoždění zaviněným počasím, bylo finálové kolo odehráno třetí neděli, na Den otců. U.S. Open se pořádá na různých hřištích, vytvořen tak, aby bylo skórování velmi obtížné, s vysoce kvalitním a přesným odpalováním.\n\nU.S. Open se poprvé hrál 4. října 1895 na devíti jamkovém hřišti v Newport country klubu v Newportu, Rhode Island. Šlo o soutěž na 36 jamkách a uskutečnil se v jednom dni. Do turnaje nastoupilo deset profesionálů a jeden amatér. Vítězem se stal Horace Rawlins, 21letý Brit, který přijel do Spojených států uvedený rok dřív, aby přijal místo v hostujícím klubu. Za vítězství získal hotovost v hodnotě 150 z celkových 335 amerických dolarů plus zlatou medaili v hodnotě 50 amerických dolarů; jeho klub obdržel pohár The Open Championship, který předala USGA.\n\n"}
{"id": "1315870", "url": "https://cs.wikipedia.org/wiki?curid=1315870", "title": "Najděte mě", "text": "Najděte mě\n\nNajděte mě (anglicky Finding Me: A Decade of Darkness, a Life Reclaimed) je biografická kniha vydaná v roce 2015 jako paměti Michelle Knightové, na kterých spolupracovala Michelle Burfordová. Děj vypráví příběh dětství, odcizení od rodiny, boj za péči o malého syna a následně únosu, znásilňování, mučení a držení v zajetí více jak deset let únoscem Arielem Castrem.\n\nKniha sloužila jako předloha televiznímu filmu Clevelandský únos.\n"}
{"id": "1315872", "url": "https://cs.wikipedia.org/wiki?curid=1315872", "title": "San-Pédro", "text": "San-Pédro\n\nSan-Pédro je město v jihozápadní části Pobřeží slonoviny. Leží při ústí řeky Hé do Guinejského zálivu a je správním střediskem distriktu Bas-Sassandra. Má 261 616 obyvatel (s příměstskou aglomerací přes půl milionu), je šestým největším městem země a po Abidžanu druhým nejdůležitějším přístavem. Většinu obyvatel tvoří Kruové.\n\nJako první Evropan zde přistál roku 1471 Portugalec Soerire Da Costa, který místo pojmenoval po svatém Petrovi. San-Pédro bylo nevýznamnou rybářskou vesnicí až do šedesátých let 20. století, kdy byl vybudován přístav Port autonome de San-Pédro a město se stalo centrem obchodu a zpracovatelského průmyslu zaměřeného na kakao, kaučuk, pralesní dřevo a železnou rudu, nachází se zde také velká cementárna. Díky množství pláží a nedalekému národnímu parku Taï, který je Světovým dědictvím, má město rovněž značné příjmy z turistického ruchu. San-Pédro má mezinárodní letiště, s 348 km vzdáleným Abidžanem je spojuje asfaltová pobřežní silnice.\n\nV letech 2010–2011 a znovu v lednu 2017 ve městě proběhly ozbrojené nepokoje (Druhá občanská válka v Pobřeží slonoviny).\n\nOd roku 1989 je město sídlem římskokatolické Diecéze San-Pédro en Côte d'Ivoire.\n\nMístní fotbalový klub Séwé Sports je trojnásobným mistrem Pobřeží slonoviny.\n\n"}
{"id": "1315878", "url": "https://cs.wikipedia.org/wiki?curid=1315878", "title": "Vratička", "text": "Vratička\n\nVratička (\"Botrychium\") je rod kapradin z čeledi hadilkovité. Jsou to drobné pozemní kapradiny s listem rozčleněným na sterilní a fertilní část. Gametofyt je nezelený, podzemní a dlouhověký. Rostliny jsou závislé na symbióze s mykorhizní houbou. Rod zahrnuje asi 63 druhů a je rozšířen téměř po celém světě, zejména v horách a severských oblastech. V České republice se vyskytují 3 druhy, nejběžnější je vratička měsíční.\nVratičky jsou vývojově staré kapradiny, vzhledem k jejich subtilnímu vzrůstu však téměř zcela chybějí fosilní doklady.\n\nVratičky jsou drobné pozemní kapradiny s krátkým, vzpřímeným oddenkem. Cévní svazky v oddenku jsou typu diktyostélé. Kořeny jsou nažloutlé až černé, 0,5 až 2 mm tlusté, někdy větvené. Listy jsou rozdělené na sterilní a fertilní část a spočívají na dlouhé, dužnaté stopce. Na rozdíl od převážné většiny ostatních kapradin nemají listy circinátní vernaci. Sterilní část listu je laločnatá až jednoduše či vícenásobně zpeřená nebo řidčeji celistvá, s vidličnatou žilnatinou. Fertilní část (sporofor) je jednoduše až trojnásobně zpeřeně členěná a nese velká, přisedlá nebo krátce stopkatá, kulovitá sporangia uspořádaná ve 2 řadách na zpeřených větvích sporoforu. Sporangia pukají 2 chlopněmi. Gametofyt je nezelený, široce vejcovitého tvaru, pokrytý rhizoidy.\n\nRod vratička zahrnuje asi 63 druhů a je rozšířen po celém světě. Největší počet druhů roste v severských oblastech a ve vyšších horských polohách, a to zejména v Severní Americe, odkud je uváděno okolo 30 druhů. Rozsáhlý areál má vratička měsíční, která se vyskytuje v Evropě, Asii, Severní Americe, jihu Jižní Ameriky, Austrálii a Tichomořských ostrovech. Některé druhy mají obtočnový areál, např. vratička mnohoklaná.\n\nV České republice rostou v současné době 3 druhy. Nejrozšířenější je vratička měsíční, která se roztroušeně vyskytuje od nížiny do hor. Vratička mnohoklaná se vyskytuje vzácně až roztroušeně ve středních až vyšších polohách. Nejvzácnějším druhem je vratička heřmánkolistá. V minulosti se v ČR vyskytovala i vratička jednoduchá, naposledy byla nalezena koncem 19. století a v současnosti je v Čechách považována za vyhynulý druh.\nV rámci celé Evropy se vyskytuje celkem 7 druhů vratiček. Nejběžnějším druhem je vratička měsíční, která se vyskytuje ve všech evropských zemích s výjimkou Portugalska. Podobně rozsáhlé rozšíření mají i podstatně vzácnější druhy vratička heřmánkolistá a vratička mnohoklaná. Velmi vzácný druh vratička jednoduchá je v Evropě rozšířen v širokém pásu sahajícím od Skandinávie a severního Ruska po Pyrenejský poloostrov a Itálii. Vratička virginská se vyskytuje ve střední, severní a východní Evropě a roste i ve všech okolních zemích s výjimkou Slovenska. \"Botrychium boreale\" je severský druh, rozšířený ve Skandinávii, Islandu, a severním Rusku. \"Botrychium lanceolatum\" se navíc mimo těchto severských zemí vyskytuje také v Alpách.\n\nVratičky rostou nejčastěji na otevřených a dobře odvodněných stanovištích, jako jsou subalpínské a alpínské louky, louky při mořském pobřeží, pole ap. Často vyhledávají narušená stanoviště a vyskytují se např. podél cest, na starých odvalech po těžbě a podobně. Menšina druhů roste v podrostu lesů.\n\nSpory, vypadávající ze zralých sporangií, se šíří prostřednictvím větru či zvířat. Klíčí ve tmě pod povrchem půdy. Pro další růst musí být gametofyt po vyklíčení spory infikován symbiotickou mykorhizní houbou, jíž je nejčastěji rod \"Glomus\". Mykorhiza je arbuskulárního typu a rostlině usnadňuje příjem vody a živin. Gametofyt je nezelený a je na výživě houbou zcela závislý. Na jeho horním povrchu se vytvářejí archegonia a antheridia. V antheridiích se vytvářejí pohyblivé spermatozoidy, které se volně pohybují a oplodňují archegonium. Často dochází k samooplození v rámci jednoho gametofytu. Z oplozeného embrya se vyvíjí sporofyt. Ten je zprvu nezelený a závislý na mykorhize a\naž po několika letech se rostlina objevuje na povrchu. Některé druhy se také rozmnožují vegetativně, tvorbou rozmnožovacích tělísek (gem) tvořících se na podzemním stonku.\n\nV současné taxonomii převládá širší pojetí rodu \"Botrychium\". V minulosti byly některé druhy oddělovány do samostatných rodů \"Sceptridium\", \"Botrypus\" a \"Japanobotrychium\".\nNěkteré druhy vratiček jsou jen obtížně identifikovatelné, neboť jsou morfologicky velmi proměnlivé a navíc mají vzhledem k jednoduché stavbě jen málo rozlišovacích znaků. Jsou také v terénu dosti nenápadné a často jsou proto přehlíženy.\n\nVratičky jsou vývojově velmi staré kapradiny, vzhledem ke své subtilní konstituci však téměř zcela chybějí ve fosilním záznamu. Nejstarší známou fosílií je druh †\"Botrychium wightonii\", nalezený v Albertě. Vzorek pochází z paleocénu a je starý jen asi 62 miliónů let.\n\n\n\n \n"}
{"id": "1315879", "url": "https://cs.wikipedia.org/wiki?curid=1315879", "title": "Andreas Kaplan", "text": "Andreas Kaplan\n\nAndreas Kaplan (* 5. října 1977, Mnichov) je rektor na ESCP Europe Business School v Berlíně. Předtím byl na této škole děkanem pro akademické záležitosti a ještě předtím ředitelem pro jakost a komunikace, obojí jako součást ESCP Evropského výkonného výboru. Kaplan je profesorem marketingu a specializuje se na oblast sociálních médií, virální marketing a digitální svět obecně.\nKaplan se narodil 5. října 1977 a vyrostl v Mnichově, Německo. Jeho matka je Anneliese Kaplan (švadlena) a otec Vincenc Kaplan (zámečník). Profesor Kaplan má titul \"Master of Public Administration\" z École Nationale d'Administration, dále titul MSc z ESCP Europe, a BSc z Ludwig Maximilian Universität v Mnichově. Habilitaci dokončil na Sorbonně a Ph.D. na Univerzität Köln ve spolupráci s HEC Paris. Kaplan navštěvoval Ph.D. na INSEAD a účastnil se Mezinárodního programu pro učitele na Kellogg School of Management, Northwestern University.\nNež nastoupil na ESCP Europe, zahájil Kaplan kariéru jako profesor marketingu na ESSEC Business School and Sciences Po Paris. Se zaměřením na budoucnost výuky managementu v Evropě a obecně oblast obchodních škol, Kaplan psal články o evropském managementu a vyšším vzdělání a jejich budoucím vývoji zejména s ohledem na digitalizaci sektoru kvůli vzniku MOOC a SPOC. Definováním Evropy jako prostoru s “maximem kulturní rozdílnosti na minimálních geografických vzdálenostech“, je Kaplan výrazným obhájcem mezikulturní výuky managementu.\n\nVe svém výzkumu se Kaplan věnuje analýze a dekódování digitální sféry. S více než 22.000 citacemi na Google Scholar, se podle John Wiley & Sons dostal profesor Kaplan mezi Top 50 autorů obchodních a managementových publikací na světě. Kaplan obdržel nejlepší ocenění Best Article Award od Business Horizons, jež sponzoroval Elsevier, za svou publikaci 2012 \"If you love something, let it go mobile: Mobile marketing and mobile social media 4x4\". Především jeho článek z roku 2010 \"Users of the world, unite! The challenges and opportunities of social media\", který vyšel v Business Horizons, je široce citovaný (více než 16.000krát na Google Scholar, více než 5.000krát ve Scopus, a více než 500krát v Business Source Premier) a v oboru známý. Tento původní článek \"Users of the World, Unite!\" opakovaně získal první místo v ročním seznamu 25 nejčastěji stahovaných publikací napříč všemi 24 hlavními obory sdruženými v Science Direct, od managementu po inženýring, psychologii nebo neurovědy a který byl stahován častěji než jakákoliv jiná publikace z přibližně 13,4 mil. publikací ve sbírce. Poslední výzkum se zabývá hlavně vlivem digitální sféry na vyšší vzdělávání např. počátkem MOOC a SPOC, budoucností vyššího vzdělávání na obchodních a všeobecně vzdělávacích školách.\n\n"}
{"id": "1315886", "url": "https://cs.wikipedia.org/wiki?curid=1315886", "title": "Silnice II/222", "text": "Silnice II/222\n\nSilnice II/222 je silnice II. třídy, která vede z Dolních Niv do Kyselky. Je dlouhá 27,9 km. Prochází jedním krajem a dvěma okresy.\n\n\n\n"}
{"id": "1315888", "url": "https://cs.wikipedia.org/wiki?curid=1315888", "title": "IV. třída okresu Hodonín", "text": "IV. třída okresu Hodonín\n\nIV. třída okresu Hodonín tvořila společně s ostatními skupinami čtvrté třídy nejnižší (desátou nejvyšší) fotbalovou soutěž v České republice. Byla řízena Okresním fotbalovým svazem Hodonín. Hrála se každý rok od léta do jara se zimní přestávkou, počet účastníků nebyl stálý. Zanikla po sezoně 2015/16. Vítěz postupoval do III. třídy okresu Hodonín.\n\n"}
{"id": "1315891", "url": "https://cs.wikipedia.org/wiki?curid=1315891", "title": "Jana Krutáková", "text": "Jana Krutáková\n\nJana Krutáková (* 21. června 1962 Jiříkovice) je česká politička, od října 2017 poslankyně Poslanecké sněmovny PČR, v letech 2002 až 2010 starostka městyse Moravská Nová Ves na Břeclavsku, členka hnutí STAN.\n\nVystudovala střední průmyslovou školu stavební v Brně a následně Fakultu stavební Vysokého učení technického v Brně (získala titul Ing.).\n\nPracovala jako ředitelka akciové společnosti \"HANTÁLY Velké Pavlovice\", která se zabývá likvidací a nakládání s komunálním odpadem na Břeclavsku a Hustopečsku. Působí také jako členka Komise životního prostředí \"Svazu měst a obcí České republiky\" a manažerka \"Dobrovolného svazku obcí Čistý Jihovýchod\".\n\nJana Krutáková je vdaná a žije v městysi Moravská Nová Ves na Břeclavsku. Ráda se aktivně věnuje sportu a cestování. Mezi její záliby dále patří vinařství a sebevzdělávání.\n\nV komunálních volbách v roce 1994 byla zvolena jako nestraník za ODS zastupitelkou městyse Moravská Nová Ves. Mandát pak ve volbách v roce 1998 obhájila, když vedla z pozice nestraníka kandidátku Strany moravského venkova. Ve volebním období 1998 až 2002 byla též místostarostkou obce.\n\nVe volbách v letech 2002 a 2006 opět obhájila zastupitelský mandát, v obou případech vedla z pozice nestraníka kandidátku SNK ED. Mezi lety 2002 a 2010 vykonávala funkci starostky obce. Zastupitelkou se stala též ve volbách v roce 2010, když kandidovala jako nestraník za hnutí STAN (kandidátka se jmenovala \"\"Sdružení \"STAN\", NK\"\"). Ve funkci starostky však již nepokračovala.\n\nV červenci 2012 ji začala Policie ČR vyšetřovat ze zneužití pravomoci veřejného činitele. K tomu mělo dojít tím, že podepsala úmyslně nevýhodné smlouvy pro výstavbu sluneční elektrárny na obecních pozemcích. Kvůli soudnímu stíhání odešla z politiky, ale později byla zcela očištěna. Do politiky se tak vrátila a stala se předsedkyní hnutí STAN v Jihomoravském kraji\n\nV krajských volbách v roce 2004 kandidovala jako nestraník za SNK do Zastupitelstva Jihomoravského kraje, ale neuspěla. Zvolena nebyla ani ve volbách v roce 2008 jako nestraník za hnutí NEZÁVISLÍ a ve volbách v roce 2016 jako členka hnutí STAN na kandidátce s názvem \"\"Starostové pro Jižní Moravu\"\" (tj. STAN a SOM).\n\nVe volbách do Poslanecké sněmovny PČR v roce 2010 kandidovala jako nestraník za TOP 09 v Jihomoravském kraji, ale neuspěla (skončila jako první náhradník). Ve volbách do Poslanecké sněmovny PČR v roce 2017 byla lídryní hnutí STAN v Jihomoravském kraji a z této pozice byla zvolena poslankyní.\n\n"}
{"id": "1315892", "url": "https://cs.wikipedia.org/wiki?curid=1315892", "title": "Silnice II/224", "text": "Silnice II/224\n\nSilnice II/224 je silnice II. třídy, která vede z Očihova do Vejprt. Je dlouhá 59 km. Prochází jedním krajem a dvěma okresy.\n\n\n\n"}
{"id": "1315893", "url": "https://cs.wikipedia.org/wiki?curid=1315893", "title": "IV. třída okresu Vyškov", "text": "IV. třída okresu Vyškov\n\nIV. třída okresu Vyškov tvoří společně s ostatními skupinami čtvrté třídy nejnižší (desátou nejvyšší) fotbalovou soutěž v České republice. Je řízena Okresním fotbalovým svazem Vyškov. Hraje se každý rok od léta do jara se zimní přestávkou. Hraje se ve dvou skupinách (označených A a B), každá skupina má v ročníku 2017/18 po 10 účastnících (celkem tedy 20 týmů) z okresu Vyškov. Ve skupině hraje každý s každým jednou na domácím hřišti a jednou na hřišti soupeře. Vítěz postupuje do III. třídy okresu Vyškov.\n\n"}
{"id": "1315897", "url": "https://cs.wikipedia.org/wiki?curid=1315897", "title": "Silnice II/231", "text": "Silnice II/231\n\nSilnice II/231 je silnice II. třídy, která vede z Plzně do Kozojed. Je dlouhá 28,4 km. Prochází jedním krajem a dvěma okresy.\n\n\n\n"}
{"id": "1315902", "url": "https://cs.wikipedia.org/wiki?curid=1315902", "title": "IV. třída okresu Znojmo", "text": "IV. třída okresu Znojmo\n\nIV. třída okresu Znojmo tvoří společně s ostatními skupinami čtvrté třídy nejnižší (desátou nejvyšší) fotbalovou soutěž v České republice. Je řízena Okresním fotbalovým svazem Znojmo. Hraje se každý rok od léta do jara se zimní přestávkou. Hraje se ve třech skupinách (označených A, B a C), v ročníku 2017/18 startuje 32 týmů (10 ve skupině A a po 11 ve skupinách B a C) z okresu Znojmo. Ve skupině hraje každý s každým jednou na domácím hřišti a jednou na hřišti soupeře. Vítěz každé ze skupin postupuje do III. třídy okresu Znojmo.\n\n"}
{"id": "1315904", "url": "https://cs.wikipedia.org/wiki?curid=1315904", "title": "Silnice II/232", "text": "Silnice II/232\n\nSilnice II/232 je silnice II. třídy, která vede z Rokycan do Brodeslav. Je dlouhá 27,6 km. Prochází jedním krajem a dvěma okresy.\n\n\n\n"}
{"id": "1315908", "url": "https://cs.wikipedia.org/wiki?curid=1315908", "title": "Lichtenhain", "text": "Lichtenhain\n\nLichtenhain může být:\n\n"}
{"id": "1315909", "url": "https://cs.wikipedia.org/wiki?curid=1315909", "title": "IV. třída okresu Domažlice", "text": "IV. třída okresu Domažlice\n\nIV. třída okresu Domažlice tvoří společně s ostatními skupinami čtvrté třídy nejnižší (desátou nejvyšší) fotbalovou soutěž v České republice. Je řízena Okresním fotbalovým svazem Domažlice. Hraje se každý rok od léta do jara se zimní přestávkou.\n\n"}
{"id": "1315912", "url": "https://cs.wikipedia.org/wiki?curid=1315912", "title": "Antonín (památný strom)", "text": "Antonín (památný strom)\n\nAntonín je památný strom - jírovec maďal (\" Aesculus hippocastanum\"), který roste asi 90 m západně od Sadové kolonády, 50 m jižně od řeky Teplé v městském lázeňském parku Dvořákovy sady v Karlových Varech. Je pojmenovaný po skladateli Antonínu Dvořákovi. \n\nStrom má mohutnou, odspodu silně zavětvenou korunu. Obvod kmene měří 448 cm (měření 2010) a jedná se o nejmohutnější jírovec v kraji.\n\nV roce 2010 je uváděno stáří stromu 140 let (\"Dvořákovy sady byly založeny v letech 1877 až 1878\"). \n\nStrom je chráněn od roku 2010 jako dendrologicky cenný taxon, významný stářím a vzrůstem.\n\n"}
{"id": "1315916", "url": "https://cs.wikipedia.org/wiki?curid=1315916", "title": "Landskrona BoIS", "text": "Landskrona BoIS\n\nLandskrona BoIS je švédský fotbalový klub, který sídlí ve městě Landskrona v kraji Skåne, domovským stadionem je Landskrona IP. Klubové barvy jsou černá a bílá. Má status neziskové organizace, jejíž vedení je voleno členy klubu. Byl založen v roce 1915 spojením klubů IFK Landskrona a Diana a přijal název \"Landskrona Boll och Idrottsällskap\" (Landskronské míčové a sportovní sdružení). V roce 1924 se stal účastníkem premiérového ročníku nejvyšší švédské soutěže Allsvenskan. Celkově odehrál v první lize 34 sezón, nejlepším výsledkem bylo třetí místo v roce 1938. Svenska Cupen získal v roce 1972 a čtyřikrát prohrál ve finále (1949, 1976, 1984 a 1993). Roku 2005 sestoupila Landskrona z první ligy a od roku 2015 hraje třetí nejvyšší soutěž.\n\n"}
{"id": "1315917", "url": "https://cs.wikipedia.org/wiki?curid=1315917", "title": "IV. třída okresu Klatovy", "text": "IV. třída okresu Klatovy\n\nIV. třída okresu Klatovy tvoří společně s ostatními skupinami čtvrté třídy nejnižší (desátou nejvyšší) fotbalovou soutěž v České republice. Je řízena Okresním fotbalovým svazem Klatovy. Hraje se každý rok od léta do jara se zimní přestávkou.\n\n"}
{"id": "1315918", "url": "https://cs.wikipedia.org/wiki?curid=1315918", "title": "Silnice II/233", "text": "Silnice II/233\n\nSilnice II/233 je silnice II. třídy, která vede z Rakovníka do Plzně. Je dlouhá 60,1 km. Prochází dvěma kraji a třemi okresy.\n\n\n\n\n"}
{"id": "1315920", "url": "https://cs.wikipedia.org/wiki?curid=1315920", "title": "Helminthostachys zeylanica", "text": "Helminthostachys zeylanica\n\nHelminthostachys zeylanica je druh kapradiny z čeledi hadilkovité a jediný druh rodu Helminthostachys. Je to středně velká pozemní kapradina s listem děleným na sterilní členěnou čepel a fertilní výtrusnicový klas. Vyskytuje se v nížinných lesích tropické Asie, Austrálii a Tichomoří. Rostlina má význam v tradiční asijské medicíně.\n\n\"Helminthostachys zeylanica\" je stálezelená pozemní kapradina s krátce plazivým oddenkem, dorůstající výšky 20 až 60 cm. List je členěný na fertilní a sterilní část. Sterilní část listu vyhlíží jako dlanitě členěná, ve skutečnosti se však jedná o trojčetnou čepel jejíž velké bazální segmenty jsou dále rozdělené. Okraj listů je nepravidelně zubatý. Žilnatina je tvořena volnými žilkami, jež se dále vidličnatě dělí na souběžné jemnější žilky. Fertilní část listu vyrůstá z báze sterilní čepele a má podobu stopkatého, válcovitého klasu. Sporangia jsou kulovitá, vyrůstající v pseudopřeslenech. Spory jsou kulovité, triletní, se síťkovaným povrchem.\n\nDruh se vyskytuje v tropických nížinách od Indie a Srí Lanky přes jižní Čínu, Indočínu a jihovýchodní Asii po tropickou Austrálii a ostrovy západního Tichomoří. Roste v podrostu tropických lesů a na okrajích bažin.\n\nDruh byl popsán Carlem Linéem již v roce 1753 jako \"Osmunda zeylanica\".\n\nRostlina je ceněná v tradiční čínské medicíně zejména jako antipyretikum, antiflogistikum a při různých jaterních onemocněních. Má také protizánětlivé účinky. Je používána i v lidové medicíně Indie a Srí Lanky. Směs prášku z oddenku této kapradiny a puškvorce obecného slouží k léčení impotence. Rostlina se v Číně vlivem intenzivního sběru a zániku stanovištních biotopů stala vzácným a ohroženým druhem.\n\n"}
{"id": "1315923", "url": "https://cs.wikipedia.org/wiki?curid=1315923", "title": "Silnice II/235", "text": "Silnice II/235\n\nSilnice II/315 je silnice II. třídy, která vede z Kařezu do Chlumu. Je dlouhá 18,3 km. Prochází jedním krajem a jedním okresem.\n\n\n"}
{"id": "1315926", "url": "https://cs.wikipedia.org/wiki?curid=1315926", "title": "IV. třída okresu Olomouc", "text": "IV. třída okresu Olomouc\n\nIV. třída okresu Olomouc tvoří společně s ostatními skupinami čtvrté třídy nejnižší (desátou nejvyšší) fotbalovou soutěž v České republice. Je řízena Okresním fotbalovým svazem Olomouc. Hraje se každý rok od léta do jara se zimní přestávkou. Hraje se ve dvou skupinách (označených A a B), v ročníku 2017/18 startuje 21 týmů (10 ve skupině A a 11 ve skupině B) z okresu Olomouc. Ve skupině hraje každý s každým jednou na domácím hřišti a jednou na hřišti soupeře. Vzhledem k lichému počtu účastníků ve skupině B má v každém kole jedno mužstvo tzv. volný los, tedy v tomto kole nehraje. Vítěz každé ze skupin postupuje do III. třídy okresu Olomouc.\n\n"}
{"id": "1315928", "url": "https://cs.wikipedia.org/wiki?curid=1315928", "title": "Huldufólk", "text": "Huldufólk\n\nHuldufólk jsou elfové v islandském a faerském folklóru. Tímto jménem, znamenajícím v islandštině „skrytý lid“ se rozšířilo v 19. století kdy byly písemně poprvé publikovány sbírky islandských pověstí. Označení \"álfar\" – elfové se počalo chápat jako tabuizované či jako pejorativum.\n\nHuldufólk se oblékájí jako islandští venkované 19. století a zachovají si i jejich styl života, jen jsou chápáni jako více krásní, mocní a bezstarostní. V současnosti tak představují hodnoty a blízkost přírodě té doby. Jako skrytý lid se mohou také učinit neviditelnými.\n\nNa Islandu je víra v huldufólk či elfy stále živá, ohledy na ně se berou například při stavbě silnic.\n\nV Norsku a Švédsku představuje jejich obdobu bytost zvaná hulder.\n"}
{"id": "1315929", "url": "https://cs.wikipedia.org/wiki?curid=1315929", "title": "Salonní hudba", "text": "Salonní hudba\n\nSalonní hudba je lehká, zábavní forma klasické hudby, provozovaná vyššími a středními společenskými vrstvami 19. a počátku 20. století v prostředí domácností a salonů. Později přibyly kavárny a podobné veřejné prostory, v nichž se zhruba od poslední čtvrtiny 19. století objevoval salonní orchestr, menší těleso, hrající „k tanci a poslechu“ lehkou vážnou hudbu, v raném 20. století i jazz a swing. Název „salonní“ se objevil poprvé ve Francii roku 1830, i když salonní koncerty existovaly již dříve, například slavné \"schubertiady\" Franze Schuberta ve Vídni. S rozšířením gramofonu a rádia v prvních dekádách 20. století popularita domácího muzicírování rychle upadala a salonní hudba byla nahrazena jinými formami populární hudby.\n\nSalonní hudba navázala na komorní hudbu období klasicismu. Používala obvykle hudební romantické stylové prostředky s důrazem na snadnou srozumitelnost, citovost a virtuositu. Rozšířila se však z vybrané šlechtické společnosti i do měšťanského prostředí s jeho amatérskými hudebníky a méně vybraným hudebním vkusem. To vedlo ke komercionalizaci, tedy masovému prodeji notových materiálů, a tím k potřebě zjednodušení hudební myšlenky a zkrácení formy. Alba salonní hudby, která se v té době šířila tiskem ve velkých nákladech, tak sestávala z mnoha krátkých, melodicky výrazných skladeb o délce obvykle několika málo minut, tedy již podobně dlouhých jako skladby dnešní populární hudby. Za méně peněz pak bylo možno pořídit volné listy s jednotlivými skladbami.\n\nVůbec nejčastějším nástrojem salonní hudby byl klavír, který se počátkem 19. století masově rozšířil po západním světě. Hudba původně psaná pro profesionály a pro orchestry bývala zjednodušována pro různé stupně hráčské dovednosti amatérů a upravována pro sólový klavír (tzv. klavírní výtahy oper a symfonií), případně doprovázený zpěvem, anebo pro jiné komorní obsazení. Jindy skladatelé psali svou hudbu již přímo s ohledem na komorní koncertování v prostředí měšťanského salonu.\n\nVedle již zmíněných operních transkripcí se v salonní hudbě často objevovaly písně, stylizované tance, romantické žánrové scény, evokující událost nebo náladu. Technická náročnost sahala od jednoduchých či zjednodušených skladeb přístupných začátečníkům až po vysoce virtuosní kusy, zdůrazňující mimořádnou zručnost interpreta, jakými se proslavil Ferenc Liszt.\n\nSalonní skladby některých autorů, jako byli Franz Schubert, Fryderyk Chopin, Charles Gounod nebo Bedřich Smetana, se dodnes uvádějí na koncertních pódiích, ale většina této hudby se již hrává zřídka. K pozapomenutým, ale kdysi často tištěným skladbám patří například Poldiniho \"Tančící panenka\", Bądarzewské \"Dívčina modlitba\", Rosasův valčík \"Nad vlnami\", Chaminadeové \"Šátkový tanec\" nebo Bohmovy písně, jejichž výnos prý nakladateli Simrockovi poskytl kapitál potřebný k vydávání Brahmsových děl.\n"}
{"id": "1315936", "url": "https://cs.wikipedia.org/wiki?curid=1315936", "title": "Izotopy železa", "text": "Izotopy železa\n\nPřírodní železo (Fe) se skládá ze čtyř stabilních izotopů: 5,845 % tvoří Fe (může být radioaktivní s poločasem nad 3,1×10 let), 91,754 % Fe, 2,119 % Fe a 0,282 % Fe.Známé radioizotopy železa mají nukleonová čísla od 45 do 75, nejstabilnější z nich jsou Fe s poločasem přeměny přibližně 2,6×10 let a Fe s poločasem 2,744 r. Ostatní se přeměňují s poločasy kratšími než 45 dní, většinou pod 1 minutu. Je také známo několik jaderných izomerů tohoto prvku.\n\nVětšina prací založených na měření izotopového složení železa se zaměřovala na změny obsahu Fe v procesech jako jsou nukleosyntéza (například studium meteoritů) a tvorba rud.\n\nŽelezo-54 je pozorovatelně stabilní, ovšem teoreticky se může přeměňovat dvojitým záchytem elektronu na Cr s poločasem nad 3,1×10 let.\n\nFe je nuklid s nejmenší (klidovou) hmotností na nukleon, 930,412 MeV/c, ovšem nikoliv s největší jadernou vazebnou energií na nukleon (tím je nikl-62). Fe je ovšem častějším konečným produktem fúzních řetězců ve velmi hmotných hvězdách a díky tomu je ve vesmíru mnohem rozšířenější než ostatní nuklidy s velmi vysokou vazebnou energií, jako jsou Ni, Fe a Ni.\n\nIzotop Fe se používá v Mössbauerově spektroskopii a nukleárně rezonanční vibrační spektroskopii.\n\nŽelezo-60 je izotop železa s poločasem přeměny 2,6 milionů let. Přeměňuje se beta minus přeměnou na kobalt-60. Stopová množství tohoto izotopu byla nalezena ve vzorcích měsíčních hornin.\n"}
{"id": "1315947", "url": "https://cs.wikipedia.org/wiki?curid=1315947", "title": "Spravedlnost pro královnu", "text": "Spravedlnost pro královnu\n\nSpravedlnost pro královnu (v anglickém originále The Queen’s Justice) je třetí díl sedmé řady seriálu \"Hra o trůny\" stanice HBO. V USA měla premiéru 31. července 2017 a v Česku o den později. Epizoda byla posledním dílem, ve kterém se objevily Indira Varma, jako Ellaria Písek, Rosabell Laurenti Sellers, jako Tyene Písek, a Diana Rigg, jako lady Olenna Tyrell. Přímá smrt ani jedné z nich nebyla v záběrech ukázána, ale to, že se Indira Varma a Sellersová v seriálu již neobjeví, bylo potvrzeno.\n\nJon (Kit Harington) se svou družinou se setká s Daenerys (Emilia Clarke) na jejím hradě. Uvítá jej Tyrion (Peter Dinklage) a návštěvě vezme zbraně. Během cesty dovnitř hradu pozná Jon tři draky, kteří vyrostli do velké velikosti. Daenerys jej přivítá na svém trůně, navzájem si vymění tituly, ale Jon odmítá, aby mu vládla královna, kterou nezná, a tak před ní nepoklekne. Spíše ji požádá o těžbu Dračího skla, aby mohl armádu Severu vyzbrojit proti nemrtvým. Královna mu nevěří, že jde na království tak velká hrozba, ale na přímluvu Tyriona, který Jonovi věří, umožní Králi severu odcestovat a těžit nerost, který jediný porazí armádu Nočního krále.\n\nSansa (Sophie Turner) na Zimohradě shání zásoby jídla pro velkou zimu. Z její práce ji vyruší příjezd Brana (Isaac Hempstead Wright), který už není tím, kým býval. Je Tříokou vránou, která vidí minulost, přítomnost i budoucnost, a tak už nemůže být lordem ze Zimohradu.\n\nDo Králova přístaviště přijede Euron Greyjoy (Pilou Asbæk) se svými zajatci Tyene Písek (Rosabell Laurenti Sellers), Ellariou Písek (Indira Varma) a Yarou Greyjoy (Gemma Whelan). Ellariu s Tyene uvrhne Cersei do kobky a do okovů a před zraky Ellarie otráví její dceru Tyenne stejným jedem, jako předtím ona Cerseinu dceru Myrcellu.\n\nPo tom, co si Jaime (Nikolaj Coster-Waldau) v Králově přístavišti s Greyjoyem vyměnil slova nepřátelství, odjel s armádou dobýt Vysokou zahradu, sídlo Tyrellů. Dobývání je úspěšné a téměř bez odporu. Poté navštíví Olennu Tyrell (Diana Rigg), která se dozná k vraždě jeho syna Joffreyho a vypije jed, který jí Jaime nabídne.\n\nŠedý Červ (Jacob Anderson) s armádou dobyl Casterlyovu skálu jen s malým odporem. Po výslechu jednoho z mála přeživších vojáků se dozví, že hlavní armáda, která měla chránit hrad, odcestovala na dobytí Vysoké zahrady.\n\nTheona (Alfie Allen) objeví posádka Železných, není ale zajat, jenom je mu vytknuto, že z bitvy utekl.\n\n"}
{"id": "1315954", "url": "https://cs.wikipedia.org/wiki?curid=1315954", "title": "Melanozom", "text": "Melanozom\n\nMelanozom je speciální organela, která slouží k tvorbě a shromažďování melaninu v pigmentových buňkách obratlovců. U člověka se nachází v melanocytech v kůži a v oku a v pigmentových epiteliálních buňkách sítnice.\n\nZralý melanozom má 500–700 nm v průměru a má přibližně kulovitý tvar. Je obklopen lipidovou dvouvrstvou.\n\nMelanozom a další podobné organely patří mezi tzv. organely příbuzné lysozomům (\"lysosome-related organelles\"). S lysozomem je spojuje podobný molekulární aparát, např. komplexy BLOC1 a BLOC2.\n\nMelanozom vzniká ve vyvíjejících se melanocytech a jeho prekurzorem je časný endozom, který obsahuje množství intraluminálních váčků (stadium I). Ve stadiu II přibývá proteinových fibril, jež je možno pozorovat v cytoplazmě na snímku v elektronovém mikroskopu. Tehdy začíná syntéza melaninu pomocí enzymu tyrosinázy. Melanin postupně zaplňuje celý vnitřek buňky (stadium III), až ho zcela vyplní (stadium IV). \n\nZralé melanozomy jsou transportovány do cytoplazmatických membránových výběžků (dendritů) melanocytů, které se dostávají do kontaktu s okolními pokožkovými buňkami – keratinocyty. Transport těmito výběžky je závislý na molekulárních motorech a tubulinovém i aktinovém cytoskeletu. Následně jsou melanozomy předány do keratinocytů; přesný průběh tohoto předání stále není znám. Melanozomy jsou určitým způsobem pohlceny keratinocyty, kde následně zůstávají a chrání tělo před škodlivými účinky UV záření.\n\nOd roku 2008 bylo již vícekrát oznameno izolování fosilních melanozomů ze zkamenělých těl živočichů starých desítky milionů let. Zejména se jedná o tzv. opeřené dinosaury z Číny, jako byly rody \"Anchiornis\" nebo \"Sinosauropteryx\".\n\n"}
{"id": "1315961", "url": "https://cs.wikipedia.org/wiki?curid=1315961", "title": "Umbrické Apeniny", "text": "Umbrické Apeniny\n\nUmbrijský Apenin, Umbrické Apeniny, také Apeniny Umbrie a Marche () je soustava horských pásem v centrální Itálii, ve Středních Apeninách. Nachází se v regionech Umbrie a Marche. Nejvyšší horou je Monte Vettore ( 2 476 m) v pohoří Monti Sibillini.\n\nUmbrické Apeniny se rozkládají od údolí řeky \"Metauro\" na severu (kde hraničí s Toskánsko-emiliánskými Apeninami, respektive Severními Apeninami) k průsmykům \"Passo di Montereale\" a \"Passo della Torrita\" na jihu (hranice s Abruzskými Apeninami).\n\nStřední Apeniny (Umbrické a Abruzské) se v několika faktorech liší od Severních Apenin. Za prvé je to rozsáhlým výskytem vápenců a dolomitů (z triasu až raného miocénu), dále mladší tektonikou a za třetí pásmem pahorkatin (tvořených mořskými sedimenty), které oddělují jednotlivá pohoří Umbrických a Abruzských Apenin od pobřeží Jaderského moře. V Umbrických Apeninách převažují slíny. Charakteristické jsou antiklinály. Jednotlivé horské hřebeny Umbrických Apenin jsou uspořádány ve směru severozápad - jihovýchod, dále na jihu pak ve směru sever - jih. Jsou rovnoběžné, se zarovnaným reliéfem. Nadmořská výška hor se směrem k jihu zvyšuje. Pohybuje se od 1 000 až 1 200 m k 1 500 až 2 400 m.\n"}
{"id": "1315963", "url": "https://cs.wikipedia.org/wiki?curid=1315963", "title": "Friedrichswald", "text": "Friedrichswald\n\nFriedrichswald může být:\n\n"}
{"id": "1315965", "url": "https://cs.wikipedia.org/wiki?curid=1315965", "title": "IV. třída okresu Prostějov", "text": "IV. třída okresu Prostějov\n\nIV. třída okresu Prostějov tvořila společně s ostatními skupinami čtvrté třídy nejnižší (desátou nejvyšší) fotbalovou soutěž v České republice. Byla řízena Okresním fotbalovým svazem Prostějov. Hrála se každý rok od léta do jara se zimní přestávkou, počet účastníků nebyl stálý. Zanikla po sezoně 2015/16. Vítěz postupoval do III. třídy okresu Prostějov.\n\n"}
{"id": "1315970", "url": "https://cs.wikipedia.org/wiki?curid=1315970", "title": "Serra da Mantiqueira", "text": "Serra da Mantiqueira\n\nSerra da Mantiqueira je pohoří v jižní části Brazílie. Jeho nejvyšším vrcholem je Pedra da Mina, s 2798 m n. m. nejvyšší hora státu São Paulo a čtvrtá nejvyšší celé Brazílie. Dalšími významnými horami jsou Pico das Agulhas Negras (2791 m) a Morro do Couto (2680 m). Název \"Mantiqueira\" znamená v domorodém jazyce tupí „plačící hory“: pramení zde množství řek, region je zdrojem pitné vody (používané díky obsahu minerálních látek i k léčivým kúrám), na Rio Grande stojí řada hydroelektráren. Centrem horské turistiky je Campos do Jordão, nejvýše položené město Brazílie. Podnebí je chladné, v zimě klesají teploty i pod bod mrazu.\n\nPohoří náleží do oblasti Atlantický les, roste v něm žakaranda, česnekovník a araukárie, k původní fauně patří ocelot velký, jelenec pampový, paka nížinná, vřešťani nebo sojka azurová. V horách byla vyšlechtěna rasa pasteveckého psa pastor-da-mantiqueira. Nachází se zde národní park Itatiaia. Pěstuje se kávovník, rozšířený je chov dobytka, který vede k rozsáhlému odlesňování.\n\n"}
{"id": "1315974", "url": "https://cs.wikipedia.org/wiki?curid=1315974", "title": "Bělokur", "text": "Bělokur\n\nBělokur (Lagopus) je rod hrabavých ptáků z čeledi tetřevovitých (Tetraonidae). K tomuto rodu se dnes počítají tři druhy, Bělokur rousný (\"Lagopus lagopus\"), Bělokur horský (\"Lagopus muta\") a bělokur běloocasý (\"Lagopus leucurus\"). Všechny tři druhy žijí v tundře v severní Eurasii, na Aljašce a v severní Kanadě.\nJsou to zavalití hrabaví ptáci, s výjimkou bělokura skotského bíle opeření. Jsou to otužilí vegetariáni, ačkoli mláďata ve vývinu pojídají i hmyz.\n\nBělokuři žijí v tundře na severní polokouli v Evropě, Asii a Severní Americe.\n"}
{"id": "1315977", "url": "https://cs.wikipedia.org/wiki?curid=1315977", "title": "IV. třída okresu Plzeň-jih", "text": "IV. třída okresu Plzeň-jih\n\nIV. třída okresu Plzeň-jih tvoří společně s ostatními skupinami čtvrté třídy nejnižší (desátou nejvyšší) fotbalovou soutěž v České republice. Je řízena Okresním fotbalovým svazem Plzeň-jih. Hraje se každý rok od léta do jara se zimní přestávkou.\n\n"}
{"id": "1315979", "url": "https://cs.wikipedia.org/wiki?curid=1315979", "title": "IV. třída okresu Uherské Hradiště", "text": "IV. třída okresu Uherské Hradiště\n\nIV. třída okresu Uherské Hradiště tvořila společně s ostatními skupinami čtvrté třídy nejnižší (desátou nejvyšší) fotbalovou soutěž v České republice. Byla řízena Okresním fotbalovým svazem Uherské Hradiště. Hrála se každý rok od léta do jara se zimní přestávkou, počet účastníků nebyl stálý. Zanikla po sezoně 2016/17. Vítěz postupoval do III. třídy okresu Uherské Hradiště.\n\n"}
{"id": "1315981", "url": "https://cs.wikipedia.org/wiki?curid=1315981", "title": "Rudolf Berger", "text": "Rudolf Berger\n\nRudolf Berger (17. duben 1874 Brno – 27. únor 1915 New York) byl operní pěvec německé národnosti původem z Brna.\n\nNarodil se v Brně v rodině ředitele továrny. Zpěv začal studovat u Adolfa Robinsona. Poté vystudoval vídeňskou konzervatoř. Svou pěveckou kariéru zahájil jano barytonista v Brně v roce 1896, současně zpíval i v Olomouci. Následujícího roku začal zpívat v berlínské dvorní opeře (Königliche Hofoper Berlin, dnes Staatsoper Unter den Linden). V roce 1901 vystoupil na Bayreuthském festivalu v rolích Amfortase a Klingsora (\"Parsifal\") a dále v roli Gunthera (\"Prsten Nibelungův\"). Vystupoval na předních scénách ve Vídni, Praze, Londýně a Paříži.\n\nV roce 1908 přerušil kariéru a věnoval se studiu u amerického učitele zpěvu Oscara Sängera. V roce 1909 se pak vrátil na scénu jako tenorista v Berlíně v opeře \"Lohengrin\".\n\nDne 5. února 1914 debutoval v Metropolitní opeře v New Yorku v roli Siegmunda v opeře Valkýra (Die Walküre). Do své předčasné smrti zde ztvárnil 8 rolí ve 23 představeních. Jeho jedinou ne-wagnerovskou rolí v MET byl Tamino v Mozartově opeře \"Kouzelná flétna\".\n\n"}
{"id": "1315987", "url": "https://cs.wikipedia.org/wiki?curid=1315987", "title": "Hetlina", "text": "Hetlina\n\nHetlina (\"Malus domestica\" 'Hetlina') je ovocný strom, kultivar druhu jabloň domácí z čeledi růžovitých. Plody můžeme sklízet již v polovině října, dozrávají v prosinci a lednu, skladovatelné jsou do dubna až do června. Odrůda trpí středně strupovitostí, naopak padlím minimálně. Jde o málo náročnou odrůdu. Na Domažlicku je odrůda známá i pod názvem Granátka. Stromy se můžou dožít i přes 100 let.\nVznik odrůdy se datuje pravděpodovně do 18. století v Chodově na Domažlicku.\nRůst je střední. Koruna je jehlancovitá. Doporučuje se pěstování na polokmenech či čtvrtkmenech. Nepěstuje se v malých tvarech. Využívá se u ní mezištěpování, protože ve školce neroste vůbec dobře.\nOdrůda není náročná na polohu. Může se pěstovat ve vyšších i horských polohách.\nHetlina platí za velmi dobrého opylovače. Kvete pozdě.\nOdrůda plodí pozdě, průměrně a celkem pravidelně.\nPlod je střední až větší velikosti, zploštělého tvaru. Je srovnatelný s Baumanovou renetou. Dužina je žlutavě bílá, těžšího charakteru a celkově dosti šťavnatá. Názory na chuť se výrazně rozcházejí. Uvádí se velmi dobrá, ale i podprůměrná chuť. Spíše se uvádí velmi dobrá chuť.\nPro své výborné zdravotní účinky se Hetlina dostala na trh až do Nového Zélandu. Místní výzkumníci odhalili při testování různých odrůd světového sortimentu, že Hetlina obsahuje vysoké množství fenolických látek. Tyto látky jsou velmi známé svými protirakovinnými účinky. Hetlina jich obsahuje až třikrát více než je průměr. Může to pomoci v boji s nemocí, ale podle výzkumu může nastat zlepšení zdravotního stavu i pouhou konzumací této odrůdy. Je označováno jako protirakovinové jablko. Vyniká i vysokým obsahem antioxidantů a dalších prospěšných látek.\n"}
{"id": "1315988", "url": "https://cs.wikipedia.org/wiki?curid=1315988", "title": "IV. třída okresu Plzeň-sever", "text": "IV. třída okresu Plzeň-sever\n\nIV. třída okresu Plzeň-sever tvoří společně s ostatními skupinami čtvrté třídy nejnižší (desátou nejvyšší) fotbalovou soutěž v České republice. Je řízena Okresním fotbalovým svazem Plzeň-sever. Hraje se každý rok od léta do jara se zimní přestávkou.\n\n"}
{"id": "1315992", "url": "https://cs.wikipedia.org/wiki?curid=1315992", "title": "IV. třída okresu Vsetín", "text": "IV. třída okresu Vsetín\n\nIV. třída okresu Vsetín tvoří společně s ostatními skupinami čtvrté třídy nejnižší (desátou nejvyšší) fotbalovou soutěž v České republice. Je řízena Okresním fotbalovým svazem Vsetín. Hraje se každý rok od léta do jara se zimní přestávkou, v ročníku 2017/18 má 10 účastníků z okresu Vsetín. Ve skupině hraje každý s každým jednou na domácím hřišti a jednou na hřišti soupeře. Vítěz postupuje do III. třídy okresu Vsetín.\n\n"}
{"id": "1316005", "url": "https://cs.wikipedia.org/wiki?curid=1316005", "title": "Reálné gymnázium v Ječné", "text": "Reálné gymnázium v Ječné\n\nReálné gymnázium v Ječné (\"První česká reálka\") je bývalá střední škola v Praze 2, jejíž budova se nachází na jižní straně ulice Ječná na rohu s ulicí Ke Karlovu. Sídlí zde Střední průmyslová škola elektrotechnická, založená roku 1949.\n\n\"„Hlavní státní škola“\" v Praze vznikla v říjnu 1848 a od jejího počátku se zde poprvé vyučovaly odborné předměty v češtině. Sídlila v Panské ulici ve dvou patrech koleje Piaristů a nesla jméno \"Budeč\" podle přemyslovského hradiště Budeč, které údajně bylo sídlem nejstarší školy v Čechách.\n\nPrvním ředitelem školy byl ustanoven MUDr. Karel Amerling. Nedlouho po založení zde začal probíhat dvouletý kurz „pro výcvik učitelů na českých školách“. Při probíhajících reformách roku 1849 ve Vídni spolu s reformou státní správy došlo i k reformě školské. V komisi sestavující novou organizační osnovu pro gymnázia a školy reálné, byl i Josef Wenzig, profesor němčiny a zeměpisu na stavovské německé reálce, budoucí ředitel moderní \"„První české reálky“\".\n\nNově založená \"„hlavní státní škola“\" byla trojtřídní a její absolventi, pokud chtěli dál postoupit, museli na školu německou. Bylo proto rozhodnuto zřídit novou státní reálku, ve které by se s počátkem školního roku 1849–50 vyučovalo česky s tím, že bude zatím zřízena pouze její první třída nižšího oddělení pro žáky vyšlé z české hlavní školy \"„v Budči“\".\n\nJosef Wenzig dostal na starost najít vhodné prostory, vybavit je nábytkem, sehnat učitelský sbor a získat žáky k zápisu. Na 8. října toho roku vypsal konkurs na učitelská místa. Mezitím se mu podařilo najít vhodný prostor pro výuku v bývalém klášteře Karmelitánů při kostele svatého Havla na Starém Městě v ulici Rytířská. Zde sídlila \"„Jednota pro povzbuzení průmyslu českého“\", která škole pronajala ve 2. patře jednu místnost pro 1. třídu nižší reálky a jednu vedlejší místnost pro ředitelnu se sborovnou.\n\nV konkurzu byli přijati učitelé Jan Krejčí, Antonín Majer, Josef Valenta a Petr Mužák. Zápis nových žáků proběhl 11.–13. října 1849 – přihlásilo se jich 48. Učitelský sbor doplnil kněz Karel Kellner. Po roce studia prospělo 31 žáků (13 s vyznamenáním), 10 neprospělo, 7 během roku odešlo.\n\nV následujícím školním roce 1850-51 přibyla k 1. třídě nižší i druhá třída a zároveň 1. třída vyšší reálky. Do 1. třídy nižší se přihlásilo ten rok 74 žáků. Učitelský sbor se rozrostl o další učitele, byli přijati například Josef Niklas, Karel Vladislav Zap (dějepis), Václav Emanuel Horák a Jan E. Šťastný.\n\n25. srpna 1851 bylo rozhodnuto přestěhovat školu zpět do Panské ulice ke škole Budečské, kde jí bylo přiděleno 25 místností v přízemí a dvou patrech – učebny, kreslírny, kabinety, knihovna, ředitelna a sborovna. Pro nutné stavební práce spojené se stěhováním byl začátek školního roku 1851-52 posunut na 15. října. V tom školním roce byli přijati například Vojtěch Šafařík (chemie a fyzika) nebo Antonín Gindely.\n\nVe školním roce 1852–53 přibyla 3. třída vyššího oddělení a proto mohl být ústav doplněn na reálku šestitřídní. Ke studiu bylo přijato celkem 470 žáků, z toho do 1. třídy nižší 137, což vedlo k rozdělení třídy na dvě paralelky. Z učitelů přišel na ústav Josef Erben (zeměpis).\n\nVe školním roce 1854–55 vyšlo nařízení, aby byla matematika počínajíc 3. třídou nižší kvůli dokonalému výcviku německé konverzace vyučována v němčině. Ryze česká reálka se tak proměnila na ústav utrakvistický. Později byly v němčině vyučovány i ostatní předměty. Bylo to v době, kdy značná část žáků přestupovala na českou reálku ze škol německých, odkud si přinesla pouze chatrnou znalost české gramatiky a pravopisu.\n\nNa počátku roku 1857 vznikla při české reálce večerní škola průmyslová pod vedením Jana E. Purkyně. Roku 1869 byl jmenován ředitelem Jan E. Šťastný. V témže roce byly vydány stanovy pro střední školy, podle nichž nesmělo být ve třídách více než 60 žáků. Protože již v té době studovalo na škole kolem 650 žáků, ústav se musel přeorganizovat a změny se týkaly především zavedení nových paralelních tříd. V následujících letech vzrostl počet žáků až na 800. \n\nProfesoři se snažili všemožně pomáhat studentům, jejichž soukromé poměry by jim nedovolovaly studovat. Umožnili přístup pro potřebné studenty k nadání prof. Vincence Krombholze (bezplatné léčení nemocných), vznikl podpůrný fond žákovský knížete Jana Adolfa Schwarzenberga a také nadace založená roku 1859 architektem Františkem Šebkem na památku kněze Františka Schneidera. Šebek věnoval ve své závěti Schneiderovu nadání 3780 zlatých r č. nadační jistiny do správy obce pražské a úroky z toho měly finančně pomoci dvěma českým studentům reálky \"„schopným a pilným, při nichž by byla naděje, že z nich budou vynikající technikové“\". Navíc peníze ze sbírek a darů šly na bezplatné obědy pro chudé žáky.\n\nPro stále se rozšiřující výuku, nedostatečné prostory a nutnost oprav ve stávající budově v Panské bylo roku 1861 rozhodnuto o rekonstrukci prostor, ke které ale nedošlo.\n\nVe školním roce 1872–73 byla reálka rozšířena na školu sedmitřídní. Budova v Panské už neměla dostatek místa a tak najala pro paralelky několik místností v jednom domě ve Spálené ulici. Protože toto nemohlo být trvalé řešení, rozhodlo se o stavbě nové školy. Stát tuto stavbu realizoval v letech 1873–1875 a zásluhu o to měl tehdejší c.k. zemský školní inspektor Josef Webr, bývalý ředitel školy. Vhodný pozemek našel stávající ředitel Šťastný a to zahradní pozemek na nároží ulic Ječná a Ke Karlovu, který se táhl až k ulici Kateřinské. Pozemek byl koupen za 90 000 zlatých a stavba školy stála 454 000 zlatých.\n\nTřípatrová budova nabídla 14 prostranných síní, 2 kreslírny a „rejsovny“ s kabinety, učebny fyziky a chemie, tělocvičnu s šatnou, tři místnosti školní knihovny, dvě místnosti přírodopisného kabinetu a 5 místností určených pro ředitelnu a sborovnu.\n\nVelkou slavnostní síň roku 1888 ozdobil obraz zakladatele české reálky Jeho Veličenstva císaře a krále, jehož autorem byl bývalý žák školy Adolf Liebscher.\n\nRoku 1895 bylo ministerským nařízením stanoveno převedení žáků bydlících na Vinohradech na tamní vinohradskou reálku, čímž se počet žáků v Ječné snížil a v následujících letech se pohyboval mezi 500–600. Do primy pak nesmělo být přijato více než 100 žáků. Ve školním roce 1911-12 se v šestnácti třídách učilo na 700 žáků, poté jejich stav klesal.\n\nV prvním válečném roce nastoupili vojenskou službu ze 6. třídy čtyři žáci a ze 7. třídy osm žáků, poté, co předčasně složili zkoušku dospělosti. Tři z nich ve válce padli, čtyři se vrátili jako důstojníci-legionáři. V dalších letech bylo povoláno přes 50 žáků, mnozí z 5. a 6. třídy, a také 10 profesorů a 5 asistentů a kandidátů. Z nich se nevrátil pouze učitel tělocviku a jednatel mykologické české botanické společnosti Alois Šimek – padl na začátku války. V letech 1915-1919 byla ve škole umístěna část 1. české reálky z Královských Vinohrad, z jejíž budovy se z rozhodnutí školského úřadu stala c. k. reservní nemocnice. Počet vyučovacích hodin se zredukoval a učilo se na etapy.\n\nPo skončení války byly na škole ve třetím patře zřízeny dvě francouzské pobočky a třídy reálné se tak změnily na třídy reálně gymnasijní. Později zde bylo umístěno také anglické spolkové gymnázium a Ústav italské kultury. Od roku 1920 počet žáků výrazně klesl – v sedmi třídách jich bylo pouze 191.\n\nDo výročního roku 1928 prošlo gymnáziem 12 830 žáků.\n\nPo obsazení Československa Německem dal nacistický zemský školní inspektor jednoho učitele k dispozici Pracovnímu úřadu a dalšího poslal do Německa na nucené práce. Na nucené práce byli posláni i studenti narození roku 1924, které ministr školství Moravec „daroval Hitlerovi“. Od školního roku 1943-44 profesoři chodili nuceně pracovat do továren. Pro podezření z ilegální činnosti (pomoc nepříteli Říše) byla jedna učitelka zatčena a odsouzena k trestu smrti, který ale nebyl vykonán.\n\nŠkolní tělocvičnu zabralo říšské vojsko. To v říjnu 1944 zabralo v Resslově ulici celou budovu Jiráskova gymnázia, kterému pak poskytla reálka v Ječné dočasný azyl. Jiráskovo gymnázium zde zůstalo až do 10. října 1946, kdy se vrátilo do své opravené školy.\n\nNálet na Prahu 14. února 1945 způsobil budově gymnázia velké škody. Jedna bomba spadla do ohrady v ulici U Karlova (Ke Karlovu) a druhá do zahrady školy. Všechna okna v západním křídle byla rozbita, vyvráceny byly dveře, okenní rámy a skříně v učebnách. Střepina prorazila komín a byl zničen celý ředitelský byt. Stropy byly otlučeny a potlučena i krytina budovy. Na střechu školy spadlo 16 zápalných bomb. V budově nebylo možné učit a i když studenti vyklidili sklo a trosky, chodili si pouze pro úlohy.\n\nBěhem války byl jeden bývalý student popraven v Mnichově, jeden student ubit a jeden zastřelen na hlídce, jeden student zemřel po náletu na Prahu a jeden padl v květnu na barikádách.\nZačátkem roku 1946 byl ředitel školy Čeněk penzionován a nahradil jej dosazený prozatímní správce. Přestože byl dekretem prezidenta republiky z 31. března 1947 jmenován na škole ředitelem zemský inspektor Jaroslav Mareš, školu dál vedl správce, po 25. únoru 1948 již jako ředitel. Prostory v budově získala Střední průmyslová škola elektrotechnická, jejíž studenti zde poprvé maturovali roku 1953. K tomu roku bylo studium na gymnáziu ukončeno.\n\nŠkola během svého působení změnila adresu (z ulice Panská do ulice Ječná) a také oficiální název. Původní čp. 26 v Ječné bylo přečíslováno na čp. 30.\n\nJan Krejčí (od 1849), Antonín Majer (od 1849), Petr Mužák (od 1849), Josef Valenta (od 1849), Josef Niklas (od 1850), Karel Vladislav Zap (od 1850), Václav Emanuel Horák (od 1850), Jan Evangelista Šťastný (od 1850, Vojtěch Šafařík (od 1851), Antonín Gindely (od 1851), Josef Erben (od 1852), Adolf Heyduk (1858-1860), Ladislav Josef Čelakovský (1860-1865), Josef Emler (1862-1863), Jan Gebauer (1871-1880), Jan Kušta (1894-1900), Vincenc Jarolímek (1895-1904), Vilém Kurz starší (1884), Jaroslav Vlček (1885-1908), Alois Strnad, Jan Jakubec (1890-1891), Antonín Sucharda (1891-1900), Václav Flajšhans (1892), Jaroslav Bidlo (1894-1895), Emil Smetánka (1897-1899), Josef Vítězslav Šimák (1898-1900), Emanuel Rádl (1902-1919), Václav Ertl (1904-1918), Jiří Horák (1906-1910), Josef Páta (1910-1911), Karel Chotek (1910-1921), Bedřich Šalamon (1910-1925), Stanislav Nikolau, Jarmil Krecar, Eugen Wiškovský (1937-1946), Jaroslav Kohout.\nJosef Kalousek (1852), Adolf Heyduk (1854), Josef Svátek, Josef Šolín (1860), Kristian Petrlík (1861), Alfred Slavík (1863), Jiří Bittner (dokončil jinde), Karel Liebscher (1869), Jan Klecanda (1871), Adolf Liebscher, Josef Fanta (1873), Rudolf Kříženecký (1878), Antonín Turek (1880), Arthur Scheiner (1881), František Xaver Svoboda (1881), Ferdinand Engelmüller (1882), Josef Petřík (1884), Josef Jedlička (1886), Vojtěch Preissig (1892), Jaroslav Syřiště (1896), Jaroslav Kolman Cassius (1902), František Kadeřávek (1903), Vojtěch Jarník (1915), Jan Hráský, Leopold Grimm, Gustav Červinka, Václav Řehořovský, Vladimír Brdlík, Emil Král.\n\n\n"}
{"id": "1316007", "url": "https://cs.wikipedia.org/wiki?curid=1316007", "title": "IV. třída okresu Zlín", "text": "IV. třída okresu Zlín\n\nIV. třída okresu Zlín tvoří společně s ostatními skupinami čtvrté třídy nejnižší (desátou nejvyšší) fotbalovou soutěž v České republice. Je řízena Okresním fotbalovým svazem Zlín. Hraje se každý rok od léta do jara se zimní přestávkou. Hraje se ve dvou skupinách (označených A a B), v ročníku 2017/18 startuje 26 týmů (po 13 v obou skupinách) z okresu Zlín. Ve skupině hraje každý s každým jednou na domácím hřišti a jednou na hřišti soupeře. Vzhledem k lichému počtu účastníků má v každém kole jedno mužstvo tzv. volný los, tedy v tomto kole nehraje. Vítěz postupuje do III. třídy okresu Zlín.\n\n"}
{"id": "1316008", "url": "https://cs.wikipedia.org/wiki?curid=1316008", "title": "Fürstenwalde (rozcestník)", "text": "Fürstenwalde (rozcestník)\n\nFürstenwalde může být:\n\n"}
{"id": "1316011", "url": "https://cs.wikipedia.org/wiki?curid=1316011", "title": "Otakar Novák", "text": "Otakar Novák\n\nOtakar Novák (28. prosince 1905, Vídeň – 19. října 1984, Praha) byl český literární historik, romanista, vysokoškolský profesor a překladatel z francouzštiny.\n\nNarodil se ve Vídni, ale od roku 1919 žil v Brně, kde dokončil středoškolská studia a v letech\n1924–1929 vystudoval pod vedením Arne Nováka, Josefa Kopala a Prokopa Miroslava Haškovce francouzštinu a češtinu na Filozofické fakultě Masarykovy univerzity. Roku 1931 získal titul PhDr., stal se středoškolským profesorem a v letech 1933-1946 vyučoval na gymnáziích v Berehově, Rakovníku a v Praze. Od roku 1946 působil na pražské Univerzitě Karlově (nejprve jako asistent a od roku 1947 jako docent). Zároveň působil od roku 1953 jako docent i na Masarykově univerzitě v Brně. Roku 1958 získal titul CSc. a roku 1964 byl jmenován profesorem dějin francouzské literatury na katedře romanistiky a fonetiky. Byl dlouholetým předsedou Kruhu moderních filologů (od roku 1969) a členem Mezinárodní asociace francouzských studií (Association Internationale des Études Françaises). Penzionován byl roku 1972 a na odpočinek odešel roku 1977.\n\nKromě pedagogické činnosti spojené s tvorbou vysokoškolských skript (čtyřdílná francouzsky psaná skripta o dějinách francouzské literatury od počátků do šedesátých let 20. století a skripta věnovaná francouzské versifikaci) se věnoval psaní literárních studií, předmluv, doslovů a komentářů k českým překladům francouzských literárních děl, působil jako literární kritik a příležitostný překladatel. Roku 1965 založil romanistický sborník \"Études romanes de Brno\", jenž vychází dodnes.\n\n\n\n\n"}
{"id": "1316014", "url": "https://cs.wikipedia.org/wiki?curid=1316014", "title": "Římskokatolická farnost Schirgiswalde", "text": "Římskokatolická farnost Schirgiswalde\n\nŘímskokatolická farnost Schirgiswalde () je územní společenství římských katolíků v Schirgiswalde a přilehlých obcích. Náleží k budyšínskému děkanátu, který je jedním z osmi děkanátů drážďansko-míšeňské diecéze.\n\nK farnosti patří tyto obce:\n\n\nOd roku 2011 je duchovním správcem farář Martin Prause, spolu s kterým ve farnosti působí také kaplan Sebastian Eisner.\n\n\n"}
{"id": "1316016", "url": "https://cs.wikipedia.org/wiki?curid=1316016", "title": "Jurský svět: Zánik říše", "text": "Jurský svět: Zánik říše\n\nJurský svět: Zánik říše (v anglickém originále Jurassic World: Fallen Kingdom) je americký sci-fi film z roku 2018. Režie se ujal J. A. Bayona a scénáře Derek Connolly a Colin Trevorrow. Ve filmu hráli Chris Pratt, Bryce Dallas Howardová, B. D. Wong a Jeff Goldblum spolu s nově účinkujícími Toby Jonesem, Rafem Spallem, Justicem Smithem, Daniellou Pinedou, Tedem Levinem, Isabellou Sermonovou, Geraldinou Chaplinovou a Jamesem Cromwellem. \n\nFilm měl premiéru 21. května 2018 v centru WiZink Center v Madridu. Společnost Universal Pictures uvedla film v amerických kinech 22. června 2018, avšak premiéra ve Spojeném království proběhla již 7. června 2018.\n\nFilm vydělal po celém světě přes 1,3 miliard dolarů a stal se třetím nejvýdělečnějším filmem roku 2018 a dvanáctým nejvýdělečnějším filmem všech dob.\n\nPo uzavření zábavního parku \"Jurský svět\" jsou dinosauři volní a snaží se přežít na ostrově po tři roky, do doby erupce sopky Mount Sibo, která ohrožuje jejich existenci. Na ostrov je vyslána skupina žoldnéřů pro vzorky kostí \"Indomina rexe\" z laguny, aby bylo možno vytvořit nového geneticky modifikovaného hybrida: indoraptora. Ponorka, kterou vyslali pro vzorek, se vrátila předtím, než byla napadena mosasaurem. Lidé na souši kteří otevřeli bránu, ztratili spojení s piloty ponorky, brána se začala zavírat a bylo slyšet dilofosaura, který utíkal z džungle. Stromy se začaly třást a veterán předchozích dílů T. rex zautočil na skupinu. Jediný muž přežil a z vrtulníku spustili provazový žebřík. Unikli Robertě (její pravé jméno), ale muže na žebříku sežral mosasaurus.\n\nNásledně se přesouváme na pevninu, kde Claire Dearing, bývalá provozní ředitelka parku, založila skupinu na ochranu dinosaurů. Poté vláda zamítne zaplatit záchrannou misi na záchranu dinosaurů, Claire potká Benjamina Lockwooda, přítele Johna Hammonda, který zaplatí záchrannou misi a hodlá přivést dinosaury na nový ostrov, kde budou ponecháni, daleko od lidí. Lockwoodův asistent Eli Mills se zeptá Claire, zda by mohla najmout Owena Gradyho, bývalého trenéra raptorů z parku, aby našel a chytil Blue, posledního přeživšího raptora. Claire požádá Owena o pomoc při záchraně zbývajících dinosaurů z ostrova.\n\nClaire a Owen odstartují letadlem se Ziou Rodriguez, paleo-veterinářkou, a Franklinem Webbem, IT expertem, oba ze skupiny na ochranu dinosaurů. Po přistání se seznámí s Kenem Wheatleym. Všichni jsou posláni se skupinou žoldnérů k aktivování opuštené rádio komunikační stanice, kterou použijí pro hledání dinosaurů pomocí jejich RFID čipových implantátů. Během cesty přes hlavní ulici potkají majestátního brachiosaura.\n\nOwen, Zia, Wheatley a několik žoldnérů se vydají najít Blue. Owen ji chce vypátrat sám. Následuje série událostí, které povedou k záchraně některých dinosaurů na poslední chvíli. Děj se pak opět přesouvá na pevninu, kde Eli Mills hodlá dinosaury v soukromé dražbě výhodně zpeněžit. Vše se ale pokazí a dinosauři se dostávají na svobodu...\n\nVe filmu se objevili následující dinosauři: \"Tyrannosaurus\", \"Carnotaurus\", \"Baryonyx\", \"Brachiosaurus\", \"Stegosaurus\", \"Ankylosaurus\", \"Velociraptor\",\"Procompsognathus\", \"Allosaurus\", \"Stygimoloch\", \"Gallimimus\", \"Sinoceratops\", \"Triceratops\", \"Parasaurolophus\" , zmíněny jsou také rody \"Apatosaurus\", \"Concavenator\", \"Dimetrodon\" (pelykosaur, nikoliv dinosaurus), \"Dracorex\", \"Dreadnoughtus\", \"Edmontosaurus\", \"Kosmoceratops\", \"Metriacanthosaurus\", \"Mononykus\", \"Peloroplites\", \"Protoceratops\", \"Spinosaurus\", \"Teratophoneus\", \"Dilophosaurus\" a dále mořský plaz \"Mosasaurus\" a ptakoještěr \"Pteranodon\". Kromě nich pak geneticky upravený dravý kříženec Indominus Rex a velociraptora - Indoraptor, stvořený doktorem Henry Wu coby biologická zbraň útočící na cíle označené vysokofrekvenčními zvuky. Reakce veřejnosti na film jsou rozporuplné a snímek se nevyvaroval některých významných \"vědeckých\" chyb.\n\nVydání prvního teaser traileru se uskutečnilo 22. listopadu 2017, přičemž první oficiální trailer byl zveřejněn 13. prosince 2017. Vydání filmu v amerických kinech proběhlo 22. června 2018, avšak světovou premiéru měl již 21. května 2018 ve WiZink Center v Madridu. 7. června 2018 byl film vydán ve Spojeném království.\n\nFilm vydělal 417,8 milionů dolarů ve Spojených státech a v Kanadě a 891,8 milionů dolarů v dalších oblastech, celkově tak vydělal přes 1,31 miliard dolarů a zařadil se tak mezi komerčně nejúspěšnější snímky roku 2018 a prozatím na 12. pozici mezi komerčně nejúspěšnějšími snímky všech dob. Celkově již pětice filmů s tematikou Jurského parku/světa vydělala zhruba 4,948 miliardy dolarů, v průměru každý snímek 989,5 milionu dolarů.\n\nZatím nepojmenovaný sequel, který je znám jako \"Jurassic World 3\", má stanovené datum uvedení na 11. červen 2021. Do role režiséra se vrátí Colin Trevorrow a scenáristkou se stane filmová tvůrkyně Emily Carmichael. Příběh filmu napsali Trevorrow a Emily Carmichael. Trevorrow bude spolu se Stevenem Spielbergem na postu výkonného producenta a Frank Marshall a Patrick Crowley budou producenty filmu. Chris Pratt a Bryce Dallas Howard se vrátí do svých rolí, stejně jako hvězdy prvního Jurského parku - Sam Neill, Laura Dern a Jeff Goldblum.\n\n"}
{"id": "1316024", "url": "https://cs.wikipedia.org/wiki?curid=1316024", "title": "IV. třída okresu Nový Jičín", "text": "IV. třída okresu Nový Jičín\n\nIV. třída okresu Nový Jičín tvoří společně s ostatními skupinami čtvrté třídy nejnižší (desátou nejvyšší) fotbalovou soutěž v České republice. Je řízena Okresním fotbalovým svazem Nový Jičín. Hraje se každý rok od léta do jara se zimní přestávkou, v ročníku 2017/18 má 12 účastníků z okresu Nový Jičín. Ve skupině hraje každý s každým jednou na domácím hřišti a jednou na hřišti soupeře. Vítěz postupuje do III. třídy okresu Nový Jičín.\n\n"}
{"id": "1316025", "url": "https://cs.wikipedia.org/wiki?curid=1316025", "title": "Izotopy kobaltu", "text": "Izotopy kobaltu\n\nPřírodní kobalt (Co) se skládá prakticky z jediného stabilního izotopu Co, i když ve stopových množstvích se v přírodě také vyskytuje Co, který vzniká z Fe, je známo i 29 dalších radioizotopů, s nukleonovými čísly od 47 do 77, nejstabilnější z nich jsou Co s poločasem přeměny 271,74 dne, Co (77,236 d) a Co (70,86 d). Ostatní se přeměňují s poločasy kratšími než 18 hodin, většinou kratšími než 25 sekund. Je také známo 13 jaderných izomerů tohoto prvku, jejich poločasy přeměny jsou pod 15 minut.\n\nNukleonová čísla známých izotopů kobaltu se pohybují od 47 do 77. Lehčí izotopy se přeměňují převážně beta plus přeměnou na izotopy železa, těžší jsou většinou beta minus radioaktivní a přeměňují se na nikl.\n\nRadioizotopy kobaltu lze vyrábět mnoha různými jadernými reakcemi, například Co se získává ozářením železa v cyklotronu, dojde přitom k reakci Fe + H → n + Co.\n\nKobalt-60 (Co) je využíván v radioterapii. Vytváří dva fotony záření gama o energiích 1,17 MeV a 1,33 MeV. Zdroj záření má asi 2 centimetry v průměru a vytváří geometrický polostín, což způsobuje, že okraj radiačního pole je rozmazaný. Kov vytváří jemný prach, což znesnadňuje ochranu proti záření. Zdroj z kobaltu-60 se dá používat asi 5 let, ovšem i poté je značně radioakivní a tak bylo používání kobaltových přístrojů v západním světě omezeno ve prospěch lineárních urychlovačů.\n\nCo se používá v lékařských testech; mimo jiné jako radioaktivní značkovač příjmu vitaminu B12. Také je využíván v Schillingově testu.\n\nCo se hojně používá jako zdroj gama záření, neboť se dá připravit v předvídatelných množstvích a lze jej získat pouhým vystavením přírodního kobaltu proudu neutronů po určitý čas. Jeho průmyslová využití jsou:\n\n"}
{"id": "1316028", "url": "https://cs.wikipedia.org/wiki?curid=1316028", "title": "Kostel Narození Panny Marie (Mrtník)", "text": "Kostel Narození Panny Marie (Mrtník)\n\nKostel Narození Panny Marie patří mezi nejstarší dochované sakrální stavby v hořovickém regionu. Nachází se v Mrtníku, součásti obce Hvozdec v okrese Beroun. Původně byl zbudován ještě jako hornická kaple pro místní horníky, kteří zde pracovali na nedaleké Jedové hoře. Roku 1352 byl Karlem IV. povýšen na plebanium. V období baroka byl stavebně rozšířen a upraven do dochované podoby. Roku 1965 byl zařazen na seznam kulturních památek České republiky.\n\nPrvní kostel v Mrtníku vznikl zřejmě na místě pohanské svatyně. Soudí se tak že vedle kostela stávala tvrz vladyků z Mrtníku, kteří byli v úzkém příbuzenském vztahu ke komárovským Pešíkům. Právě ti mohli být jednou z větví mrtnického rodu. Na konci čtrnáctého století však rod vladyků z Mrtníka vymřel a panství přešlo pod správu příbuzných Pešíků. Proto i poté, co mrtnická tvrz zanikla, zachovávali Pešíkové tradiční úctu k sídlu předků. \n\nVýrazným důvodem ke vzniku kostela byl charakter zdejšího osídlení. Nejednalo se o tradiční podhorské vesnice s mnoha zemědělskými usedlostmi, ale šlo o osady řemeslníků, ve kterých přebývali především hutníci, horníci či uhlíři, kteří od zdejších pánů pozemky dostali právě z důvodu nedalekých dolů. Tímto způsobem vznikly obce jako Chaloupky, Malá Víska, Hvozdec, Neřežín, Ptákov, Kleštěnice či Kváň. Duchovním centrem těchto „železářských obcí“, které se v podstatě shodovalo s panstvím Pešíků, byl právě Mrtník. \n\nV roce 1352 došlo na příkaz Karla IV. k povýšení hornické kaple na tzv. plebánium a obdržela faráře a statut farnosti. Později v roce 1568 byl však původní gotický kostel barokně přestavěn Jiřím Pešíkem z Komárova. Krom přestavby došlo k zbudování nového farního a školy která patřila k nejstarším v celém okrese. \n\nV kostele se nachází hrobky rodu Pešíků z Komárova a na přilehlém hřbitově pak ostatky havířů a hutníků, včetně těch kteří zemřeli na následky úrazů, nebo po tom co je postihla tzv. kletba Jedové hory. Na Jedové hoře se těžila převážně železná ruda, ale také rumělka – základ barviv ale také zdroj rtuti. Kvůli tomu pak dělníci, kteří se nadýchali ruťových výparů, často umírali. Mnozí horníci to považovali za prokletí hory, proto vznikl název Giftberg (Jedová hora).\n\nRoku 1870 byla těžba v oblasti Jedové hory ukončena, avšak díky novým technologiím ve zpracování železa nedošlo k úpadku oblasti. Svoje zásluhy na tom měly i Komárovské železárny, které založili již Pešíkové. Tyto železárny pro kostel v roce 1880 zhotovily litinovou polychromovanou křížovou cestu, lavice s litinovými postranicemi a litinové víko křtitelnice.\n\nRoku 1917 v srpnu rozbili a odvezli rakouští vojáci zvon o váze šest tun, který roku 1675 daroval kostelu hrabě Bernard z Martinic. Po první světové válce přešel kostel s farou pod správu obce Mrtník. \n\nNejstarší dochovanou částí kostela je presbytář pocházející z padesátých let čtrnáctého století, což mimo jiné dokládá značná šířka zdiva kolísající kolem 1,1 metru a v některých místech dokonce 1,3 metru. Většina kamene ve zdivu pochází přímo z okolí a vzhledem k hornické orientaci daného kraje je více než pravděpodobné, že lomový kámen byl dodáván samotnými horníky. Polygonální závěr je osazen pěticí gotických oken, přičemž u některých se zachovalo i původní ostění. \n\nV čelním okně nalezneme fragmenty kružeb, které byly během barokní přestavby osekány, což znemožnilo určit jejich původní tvar. S největší pravděpodobností se jednalo o trojlistou kružbu jednoduché konstrukce. Samotný interiér presbytáře je překlenut jedním polem křížové žebrové klenby a paprsčitou klenbou v závěru. Samotná žebra byla později překryta barokním štukem a osazena na barokní konzoly. Na západní straně je presbyterium ukončeno barokním vítězným obloukem, který vznikl pravděpodobně jen dílčí úpravou středověké konstrukce.\n\nHlavní loď v dochované podobě vznikla při barokní úpravě v osmnáctém století. Loď má plochý strop se štukem osazený na fabionu. Po stranách lodi se nachází několik půlkruhově ukončených barokních oken. V západní části lodi je barokní kruchta podklenutá valenou klenbou s lunetami, opatřená dřevěnou balustrádou a mírně vysazena do prostoru hlavní lodi. Prostor pod kruchtou je zastropen plochým stropem stejně jako předsíň kostela navazující na hlavní loď ze západní strany.\n\nHlavní oltář pochází z druhé čtvrtiny osmnáctého století. Jedná se o oltář sloupový s klasickou skříní, na které je umístěna socha madony se sochami světců a andělů po obou stranách.\n\nNa severní straně lodi je umístěna polygonální kazatelna z doby před rokem 1700. Je zdobena obrazy evangelistů a na její stříšce je umístěna figurální výzdoba. Jistým unikátem je trojice prvků pocházející z dílen komárovský železáren, především pak litinová polychromovaná křížová cesta z roku 1880. Dále pak lavice s litinovými ornamenty a křtitelnice s litinovým víkem z téže doby. \n\nV kostele se nachází náhrobní deska Jan Pešíka pána z Komárova, donátora zdejšího kostela. \n\nV kostele se nacházejí původní barokní varhany pocházející z druhé poloviny devatenáctého století. Stroj má mechanickou trakturu. V roce 1898 došlo pod vedením známého pražského varhanáře Petra Emanuela Štěpána k rozšíření počtu rejstříků a upravení vzdušnice. Roku 1946 byl pak připojen ventilátor. \n\nMasivní čtvercová věž je napojena ze severní strany na presbyterium skrze portál s dvojicí pilastrů nesoucí římsu. Na portál navazuje původní sakristie s valenou klenbou. V první patře věže se nachází boční empora s dvoudílným otevíratelným oknem směrem na oltář. Podkrovní část věže v sobě skrývá trámovou konstrukci pro osazení dvojice zvonů, přičemž v současné době je zde umístěna replika původního zvonu z roku 1675. \n\nVšechna poschodí jsou propojena točitým kamenným schodištěm, které je od jednotlivých místností odděleno úzkými jednoduchými okny. \n\nVnější plášť věže je osazen několika jednoduchými okny, v místě schodiště pak malým obdélníkovým oknem. Během barokní úpravy byla na věž nanesena hladká omítka a prostor podkrovní zvonice doznal několika úprav, a to jak v případě oken, tak i doplněním o klasickou římsu těsně pod začátek střešní konstrukce. \n\nJako jeden z mála kostelů je kostel v Mrtníce zastřešen mansardovou střechou s původní šindelovou krytinou pocházející zhruba z druhé poloviny šestnáctého století. Konstrukce krovů je řešena pomocí soustavy podpěrných stolic s hambalky, přičemž pro celkovou tuhost konstrukce jsou krokve v podélném směru vyztuženy ondřejskými kříži. Poměrně atypickým prvkem je středový vazný trám, který přepíná skoro celou hlavní loď. \n\nKolem kostela se rozkládá barokní hřbitov s dvojicí pozdně barokních bran. Na mapování zemí koruny české z let 1839–1841 je u východní strany hřbitova zaznamenán menší zděný objekt. \n\nMrtnický kostel zmínil v jedné ze svých povídek český spisovatel a dramatik Václav Kliment Klicpera:\n\n\"„Lidi dole tam, kde vchody do hutí otevřeny byly, kde do žhavých pecí bylo viděti, takže člověk nad tím obrazem trnul, domnívajíce se, že do pekel se dívá. Kováři nazí, zarostlí a umounění přede pecemi sem tam se mihali, zástěrami svými rachotíce a dřevěnkama klapajíce bezmála podobní se zdáli těm, jež v propasti pekelné majíce svou věčnou domácnost. Ale, kdyby náš vlastenec býval přišel na den sv. Vojtěcha, patrona slévačů, či sv. Floriána, patrona hamerníků, uviděl by své \"pekelníky\" vymydlené a hladce oholené, oblečené do vyžehleného kroje svého stavu, jak s praporem v čele důstojně kráčejí na oslavy od mrtnického kostelíku.“\"\"\n\nKolem roku 1600 byl kostel veden jako protestanský. Dnes jej spravuje římskokatolická církev.\n\n"}
{"id": "1316029", "url": "https://cs.wikipedia.org/wiki?curid=1316029", "title": "IV. třída okresu Opava", "text": "IV. třída okresu Opava\n\nIV. třída okresu Opava tvořila společně s ostatními skupinami čtvrté třídy nejnižší (desátou nejvyšší) fotbalovou soutěž v České republice. Byla řízena Okresním fotbalovým svazem Opava. Hrála se každý rok od léta do jara se zimní přestávkou, počet účastníků nebyl stálý. Zanikla po sezoně 2015/16. Vítěz postupoval do III. třídy okresu Opava.\n\n"}
{"id": "1316033", "url": "https://cs.wikipedia.org/wiki?curid=1316033", "title": "Pascal (mikroarchitektura)", "text": "Pascal (mikroarchitektura)\n\nPascal je kódové označení pro GPU mikroarchitekturu společnosti Nvidia, která vyšla v dubnu roku 2016 jako nástupce architektury Maxwell. Byla pojmenována po francouzském matematikovi Blaisi Pascalovi.\n\nTato architektura je používána u spotřebitelských grafických karet GeForce série 10 a u grafických karet pro pracovní stanice, servery a superpočítače s označením Quadro a Tesla.\n\nPrvním vydaným čipem architektury Pascal byl GP100 používaný především v modelu Tesla, který je cílen na datová centra, velké servery a superpočítače.. Následoval grafický čip GP104, který se nachází ve výkonných grafických kartách a jehož shaderové jednotky jsou více podobné těm u Maxwellu.\n\nMezi vylepšení architektury čipu GP100 oproti Maxwellu patří:\n\n\nMezi vylepšení architektury čipu GP104 patří:\n\n\n\n"}
{"id": "1316038", "url": "https://cs.wikipedia.org/wiki?curid=1316038", "title": "Studánka (Březová)", "text": "Studánka (Březová)\n\nStudánka () je zaniklá obec v severozápadní části Slavkovského lesa v okrese Sokolov. Nacházela se při cestě ze Zlaté do Lazů. Zástavba se rozkládala ve svažitém údolí v délce asi 1,5 km mezi vrchy Slavkovského lesa. Horní okraj obce se nacházel pod bezejmenným vrchem (669 m) u polní cesty do osady Dvorečky.\n\nSamostatnou obcí se stala Studánka roku 1877, jiný zdroj uvádí rok 1886. Český název dostala v roce 1947 počeštěním německého názvu Schönbrunn, který připomíná původní pojmenování \"Krásná studánka\". Zanikla vytvořením vojenského újezdu Prameny.\n\nKatastrální území o rozloze 6,13 km se nazývá \"Studánka u Březové\".\n\nV první písemné zmínce z roku 1311 se hovoří o jakémsi Tautu ze Schönbrunu, který byl zemským soudcem v Chebu. Není však jisté, zda se jedná o Studánku. Tento Taut se psal pravděpodobně po stejnojmenné vsi u bavorského Marktredwitz. Jisté je až uvedení Studánky v 2. polovině 14. století.\nVlastnické vztahy nebyly jednoduché. V nejstarších dobách bývala leuchtenberským lénem. V době povstání českých stavů proti Habsburkům byla Studánka součástí zboží protestantského šlechtice Jaroslava Hoffmanna z Kamenného Dvora. Hoffmann uprchl po Bílé hoře před trestem ze země a jeho veškeré jmění bylo zkonfiskováno. Studánka a další Hoffmannovy vesnice byly zkonfiskovány a v roce 1630 je koupilo pět bratří Metternichů - Johann Reinhard, Karl, Emerich, Wilhelm a Lothar. V Berní rule v roce 1654 je již Studánka vedena jako součást metternichovského panství Kynšperk. Ves tehdy měla 17 domů, dva mlýny a žilo v ní 96 obyvatel. V držení Metternichů zůstala Studánka až do roku 1726, kdy celé panství převzal svobodný pán z Waterfordu. V dalších desetiletích byli majiteli panství Sitzendorfové, Mulz z Valdova, Felix Lutz ze Stahlenbergu, Georg Adam Dietl a Ernst Fleissner z Vostrovic. Roku 1840 získal celé panství August Euseb Haas s manželkou.\n\nV letech roce 1869 až 1880 byla Studánka vedena jako osada obce Steinhof (dnešní Kamenný Dvůr) v okrese Falknov (dnešní Sokolov), v letech 1890 až 1910 jako obec v okrese Falknov, v roce 1950 jako osada obce Kostelní Bříza.\n\nRoku 1847 měla Studánka 43 domů a 320 obyvatel. Byla tu hospoda, škola a vrchnostenský lesní úřad. Ves byla přifařena ke Smrkovci. Na počátku 20. století měla 48 popisných čísel, ale jen 242 obyvatel. V okolí se pěstoval chmel a obilí, a pokud měli obyvatelé přebytky obilí, prodávali je do Sokolova.\n\nPo skončení druhé světové války došlo k odsunu německého obyvatelstva a do vyprázdněné obce už nepřišli noví přistěhovalci, ale jen vojáci do nově vzniklého Vojenského výcvikového prostoru Prameny.\nV době jeho trvání byla obec začleněna do okresu Mariánské Lázně, při opouštění vojenského prostoru v roce 1953 rozhrnuly vojenské buldozery rozvaliny budov. K Sokolovsku byla již zaniklá obec znovu připojena až v roce 1954, kdy se stala částí obce Kostelní Bříza. Následně se stala součástí obce Březová. Po zrušení vojenského prostoru převzaly zdejší půdní a lesní fond Sdružené zemědělské a lesní závody, národní podnik Kynžvart a v sousedství zaniklé obce byla vybudována rozlehlá čtyřsethektarová obora Studánka pro daňky a muflony.\n\nPo Studánce nezůstalo téměř nic, ves byla srovnána se zemí. Její existenci připomínají jen tři opravená hospodářská stavení při spodním okraji obce. U dvojice mohutných lip na rozcestí u cesty k zaniklé Krásné Lípě stojí hrubě tesaný balvan, památník obětem první světové války, jenž byl odhalen 7. června 1931. Obdélníková deska se jmény padlých již bohužel chybí. Rovněž chybí oválná deska s reliéfním portrétem německého vojáka. Autorem návrhu i reliéfu byl Eduard Müller z Kynšperka nad Ohří, který ztvárnil více pomníků v regionu. V horní části bývalé obce se kromě dvou kamenných božích muk zachovala ještě výklenková kaplička z 19. století.\n\n"}
{"id": "1316040", "url": "https://cs.wikipedia.org/wiki?curid=1316040", "title": "Cavalera Conspiracy", "text": "Cavalera Conspiracy\n\nCavalera Conspiracy je americká heavy metalová skupina založená brazilskými bratry Maxem Cavalerou (zpěv, kytara) a Igorem Cavalerou (bicí), v roce 2007 vystupovali s americkým hudebníkem Marcem Rizzem (kytara) a Tonym Camposem (baskytara). Kapela se původně zformovala v roce 2007 pod názvem Inflicted, ale z právních důvodů změnila své jméno. Vznik kapely znamenal konec sporů mezi bratry Cavalerovými, kteří v 80. letech založili Sepulturu. Max poté založil Soulfly, zatímco Igor hrál dále v Sepultuře až do svého odchodu v lednu 2006.\n\nV červnu 2006 Max měl neočekávaný telefonní hovor od svého bratra a na konci rozhovoru pozval Igora do Phoenixu v Arizoně, aby vystoupil se Soulfly. S Igorem na koncertě odehráli dvě písně Sepultury. Po koncertě navrhl Max Igorovi nový projekt a Igor souhlasil. Jako zbytek kapely Max vybral kytaristu Soulfly Marca Rizza a frontmana kapely Gojira Joa Duplantiera na pozici baskytaristy. Kapela poté v červnu 2007 natočila ve studiu Undercity v Los Angeles s koproducentem Loganem Maderem své debutové album \"Inficted\", které 25. března 2008 vyšlo ve vydavatelství Roadrunner Records.\n\n"}
{"id": "1316044", "url": "https://cs.wikipedia.org/wiki?curid=1316044", "title": "Národní park Reisa", "text": "Národní park Reisa\n\nNárodní park Reisa (norský \"Reisa Nasjonalpark\", sámsky \"Njállaávzi Nasjonalpark\") je norský národní park, který zaujímá především údolí Reisadalen. Rozkládá se na ploše 806 kilometrů čtverečních, patří k obci Nordreisa a leží severně od polárního kruhu v kraji Troms. Národní park tvoří horní část povodí řeky Reisaelva a leží podél hranice s Finskem. Na finské straně parku je několik přírodních rezervací. Na východě, již v provincii Finnmark, leží náhorní plošina Finnmarksvidda (s více než 22 tisíci km největší náhorní plošina Norska)). Na západě národní park Reisa sousedí s 80 km velikou přírodní rezervací Ráisduottarháldi, ve kterých také leží masiv Raisduottarhaidi.\n\nPark byl založen v roce 1986 pro zachování a ochranu krásné a nedotčené horské krajiny s jejími údolími, flórou a faunou a geologickými podmínkami. Vegetace, měřená druhovou rozmanitosti, je v parku jedna z nejbohatších z celého Norska.\n\nPark se nachází na vrchovině v jihovýchodní části kraje Troms. Největší řekou je \"Reisaelva\", který také v parku pramení. Nedaleko od koryta řeky Reisaelva se nachází 269 metrů vysoký vodopád \"Mollisfossen\" s výškou volného pádu je 140 metrů. V blízkosti řeky Reisaelva existují četné obří hrnce, některé jsou až 10 metrů hluboké. Obecně lze říci, že krajina v národním parku Reisa silně připomíná norské údolí Altadalen.\n\nV horách severně od vodopádu \"Imofossen\" jsou některé velmi velký kaňony, ve kterých jsou dobře k vidění různé horninové usazeniny. Směrem k finské hranic jsou hory ploché a krajině dominuje vřesoviště tam - a rašeliniště.\n\nVzhledem k různorodé a úrodné půdě je flóra jednou z nejbohatších v celém Norsku. Půda je jak zásaditá, tak i kyselá. V parku bylo objeveno celkem 525 druhů rostlin. Z 230 norských skalniček lze 193 druhů nalézt na území národního parku Reisa. Nejvzácnější druhy rostlin jsou jirnice modrá, všivec Pedicularis flammea, malý keřík kasiope čtyrhranná, prha Arnica angustifolia a pěnišník laponský. Pouze v údolí Elvedal roste navíc lipnicovitá tráva trojštět alpský, silenka Silene involucrata, locika Lactuca sibirica, orchidej Lysiella oligantha a korálice trojklaná. Orchidej \"Lysiella oligantha\" je velmi vzácná v severní Evropě. Jediné hlavní zásoby na světě se nacházejí u jezera Bajkal na Sibiři.\n\nV národním parku se vyskytuje několik dravých ptáků, včetně káně rousného, orla skalního, sovice krahujové, poštolky obecné a raroha loveckého. Někdy lze v parku zahlédnout orla mořského. Celkem se v parku vyskytuje kolem 140 druhů ptáků, včetně poměrně vzácných potáplice malé a potáplice severní stejně jako husy polní, husy malé a labutě zpěvné.\n\nNejvětšími savci jsou rosomák, rys a liška polární. Sámské jméno národního parku znamená \"Kaňon lišek polárních\" (Njalla = liška polární). Nicméně početnost lišek polárních v parku klesá. Čas od času, jako vzácní návštěvníci, přicházejí medvědi hnědí.\n\nV národním parku a okolí žijí tří hlavní etnické skupin: Sámové, Kvénové a Norové Všechny skupiny tam žijí po mnoho staletí, Sámové přinejmenším od 16. století. Kultuře Kvénů je věnována výstava v \"Centru národního parku Halti\".\n\nAž do 19. století mezi hlavní průmyslová odvětví regionu patřilo kácení dřeva a výroba dehtu. Na některých místech stále lze stále vidět zbytky bývalých zařízení pro výrobu dehtu.\n\nV parku leží některé neobsazené chaty, jako je např. Nedrefosshytta které provozuje Norská turistická asociace a které leží na turistické dálkové trase Nordkalottleden. Na východním kraji parku leží chata na břehu jezera Ráisjávri.\n\nZejména spodní část řeky \"Reisaelva\" je vhodná pro rybaření, nacházejí se tu velké zásoby lososa (v období tření), vranky obecné, pstruha a siven. Nicméně pro rybaření a lov je nutné mít licenci.\n\n\n\n"}
{"id": "1316047", "url": "https://cs.wikipedia.org/wiki?curid=1316047", "title": "Peklo (Dante)", "text": "Peklo (Dante)\n\nPeklo (v italském originále Inferno) je první ze tří částí eposu \"Božská komedie\", jehož autorem je Dante Alighieri. Božská komedie je alegorického charakteru - znázorňuje cestu lidské duše přes peklo a očistec až do ráje k Bohu. Kantika \"Peklo\" popisuje Dantovu cestu pekelnou říší, na níž ho doprovází římský básník Vergilius. Peklo je zde popisováno jako devět soustředných kruhů utrpení hříšných duší, sestupujících až do jádra Země. Oba básníci společně postupují devíti kruhy pekla, kde se setkávají s různými osobnostmi z historie, až se dostanou k očistci. Tato první část eposu je rozdělena na 34 zpěvů, celkově jich má Božská komedie 100.\n\nDěj se začíná odehrávat o Velikonocích roku 1300. Dante je ztracen v temném lese, kde mu znenadání zkříží cestu tři šelmy: lev, pardál a vlčice. Lev symbolizuje hrdost a panovačnost, pardál chlípnost a vlčice lakotu. Z nesnází Danta zachrání Vergilius, kterého mu na pomoc seslala Beatrice, aby ho na cestě za spásou provedl peklem a očistcem (do ráje Vergilius nesmí vstoupit, neboť nebyl křesťanem).\n\nDante nejprve váhá a není si jistý, zda se na tuto cestu vydat. Posléze ale svolí a s Vergiliem se vydává k branám pekelným. Při vstupu do pekla se Dante zalekne fráze napsané na pekelné bráně: \"Naděje zanech, kdo mnou ubírá se!\" Poté se s Vergiliem ocitají v tzv. Předpeklí, které je vyhrazeno těm, kteří byli za svého života lhostejní a nebyli ani dobří, ani zlí. Tito jsou v předpeklí hnáni do větrného víru a štípáni hmyzem. Je to například papež Celestin V., Ezau a Torregiano de Cerchi. Třetí zpěv končí u řeky Acheron, kde se Vergilius s Dantem nalodí na člun převozníka Chárona, který je má převézt už do samotného Pekla. Cháron se nejprve zdráhá Danta převézt, protože se ještě neoprostil od lidského těla a také proto, že přes řeku Acheron, tedy do pekla, by se neměla dostat dobrá duše.\n\nVe snu Dante překonává řeku Acheron a ocitá se v prvním kruhu pekla (někdy přezdívaném Limbo). Limbo (či předpeklí) je vyhrazeno zejména duším, které nehřešily, žili ctnostně, ale nebyly pokřtěné. Uváděné osobnosti ani pokřtěny být nemohly, neboť žily v období ještě před vznikem křesťanství. Jsou zde přítomny postavy ze Starého zákona - ty však Kristus osvobodil po svém zmrtvýchvstání. Tyto duše setrvávají v poklidu a nejsou nijak mučeny. Dante zahlédne i slavné básníky starověku Homéra, Lúkiana, Ovidia a Horatia, a mýtické postavy Élektru, Aenea a Hektóra. Dalšími slavnými přítomnými jsou Caesar, Sókratés, Platón a Démokritos. V limbu se nachází rovněž Saladin, který byl ve středověku považován za chrabrého prince z Orientu a byl velmi obdivován. Dante potkává i postavy, které se významně zasloužily o rozvoj ve svých vědních oborech - Thalés z Milétu, Empedoklés, Hérakleitos, Seneca, Avicenna, Averroes a Hippokratés.\n\nDante s Vergiliem sestupují do druhého pekelného okruží, kde sedí Mínós a soudí hříšné duše. Nacházejí se zde chlípníci, kteří propadli během pozemského života tělesnému chtíči: Kleopatra, Dídó, Semiramis, Achilles a Tristan. Básník potkává i zamilovanou dvojici Paola Malatesty a Francescu z Rimini, kteří vyprávějí svůj příběh, kterak četli o Lancelotovi a Ginevře a sami pak vábení tělesné lásky podlehli.\n\nŠestý zpěv zobrazuje třetí pekelné okruží, které přináleží nenasytným duším, které podlehly hříchu obžerství. Obézní těla jsou zde trýzněna nikdy nekončícím deštěm a krupobitím. Hříšníky zde střeží pes Kerberos, který si tu a tam ukousne lidského masa z objemných těl hříšníků. Dante potkává svého známého Ciacca z Florencie. Ciacco vypráví Dantovi o budoucnosti Florencie a o jeho budoucím exilu.\n\nPři vstupu do čtvrtého okruží křičí hlídač Plútos záhadnou frázi: \"Pape satan, pape Satan aleppe!\" Vergilius s Dantem potkávají hrabivce a marnotratníky. Mnozí z nich jsou kněží, neboť mají na hlavě stále rozpoznatelnou tonzuru. Za trest hříšníci válí obří balvany. Básníci pokračují do pátého okruží, do okruží zloby. Nachází se zde bahnitá řeka Styx, ve které zápasí hněviví. Básníci se snaží z tohoto špinavého prostředí dostat k věži, která se nachází uprostřed této pekelné sekce.\n\nDante s Vergiliem dorazili k převozníkovi přes řeku Styx, kterým je Flegias. Během cesty se snaží duše hříšníků v řece rozhoupat loď, ale Flegias je mocně odhání pádly. Dante zahlédnul ve změti hříšníků v bahnité vodě i arogantního Florenťana Filippa Argentiho. Zanedlouho dorazí loďka ke břehu k mohutným hradbám města Dis.\n\nBásníci mají problém s otevřením bran města. Vzápětí přilétají Erínye, které básníky ohrožují. Erínye povolávají Medúzu, aby proměnila Danta s Vergiliem v kámen. Vergilius duchapřítomně zakrývá Dantovi oči, aby náhodou nezahlédl Medúzin obličej. V poslední chvíli přichází vysvobození v podobě anděla, který zahání všechny démony a otevírá mohutné brány. Básníci mají konečně možnost vstoupit do města Dis.\n\nV šestém pekelném okruží se nacházejí heretici, tedy kacíři. Jsou umístěni do hořících sarkofágů, kde jsou věčně spalováni pekelnými plameny. Dante se setkává s Farinatem degli Uberti a Cavalcantem dei Cavalcanti, se kterým diskutuje o jeho synovi, básníkovi Guidovi. Duše v pekle totiž vědí vše o budoucnosti, ale neznají přítomnost. Farinata Dantovi prorokuje neblahé chvíle ve vyhnanství. Dante s Vergiliem prochází kolem hořících hrobů a po chvíli dojdou k popadaným kusům skal a balvanů. Ty jsou důsledkem zemětřesení, které nastalo při Kristově smrti. Zemětřesení tehdy zasáhlo nejen zemský povrch, ale narušilo také strukturu pekelné říše. U vstupu do sedmého pekelného okruží ucítí básníci výrazný pach, který jim způsobí nevolnost. Vergilius následně Dantovi vysvětluje aristotelovské pojetí pekla: Aristotelés ve své \"Etice\" rozlišil jednotlivé hříchy a rozdělil je podle závažnosti. Jako nejhorší hřích je uvedena zrada, proto se všichni zrádci nacházejí v pekle nejhlouběji.\n\nBásníci pokračují v pouti a potkávají hlídače Mínotaura, který si v záchvatu vzteku utrhne kus vlastního těla. Vergiliovi se podaří Mínotaura odehnat, aby neohrozil jeho a Dantovu bezpečnost. V sedmém kruhu Dante potkává násilníky. Nacházejí se zde kentauři, kteří se procházejí po březích pekelné řeky Flegeton. V řece se topí mj. významní vojevůdci, mezi kterými Dante poznává Alexandra Velikého a Attilu. Přes tuto řeku Danta a Vergilia přepraví na svém hřbetě mytický kentaur Nessos. Dante a Vergilius vstupují do lesa sebevrahů. Stromy jsou zde tvořeny dušemi hříšníků, které týrají harpyje hnízdící v korunách stromů. Dante se setkává s básníkem a filosofem Pietrem della Vigna. Pietro vypráví svůj smutný příběh, kterak byl rádcem krále Fridricha II., ale nakonec byl obviněn z velezrady a ve vězení spáchal sebevraždu tak, že si rozbil hlavu o kámen. Dantův dialog s Pietrem přeruší marnotratníci, kteří kolem nich v mohutném davu prchají před divokými psy.\n\nBásníci se ocitají na rozlehlé planině, kterou sužuje velký oheň. Zde se nacházejí rouhači, kteří urazili Boha či přírodu. Za trest mají jejich těla roztažené ruce i nohy a jsou podléváni tukem. Jsou zde i lichváři a sodomité. Vergilius s Dantem dorazí k ústí řeky Flegeton a Vergilius Dantovi vysvětlí původ pekelných řek: na Krétě se nachází hora Ida, v níž je socha, která roní slzy. Tyto slzy tvoří řeky, které tečou přímo do pekla a následně zamrzají v řece Kokýtu, tedy na samém dně pekla. Odtud vytéká řeka zapomnění Léthé, jež teče do očistce.\n\nDante potkává ve skupince sodomitů svého mentora Brunetta Latiniho, se kterým setrvá krátkou chvíli v rozhovoru. Brunetto předvídá Dantovi trpkou budoucnost během let ve vyhnanství a žádá ho, aby ve světě smrtelníků nebylo zapomenuto na jeho dvě díla Li Livres dou Trésor a Tesoretto. Dante zahlédne ve skupince sodomitů další tři Florenťany: Guida Guerru, Tegghiaia Aldobrandi a Jacopa Rusticucci, kteří po Dantovi chtějí zprávy z jejich rodného města. Vergilius přivádí Danta k hluboké propasti a přemýšlí, jak by se oba mohli dostat dolů. Naštěstí má na sobě Dante oděv, který je opásán provazem. Vergilius umně použije Dantův provaz jako jištění a snaží se slézt dolů. Básníky znenadání zastihne podivná postava s hlavou muže, křídly sokola, tělem plaza, mohutnými drápy a ohonem s žihadlem škorpiona. Je to příšera Geryon. Právě on je pro básníky jedinou možností, jak se dostat dolů do dalšího pekelného okruží. Vergilius vyjednává s Geryonem o převozu, Dante mezitím sleduje lichváře, kteří jsou spalováni horkým pískem a neustále roní slzy. V závěru zpěvu Dante s Vergiliem nasedají na Geryona a odlétají dolů do pekla.\n\nVergilius s Dantem se dostávají do osmého okruží nazývaného \"Malebolge\". Jsou zde trestány podvody všeho druhu, proto je toto okruží rozděleno podle typu podvodu na žleby. V prvním žlebu se nacházejí kuplíři, kteří za trest pochodují v řadách a jsou u toho bičováni démony. Mezi hříšníky se tu nachází i Iásón a mnozí obyvatelé Bologne.\n\nDruhý žleb je pro pochlebovače, kteří se topí v mohutné řece plné páchnoucích exkrementů. Třetí žleb je určen simonitům, tedy svatokupcům, kteří jsou za trest zaraženi hlavou do země a zbytek jejich těl je ožeháván plameny. Dante poznává papeže Mikuláše III., který mu prorokuje, že se k němu v pekle zanedlouho přidají i další dva papežové: Bonifác VIII. a Kliment V..\n\nKamenným mostem se básníci dostanou do čtvrtého žlebu, který je určen věštcům a astrologům, kteří za svého života chtěli odhalovat budoucnost. Všichni hříšníci zde mají hlavu otočenou čelem dozadu, aby se již nikdy nemohli dívat dopředu. Mezi těmito hříšníky se nacházejí i věštec Teiresiás a jeho dcera Mantó. V pátém žlebu potkávají básníci hříšníky, co podpláceli. Zde se nachází zejména obyvatelé a radní z toskánského města Lucca. Dante s Vergiliem pokračují v cestě v doprovodu několika ďáblů, kterým velí Malacoda (Zlochvost). Vergilius se snaží rozmlouvat se sluhou krále Theobalda Navarrského. Ďáblové Alichino a Calcabrina se popichují a nakonec dojde k tělesnému souboji a oba spadnou do hořící jámy. Ostatní ďáblové se jim posléze snaží pomoci ven.\n\nĎáblové nakonec své druhy Alichina a Calabrinu zachrání a společně s básníky pokračují do šestého žlebu. Ten je určený pokrytcům, kteří jsou za trest oděni do přepychových mnišských rouch, která jsou však z těžkého olova: hříšníci tak musí nést i fyzicky tíhu svých pozemských hříchů. Nachází se zde spousta mnichů, kteří zneužívali svého postavení a žili na zemi bohémským životem plným korupce, alkoholu a lehkých žen. Dante potkává Kaifáše, tedy kněze, který vydal Ježíše Krista Římanům. Kaifáš je pokrytec všech pokrytců, a proto leží ukřižován na zemi a přes něj přechází zástupy hříšníků v olověných pláštích. Dante s Vergiliem pokračují do sedmého žlebu osmého okruží. Zde se nacházejí zloději, ale také velké množství plazů, kteří se hříšníkům neustále ovíjejí kolem rukou, nohou a krku. Tu a tam plazi hříšníky uštknou, ti poté shoří, ale následně se opět přemění zpět do své tělesné podoby, aby mohli být opět mučeni a cítit bolest. Dante poznává Vanniho Funkci, který za svého pozemského života vyloupil sakristii a vinu svedl na jiného muže. Vanni předpovídá Dantovi budoucnost ve vyhnanství.\n\nV sedmém žlebu se objevuje Kákos, který má celý tento žleb na starosti. Kákos je v Pekle vypodobněn jako kentaur, jenž má do svého těla zakousnutých několik zmijí a za krkem draka chrlícího oheň. Básníci také potkávají zloděje z Florencie, mezi kterými Dante poznává kupř. Agnella Brunelleschi, Buosa Donati, Puccia Sciancata a Cianfu Donati. Dante vyjadřuje lítost nad skutečností, že se zde v sedmém žlebu nachází tolik obyvatel jeho rodné Florencie.\n\nBásníci pokračují do osmého žlebu osmého okruží, kde potkávají falešné rádce, kteří jsou spalováni pekelnými plameny. Vergilius hovoří s Odysseem a jeho přítelem Diomédem. Odysseus vypráví o svých dobrodružstvích a plavbách až k Héraklovým sloupům. Dante s Vergiliem potkávají Guida da Montefeltro. Ten žádá Danta o nejnovější zprávy z pozemského světa. Guido vypráví básníkům svůj životní příběh, jak hřešil, kritizoval papeže a o odchodu do františkánského kláštera. Když zemřel, přišel si pro něj nejdříve svatý František, ale nakonec ho odnesl do pekel temný cherubín a Mínós usoudil, že Guido patří do pekel kvůli dávání špatných rad z pýchy.\n\nDevátý žleb pekla patří rozsévačům svárů a za trest jsou tito hříšníci zcela (či alespoň částečně) rozpůlení. Dante s Vergiliem potkávají Muhammada a jeho bratrance Alího. Muhammad má tělo rozřezáno od hlavy až k podbřišku, zatímco Alí má rozřízlou tvář. Muhammad je umístěn do tohoto žlebu, jelikož rozšiřoval islám, který byl ve středověku považován za herezi křesťanství. Básníci potkávají také Bertrana de Born, který má useknutou hlavu. Bertran se provinil tím, že přesvědčil anglického prince Jindřicha Mladíka, aby se zmocnil trůnu svého otce Jindřicha II. Dante zahlédne v davu hříšníků svého vznětlivého vzdáleného příbuzného Geriho del Bello, který se zapletl do bratrovražedných bojů ve Florencii.\n\nBásníci pokračují do posledního (desátého) žlebu osmého okruží, kde jsou trestáni padělatelé. Nejdříve Dante s Vergiliem potkávají alchymisty, kteří trpí různými kožními nemocemi a jsou nuceni si neustále škrábat kůži plnou strupů. Mezi hříšníky se nachází heretik a alchymista Capocchio, který se snaží s Dantem diskutovat, ale Dante odmítne vést dialog. K alchymistovi Capochiovi přichází zmrzačené stvoření Gianni Schicchi, které se mu zakousne do krku ostrými zuby a odnese ho pryč. Gianni Schicchi se provinil tím, že se převlékal za zemřelé lidi, aby měnil jejich poslední vůli. V tomto okruží se nachází také Myrrha, jež toužila po fyzické lásce se svým otcem a lstí nakonec dosáhla svého cíle. Básníci se setkávají s mistrem Adamem, padělatelem mincí, který trpí kožními nemocemi a neuhasitelnou žízní, ale nemůže se napít. Dante si povšimnul Sinóna z Tróje, který přesvědčil Trójany k přijmutí danajského daru.\nDante s Vergiliem se přes mlhu dostávají ke studni gigantů. Slyší, jak biblický stavitel Babylónské věže, Nimrod, troubí na roh. Nimrod pak vyslovuje nesmyslné fráze, kterým nerozumí ani on sám, což je trest za jeho troufalost vůči Bohu. Nacházejí se zde také titáni Efialtés, Tityos a Týfón a Herkulova oběť, obr Antaios. Antaios nemohl být zabit, dokud se dotýkal nohama země. Herkules ho však zdvihnul a uškrtil. Antaios nakonec pomůže Dantovi a Vergiliovi s přemístěním tak, že je přenese ve své velké dlani.\n\nBásníci se dostávají do ledového prostředí Kókytu, kde se vlévají pekelné řeky a následně zamrzají. Je to devátý kruh pekla, jenž je rozdělen na čtyři okruží. Nacházejí se zde ti největší hříšníci: zrádci.\n\nPrvní okruží se nazývá Kaina podle biblického bratrovraha Kaina. Zde jsou umístěni ti, kteří zradili vlastní rodinu, např. Camicione de' Pazzi. Druhé okruží se nazývá Antenora podle mytického Anténóra, který zradil vlastní vlast: Tróju. V tomto okruží jsou umístěni hříšníci, co se provinili proti rodné vlasti, kupř. Ugolino della Gherardesca a jeho synové či Bocca degli Abati, příbuzný Dantovy matky a zrádce v bitvě u Montaperti. Třetí okruží se jmenuje Ptolemeia podle biblického Ptolemaia z Jericha, který nechal zavraždit během hostiny svého tchána. V tomto okruží se nacházejí zrádci hostí, kupř. Frate Alberigo a Branca Doria. Nejhlubším místem pekla je Judecca, jež se jmenuje podle biblického Jidáše Iškariotského. Zde se nacházejí nejhorší zrádci: zrádci dobrodinců. Vedle Jidáše jsou zde i Brutus a Cassius. Všichni hříšníci v devátém kruhu jsou umístěni do ledu, přičemž čím je jejich hřích závažnější, tím větší část jejich těla je v ledu uvězněna.\nDante s Vergiliem pokračují v cestě devátým kruhem pekla a vidí, jak Ugolino della Gheradesca pojídá arcibiskupa Ruggieriho degli Ubaldini. Ugolino vypráví básníkům svůj příběh, kterak se spikli s arcibiskupem, aby mohli ovládnout toskánské město Pisu. Dante pokračuje v pouti a přichází do Ptolemaie, kde potkávají zrádce hostí. Je zde bratr Frate Alberigo, který podal k večeři svým spolubratrům ovoce s jedem, a Branca Doria, jenž pozval na hostinu svého tchána a posléze ho nechal upéct a podávat jako jeden z chodů.\n\nDante s Vergiliem se dostali ke konci svého putování peklem. Nacházejí se v Judecce, nejhlubším místě pekla. Všichni hříšnici jsou umístěni v ledu. Lucifer je zobrazen jako postava zamrzlá v ledu, jež má netopýří křídla, která neustále mávají, čímž způsobují ledový vítr v celé Judecce. Luciferova hlava má tři tváře a šest očí, které roní krev a hnis. Ve třech ústech Lucifer přežvykuje tři největší zrádce: Jidáše, Bruta a Cassia. Dante s Vergiliem unikají z pekla puklinou v ledu za Luciferem a v závěru zpěvu se ocitají na úpatí očistcové hory pod hvězdným nebem.\n\n"}
{"id": "1316048", "url": "https://cs.wikipedia.org/wiki?curid=1316048", "title": "Citi Open 2017 – mužská dvouhra", "text": "Citi Open 2017 – mužská dvouhra\n\nMužská dvouhra Citi Open 2017 probíhala v první polovině srpna 2017. Do singlové soutěže washingtonského tenisového turnaje nastoupilo čtyřicet osm hráčů. Obhájcem titulu byl šestý nasazený francouzský tenista Gaël Monfils, kterého ve druhém kole vyřadil indický kvalifikant Juki Bhambri.\n\nVítězem se stal pátý nasazený 20letý Němec a osmý hráč světa Alexander Zverev, jenž ve finále zdolal jihoafrickou turnajovou patnáctku Kevina Andersona po dvousetovém průběhu 6–4 a 6–4 bez ztráty podání. Poměr vzájemných utkání navýšil na 3–0. V probíhající sezóně si tak připsal po triumfech v Montpellier, Mnichově a Římě čtvrté turnajové vítězství, které představovalo pátý singlový titul na okruhu ATP Tour. Se čtyřmi trofejemi se v sezóně zařadil na druhé místo po bok Nadala za pět výher Federera.\n\nVšichni nasazení hráči obdrželi volný los do druhého kola.\n"}
{"id": "1316050", "url": "https://cs.wikipedia.org/wiki?curid=1316050", "title": "Los Cabos Open 2017 – mužská dvouhra", "text": "Los Cabos Open 2017 – mužská dvouhra\n\nMužská dvouhra Los Cabos Open 2017 probíhala v první polovině srpna 2017. Do singlové soutěže loscaboského tenisového turnaje nastoupilo dvacet osm hráčů. Obhájcem titulu byl chorvatský tenista Ivo Karlović, kterého v úvodním kole vyřadil francouzský kvalifikant Quentin Halys.\n\nVítězem se stal 29letý druhý nasazený Američan Sam Querrey, jenž ve finále zdolal 21letého Australana Thanasise Kokkinakise po třísetovém průběhu 6–3, 3–6 a 6–2. V probíhající sezóně si tak připsal po triumfu na březnovém Abierto Mexicano Telcel v Acapulku druhé turnajové vítězství, které představovalo jubilejní desátý singlový titul na okruhu ATP Tour. Oba mužské mexické turnaje hrané v roce 2017 tak Querrey vyhrál. Kokkinakis vracející se po dlouhodobém zranění figuroval až na 454. příčce žebříčku ATP \n\nČtyři nejvýše nasazení hráči obdrželi volný los do druhého kola.\n"}
{"id": "1316051", "url": "https://cs.wikipedia.org/wiki?curid=1316051", "title": "Generali Open Kitzbühel 2017 – mužská dvouhra", "text": "Generali Open Kitzbühel 2017 – mužská dvouhra\n\nMužská dvouhra Generali Open Kitzbühel 2017 probíhala v první polovině srpna 2017, jakožto závěrečná antuková událost sezóny. Do singlové soutěže kitzbühelského tenisového turnaje nastoupilo dvacet osm hráčů. Obhájcem titulu byl italský tenista Paolo Lorenzi, kterého ve druhém kole vyřadil João Sousa.\n\nVítězem se stal 33letý nenasazený Němec Philipp Kohlschreiber, jenž ve finále zdolal portugalského hráče Joãa Sousu po dvousetovém průběhu 6–3 a 6–4. V probíhající sezóně si tak připsal premiérové turnajové vítězství, které představovalo osmý singlový titul na okruhu ATP Tour a šestý z antuky. Kohlschreiber, jenž v předchozím týdnu skrečoval hamburské semifinále pro svalové zranění, vyrovnal proti Portuglaci vzájemný poměr zápasu na 2–2. V Kitzbühelu již zvítězil v roce 2015.\nČtyři nejvýše nasazení hráči obdrželi volný los do druhého kola.\n"}
{"id": "1316053", "url": "https://cs.wikipedia.org/wiki?curid=1316053", "title": "Rogers Cup 2017 – mužská dvouhra", "text": "Rogers Cup 2017 – mužská dvouhra\n\nMužská dvouhra Rogers Cupu 2017 probíhala v první polovině srpna 2017. Do singlové soutěže montréalského tenisového turnaje nastoupilo padesát šest hráčů. Obhájcem titulu byl srbský tenista a pátý hráč klasifikace Novak Djoković, jenž 26. července 2017 předčasně ukončil sezónu pro chronické zranění pravého lokte. Z kvalifikace postoupilo devět tenistů, z toho sedm řádně a Rus Michail Južnyj s Američanem Ernestem Escobedem jako šťastní poražení.\n\nDruhý hráč světa Rafael Nadal se mohl poprvé od roku 2014 stát světovou jedničkou, pokud by postoupil do semifinále. Ve třetím kole jej však vyřadil Kanaďan Denis Shapovalov startující na divokou kartu. První hráč mužské singlové klasifikace Andy Murray se odhlásil pro poranění kyčle.\n\nVítězem se stal čtvrtý nasazený Němec Alexander Zverev, jenž ve finále zdolal turnajovou dvojku Švýcara Rogera Federera po dvousetovém průběhu 6–3 a 6–4. V probíhající sezóně si tak připsal páté turnajové vítězství, čímž se posunul na první příčku po bok Federera. Výhra znamenala šestý singlový titul na okruhu ATP Tour, druhý z kategorie Masters a debutový ze série US Open. V následném vydání žebříčku ATP ze 14. srpna 2017 se poprvé posunul na 7. místo. Ve 20 letech se Zverev stal nejmladším vítězem turnaje od Novaka Djokoviće, jenž triumfoval v roce 2007 a také prvním německým šampionem od Borise Beckera a sezóny 1986. \n\nOsm nejvýše nasazených hráčů obdrželo volný los do druhého kola.\n\n"}
{"id": "1316055", "url": "https://cs.wikipedia.org/wiki?curid=1316055", "title": "Rogers Cup 2017 – ženská dvouhra", "text": "Rogers Cup 2017 – ženská dvouhra\n\nŽenská dvouhra Rogers Cupu 2017 probíhala v první polovině srpna 2017. Do singlové soutěže torontského tenisového turnaje nastoupilo padesát šest hráček. Z kvalifikace postoupilo dvanáct tenistek. Obhájkyní titulu byla rumunská světová dvojka Simona Halepová, jež v semifinále uhrála jen dva gamy na Svitolinovou. \n\nRogers Cup se stal prvním turnajem, do něhož zasáhla Karolína Plíšková v pozici světové jedničky, kterou se stala 17. července 2017. Ve čtvrtfinále ji vyřadila šestá žena pořadí Caroline Wozniacká, jež otočila nepříznivý průběh třetí sady ze stavu 2–4 ziskem čtyř posledních her. Lucie Šafářová mezi poslední osmičkou hráček nevyužila tři mečboly proti Američance Sloane Stephensové. \n\nVítězkou se stala pátá nasazená Elina Svitolinová, jež ve finále zdolala dásnkou turnajovou šestku Caroline Wozniackou po dvousetovém průběhu 6–4 a 6–0. V probíhající sezóně si připsala páté turnajové vítězství, které představovalo devátý singlový titul na okruhu WTA Tour. Naopak Dánka ani v šestém finále sezony neuhrála jediný set. \n\nOsm nejvýše nasazených hráček obdrželo volný los do druhého kola.\n"}
{"id": "1316056", "url": "https://cs.wikipedia.org/wiki?curid=1316056", "title": "Rogers Cup 2017", "text": "Rogers Cup 2017\n\nRogers Cup presented by National Bank 2017, francouzsky Coupe Rogers 2017, také známý pod názvem Canada Masters 2017, byl společný tenisový turnaj mužského okruhu ATP World Tour a ženského okruhu WTA Tour, hraný na otevřených dvorcích s tvrdým povrchem. Konal se mezi 7. až 13. srpnem 2017 ve dvou kanadských velkoměstech Torontu a Montréalu jako 128. ročník mužského a 116. ročník ženského turnaje.\n\nMužská polovina soutěže probíhala v montréalském areálu s centrálním dvorcem Uniprix Stadium. Po grandslamu byla zařazena do druhé nejvyšší kategorie okruhu ATP Masters 1000 a její dotace činila 4 917 120 amerických dolarů. Ženská část s rozpočtem 2 735 139 dolarů se odehrávala v torontském areálu s centrkurtem Rexall Centre. Na okruhu WTA patřila do kategorie WTA Premier 5. Turnaj byl součástí letní americké šňůry na tvrdých betonech US Open Series 2017.\n\nNejvýše nasazenými hráči v soutěžích dvouher se stali druhý hráč klasifikace Rafael Nadal ze Španělska a světová jednička Karolína Plíšková z České republiky. Jako poslední přímá účastnice do dvouhry nastoupila francouzská 48. žena klasifikace Océane Dodinová.\n\nŠestou trofej na okruhu ATP Tour si připsal 20letý Němec Alexander Zverev. Švýcar Roger Federer tak po pěti výhrách utržil první finálovou porážku v sezóně. Devátý singlový titul na okruhu okruhu WTA Tour vybojovala Ukrajinka Elina Svitolinová. Mužského debla ovládl francouzský pár Pierre-Hugues Herbert a Nicolas Mahut. Poprvé v historii turnaje obhájil pár titul z ženské čtyřhry, když se tento výkon podařil ruské dvojici Jekatěrina Makarovová a Jelena Vesninová.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťastní poražení:\n\n\nNásledující páry obdržely divokou kartu do hlavní soutěže:\n\nNásledující pár nastoupil z pozice náhradníka:\n\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčka postoupila z kvalifikace jako tzv. šťastná poražená:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil z pozice náhradníka:\n\n\n\n\n\n\n"}
{"id": "1316060", "url": "https://cs.wikipedia.org/wiki?curid=1316060", "title": "Stolz", "text": "Stolz\n\nPříjmení Stolz [\"štolc\"], přechýleně Stolzová, nosí více osobností:\n\n"}
{"id": "1316061", "url": "https://cs.wikipedia.org/wiki?curid=1316061", "title": "Stoltz", "text": "Stoltz\n\nPříjmení Stoltz [\"stolc\"], přechýleně Stoltzová, nosí více osobností:\n\n"}
{"id": "1316062", "url": "https://cs.wikipedia.org/wiki?curid=1316062", "title": "Štolc", "text": "Štolc\n\nPříjmení Štolc, přechýleně Štolcová, nosí více osobností:\n\n"}
{"id": "1316063", "url": "https://cs.wikipedia.org/wiki?curid=1316063", "title": "Martin Štolc", "text": "Martin Štolc\n\nMartin Štolc [martyn štolc] (28. června 1917 Hranovnica – 21. srpna 2000 Poprad) byl slovenský právník, sportovec a trenér. Patřil mezi tzv. „obojživelníky“, vrcholově hrál lední hokej i fotbal. V obou sportech nastupoval v útoku.\n\nOd roku 1921 žil v Popradu, kde také začal sportovat. Po maturitě na gymnáziu v Kežmarku studoval na Právnické fakultě Univerzity Komenského v Bratislavě. Krátce působil v Prešově, potom v Levoči a od roku 1945 ve funkci soudce na okresním soudu v Popradu. Odsud odešel na státní notářství, kde pracoval do svých 60 let jako vedoucí státní notář.\n\nDlouhá léta byl jednou z největších osobností popradského hokeje, za muže nastupoval už jako patnáctiletý. Podílel se na zisku dvou titulů zemského mistra Slovenska (1932/33 a 1933/34). Během vysokoškolského studia hrál od sezony 1936/37 za VŠ Bratislava, po sezoně 1940/41 se vrátil do Popradu. Přestože ho od roku 1937 omezovalo zranění kolene, za války reprezentoval Slovensko a po jejím skončení si s Popradem zahrál ve dvou ročnících nejvyšší československé soutěže. Později byl úspěšným trenérem.\n\nZa slovenskou reprezentaci nastoupil v 9 utkáních (01.02.1940–20.02.1941), v nichž vstřelil 2 branky. Podle jiného zdroje skóroval jednou.\n\nV sezonách 1945/46 a 1946/47 hrál v I. československé lize za HC Tatry Poprad.\nPo skončení hráčské činnosti se stal trenérem. Společně s Rudolfem Tomáškem a Júliem Maličkým se začali systematicky věnovat popradské mládeži. Pořádali turnaje uličních družstev, na nichž si vyhlíželi talentované hráče. V roce 1956, v němž vznikla dorostenecká liga, měli tito tři trenéři v přípravě a pravidelném tréninku okolo 120 svěřenců.\n\nPopradský odchovanec hrál v československé lize za I. ČsŠK Bratislava během vysokoškolských studií, vstřelil dvě prvoligové branky. Ve svém osmém prvoligovém zápase v dubnu 1937 v Plzni utrpěl vážné zranění kolene a šlach, které ukončilo jeho fotbalovou kariéru.\n\n\n"}
{"id": "1316064", "url": "https://cs.wikipedia.org/wiki?curid=1316064", "title": "Severouralsk", "text": "Severouralsk\n\nSeverouralsk () je město ve Sverdlovské oblasti v Ruské federaci. Při sčítání lidu v roce 2010 měl bezmála třicet tisíc obyvatel.\n\nSeverouralsk leží na východní straně Severního Uralu na řece Vagranu, pravém přítoku Sosvy v povodí Obu. Od Jekatěrinburgu, správního střediska oblasti, je vzdálen přibližně 450 kilometrů severně. Nejbližší města v okolí jsou Volčansk přibližně 32 kilometrů jižně a Ivděl přibližně 80 kilometrů severně.\n\nOd roku 1935 vede ze Severouralsku železniční trať přes Krasnoturjinsk do Serova.\n\nAž do 17. století bydleli na území současného Severouralsku pouze Mansijci. V roce 1758 byly založeny na budoucím území města železárny \"Petropavlovskij zavod\" (). Pracovat začal roku 1760 a od roku 1764 zpracovával převážně měď. V roce 1791 rodina majitelů závod prodala, ale tou dobou už jeho význam klesal vlivem prosperujících železáren v Bogoslovsku. V roce 1827 byl závod z důvodu nerentability uzavřen.\n\nV 19. století se zdejší obyvatelstvo živilo rybařením, lovem a zlatokopectvím. Novým impulsem k rozvoji v oblasti se stal až průmyslový vzestup Serova.\n\nV roce 1931 bylo v oblasti objeveno ložisko bauxitu. V roce 1934 byl založen \"Severouralský bauxitový důl\" ( – \"Severo-Uralskij boksitovyj rudnik\" – \"SUBR\"). Protože se nové hornické sídlo nacházelo jen zhruba osm kilometrů severně od dříve založeného sídla \"Petropavlovskoje\", byla 27. listopadu 1944 z rozhodnutí Nejvyššího sovětu Sovětského svazu obě sídla ze správního hlediska sloučena do jednoho a vzniklý celek povýšen na město s jménem \"Severouralsk\".\n"}
{"id": "1316074", "url": "https://cs.wikipedia.org/wiki?curid=1316074", "title": "Tetřívek (Centrocercus)", "text": "Tetřívek (Centrocercus)\n\nTetřívek (Centrocercus) je rod hrabavých ptáků z čeledi tetřevovitých. K tomuto rodu se dnes počítají dva druhy, tetřívek malý (\"Centrocercus minimus\") a tetřívek pelyňkový (\"Centrocercus urophasianus\"), které žijí v Severní Americe.\n\nKohouti mají vzdušné vaky, špičatá ocasní pera, žluté poušky na hlavě, černou hlavu a šedohnědé tělo. Slepice jsou nenápadně zbarvené. Oba druhy vypadají podobně, ale tetřívek malý je o něco menší a kohouti mají delší pera na hlavě, než je tomu u kohoutů tetřívka pelyňkového. \n"}
{"id": "1316075", "url": "https://cs.wikipedia.org/wiki?curid=1316075", "title": "Kvemo Kedi", "text": "Kvemo Kedi\n\nKvemo Kedi () je obec v gruzínském regionu Kachetie, okresu Dedoplisckaro. V obci žilo v roce 2014 1153 obyvatel v naprosté většině gruzínské národnosti. Před rozpadem Sovětského svazu v roce 1991 žila v obci početná komunita Řeků.\n\nObec Kvemo Kedi leží na jihovýchodní hranici s Ázerbájdžánem na náhorní plošině Širaki. V blízkosti obce je vojénské letiště.\n\n"}
{"id": "1316076", "url": "https://cs.wikipedia.org/wiki?curid=1316076", "title": "IV. třída okresu Tachov", "text": "IV. třída okresu Tachov\n\nIV. třída okresu Tachov tvoří společně s ostatními skupinami čtvrté třídy nejnižší (desátou nejvyšší) fotbalovou soutěž v České republice. Je řízena Okresním fotbalovým svazem Tachov. Hraje se každý rok od léta do jara se zimní přestávkou.\n\n"}
{"id": "1316087", "url": "https://cs.wikipedia.org/wiki?curid=1316087", "title": "IV. třída okresu Hradec Králové", "text": "IV. třída okresu Hradec Králové\n\nIV. třída okresu Hradec Králové tvoří společně s ostatními skupinami čtvrté třídy nejnižší (desátou nejvyšší) fotbalovou soutěž v České republice. Je řízena Okresním fotbalovým svazem Hradec Králové. Hraje se každý rok od léta do jara se zimní přestávkou.\n\n"}
{"id": "1316088", "url": "https://cs.wikipedia.org/wiki?curid=1316088", "title": "IV. třída okresu Žďár nad Sázavou", "text": "IV. třída okresu Žďár nad Sázavou\n\nIV. třída okresu Žďár nad Sázavou tvoří společně s ostatními skupinami čtvrté třídy nejnižší (desátou nejvyšší) fotbalovou soutěž v České republice. Je řízena Okresním fotbalovým svazem Žďár nad Sázavou. Hraje se každý rok od léta do jara se zimní přestávkou. Hraje se ve dvou skupinách (označených A a B), v ročníku 2017/18 startuje 19 týmů (9 ve skupině A a 10 ve skupině B) z okresu Žďár nad Sázavou. Ve skupině hraje každý s každým jednou na domácím hřišti a jednou na hřišti soupeře. Vzhledem k lichému počtu účastníků ve skupině A má v každém kole jedno mužstvo tzv. volný los, tedy v tomto kole nehraje. Vítěz postupuje do III. třídy okresu Žďár nad Sázavou.\n\n"}
{"id": "1316089", "url": "https://cs.wikipedia.org/wiki?curid=1316089", "title": "IV. třída okresu Rychnov nad Kněžnou", "text": "IV. třída okresu Rychnov nad Kněžnou\n\nIV. třída okresu Rychnov nad Kněžnou tvoří společně s ostatními skupinami čtvrté třídy nejnižší (desátou nejvyšší) fotbalovou soutěž v České republice. Je řízena Okresním fotbalovým svazem Rychnov nad Kněžnou. Hraje se každý rok od léta do jara se zimní přestávkou.\n\n"}
{"id": "1316091", "url": "https://cs.wikipedia.org/wiki?curid=1316091", "title": "Gaga", "text": "Gaga\n\nGaga může být:\n\n"}
{"id": "1316092", "url": "https://cs.wikipedia.org/wiki?curid=1316092", "title": "Silnice II/400", "text": "Silnice II/400\n\nSilnice II/400 je silnice II. třídy, která vede ze Zvěrkovic do Miroslavi. Je dlouhá 44,4 km. Prochází dvěma kraji a dvěma okresy.\n\nV roce 2020 bude rekonstruován most u Zvěrkovic.\n\n\n\n"}
{"id": "1316095", "url": "https://cs.wikipedia.org/wiki?curid=1316095", "title": "IV. třída okresu Karlovy Vary", "text": "IV. třída okresu Karlovy Vary\n\nIV. třída okresu Karlovy Vary tvoří společně s ostatními skupinami čtvrté třídy nejnižší (desátou nejvyšší) fotbalovou soutěž v České republice. Je řízena Okresním fotbalovým svazem Karlovy Vary. Hraje se každý rok od léta do jara se zimní přestávkou.\n\n"}
{"id": "1316096", "url": "https://cs.wikipedia.org/wiki?curid=1316096", "title": "István Zelenka", "text": "István Zelenka\n\nIstván Zelenka (* 30. července 1936 Budapešť) je maďarský hudební skladatel, pedagog, performer a výtvarník žijící ve Švýcarsku.\n\nNarodil se 30. července 1936 v Budapešti. Svá hudební studia zahájil v Budapešti. Po porážce Maďarského povstání v roce 1956 emigroval do Rakouska a studoval na vídeńské Hudební Akademii. Jeho učiteli byli Karl Schiske a Hanns Jelinek (skladba), Hans Reznicek (flétna), E. Ch. Scholz (klavír) a Erwin Ratz (hudební formy). \n\nV roce 1960 získal rakouské občanství působil jako hudební pedagog. Ve školním roce 1961/62 vedl první Seminář elektronické hudby na Hudební Akademii. Opakovaně přednášel na Darmstadtských prázdninových kursech nové hudby (Darmstädter Ferienkurse für Neue Musik). \n\nV roce 1962 přesídlil do Švýcarska a působil jako zvukový inženýr a hudební ředitel v \"Radio Suisse Romande\" v Ženevě. V roce 1966 se oženil. Švýcarské občanství získal v roce 1976. V letech 1981–2001 vedl kurzy Nové hudby na ženevské konservatoři.\n\nKomponoval orchestrální i komorní hudbu, elektroakustické skladby, skladby využívající netradiční nástroje, průmyslové zvuky, mluvené texty apod. Proslul zejména zvukovým zaplněním městských prostor, performancemi a happeningy. Od roku 1995 i sám vystupuje jako performer.\n\nVedle hudby se zabývá i výtvarným uměním. Vytváří výtvarné objekty za pomocí počítače. Vystavuje od roku 2002.\n\n\"Podrobnosti k jednotlivým skladbám a performancím viz SME–Musinfo.\"\n\n\n\n"}
{"id": "1316097", "url": "https://cs.wikipedia.org/wiki?curid=1316097", "title": "Silnice II/401", "text": "Silnice II/401\n\nSilnice II/401 je silnice II. třídy, která vede z Vladislavi do Jaroměřic nad Rokytnou. Je dlouhá 18,1 km. Prochází jedním krajem a jedním okresem.\n\nV roce 2020 bude rekonstruován most mezi Jaroměřicemi nad Rokytnou a Boňovem.\n\n\n"}
{"id": "1316099", "url": "https://cs.wikipedia.org/wiki?curid=1316099", "title": "Silnice II/412", "text": "Silnice II/412\n\nSilnice II/412 je silnice II. třídy, která vede ze Znojma do Dobšic. Je dlouhá 2,9 km. Prochází jedním krajem a jedním okresem.\n\n\n"}
{"id": "1316111", "url": "https://cs.wikipedia.org/wiki?curid=1316111", "title": "Tympanuchus cupido cupido", "text": "Tympanuchus cupido cupido\n\nTympanuchus cupido cupido (anglicky Heath Hen) byl poddruh tetřívka prériového (\"Tympanuchus cupido\"), jenž popsal Carl Linné roku 1758. Žil při východním pobřeží USA. Kvůli úbytku přirozeného prostředí, lovu a chorobám zůstala během 19. století poslední populace na ostrově Martha´s Vineyard u Massachusetts. Díky zásahu lidí se z původního počtu zde, který činil asi sto ptáků, podařilo populaci namnožit na dva tisíce jedinců, avšak následný požár z roku 1916 zlikvidoval velkou část zdejších tetřívků. Z přeživších zůstalo pouze málo samic, což komplikovalo rozmnožování. Propukat začaly i choroby (mimo jiné i v důsledku příbuzenského křížení) a situaci komplikovala i predace ze strany jestřábů. Nicméně ještě v roce 1920 se populace zvýšila na 600 kusů, ale pak nastal stálý pokles. V roce 1927 zbylo už jen několik samců. Nakonec došlo k vyhynutí poddruhu, přičemž poslední jedinec zvaný Booming Ben byl spatřen v březnu 1932.\n\n"}
{"id": "1316115", "url": "https://cs.wikipedia.org/wiki?curid=1316115", "title": "Kostel všech národů", "text": "Kostel všech národů\n\nKostel všech národů (nazývaný také bazilika Agónie Páně, \"Basilica Agoniæ Domini\") v Getsemanské zahradě v Jeruzalémě leží na západním úpatí Olivové hory v údolí řeky Cedron a náleží františkánské Kustodii Svaté země.\n\nPrvní kostel na tomto místě dal postavit císař Theodosius Veliký v letech 379–395, ale roku 614 byl zničen armádou perských Sásánovců a následným zemětřesením roku 750. V období křižáckého státu byl ve 12. století na jeho troskách postaven kostel nazvaný Bazilika Agónie, který zanikl roku 1345. Františkáni se pokoušeli již od 14. století získat tato místa, podařilo se jim to až v 17. století, ale se stavbou kostela mohli začít až po provedení vykopávek (od roku 1891), při nichž nalezli zbytky předchozích staveb. Na stavbu kostela podle projektu italského architekta Antonia Barluzziho se vybíraly finanční prostředky po celém světě, proto je dnes zván také Kostel všech národů.\n\n\n"}
{"id": "1316129", "url": "https://cs.wikipedia.org/wiki?curid=1316129", "title": "Gin Craze", "text": "Gin Craze\n\nGin Craze (Ginové šílenství) je označení pro prudký nárůst alkoholismu v Anglii v první polovině 18. století. Na počátku stál král Vilém III. Oranžský, který místo brandy, dováženého z nepřátelských katolických zemí, zavedl v Anglii holandský národní nápoj gin. Mnoho domácích podnikatelů se vzápětí vrhlo na výrobu této pálenky z dostupných surovin, jako obilí a jalovec, a zaplavilo levným ginem zemi, kde byl do té doby tvrdý alkohol luxusním zbožím a lidé byli zvyklí pít hlavně pivo. Především v chudinských čtvrtích Londýna vypuklo masové opilství, které vedlo k nárůstu kriminality a všeobecné demoralizaci. V roce 1743 bylo zaznamenáno, že průměrný Angličan spotřeboval deset litrů ginu ročně. Spisovatel Daniel Defoe, ačkoli původně výrobu ginu doporučoval jako projev soběstačnosti země a příležitost k hospodářskému rozvoji venkova, ve svém protialkoholním spise vydaném roku 1728 sugestivně vylíčil scény z londýnských ulic, kde po celý den leželi lidé v bezvědomí, na alkoholu závislé ženy se uchylovaly k prostituci a rodily degenerované děti. Malíř William Hogarth vytvořil grafický diptych \"Beer Street and Gin Lane\", srovnávající spokojené pijáky piva s lidmi, ze kterých konzumace ginu učinila trosky. Množství skandálů vedlo k tomu, že britský parlament přijal v letech 1729 až 1751 sérii takzvaných ginových zákonů, které zakázaly výčep lihovin bez oficiální koncese a výrazně zdanily výrobu ginu. Spotřeba proto značně poklesla, definitivní konec Gin Craze znamenala léta 1757–1760, kdy bylo kvůli velké neúrodě zakázáno používat obilí k výrobě alkoholu. \n\n"}
{"id": "1316133", "url": "https://cs.wikipedia.org/wiki?curid=1316133", "title": "Tetřívek pelyňkový", "text": "Tetřívek pelyňkový\n\nTetřívek pelyňkový či tetřívek křovinný (\"Centrocercus urophasianus\") je druh hrabavého ptáka z čeledi tetřevovitých.\n\nJe to velký hrabavý pták z rodu \"Centrocercus\", kam řadíme i tetřívka malého (\"C.minimus\"). Ze všech severoamerických tetřívků je největší. Kohouti mají černou hlavu, bílý opeřený límec na krku, a hrudi, žluté vzdušné vaky šedohnědé tělo a špičatá rýdovací pera. Slepice jsou nenápadně zbarvené před predátory. Během toků a námluv se kohouti ozývají bublavými zvuky ze svých vzdušných vaků, svěšují křídla a mají rozprostřená ocasní pera. \n\nTetřívek pelyňkový se živí částmi různých rostlin a také hmyzem. \n\nTetřívek pelyňkový je rozšířen na jihu Kanady a v západní části USA.\n"}
{"id": "1316136", "url": "https://cs.wikipedia.org/wiki?curid=1316136", "title": "Izotopy niklu", "text": "Izotopy niklu\n\nPřírodní nikl (Ni) se skládá z pěti stabilních izotopů: Ni (přirozený výskyt 68,077 %), Ni (26,223 %), Ni (1,139 9 %), Ni (3,634 6 %) a Ni (0,925 5 %). Bylo také popsáno 28 radioizotopů tohoto prvku a devět jaderných izomerů. Nejstabilnější radioizotopy jsou Ni (poločas přeměny 76 000 let), Ni (101,2 let) a Ni (6,075 dne). Všechny ostatní mají poločasy kratší než 55 hodin, většinou kratší než 10 sekund.\n\n"}
{"id": "1316138", "url": "https://cs.wikipedia.org/wiki?curid=1316138", "title": "Silnice II/402", "text": "Silnice II/402\n\nSilnice II/402 je silnice II. třídy, která vede z Batelova do Zašovic. Je dlouhá 25,7 km. Prochází jedním krajem a dvěma okresy.\n\nV roce 2020 by měl být rekonstruován most v Kněžicích.\n\n\n\n"}
{"id": "1316142", "url": "https://cs.wikipedia.org/wiki?curid=1316142", "title": "Bank of the West Classic 2017", "text": "Bank of the West Classic 2017\n\nBank of the West Classic 2017 byl profesionální tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem v univerzitním areálu Taube Tennis Center. Probíhal mezi 31. červencem až 6. srpnem 2017 v americkém Stanfordu jako čtyřicátý šestý ročník turnaje.\n\nTurnaj představoval otevírací událost ženské části US Open Series 2017. Jeho rozpočet činil 776 000 dolarů a patřil do kategorie WTA Premier Tournaments. Nejvýše nasazenou hráčkou ve dvouhře se stala světová čtyřka Garbiñe Muguruzaová ze Španělska. Jako poslední přímá účastnice do dvouhry nastoupila americká 124. hráčka žebříčku Nicole Gibbsová.\n\nPoprvé od roku 2004 se do čtvrtfinále turnaje WTA dostalo všech osm nasazených tenistek.\n\nTřetí singlovou trofej na okruhu WTA Tour vybojovala Američanka Madison Keysová, která před turnajem v sezóně vyhrála jen pět utkání. Devátým ryze americkým vítězným párem čtyřhry na turnaji se stala dvojice Abigail Spearsová a Coco Vandewegheová.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\nNásledující pár obdržel divokou kartu do čtyřhry:\n\n\n\n"}
{"id": "1316143", "url": "https://cs.wikipedia.org/wiki?curid=1316143", "title": "František Josef Šlik", "text": "František Josef Šlik\n\nFrantišek Josef hrabě Šlik z Holíče a Pasounu (\"Franz Josef Graf Schlik zu Bassano und Weißkirchen\") (19. června 1656 – 4. prosince 1740) byl český šlechtic ze starého rodu Šliků. Vlastnil statky ve východních Čechách a zastával vysoké úřady ve správě Českého království. Na Jičínsku inicioval vznik řady světských a sakrálních staveb a byl zakladatelem barokně koncipované krajiny známé dnes jako Mariánská zahrada.\n\nNarodil se jako nejstarší syn hraběte Františka Arnošta Šlika (1623–1675) a Marie Markéty z Weissenwolffu († 1661), dcery významného dvořana a státníka hraběte Davida Ungnada z Weissenwolffu (1604–1672). Jako devatenáctiletý zdědil rodový fideikomis Veliš–Staré Hrady–Kopidlno, později se ale o část dědictví soudil se svým mladším bratrem Leopoldem. Spor s bratrem prohrál a musel mu postoupit část dědictví, ale později od něj na základě předkupního práva odkoupil zpět panství Veliš a opět jej začlenil do fideikomisu.\n\nSvým prvním sňatkem se v roce 1684 spříznil s vlivnou rodinou Kinských a ještě téhož roku byl jmenován radou dvorské komory, později se stal zemským sudím a členem sboru místodržících Českého království. V letech 1692–1718 byl prezidentem české královské komory a v roce 1694 byl jmenován skutečným tajným radou.\n\nJako prezident komory inicioval František Josef přestavbu jízdárny Pražského hradu podle projektu významného barokního architekta J. B. Matheye. Mathey byl pak pozván na Šlikovo panství ve východních Čechách, kde realizoval stavbu sýpky ve Střevači a ve Vokšicích. Kolem roku 1700 byl ve Vokšicích postaven i zámek. Ze sakrálních památek na šlikovských statcích podle Matheyových projektů vyniká loretánská kaple na Hlásné Lhotě nebo kaple sv. Anny u Ostružna. Mathey sám nebo někdo z jeho okruhu byl také autorem plánů ke stavbě zámku v Jičíněvsi, který vznikl v letech 1715–1717.\n\nMéně známým architektem ve službách Františka Josefa Šlika byl Filip Spannbrucker, který projektoval kostely v Kopidlně a ve Vršcích. Některým dalším menším církevním stavbám se připisuje autorství J. B. Santiniho. Prostor mezi Jičínem a Kopidlnem přetvořil František Josef Šlik do barokně komponované krajiny s řadou drobných sakrálních staveb, alejí a průhledů, celek je známý jako Mariánská zahrada. Obnovu kulturního dědictví mikroregionu postupně zajišťuje Svazek obcí Mariánská zahrada založený v roce 2004.\n\nPoprvé se oženil v roce 1684 s hraběnkou Sylvií Kateřinou Kinskou († 1713), dcerou Jana Oktaviána Kinského (1607–1679). Tímto sňatkem získal statek Velké Horky na Mladoboleslavsku, po smrti manželky se o tento majetek musel dělit s dalšími dědici z rodu Kinských. Od roku 1716 byla jeho druhou manželkou Marie Anna Josefa Kolovratová (1691–1771), dcera hraběte Jana Františka Krakovského z Kolovrat (1649–1723). Obě manželství zůstala bez potomstva, dědicem fideikomisu se stal synovec František Jindřich (1696–1766). Alodní část majetku (Vokšice, Jičíněves) zdědila manželka Marie Anna Josefa, která pak dalších třicet let pokračovala ve stavebních aktivitách na Jičínsku (kostel Slatiny).\n\n\n"}
{"id": "1316144", "url": "https://cs.wikipedia.org/wiki?curid=1316144", "title": "Spolok milovníkov reči a literatúry slovenskej", "text": "Spolok milovníkov reči a literatúry slovenskej\n\nSpolok milovníkov reči a literatúry slovenskej byla první celonárodní organizace, první literární spolek, založený v roce 1834, který vznikl z iniciativy Slováků, žijících tehdy v maďarském Budíně a Pešti (např. Antonem Vavrincem Ottmayerem, Michalem Godrou, Jánem Kollárem, Martinem Hamuljakem, Jánem Koišem, Martinem Sucháňem, Jánem Herkeľem), a to s cílem sjednotiti přívržence spisovné češtiny a slovenské bernolákovštiny v boji o národní jednotu a posílení slovenského národního hnutí. Jejím prvním předsedou se stal v daném roce literát a evangelický kněz v Pešti Ján Kollár, po jeho odchodu pak Martin Hamuljak, který ho orientoval na vydavatelskou činnost.\n"}
{"id": "1316145", "url": "https://cs.wikipedia.org/wiki?curid=1316145", "title": "Nürnberg (lodě)", "text": "Nürnberg (lodě)\n\nNürnberg (česky Norimberk) je město v Bavorsku. Byly po něm pojmenovány tyto lodě:\n"}
{"id": "1316160", "url": "https://cs.wikipedia.org/wiki?curid=1316160", "title": "Silnice II/403", "text": "Silnice II/403\n\nSilnice II/403 je silnice II. třídy, která vede z Kout do Telče. Je dlouhá 30,8 km. Prochází jedním krajem a dvěma okresy.\n\n\n\n"}
{"id": "1316165", "url": "https://cs.wikipedia.org/wiki?curid=1316165", "title": "Silnice II/407", "text": "Silnice II/407\n\nSilnice II/407 je silnice II. třídy, která vede z Hladova do Dačic. Je dlouhá 20,7 km. Prochází dvěma kraji a dvěma okresy.\n\n\n\n"}
{"id": "1316167", "url": "https://cs.wikipedia.org/wiki?curid=1316167", "title": "Zlatograd", "text": "Zlatograd\n\nZlatograd ( \"Златоград\") je město ležící v jižním Bulharsku, v jižní části Rodopů v údolích řeky Vărbici a jejích přítoků, poblíž hranice s Řeckem. Zlatograd, který náleží do Smoljanské oblasti, je správním střediskem stejnojmenné obštiny a má zhruba 7 tisíc obyvatel.\n\nMěsto se původně nazývalo Belovidovo (\"Беловидово\") a tak je uvedeno ještě v osmanském registru z počátku 18. století. Později neslo název Darıdere. Součástí Bulharska se stalo po první balkánské válce (1912); tehdy zde žilo 320 rodin, z toho 200 křesťanských a 120 muslimských. Skladba obyvatelstva se změnila především v důsledku výměny obyvatel mezi Řeckem a Bulharskem. Současný název nese od roku 1934.\n\nVe městě žije 7 091 stálých obyvatel a je zde trvale hlášeno 7 879 obyvatel. Podle sčítáni 1. února 2011 bylo národnostní složení následující:\n\n"}
{"id": "1316168", "url": "https://cs.wikipedia.org/wiki?curid=1316168", "title": "Tour de France 2017 – 9. etapa", "text": "Tour de France 2017 – 9. etapa\n\nKrálovská devátá etapa Tour de France 2017 se jela v neděli 9. července z Nantuy do Chambéry. Měřila 181,5 km. V etapě byla 1 horská prémie 4. kategorie, 2 horské prémie 3. kategorie, 1 horská prémie 2. kategorie a 3 horské prémie extra kategorie. Ve spurtu zvítězil Rigoberto Uran. Náročnou etapu nedokončilo 12 závodníků. Sedm jich nestihlo časový limit a pět odstoupilo po pádech.\n\n3,5. km – Côte des Neyrolles (2)\n11,5. km – Col de Bérentin (3)\n38. km – Côte de Franclens (3)\n67,5. km – Col de la Biche (HC)\n\n91. km – Grand Colombier (HC)\n\n126,5. km – Massignieu-de-Rives\n\n134. km – Côte de Jongieux (4)\n156,5. km – Mont du Chat (HC)\n\n"}
{"id": "1316170", "url": "https://cs.wikipedia.org/wiki?curid=1316170", "title": "Kostel svatého Michaela (Hamburk)", "text": "Kostel svatého Michaela (Hamburk)\n\nKostel svatého Michaela (německy: \"Hauptkirche Sankt Michaelis\", lidově: \"Michel\") je jedním z pěti hlavních luteránských kostelů (Hauptkirchen) v Hamburku a nejznámější kostel ve městě. Je zasvěcen archandělu Michaelovi jehož bronzová socha se nachází nad vstupním portálem. V tomto kostele přijal roku 1833 křest hudební skladatel Johannes Brahms.\n\nMramorový oltář z roku 1910 je vysoký 20 m. Dělí se na tři části a jsou na něm vyobrazeny klíčové okamžiky ze života Ježíše Krista – poslední večeře, ukřižování a zmrtvýchvstání.\n\nV kryptě jsou mimo jiné pohřebni Carl Philipp Emanuel Bach a Johann Mattheson.\n"}
{"id": "1316173", "url": "https://cs.wikipedia.org/wiki?curid=1316173", "title": "Bečkov", "text": "Bečkov\n\nBečkov je vesnice, část obce Bernartice v okrese Trutnov. Leží ve stejnojmenném katastrálním území o rozloze 3,45 km. V roce 2011 zde bylo evidováno 7 domů a trvale zde žilo 10 obyvatel.\n\n"}
{"id": "1316174", "url": "https://cs.wikipedia.org/wiki?curid=1316174", "title": "Citi Open 2017 – mužská čtyřhra", "text": "Citi Open 2017 – mužská čtyřhra\n\nMužská čtyřhra Citi Open 2017 probíhala v první polovině srpna 2017. Do deblové soutěže washingtonského tenisového turnaje nastoupilo šestnáct dvojic. Obhájcem titulu byl pár Daniel Nestor a Édouard Roger-Vasselin, jehož členové nestartovali společně. Nestor nastoupil s Ajsámem Kúreším, aby v úvodním kole podlehli Rohanu Bopannovi a Donaldu Youngovi. Spoluhráčem Rogera-Vasselina se stal Steve Johnson, s nímž také skončil v první fázi na raketách Jamieho Murrayho s Brunem Soaresem.\n\nVítězem se stal nejvýše nasazený finsko-australský pár Henri Kontinen a John Peers, který ve finále dvou nejlepších světových dvojic zdolal za 1.33 hodin polsko-brazilské turnajové dvojky Łukasze Kubota a Marcela Mela po dvousetovém průběhu 7–6 a 6–4. Oba šampioni si do žebříčku ATP připsali 500 bodů a získali sedmou společnou trofej. Kontinen vybojoval patnáctý deblový titul na okruhu ATP Tour a pro Peerse to bylo třinácté takové turnajové vítězství.\n\n"}
{"id": "1316175", "url": "https://cs.wikipedia.org/wiki?curid=1316175", "title": "Citi Open 2017", "text": "Citi Open 2017\n\nCiti Open 2017 byl společný tenisový turnaj mužského okruhu ATP World Tour a ženského okruhu WTA Tour, který se hrál v areálu William H.G. FitzGerald Tennis Center na otevřených dvorcích s tvrdým povrchem Sportmaster. Probíhal mezi 31. červencem až 6. srpnem 2017 v americkém hlavním městě Washingtonu, D.C. jako 49. ročník mužského a 7. ročník ženského turnaje.\n\nMužská polovina se řadila do kategorie ATP World Tour 500 a její dotace činila 2 002 460 dolarů. Ženská část s rozpočtem 250 000 dolarů patřila do kategorie WTA International Tournaments.\n\nNejvýše nasazenými hráči v soutěžích dvouher se stali sedmý hráč žebříčku Dominic Thiem z Rakouska a světová dvojka Simona Halepová z Rumunska. Jako poslední přímí účastnici do dvouher nastoupili americký 186. tenista pořadí Mitchell Krueger a 142. žena klasifikace Françoise Abandová z Kanady.\nČtvrtou trofej z mužské dvouhry v probíhající sezóně získal 20letý Němec Alexander Zverev, která představovala celkově páté turnajové vítězství. Třetí singlový titul kariéry na okruhu WTA Tour a první od roku 2014 si odvezla 58. hráčka žebříčku Jekatěrina Makarovová z Ruska. \n\nSedmý společný titul ze čtyřhry okruhu ATP Tour vybojoval první světový pár složený z Fina Henriho Kontinena a Australana Johna Peerse. Druhou společnou trofej si připsal japonsko-český pár Šúko Aojamová a Renata Voráčová, které bodový zisk zajistil posun na kariérní maximum deblového žebříčku WTA, 31. místo.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\nNásledující páry obdržely divokou kartu do hlavní soutěže:\n\nNásledující pár postoupil do hlavní soutěže z kvalifikace:\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\nNásledující pár obdržel divokou kartu do hlavní soutěže:\n\n\n\n\n"}
{"id": "1316176", "url": "https://cs.wikipedia.org/wiki?curid=1316176", "title": "Finanční stabilita", "text": "Finanční stabilita\n\nFinanční stabilita neboli stabilita finančního systému je stav finančních trhů v ekonomice, který brání vzniku systémového rizika, tj. rizika, že poskytování nezbytných finančních produktů a služeb finančním systémem bude narušeno do té míry, že to může významně ovlivnit hospodářský růst a blahobyt. Vznik možných systémových rizik ve finančním systému je řešen prostřednictvím makroobezřetnostních politik, jejichž cílem je právě zachování finanční stability.\n\nČeská národní banka definuje finanční stabilitu jako situaci, kdy finanční systém plní své funkce bez závažných poruch a nežádoucích důsledků pro současný i budoucí vývoj ekonomiky jako celku a zároveň vykazuje vysokou míru odolnosti vůči šokům. Plněním svých funkcí je dle definice Mishkina (1991) myšlena zejména efektivní alokace úspor do investičních příležitostí, Padoa-Schioppa (2002) zdůrazňuje také dimenzi zpracování plateb.\n\nFinanční stabilitu v České republice má na starosti Česká národní banka. Důležitým informačním zdrojem jsou v tomto ohledu její každoroční zprávy o finanční stabilitě. Ve Zprávě o finanční stabilitě za rok 2016/2017 se např. píše:\n\nLegislativně finanční stabilita přísluší Ministerstvu financí ČR (odbor Finanční trhy I, oddělení Finanční stabilita a dohled).\n\nFinanční stabilitu v eurozóně monitoruje a hodnotí Evropská centrální banka. Dvakrát ročně vydává tzv. Financial Stability Review, kde sumarizuje zdroje možných rizik pro finanční stabilitu eurozóny. Pro finanční stabilitu jsou rovněž důležité záchranné mechanismy, jež vznikly během krize, a to jak pro eurozónu, tak i EU (viz související odkazy níže). Evropská rada pro systémová rizika (ESRB) je v rámci Evropského systému finančního dohledu nezávislým orgánem odpovědným za makroobezřetnostní dozor nad finančním systémem v rámci EU.\n\nSvé zprávy o globální finanční stabilitě vydává dvakrát ročně také Mezinárodní měnový fond. Uskupení G20 vytvořilo orgán Rada pro finanční stabilitu (FSB).\n\n\n\n"}
{"id": "1316177", "url": "https://cs.wikipedia.org/wiki?curid=1316177", "title": "Křižovníci s červeným křížem", "text": "Křižovníci s červeným křížem\n\nKřižovníci s červeným křížem neboli Kanovníci Božího hrobu (též Křižovníci Božího hrobu, Strážci Božího hrobu, Jeruzalémští křižovníci, Božehrobci, u nás Zderazští křižovníci) byl kanovnický řád řeholních kanovníků s řeholí sv. Augustina, založený v chrámu Božího hrobu v Jeruzalémě, uznaný papežem Paschalem II. v roce 1113. Jeho osudy se proplétají s dějinami rytířského Řádu Božího hrobu existujícího dodnes. Mužská větev řádu zanikla nejpozději roku 1819, ženská větev Řeholních kanovnic Božího hrobu Jeruzalémského existuje dodnes a má 29 klášterů po celém světě.\n\nŘád měl v českých zemích jedinou kanonii v Praze na Zderaze, s kostelem sv. Petra a Pavla a špitály na Zderaze, u sv. Lazara na Novém městě pražském, v Trutnově s kostelem sv. Petra a v krátce Nymburku.\nKanonii náležely také tato inkorporované fary:\nZderazská kanonie byla založena roku 1190 a existovala až do roku 1785, kdy ji zrušil Josef II.\nŽenská větev řádu, Řeholní kanovnice Božího hrobu Jeruzalémského, měla v předhusitské době klášter ve Světci s kostelem sv. Jakuba\n\n\n"}
{"id": "1316179", "url": "https://cs.wikipedia.org/wiki?curid=1316179", "title": "Jayne Ozanneová", "text": "Jayne Ozanneová\n\nJayne Ozanneová, nepřechýleně Jayne Ozanne, je britská anglikánská věřící, členka Generálního synodu anglikánské církve, která po svém coming outu v roce 2015 prosazuje rovnost LGBT menšiny v anglikánské církvi a evangelikální komunitě. Od ledna 1999 do prosince 2004 byla členkou Arcibiskupské rady, ústředního výkonného orgánu anglikánské církve. Jayne Ozanne je odpůrkyní konverzních terapií a jiných snah o léčbu homosexuality.\n\n"}
{"id": "1316180", "url": "https://cs.wikipedia.org/wiki?curid=1316180", "title": "Los Cabos Open 2017", "text": "Los Cabos Open 2017\n\nLos Cabos Open 2017, oficiálně Abierto Mexicano de Tenis Mifel presentado por Cinemex 2017, byl tenisový turnaj pořádaný jako součást mužského okruhu ATP World Tour, který se hrál na otevřených dvorcích s tvrdým povrchem v areálu Cabo del Mar. Konal se mezi 31. červencem až 5. srpnem 2017 v mexickém přímořském městě Cabo San Lucas jako druhý ročník turnaje.\n\nTurnaj s rozpočtem 727 995 dolarů patřil do kategorie ATP World Tour 250. Nejvýše nasazeným hráčem ve dvouhře se stal čtrnáctý tenista světa Tomáš Berdych z České republiky, jenž dohrál v semifinále. Jako poslední přímý účastník do hlavní singlové soutěže nastoupil japonský 180. hráč žebříčku Jasutaka Učijama.\n\nMužskou dvouhru ovládl 29letý Američan Sam Querrey, jenž tak po triumfu na březnovém Abierto Mexicano Telcel v Acapulku vyhrál oba mužské turnaje hrané v sezóně 2017 na mexickém území. První společnou trofej ze čtyřhry turnajů ATP Tour vybojoval kolumbijsko-filipínský pár Juan Sebastián Cabal a Treat Conrad Huey. \n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\nNásledující páry obdržely divokou kartu do hlavní soutěže:\n\n\n"}
{"id": "1316181", "url": "https://cs.wikipedia.org/wiki?curid=1316181", "title": "Los Cabos Open 2017 – mužská čtyřhra", "text": "Los Cabos Open 2017 – mužská čtyřhra\n\nMužská čtyřhra Los Cabos Open 2017 probíhala v první polovině srpna 2017. Do deblové soutěže loscaboského tenisového turnaje nastoupilo šestnáct dvojic. Obhájcem titulu byl indický pár Purav Radža a Diviž Šaran, jehož členové podlehli c úvodním kole Cabalovi s Hueyem.\n\nVítězem se stal druhý nasazený kolumbijsko-filipínský pár Juan Sebastián Cabal a Treat Conrad Huey, který ve finále za 57 minut zdolal peruánsko-venezuelskou dvojici Sergio Galdós a Roberto Maytín, startující díky žebříčkové ochraně, po dvousetovém průběhu 6–2 a 6–3. Oba šampioni si do žebříčku ATP připsali 250 bodů a získali premiérovou společnou trofej. Cabal vybojoval jedenáctý deblový titul na okruhu ATP Tour a pro Hueye to bylo osmé takové turnajové vítězství. Poražení finalisté vyhráli před turnajem na okruhu ATP Tour, vyjma Davis Cupu, pouze dvě deblová utkání.\n\n"}
{"id": "1316183", "url": "https://cs.wikipedia.org/wiki?curid=1316183", "title": "Generali Open Kitzbühel 2017", "text": "Generali Open Kitzbühel 2017\n\nGenerali Open Kitzbühel 2017 byl profesionální tenisový turnaj pořádaný jako součást mužského okruhu ATP World Tour, který se hrál na otevřených antukových dvorcích Tennis Stadium Kitzbühel. Probíhal mezi 31. červencem až 5. srpnem 2017 v rakouském alpském letovisku Kitzbühel jako jubilejní sedmdesátý třetí ročník turnaje.\n\nTurnaj s rozpočtem 540 310 eur se řadil do kategorie ATP World Tour 250. Nejvýše nasazeným hráčem ve dvouhře se stal dvacátý šestý tenista světa Pablo Cuevas z Urugaye. Jako poslední přímý účastník do hlavní singlové soutěže nastoupil ruský 88. hráč žebříčku Michail Južnyj.\n\nOsmý titul na okruhu ATP Tour vybojoval 33letý Němec Philipp Kohlschreiber, jenž navázal na kitzbühlské vítězství z roku 2015. Premiérovou společnou trofej ze čtyřhry si z rakouského turnaje odvezl uruguajsko-argentinský pár Pablo Cuevas a Guillermo Durán, který ve finále odvrátil jeden mečbol.\n\nNásledující hráči obdrželi divokou kartu do hlavní soutěže:\n\nNásledující hráč obdržel do hlavní soutěže zvláštní výjimku:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\nNásledující páry obdržely divokou kartu do hlavní soutěže:\n\n\n\n"}
{"id": "1316184", "url": "https://cs.wikipedia.org/wiki?curid=1316184", "title": "Bank of the West Classic 2017 – ženská dvouhra", "text": "Bank of the West Classic 2017 – ženská dvouhra\n\nŽenská dvouhra Bank of the West Classic 2017 probíhala na začátku srpna 2017. Do singlové soutěže stanfordského tenisového turnaje nastoupilo dvacet osm hráček. Obhájkyní titulu byla německá světová sedmička Johanna Kontaová, která na turnaji nestartovala.\n\nVítězkou dvouhry se stala třetí nasazená hráčka Madison Keysová ze Spojených států, jež ve finále zdolala krajanku a turnajovou šestku Coco Vandewegheovou po dvousetovém průběhu 7–6 a 6–4. V probíhající sezóně si připsala premiérové turnajové vítězství, které znamenalo třetí singlovou trofej na okruhu WTA Tour.\n\nČtyři nejvýše nasazené hráčky obdržely volný los do druhého kola.\n"}
{"id": "1316188", "url": "https://cs.wikipedia.org/wiki?curid=1316188", "title": "Filmexport", "text": "Filmexport\n\nČeskoslovenský Filmexport (dále jen Filmexport) byl hospodářský podnik pro dovoz a vývoz filmů, který vznikl v roce 1957 při reorganizaci Československého filmu. Hlavní náplní jeho činnosti bylo zajišťování oprávnění k prodeji a půjčování monopolů našich filmů do zahraničí a získávání zahraničních filmových monopolů pro Československo (i pro Československou televizi).\n\nPrvním ředitelem se v roce 1958 stal Ladislav Kachtík, který vydržel na svém postu až do roku 1970. Později zastával funkci obchodního ředitele. V létě roku 1963 se začal připravovat první ročník filmového veletrhu Filmfórum, přičemž myšlenka na něj pocházela údajně již z roku 1962. Filmexport jako hlavní pořadatel Filmfóra platil veškeré náklady spojené s pronájmem pavilonů na BVV a jejich přestavění potřebám veletrhu. Dále se podílel na překladech a propagaci československých filmů a také zajišťoval promítání pro výběrové komise. Účastníci Filmfóra si platili promítací čas, pronájem kin a překladatele. Příjmy z těchto činností připadly Filmexportu stejně jako i příjmy z veřejných projekcí filmů z Filmfóra konajícího se v brněnských kinech.\n\nZa devizy z prodeje československých filmů realizoval Filmexport nákupy zahraničních filmů. Ty kupoval výhradně za fixní cenu (na procenta jen výjimečně) a protože byl Filmexport jediným partnerem pro nákup filmů do Československa, stavělo ho to do lepší pozice při vyjednávání. Způsob prodeje za fixní cenu byl pro americké společnosti většinou nevýhodný. Ty tak nabízely své filmy za těchto podmínek jen proto, že jiným způsobem se na náš trh nebylo možné dostat. Podle Aleše Danielise zde navíc existovala také zřejmá politická podpora vývozu filmů do socialistických zemí. Šlo totiž o jednu z mála možností jak občany těchto zemí seznámit s hodnotami západní civilizace a americkým způsobem života. O tom, že za normalizace už nejspíš nepomohla ani nízká cena, se na Filmfóru v roce 1971 přesvědčil americký režisér Robert Carl Cohen, jehož filmy byly v Americe považovány za prokomunistické. Na svých webových stránkách uvádí, že se mu nedařilo prodat jeho film \"Mondo Hollywood\" do žádné ze socialistických zemí, protože prý oslavuje kapitalismus – objevuje se tam příliš mnoho aut a bazénů.\n\nNěkteré dražší filmy se musely kupovat v tzv. balících společně s dalšími filmy slabší úrovně, aby se průměrná cena filmu dostala na přijatelnou úroveň. Často se také dařilo filmy vyměňovat. Například \"Rusalka\" režiséra Václava Kašlíka byla vyměněna za dva americké filmy a film Vojtěcha Jasného \"Až přijde kocour\" za dva západoněmecké, z nichž jedním byl \"Poklad na Stříbrném jezeře\". V roce 1968 činil příjem Filmexportu za promítání, překlady a propagaci během Filmfóra zhruba 250 000 devizových korun. Obvyklý objem obchodů na Filmfóru činil 4 miliony devizových korun, což byla asi čtvrtina celoročního obratu Filmexportu.\n\nPodle zmínek o prodaných filmech v závěrečných tiskových prohlášeních lze vysledovat, že největší úspěch měl Filmexport v šedesátých letech s filmy československé nové vlny a dětskými filmy, ať už hranými nebo animovanými. Od srpna roku 1968 do poloviny následujícího roku se v kinech, jako reakce na srpnové události, nepromítaly filmy socialistických kinematografií a takto vysoký počet zakoupených filmů byl ponejprv ještě pokračováním těchto tendencí. Rok 1969 byl na jedné straně bohatý na nákupy: Filmexport zakoupil 43 filmů a to převážně z Francie a USA. Na straně druhé se mu nepodařilo na Filmfóru prodat ani jeden celovečerní film – údajně neuspokojovaly poptávku technicky (nedostatek barevných a širokoúhlých filmů) a ani žánrově. Přesto podnik dosáhl prodejů za pět milionů devizových korun a to s pomocí krátkých filmů, které zachraňovaly jeho tržby i v následujících letech, kdy byla nabídka doplněna o starší filmy. Nejlepším vývozním artiklem roku 1970 se staly filmy Karla Zemana a Jiřího Trnky.\n\nV roce 1970 se začaly obnovovat smlouvy se zeměmi socialistického tábora a rok na to byla převedena prověrka západních filmů zakoupených v předchozích letech, na jejímž základě jich bylo 32 stažených z oběhu. Tento rok byl pro Filmexport dobou změn. Ústřední komise lidové kontroly byla pověřena předsednictvím ÚV KSČ, v rámci prověrky Československého filmu, kontrolou hospodaření Filmexportu a na jejím základě byli z funkcí odvoláni nový ředitel Ing. Stanislav Kvasnička a bývalý ředitel Ladislav Kachtík, pracující v té době ve funkci obchodního ředitele. Novým ředitelem byl jmenován Jiří Rybín.\n\nV roce 1972, na 18. ročníku MFF v Karlových Varech, se v rámci trhu \"Marché du film\" poprvé nabízely na prodej i československé filmy, takže prodeje na Filmfóru již byly slabší. Zatímco do socialistických zemí byl prodána díla za osm milionů devizových korun, do těch kapitalistických bylo prodaných a exportovaných milionů pouze dva. Kapitalistické země kupovaly již jen dětské filmy. S nástupem normalizace se přestaly konat veřejné projekce a Filmfórum se začalo profilovat jako trh socialistických zemí za účasti zemí Západu a do budoucna se měl stát výhradně trhem socialistických zemí . Tento záměr se nakonec neuskutečnil a jeho funkci přebral od roku 1974 Mezinárodní filmový festival v Karlových Varech.\n"}
{"id": "1316284", "url": "https://cs.wikipedia.org/wiki?curid=1316284", "title": "Generali Open Kitzbühel 2017 – mužská čtyřhra", "text": "Generali Open Kitzbühel 2017 – mužská čtyřhra\n\nMužská čtyřhra Generali Open Kitzbühel 2017 probíhala v první polovině srpna 2017. Do deblové soutěže kitzbühlského tenisového turnaje nastoupilo šestnáct dvojic. Obhájcem titulu byl nizozemský pár Wesley Koolhof a Matwé Middelkoop, jehož členové nestartovali společně. Koolhof se rozhodl turnaje nezúčastnit. Middelkoop nastoupil s Julianem Knowlem, aby v semifinále podlehli Podlipniku-Castillovi s Vasilevskim.\n\nVítězem se stal čtvrtý nasazený uruguaysko-argentinský pár Pablo Cuevas a Guillermo Durán, který ve finále za 1.26 hodin zdolal chilsko-běloruskou dvojici Hans Podlipnik-Castillo a Andrej Vasilevskij. Po dvousetovém průběhu 6–4 a 4–6 rozhodl až supertiebreak nejtěsnějším poměrem míčů [12–10]. V něm Podlipnik-Castillo s Vasilevskim nejdříve otočili poměr míčů ze 4:7 na 10:9. Mečbol však neproměnili a další tři výměny ztratili. V celém zápase zachránili sedm z osmi brejkových možností soupeřů. Chilan s Bělorusem tak odehráli svá první individuální finále na okruhu ATP Tour.\n\nOba šampioni si do žebříčku ATP připsali 250 bodů a získali premiérovou společnou trofej. Cuevas vybojoval osmý deblový titul na okruhu ATP Tour a pro Durána to bylo čtvrté takové turnajové vítězství.\n\n"}
{"id": "1316319", "url": "https://cs.wikipedia.org/wiki?curid=1316319", "title": "Václav Nosek (politik KDU-ČSL)", "text": "Václav Nosek (politik KDU-ČSL)\n\nVáclav Nosek (* 28. srpna 1951) je český politik, úředník a technik, v letech 2000 až 2004 zastupitel Libereckého kraje, v letech 1991 až 2010 starosta města Jablonec nad Jizerou na Semilsku, člen KDU-ČSL.\n\nOd roku 2010, kdy skončil po téměř 20 letech ve funkci starosty města, se živil jako technik a později začal působit jako referent Městského úřadu Jablonec nad Jizerou.\n\nVáclav Nosek žije ve městě Jablonec nad Jizerou na Semilsku.\n\nJe členem KDU-ČSL a předsedou strany v Libereckém kraji.\n\nV komunálních volbách v roce 1990 byl zvolen zastupitelem města Jablonec nad Jizerou. Mandát pak obhájil jako člen KDU-ČSL ve volbách v letech 1994, 1998, 2002, 2006, 2010 a 2014. Ve všech případech byl lídrem kandidátky. V letech 1991 až 2010 navíc zastával funkci starosty města.\n\nV krajských volbách v roce 2000 byl zvolen jako člen KDU-ČSL na kandidátce Čtyřkoalice (tj. KDU-ČSL, US, DEU a ODA) do Zastupitelstva Libereckého kraje. Ve volbách v roce 2004 však mandát na samostatné kandidátce KDU-ČSL neobhájil. Nepodařilo se mu to ani ve volbách v roce 2008 (na kandidátce \"\"Koalice pro Liberecký kraj\"\", tj. KDU-ČSL a SNK ED), ani ve volbách v roce 2012 (na kandidátce \"\"Koalice KDU-ČSL a SsČR\"\") a stejně tak ve volbách v roce 2016 (na kandidátce subjektu \"\"Budoucnost pro Liberecký kraj\"\", tj. KDU-ČSL a NBPLK).\n\nZa KDU-ČSL také několikrát neúspěšně kandidoval ve volbách do Poslanecké sněmovny PČR: v letech 1996 a 1998 ještě ve Východočeském kraji, v roce 2002 již v Libereckém kraji za \"\"Koalici KDU-ČSL, US-DEU\"\" a později na samostatných lidoveckých kandidátkách v letech 2006, 2010 a 2013. Ve volbách do Poslanecké sněmovny PČR v roce 2017 byl lídrem KDU-ČSL v Libereckém kraji, ale neuspěl.\n"}
{"id": "1316629", "url": "https://cs.wikipedia.org/wiki?curid=1316629", "title": "Boleslava (dcera Oty I. Olomouckého)", "text": "Boleslava (dcera Oty I. Olomouckého)\n\nBohuslava byla jedna z dcer Oty I. Olomouckého a Eufémie Uherské. Pocházela tedy z olomoucké větve rodu Přemyslovců. O jejím životě, stejně jako o mnoha princeznách v podobném postavení, není mnoho historických zpráv a proto o této postavě panují pouze neověřené informace.\n"}
{"id": "1316654", "url": "https://cs.wikipedia.org/wiki?curid=1316654", "title": "Kostel Stětí svatého Jana Křtitele (Grzawa)", "text": "Kostel Stětí svatého Jana Křtitele (Grzawa)\n\nKostel Stětí svatého Jana Křtitele (polsky: \"Kościół Ścięcia św. Jana Chrzciciela\") je dřevěný farní kostel ve vesnici Grzawa, gmina Miedźna, okres Pszczyna, Slezské vojvodství a náleží do děkanátu Miedźna, arcidiecéze katovická, je farním kostelem farnosti Stětí sv. Jana Křtitele v Grzawě.\n\nDřevěný kostel je zapsán v seznamu kulturních památek Polska pod číslem 437/65 z 14. 12. 1965 a je součástí Stezky dřevěné architektury v Slezském vojvodství.\n\nKostel existoval pravděpodobně už v 14. století. Současný kostel byl postaven na začátku 16. století. V letech 1580–1628 byl využíván protestanty. Pravděpodobně v roce 1690 byl přestavěn katolíky.\n\nJednolodní orientovaná dřevěná stavba roubené konstrukce, jehož základ tvoří dubové trámy. Loď obdélníkového půdorysu s kruchou je ukončena čtvercovým kněžištěm. Ke kněžišti se přimyká na severní straně sakristie. Loď kostela je vyšší a širší než presbyterium. Dřevěná hranolová věž je sloupové konstrukce se zvonovým patrem, má sešikmené stěny, je přisazena k západnímu průčelí lodi. Věž má stanovou střechu s barokní osmibokou lucernou. Stěny věže jsou kryté šindelem, střecha a lucerna pobité plechem. Střecha lodi a kněžiště je sedlová krytá šindelem. Barokní sanktusník je tvořen lucernou s cibulovitou bání krytou plechem. Stěny lodi a kněžiště jsou bedněny deskami. Kolem lodi a kněžiště (mimo sakristii) jsou otevřené soboty, kolem věže jsou soboty kryté šindelem. Na jižní straně (v babinci) jsou veřeje se zachovaným fragmentem gotického nadpraží.\n\nInteriér je většinou barokní z 17. a 18. století. Barokní hlavní oltář z 17. století byl obnoven v roce 1870 Karlem Stankiewiczem z Kęt, s brankami na bocích, bohatou řezbářskou výzdobou, se sochami sv. Pavla a sv. Petra a obrazem z roku 1690 představující Marii s Dítětem. Dva boční oltáře a varhany jsou barokní z 17. století. Pánská lavice a lavice v lodi jsou barokní z roku 1798. Několik obrazů z 18. století. Hudební kruchta je podepřena čtyřmi sloupy a je mladšího data.\n\nKostel je ohrazen z jižní, západní a severní strany dřevěným trámovým oplocením se sedlovou stříškou pokrytou šindelem. V oplocení se nacházejí dvě zděné omítané branky s obloukovým ukončením kryté sedlovou šindelovou stříškou. Východní oplocení je provedeno z desek, které jsou vložené mezi zděné sloupky.\n"}
{"id": "1316655", "url": "https://cs.wikipedia.org/wiki?curid=1316655", "title": "Nedelino", "text": "Nedelino\n\nNedelino ( \"Неделино\") je město ležící v jižním Bulharsku, v jihozápadní části Východních Rodopů v údolích řeky \"Nedelinska reka\" a jejích přítoků. Je správním střediskem stejnojmenné obštiny a má zhruba 4 tisíce obyvatel.\n\nMísto bylo osídleno již Skyty. V římské době vznikla na nedalekém kopci pevnost, která byla od křesťanské éry nazývána Svata Nedelja podle tamějšího kostela zasvěceného svaté Dominice. Pevnost se krátce udržela i v počátku osmanské poroby a sloužila jako útočiště pronásledovaným obyvatelům. Blízká ves v údolí se postupně rozvinula v město a až do roku 1934 nesla název Uzun Dere (dlouhý potok).\n\nVe městě žije 4 096 obyvatel a je zde trvale hlášeno 4 551 obyvatel. Podle sčítáni 1. února 2011 bylo národnostní složení následující:\n\n"}
{"id": "1316662", "url": "https://cs.wikipedia.org/wiki?curid=1316662", "title": "Jonathan Biabiany", "text": "Jonathan Biabiany\n\nJonathan Ludovic Biabiany (* 28. dubna 1988, Paříž, Francie) je francouzský fotbalový útočník a bývalý mládežnický reprezentant, od roku 2015 hráč italského klubu Inter Milán, od léta 2017 na hostování v českém týmu AC Sparta Praha. Hraje zejména na postu pravého křídla. Mezi jeho přednosti patří rychlost.\n\nBiabianyho rodiče pocházejí z karibského ostrova Guadeloupe. Jonathan odešel z francouzského týmu Le Blanc-Mesnil SF v šestnácti letech do italského klubu Inter Milán. V začátcích své profesionální kariéry hostoval z Interu v dalších italských mužstvech AC ChievoVerona, Modena FC a Parma FC. Parma pak vlastnila od února do června 2010 část práv na něj.\nPoté působil v Sampdorii Janov. Od léta 2012 do jara 2015 hrál v Parmě. V červenci 2015 se vrátil do milánského Interu, kde podepsal čtyřletý kontrakt.<br>\nV srpnu 2014 sešlo z jeho přestupu do AC Milán, neboť mu lékaři odhalili srdeční arytmii. Rok byl pod lékařským dohledem, poté se mohl opět vrátit na hřiště. V ročníku 2015/16 pravidelně nastupoval. V sezóně 2016/17 nastupoval sporadicky. S Interem vyhrál italský pohár Coppa Italia (2010/11), italský Superpohár Supercoppa italiana (2010) a Mistrovství světa klubů v roce 2010.\n\nV letním přestupovém období roku 2017 o něj usiloval český klub AC Sparta Praha vedený italským trenérem Andreou Stramaccionim, který Biabianyho znal ze společného působení v Interu. Hráč do Sparty přišel v srpnu 2017 na roční hostování s opcí na přestup. V 1. české lize debutoval 7. srpna 2017 v dohrávce proti FK Mladá Boleslav, kde z kraje hřiště nacentroval na vítězný gól na konečných 1:0 Davidu Lafatovi.\n\nPo návratu z hostování se Biabiany vrátil do Parma FC.\n\nJonathan Biabiany nastupoval v letech 2009–2010 za francouzskou mládežnickou reprezentaci U21.\n\nFrancie - 2006- 2007\n\n"}
{"id": "1316663", "url": "https://cs.wikipedia.org/wiki?curid=1316663", "title": "Insubrie", "text": "Insubrie\n\nInsubrie (\"Insubriä\") je historický region mezi Alpami a horním tokem Pádu, pojmenovaný podle starověkého keltského kmene Insubrů, který byl romanizován na počátku našeho letopočtu. Má rozlohu okolo 14 000 km² a zaujímá severovýchodní Piemont, severozápadní část Lombardie a švýcarský kanton Ticino, největším městem je Milán. Používá se zde zvláštní dialekt lombardštiny. \n\nOd 14. do 18. století tvořila Insubrie jádro Milánského vévodství, pro které se také používal neoficiální latinský výraz \"Insubria\", za napoleonských válek byla součástí Cisalpinské republiky. Je to oblast hor a jezer s vyspělým turistickým ruchem, tvořící zvláštní geobotanickou podoblast. V roce 1995 byl v severní části území (bez Milána s okolím) vytvořen euroregion, roku 2005 vzniklo hnutí Domà Nunch („Jenom my“), usilující o vyšší samosprávu regionu a ochranu místní přírody a tradic. K významným zastáncům specifické insubrijské identity patří spisovatel Luigi Balocchi, tvořící v místním nářečí. Roku 1998 byla založena Insubrijská univerzita, sídlící v Comu, Varese a Saronnu, také zde vychází deník \"La Prealpina\". \n\n"}
{"id": "1316677", "url": "https://cs.wikipedia.org/wiki?curid=1316677", "title": "IV. třída okresu Třebíč", "text": "IV. třída okresu Třebíč\n\nIV. třída okresu Třebíč tvoří společně s ostatními skupinami čtvrté třídy nejnižší (desátou nejvyšší) fotbalovou soutěž v České republice. Je řízena Okresním fotbalovým svazem Třebíč. Hraje se každý rok od léta do jara se zimní přestávkou. Hraje se ve dvou skupinách (označených A a B), v ročníku 2017/18 startuje 18 týmů (8 ve skupině A a 10 ve skupině B) z okresu Třebíč. Ve skupině hraje každý s každým jednou na domácím hřišti a jednou na hřišti soupeře. Vítězové skupin postupují do III. třídy okresu Třebíč.\n\n"}
{"id": "1316690", "url": "https://cs.wikipedia.org/wiki?curid=1316690", "title": "Nikol Tabačková", "text": "Nikol Tabačková\n\nNikol Tabačková (* 24. ledna 1998 Ostrava) je česká oštěpařka, členka klubu Atletika Poruba. Její osobní rekord je 56,84 metru.\n\nJako patnáctiletá dosáhla nejlepšího světového výkonu ve své věkové kategorii, když s oštěpem vážícím 500 gramů hodila 55,55 m. Obsadila čtvrté místo na mistrovství světa v atletice do 17 let 2015 v Cali i na mistrovství světa juniorů v atletice 2016 v Bydhošti. Získala zlatou medaili na mistrovství Evropy juniorů v atletice 2017 v Grossetu finálovým výkonem 55,10 m. Na seniorském mistrovství ČR mužů a žen v atletice skončila na třetím místě v letech 2016 a 2017.\n\nVedle atletiky se věnovala také softballu, hrála za Snails Kunovice a v roce 2015 byla členkou týmu juniorských mistryň Evropy.\n\nPo maturitě začala na podzim 2017 studovat v Praze na Fakultě tělesné výchovy a sportu a přešla do tréninkové skupiny Jana Železného.\n"}
{"id": "1316695", "url": "https://cs.wikipedia.org/wiki?curid=1316695", "title": "Citi Open 2017 – ženská dvouhra", "text": "Citi Open 2017 – ženská dvouhra\n\nŽenská dvouhra Citi Open 2017 probíhala v první polovině srpna 2017. Do singlové soutěže washingtonského tenisového turnaje nastoupilo třicet dva hráček. Obhájkyní titulu byla belgická tenistka Yanina Wickmayerová, která do turnaje nezasáhla.\n\nVítězkou se stala sedmá nasazená Ruska a 58. žena pořadí Jekatěrina Makarovová, jež ve finále zdolala německou turnajovou čtyřku Julii Görgesovou po třísetovém průběhu 3–6, 7–6 a 6–0. V probíhající sezóně si připsala premiérové turnajové vítězství, které představovalo třetí singlový titul na okruhu WTA Tour. Görgesová skončila v rozmezí předchozích dvou měsíců potřetí jako poražená finalistka. \n"}
{"id": "1316698", "url": "https://cs.wikipedia.org/wiki?curid=1316698", "title": "Konkatedrála Nejsvětějšího Jména Ježíšova (Jeruzalém)", "text": "Konkatedrála Nejsvětějšího Jména Ježíšova (Jeruzalém)\n\nKostel Nejsvětějšího Jména Ježíšova v Jeruzalémě leží v křesťanské čtvrti Starého Města a je konkatedrálou latinského jeruzalémského patriarchátu. Katedrálou je Chrám Božího hrobu, v němž však patriarcha nemůže mít svou katedru, proto patriarcha Giuseppe Valerga dal postavit tento kostel v rezidenci latinského patriarchátu. Je místem pohřbu všech latinských patriarchů od obnovení patriarchátu v roce 1847 (s výjimkou Filippa Camasseiho).\n\n"}
{"id": "1316700", "url": "https://cs.wikipedia.org/wiki?curid=1316700", "title": "IV. třída okresu Jihlava", "text": "IV. třída okresu Jihlava\n\nIV. třída okresu Jihlava tvořila společně s ostatními skupinami čtvrté třídy nejnižší (desátou nejvyšší) fotbalovou soutěž v České republice. Byla řízena Okresním fotbalovým svazem Jihlava. Hrála se každý rok od léta do jara se zimní přestávkou, počet účastníků nebyl stálý. Zanikla po sezoně 2016/17. Vítěz postupoval do III. třídy okresu Jihlava.\n\n"}
{"id": "1316709", "url": "https://cs.wikipedia.org/wiki?curid=1316709", "title": "Tenili", "text": "Tenili\n\nTenili ( – sýr tenili) je gruzínský sýr z kravského mléka z oblasti Meschetie, charakteristický jemnou niťovitou strukturou, do které je vetřená smetana.\n\nČerstvě nadojené mléko se nechá odstát do doby, než bude možné odebrat z povrchu smetanu. Po odebrání smetany se mléko nechá další den odpočinout. Následně se mléko zahřeje na určitou teplotu a přidá se speciální mléčná kultura zvaná podle vesnice . Polotuhý sýr se ve vroucí vodě natahuje a překládá otáčením kolem vodorovné osy, dokud nezačne mít jemnou niťovitou strukturu. Celý tento proces trvá až třicet minut. Následně se sýr vymáchá ve studené vodě a vymáchaný sýr se ponoří na deset až patnáct minut do osolené vody. Sýr se následně pověsí a schne několik hodin. Po částečném vyschnutí se sýr nakrájí na menší částí a nechá další den až dva schnout na stole přikrytý utěrkou. Po dvou dnech se do vyschlých částí sýru vetře smetana odebraná z mléka na počátku výroby. Smetanou namazané části sýru se vtlačují do hliněného džbánu. Tato fáze výroby dala název sýru, tj. čatenili kveli —> tenili kveli, v překladu vtlačený sýr. Sýr se silou vtlačuje do džbánu, aby v něm nezůstal vzduch. V závěrečné fázi se džbán se sýrem položí hlavou dolů na desku posypanou popelem. Popel během několikaměsíčního zrání sýru (až tři měsíce) pomáhá uvolňovat další syrovátku.\n\nTenili byl kvůli náročnosti přípravy jídlem pro speciální příležitosti. Sýr se dával na prostřený stůl při narození dítěte, svatbě a jedl se s chlebem (lavašem) nebo se salátem. \n\nJakákoliv tepelná úprava sýru tenili je z gastronomického pohledu nevhodná.\n\n"}
{"id": "1316710", "url": "https://cs.wikipedia.org/wiki?curid=1316710", "title": "Vikev huňatá", "text": "Vikev huňatá\n\nVikev huňatá (\"Vicia villosa\") je jednoletá, poměrně mohutná, vystoupavá, poléhavá nebo popínavá bylina hustě porostlá drobnými chlupy, které ji dávají stříbřitý nádech. Je v české přírodě sice nepůvodní druh, ale je hojně rozšířena a považována za archeofyt. Dříve se na polích často pěstovala jako krmivo pro domácí zvířata a pomoci semen se rozšiřovala do okolní krajiny. V ČR je nejhojnější v termofytiku, v mezofytiku se vyskytuje roztroušeně a do vyšších chladnějších poloh bývá zavlékána jen ojediněle.\n\nHlavní oblasti původu vikve huňaté jsou Středomoří a jihovýchodní Evropa, snad i Kavkaz a v přilehlá Přední Asie, odkud se v dávné minulosti rozšířila do Střední Asie i severozápadní Afriky. Přesnější určení původu je již obtížné, ne-li nemožné. Tato hodnotná pícnina byla zaváděna i do ostatních části Evropy, kde se dostávala do volné přírody a nyní jako planě rostoucí rostlina se vyskytuje, vyjma severských oblastí, téměř po celém evropském kontinentu. Lidským přičiněním se dostala i do Severní Ameriky, kde se ji dobře daří a na některých místech, např. v Kalifornii, je považována za invazní rostlinu.\n\nNejčastěji roste na slunných, teplých a sušších stanovištích, prospívá v propustných půdách o různé zrnitost a dobře snáší sucho. Vyskytuje se na loukách, polích, úhorech, v křovinách, lesních lemech i po okrajích cest. Šíří se na náspech podél nově budovaných komunikací, na skládkách, rumištích a všeobecně na lidmi ovlivněných stanovištích s nezapojeným travním krytem. Dobře roste na půdách chudých na dusík, který získává z atmosféry symbiózou s bakteriemi rodu \"Rhizobium\". Kvete od června do srpna.\n\nPři podzimním výsevu semena ještě do příchodu zimy vyklíčí, přečkají zimu pod sněhem a na jaře semenáče pokračují v růstu. Prvé květy se objevují v červnu a plody dozrávají v srpnu. Při jarním výsevu kvete a semena zrají asi o měsíc později. Klíčí již při teplotě 2 °C, je ze všech vikví rostoucích v Česku nejméně náročná na vláhu. Ploidie druhu je 2n = 14.\n\nJednoletá nebo dvouletá rostlina s vystoupavou, popínavou nebo poléhavou lodyhou dlouhou až 130 cm, vyrůstající z tenkého, až 30 cm hluboko sahajícího, hustě rozvětveného kořene. Lodyha je od báze větvená, hranatá a hustě chlupatá. Řapíkaté listy jsou sudozpeřené, mají 6 až 8 párů krátce řapíčkatých lístků a jsou ukončeny rozvětveným úponkem. Lístky jsou úzce eliptické, 15 až 25 mm dlouhé, na vrcholu okrouhlé nebo špičaté, jasně zelené a dlouze chlupaté. Stejně chlupaté jsou i polostřelovité palisty dlouhé 5 až 20 mm.\n\nKvěty s krátkými stopkami vytvářejí hroznovitá květenství se stopkami asi 10 cm dlouhými. Jednostranná, poměrně dlouhá květenství vyrůstají z úžlabí listů a jsou tvořená 10 až 35 šikmo odstálými květy. Pětičetný, zvonkovitý, u báze vydutý, dlouze chlupatý kalich má horní trojúhelníkovité cípy kratší než šídlovité spodní. Koruna je asi 15 mm dlouhá, světle až sytě modrofialová, někdy je dvoubarevná - okrouhlá pavéza je modrofialová, člunek a křídla světle fialová až bílá. Květy jsou opylovány hlavně čmeláky, u případného samoopylení se vyvine menší množství semen.\n\nPlod je oválný až podlouhlý, asi 25 mm dlouhý a 8 mm široký lusk, který bývá lysý, světle hnědý a v době zralosti se otevírá dvěma chlopněmi. Obsahuje dvě až tři kulovitá semena velká asi 4 mm, ze všech vikví nejmenší. Jsou hladká a mají barvu tmavě hnědou až zelenavě hnědou s černými skvrnami. Rostlina vytvoří průměrně 250 silně dormantních semen, která vzklíčí z hloubky více než 6 cm a podržují si klíčivost déle než deset roků.\n\nVikev huňatá je druh proměnlivý v mohutnosti rostliny, tvaru lístků, hustotě chlupů i barvě květů. V České republice se rozlišují dva poddruhy:\nPoddruh vikev huňatá olysalá se od nominátního poddruhu odlišuje řidším oděním lodyhy i kalichu, spodní kališní cípy nemá delší než korunní trubku a má kratší stopky květenství.\n\nBylo vyšlechtěno množství kultivarů s požadovanými vlastnostmi, jako jsou větší a mohutnější vzrůst, bohatěji větvené lodyhy, větší a hustěji vyrůstající lístky, plody s více semeny a pod. Mnohé z nich se šíří z polí na přirozená stanoviště a kříží s původními populacemi.\n\nVikev huňatá má význam v pícninářství, kde se využívá na zelení krmení, k silážování, na pastvu (odolává pošlapání) nebo se zaorává na zelené hnojení. Má poléhavé lodyhy a bývá pěstovaná ve směskách s podpůrnými plodinami, obilninami nebo travinami, jako ozimá nebo jarní meziplodina po obilninách nebo okopaninách. Z jednoho hektaru se získá 15 až 20 tun zeleného krmiva. Sklízí se nejpozději v době, kdy kvete 50 % rostlin v porostu.\n\nMá mírně menší krmnou hodnotu než jetel a vojtěška, obsah bílkovin bývá 12 až 20 %. Obsahuje větší množství hořkých látek, které při větším podílu ve směskách mohou přecházet do mléka. Špatně se získává osivo, lusky dozrávají nestejně a semena samovolně vypadávají.\n\nRostliny a hlavně semena obsahují toxické glykosidy i aminokyseliny a jejích nepřiměřená konzumace může u dobytka způsobit dermatitidu a u drůbeže i mortalitu. Květy těchto rostlin jsou velmi atraktivní pro různý opylující hmyz, který jim dává přednost před ostatními. Ve skutečnosti však květy vikve huňaté bývají opyleny jen robustními čmeláky s dlouhým sosákem.\n\n"}
{"id": "1316713", "url": "https://cs.wikipedia.org/wiki?curid=1316713", "title": "Přesídlení Maďarů do českých zemí", "text": "Přesídlení Maďarů do českých zemí\n\nPřesídlení Maďarů do českých zemí bylo součástí poválečných perzekucí maďarské menšiny. Českoslovenští představitelé, vzhledem k předchozí ofenzivní iredentistické politice Maďarska, vnímali přítomnost maďarské menšiny jako trvalou hrozbu pro mír a stabilitu státu. Po neúspěšných pokusech dosáhnout jejího jednostranného odsunu podle vzoru Němců se těžištěm řešení maďarské otázky staly výměna obyvatelstva s Maďarskem, reslovakizace a nucené přesídlování v rámci státu. Tato opatření měla snížit koncentraci maďarské menšiny na jižním Slovensku, rozptýlit ji po republice a připravit tak podmínky pro její asimilaci. Velmi důležitým motivem pro přesídlování byl i nedostatek pracovní síly po odsunu Němců. Maďaři však nebyli přesídlováni výhradně do českého pohraničí, ale i do centrálních okresů.\n\nPrvní vlna přesídlení proběhla od září do prosince 1945, kdy bylo do Česka deportováno 9 247 Maďarů. Akce byla poměrně rychle zastavena, neboť se Československo v této době soustředilo na uzavření dohody o výměně obyvatelstva. Od července do srpna 1946 Československo organizovalo nábor pracovních sil do českých zemí na dobrovolném základě pod heslem \"Pomoc Slovenska českým zemím při zemědělských pracích\", kterého se však maďarská menšina zúčastnila v minimální míře. Po neúspěchu akce mezi maďarským obyvatelstvem a v souvislosti s mírovou konferencí v Paříži, která odmítla revizionistické nároky Maďarska i jednostranný transfer maďarského obyvatelstva, se československé orgány rozhodly využít nucené přesídlení.\n\nHlavní fáze odsunu do českých zemí se uskutečnila mezi listopadem 1946 až únorem 1947, kdy bylo vysídleno 41 666 osob maďarské národnosti. Československo akci odůvodňovalo pracovní povinností na základě dekretu prezidenta republiky č. 88/1945 Sb., Několik ustanovení dekretu však nebylo dodržováno. Odsun měl formu násilných deportací za účasti bezpečnostních orgánů státu. Vzhledem k tomu, že byly deportovány celé rodiny včetně žen a dětí, byla celá akce značně nehumánní a přinášela množství citově vypjatých scén. Situaci začátkem roku ještě zhoršovalo nepříznivé zimní počasí. Konflikty s bezpečnostními orgány a pokusy o útěk přinesly i oběti na životech. Rozdělování Maďarů mezi české rolníky bylo prováděno způsobem ponižujícím lidskou důstojnost. Maďaři z nových pracovních míst hromadně utíkali a vraceli se zpět do svých domovů, kde pak docházelo ke konfliktům s novými osídlenci, které našli na svých majetcích. Organizovaný návrat proběhl teprve v lednu až dubnu 1949. Většina Maďarů se vrátila do svých bydlišť na území Slovenska.\n\n"}
{"id": "1316714", "url": "https://cs.wikipedia.org/wiki?curid=1316714", "title": "Bank of the West Classic 2017 – ženská čtyřhra", "text": "Bank of the West Classic 2017 – ženská čtyřhra\n\nŽenská čtyřhra Bank of the West Classic 2017 probíhala na začátku srpna 2017. Do deblové soutěže stanfordského tenisového turnaje nastoupilo šestnáct dvojic. Obhájcem titulu byl americký pár Raquel Atawová a Abigail Spearsová, ale rozhodly se spolu nehrát. Atawová nastoupila s Čan Chao-čching, aby v prvním kole podlehly Jennifer Bradyové a Madison Keysové. Spoluhráčkou Spearsové se stala krajanka Coco Vandewegheová, s níž se probojovala do finále.\n\nVítězem se stal třetí nasazený pár Abigail Spearsová a Coco Vandewegheová, který ve finále zdolal francouzsko-polskou dvojici Alizé Cornetová a Alicja Rosolská po dvousetovém průběhu 6–2 a 6–3. Obě šampionky si do žebříčku WTA připsaly 280 bodů, získaly premiérovou společnou trofej a staly se devátým ryze americkým vítězným párem turnaje. Spearsová vybojovala jubilejní dvacátý deblový titul na okruhu WTA Tour a pro Vandewegheovou to bylo druhé takové turnajové vítězství.\n\n"}
{"id": "1316717", "url": "https://cs.wikipedia.org/wiki?curid=1316717", "title": "Daučík", "text": "Daučík\n\nPříjmení Daučík, přechýleně Daučíková, nosí více osobností:\n\n"}
{"id": "1316719", "url": "https://cs.wikipedia.org/wiki?curid=1316719", "title": "Karol Daučík", "text": "Karol Daučík\n\nKarol Daučík (9. srpna 1912 Šahy – 15. srpna 1990 Bratislava) byl slovenský chemik, učitel a fotbalový záložník. Jeho starší bratr Ferdinand Daučík byl fotbalovým reprezentantem Československa a známým trenérem – vedl mj. československou reprezentaci, FC Porto nebo FC Barcelona.\n\nVysokoškolské studium absolvoval roku 1939 na Fakultě chemické Vysokého učení technického v Brně. Byl jedním ze zakladatelů \"Spolku chemikov Slovákov\" (12. května 1940), vedl družstvo \"Svojchémia\" (od jeho vzniku 15. února 1947 do zániku 15. května 1949), podílel se na organizaci celostátních sjezdů chemiků v Banské Štiavnici a tvorbě učebnic chemie. Vyučoval na středních školách v Banské Štiavnici a Bratislavě. Ve Slovenské chemické společnosti byl hospodářem, tajemníkem a čestným členem. V roce 1973 mu byla udělena Hanušova medaile za zásluhy o rozvoj chemie.\n\nV československé lize hrál za I. ČsŠK Bratislava, vstřelil pět prvoligových branek.\n\n\n"}
{"id": "1316723", "url": "https://cs.wikipedia.org/wiki?curid=1316723", "title": "Kostel Narození Panny Marie (Gwoździany)", "text": "Kostel Narození Panny Marie (Gwoździany)\n\nKostel Narození Panny Marie (polsky: \"Kościół Narodzenia Najświętszej Maryi Panny\") je dřevěný farní kostel ve vesnici Gwoździany, gmina Pawonków, okres Lubliniec, Slezské vojvodství a náleží do děkanátu Dobrodzeń, diecéze opolská, je farním kostelem farnosti Narození Panny Marie v Gwoździanách.\n\nDřevěný kostel je v seznamu kulturních památek Polska pod číslem 80/54 z 2. 3. 1945 a je součástí Stezky dřevěné architektury v Slezském vojvodství.\n\nKostel byl postaven v roce 1576 v obci Kościeliska u Olesna. Tento datum se nachází na trámu nad vchodovými dveřmi. Kostel byl v péči augustiniánů z Olesna, jak potvrzuje spis z roku 1687. Věž kostela byla přistavena v 17. nebo 18. století. V letech 1976–1978 byl přenesen o 30 km daleko do obce Gwoździany. Kostel byl vysvěcen 26. dubna 1979 biskupem opolským Alfonsem Nossolem. Do roku 1985 byl filiálním kostelem a od roku 1986 je farním kostelem.\n\nKostel je situován na návrší. Jednolodní dřevěná stavba roubené konstrukce. Loď obdélníkového půdorysu s bočním vchodem na východě je ukončena trojbokým kněžištěm. Ke kněžišti se přimyká na západní straně sakristie. Loď kostela je vyšší a širší než presbyterium. Dřevěná hranolová věž je sloupové konstrukce je přisazena k jižnímu průčelí lodi, datována do období 17. či 18. století. Věž má osmibokou cibulovou střechu s lucernou. Stěny věže jsou bedněna deskami. Střecha lodi a kněžiště je sedlová krytá šindelem. Sanktusník je tvořen lucernou s cibulovitou bání. Stěny lodi a kněžiště jsou kryté šindelem.\n\nPůvodní interiér zůstal v novém kostele v obci Kościeliska u Olesna. Vnitřní vybavení je současné, na doplnění se podílel pan Masorz z Rybníku, který zhotovil dřevěný oltář zasvěcený Panně Marii, sochy světců a křížovou cestu.\n"}
{"id": "1316724", "url": "https://cs.wikipedia.org/wiki?curid=1316724", "title": "Superpohár UEFA 1996", "text": "Superpohár UEFA 1996\n\nDvacátý první ročník Superpoháru UEFA se odehrával na dva zápasy mezi vítězem Ligy mistrů UEFA v ročníku 1995/96 – Juventusem – a vítěz Poháru PVP ve stejném ročníku – Paris Saint-Germain FC.\n\nHrálo se na dva zápasy, v obou zvítězil italský Juventus. První utkání se odehrálo 15. ledna 1997 na Pařížském stadionu Park princů s výsledkem 1:6 a druhý se uskutečnil 5. února 1997 na Stadio Renzo Barbera v Palermu s výsledkem 3:1.\n"}
{"id": "1316725", "url": "https://cs.wikipedia.org/wiki?curid=1316725", "title": "Rybníček (Bernartice)", "text": "Rybníček (Bernartice)\n\nRybníček je osada, součást obce Bernartice v okrese Trutnov. Leží v katastrálním území Bečkov o rozloze 3,45 km. V roce 2011 zde bylo evidován jediný dům a trvale zde nežili žádní obyvatelé.\n\n"}
{"id": "1316726", "url": "https://cs.wikipedia.org/wiki?curid=1316726", "title": "Přilba (Šumava)", "text": "Přilba (Šumava)\n\nPřilba (správně původně s dlouhým i tedy Přílba, německy Lecker Berg, někdy psáno dohromady tedy jako Leckerberg, lidově též Thurn ) (1221 m ) patří mezi šumavské hory s nadmořskou výškou nad 1200 metrů. Vrchol této ploché kupy se nachází asi 3600 metrů vzdušnou čarou severovýchodně od Kvildy, přibližně 3000 metrů vzdušnou čarou na jih od Churáňova a 1800 metrů západně od Nových Hutí. Pro Nové Hutě je Přilba domovskou horou, neboť se tato obec nachází na úpatí východního svahu Přilby. \n\nTěleso hory se táhne severojižním směrem v délce asi 7 km. Jižní hranice Přilby je tvořena Teplou Vltavou, jako severní hranici pak můžeme považovat Churáňov. Z tělesa Přilby vystupuje na jihovýchodě nevýrazný vedlejší vrchol Zvěřín (1133 m) a přibližně na jihu pak další vedlejší vrchol – Janská hora (1112 m). Přilba má kromě vedlejších vrcholů i četná sedla a spočinky. Zmínit lze např. sedlo mezi Churáňovským vrchem (1119 m) a Přilbou (nadmořská výška tohoto sedla je asi 1100 m) nebo sedlo mezi Hůrkou (1158 m) + Orlem (1182 m) a Přilbou (nadmořská výška sedla je asi 1120 m). Těleso kopce je v základu tvořeno pararulami (ruly vzniklé metamorfózou sedimentů). Od Zvěřína přes vrchol Přilby prochází mohutný pás migmatitu s intruzemi žilného granitu a výjimečně porfyru. Svahy Přilby jsou zalesněny převážně smrkovými porosty. Na úbočích Přilby jsou hojné skalnaté masivy mnohdy bizarních tvarů. Na západních svazích Přilby se nacházejí četné slatě. Známější z nich je Mezilesní slať (chráněné rašeliniště nacházející se v nepřístupné I. zóně národního parku; prameniště Hamerského potoka) situovaná na severozápad od vrcholu Přilby. Ve spodní části odlesněného východního svahu Přilby jsou louky a pastviny s lyžařskými vleky a sjezdovkami. Při úpatí Přilby (směrem k Novým Hutím) se nachází Studený potok. V jeho údolí zahynulo v devatenáctém století při sněhové vichřici několik školáků. (Tuto událost popsal spisovatel Karel Klostermann v roce 1903 v česky psané povídce „Bílý samum“). Vrchol Přilby je zalesněn prořídlými smrčinami a neposkytuje kýžený výhled do kraje. \n\nČervená turistická značka vedoucí ze Zlaté Studny východním směrem na Pláně je přetnuta (zhruba ve svém prostředku) rozcestím („Na Hřebenovce“) se zelenou turistickou značkou. Zelená značka odtud vede ze severu rovně lesním průsekem (po vrstevnici) přesně na jih až (asi po 700 metrech) na křížení se silnicí 168 (Vimperk – Kvilda). Zde je umístěno rozcestí „V sedle Přilby“ a zde také začíná výstup k vrcholu Přilby. Zhruba po 1300 metrech výstupu se turista ocitne u geodetického bodu, kde je i rozcestník „Přilba (vrchol) 1218 m“ (s možností zapsat se do vrcholové knihy). Na nejvyšší místo hory je z něj asi 150 m k severozápadu. Sestupová trasa od vrcholu Přilby vede dále jižním směrem po zelené značce klesáním rovně lesním průsekem (asi 1000 metrů) k rozcestí \"Pod Přilbou\". Tady zelená značka končí a napojuje se (velmi přibližně uprostřed) na modrou turistickou značku vedoucí z Nových Hutí na Kvildu. \n\n"}
{"id": "1316731", "url": "https://cs.wikipedia.org/wiki?curid=1316731", "title": "Kalabrijské Apeniny", "text": "Kalabrijské Apeniny\n\nKalabrijské Apeniny () je soustava horských pásem tvořící jižní část Jižních Apenin. Nachází se na jihu Itálie v Kalábrii. Nejvyšší horou Kalabrijských Apenin je Serra Dolcedorme (2 267 m) v masivu Pollino.\n\nKalabrijské Apeniny se rozkládají jižně od masivu Pollino, v regionu Kalábrie, až k Messinskému průlivu.\n\nKalabrijské Apeniny tvoří čtyři hlavní krystalická pohoří:\n\nKalabrijské Apeniny jsou tvořeny především krystalickými horninami. Základ tvoří žuly, granodiority a ruly, doplněné o metamorfované svory a fylity. Tyto horniny byly vyzdviženy do různých nadmořských výšek, místy až ke 2 000 m. Část z nich je překrytá druhohorními a třetihorními sedimenty.\n"}
{"id": "1316732", "url": "https://cs.wikipedia.org/wiki?curid=1316732", "title": "Folly", "text": "Folly\n\nFolly (z anglického \"foolishness\" - bláznovství, hloupost, pošetilost, ztřeštěnost, nerozum) je v architektuře stavba, jejíž účel není praktický, nýbrž okrasný, dekorativní, a kromě toho má nečekaný, bizarní vzhled (odtud její název). Stavba, jíž lze označit též jako vrtoch či rozmar, bývala vybudována jako prostor pro setkávání a konverzaci, případně aby poskytovala pěkný výhled anebo připomínala nějakou osobu či událost. \"Follies\" byly od konce 18. století důležitými prvky anglických parků (např. Stourhead, Painshill) a francouzských parků (např. Versailleské zahrady).\n\nZ českých architektonických kuriozit lze zmínit např. realizace v Lednicko-valtickém areálu nebo v Kinského zahradě, dále umělé jeskyně, „antické chrámky“, umělé zříceniny jako je Janův hrad, Ballymotte v západních Čechách či Řytířská síň a Čertův most na kopci Třesín u Mladče. Patří sem též různé gloriety, např. Gloriet na Vlčím kopci. Určité znaky \"folly\" má i lovecký zámeček Humprecht hraběte Humprechta Jana Černína z Chudenic, napodobující Galatskou věž v Istanbulu.\n\n"}
{"id": "1316733", "url": "https://cs.wikipedia.org/wiki?curid=1316733", "title": "Citi Open 2017 – ženská čtyřhra", "text": "Citi Open 2017 – ženská čtyřhra\n\nŽenská čtyřhra Citi Open 2017 probíhala v první polovině srpna 2017. Do deblové soutěže washingtonského tenisového turnaje nastoupilo patnáct dvojic, když nejvýše nasazené obdržely volný los do druhého kola. Obhájcem titulu byl pár Monica Niculescuová a Yanina Wickmayerová, jehož členky nestartovaly společně. Wickmayerová se rozhodla turnaje nezúčastnit. Spoluhráčkou Niculescuové se stala bývala indická světová jednička Sania Mirzaová, s níž skončila v semifinále na raketách Bouchardové se Stephensovou.\n\nVítězem se stal druhý nasazený japonsko-český pár Šúko Aojamová a Renata Voráčová, který ve finále zdolal kanadsko-americkou dvojici Eugenie Bouchardová a Sloane Stephensová po dvousetovém průběhu 6–3 a 6–2. Obě šampionky si do žebříčku WTA připsaly 280 bodů a získaly druhou společnou trofej. Aojamová vybojovala sedmý deblový titul na okruhu WTA Tour a pro Voráčovou to bylo jubilejní desáté takové turnajové vítězství, které ji posunulo na kariérní maximum deblového žebříčku WTA, 31. místo.\n\nNejvýše nasazený pár obdržel volný los do druhého kola.\n"}
{"id": "1316736", "url": "https://cs.wikipedia.org/wiki?curid=1316736", "title": "IV. třída okresu Litoměřice", "text": "IV. třída okresu Litoměřice\n\nIV. třída okresu Litoměřice tvoří společně s ostatními skupinami čtvrté třídy nejnižší (desátou nejvyšší) fotbalovou soutěž v České republice. Je řízena Okresním fotbalovým svazem Litoměřice. Hraje se každý rok od léta do jara se zimní přestávkou.\n\n"}
{"id": "1316737", "url": "https://cs.wikipedia.org/wiki?curid=1316737", "title": "IV. třída okresu Teplice", "text": "IV. třída okresu Teplice\n\nIV. třída okresu Teplice tvoří společně s ostatními skupinami čtvrté třídy nejnižší (desátou nejvyšší) fotbalovou soutěž v České republice. Je řízena Okresním fotbalovým svazem Teplice. Hraje se každý rok od léta do jara se zimní přestávkou.\n\n"}
{"id": "1316738", "url": "https://cs.wikipedia.org/wiki?curid=1316738", "title": "Vrchová", "text": "Vrchová\n\nVrchová (německy ) je osada, část obce Bernartice v okrese Trutnov. Leží v katastrálním území Bernartice o rozloze 10,70 km. V roce 2011 zde bylo evidováno 13 domů a trvale zde žilo 22 obyvatel.\n\n"}
{"id": "1316741", "url": "https://cs.wikipedia.org/wiki?curid=1316741", "title": "Domčice", "text": "Domčice\n\nDomčice (německy \"\") jsou vesnice, součást obce Horní Dunajovice v okrese Znojmo. Tvoří jednu ze dvou základních sídelních jednotek obce, přičemž leží ve vlastním katastrálním území o rozloze 2,53 km².\n\nPrvní písemná zmínka o vsi je z roku 1447. Po roce 1850 byly Domčice samostatnou obcí. V roce 1960 se staly součástí sousedních Horních Dunajovic, v rámci kterých byly částí obce. K 11. listopadu 2001 byla část obce Domčice zrušena, takže od té doby jsou Domčice pouze základní sídelní jednotkou a katastrálním územím.\n"}
{"id": "1316742", "url": "https://cs.wikipedia.org/wiki?curid=1316742", "title": "Tetřívek prériový", "text": "Tetřívek prériový\n\nTetřívek prériový (\"Tympanuchus cupido\") je hrabavý pták z čeledi tetřevovitých (Tetraonidae), obývající stepní oblasti Severní Ameriky.\n\nJe to velký tetřevovitý pták, dosahující velikosti 40–47 cm a váhy 800–1000 gramů. Kohout má pomerančově zbarvené vzdušné vaky, tzv. pouška, tělo je hnědé s tmavými pruhy, na hlavě má černé růžky (ve skutečnosti pera), která používá v období tokání a námluv. Slepice jsou nenápadně zbarvené. Během toků a námluv kohouti používají své růžky před protivníkem, nafukují své pomerančové vaky a hlasitě dupají nohama na zemi. Inkubace vajec trvá 23–24 dní, počet vajec se pohybuje mezi 5–17. Někdy se stává, že do hnízda naklade cizí vejce bažant obecný.\n\nTetřívek prériový se živí semeny, ovocem, zelenými rostlinami a také hmyzem.\n\n\nTetřívek menší je sice samostatný druh, většina zoologů ho však uznává jako poddruh tetřívka prériového.\n\nTetřívek prériový je ohrožený druh, a to kvůli mizejícím prériím, které jsou nahrazovány pšeničnými poli.\n\nTetřívek prériový se vyskytuje na východě USA; tmavě zelená barva na mapě rozšíření poukazuje na jeho celoroční výskyt vJižní a Severní Dakotě, Nebrasce a Kansasu. Světle zelená barva pak poukazuje na jeho předběžný výskyt.\n"}
{"id": "1316751", "url": "https://cs.wikipedia.org/wiki?curid=1316751", "title": "Silnice II/406", "text": "Silnice II/406\n\nSilnice II/406 je silnice II. třídy, která vede z Kostelce ke hraničnímu přechodu Slavonice / Fratres. Je dlouhá 48,2 km. Prochází dvěma kraji a dvěma okresy.\n\n\n\n"}
{"id": "1316753", "url": "https://cs.wikipedia.org/wiki?curid=1316753", "title": "André the Giant", "text": "André the Giant\n\nAndré René Roussimoff (19. května 1946 Coulommiers – 27. ledna 1993 Paříž), známý jako André the Giant, byl francouzský wrestler a herec.\n\nAndré debutoval v roce 1963 a kariéru ukončil roku 1992, rok před svou smrtí. Jeho výška, která činila 232 centimetrů, byla výsledkem gigantismu způsobeného přebytkem růstového hormonu, který později vyústil v akromegalii. V roce 1993 byl uveden do WWE síně slávy.\n\nRoussimoff zemřel ve spánku na srdeční selhání v noci 27. ledna 1993 v pařížském hotelu. Jeho tělo bylo odvezeno do USA, kde bylo spáleno podle jeho přání.\n\n\nUkončovací chvaty\n\n"}
{"id": "1316756", "url": "https://cs.wikipedia.org/wiki?curid=1316756", "title": "Silnice II/410", "text": "Silnice II/410\n\nSilnice II/410 je silnice II. třídy, která vede ze Třebíče ke hraničnímu přechodu Hluboká / Schaditz. Je dlouhá 50,5 km. Prochází dvěma kraji a třemi okresy.\n\n\n\n\n\n\n"}
{"id": "1316760", "url": "https://cs.wikipedia.org/wiki?curid=1316760", "title": "Giuseppe Francesco Re", "text": "Giuseppe Francesco Re\n\nGiuseppe Francesco Re (2. prosince 1848 Bottigliera d'Asti – 17. ledna 1933) byl italský katolický teolog a biskup albský. Kněžské svěcení obdržel 3. června 1871. Jmenován do biskupského úřadu byl 30. prosince 1889 a vysvěcen 22. června 1890 v Turíně. Během svého episkopátu horlivě podporoval apoštolát laických věřících a spolupracoval s Jakubem Alberionem, který v jeho diecézi rozvíjel činnost Společnosti sv. Pavla.\n\nGiuseppe Francesco Re na Catholic Hierarchy\n"}
{"id": "1316768", "url": "https://cs.wikipedia.org/wiki?curid=1316768", "title": "Favorit (jízdní kolo)", "text": "Favorit (jízdní kolo)\n\nFavorit je značka jízdních kol vyráběných společností Favorit.\n\nTechnická data: Velikost 580 mm. Sportovní ocelová řídítka, textilní omotávky. Duralové ráfky leštěné 20×622, s pneumatikami 32×622, nebo modifikací pro galusky, ocelové náboje, zadní s oboustranným závitem, ocelové motýlky. Ozubené 1, nebo 3kolečko. Jeden, nebo dvojtalíř 47/51. Páky 170mm. Třmenové brzdy, sportovní kožené sedlo Prima, nebo Favorit, model 52, s kulatými ližinami a zámkem. Řetěz 1/2”×1/8“, 106 článkú. 1, 3, nebo 6 převodů. Váha rámu 2,6 kg, vidlice 0,9 kg, metalíza, nebo smaltová barva.\n\nPopis: Sportovně cestovní kolo Favorit, 1g, 50. léta, tč. ještě bez označení \"Fx\". Rozvor 109 cm, zadní stavba zasazená nahoře mimo spojky, spojky hluboce vykrajované a více zdobené. Jednoduché bílé polepy, psaci logo favorit, trikolora pod štítkem a na sedlové rouře, štítek favorit 1. generace. Ocelový pájeny představec. Do roku 1953 spodní označeni rámu raznicí bez písmene \"f\". Možnost osazení přehazovačkou a přehazovací páčkou Union, v případě přesmykače, jednoduchý pákový favorit. Brzdy duralové, \"vtlačené\" psací logo favorit, duralové rovné brzdové páky bez loga. Od roku 1953 naletované úchyty pro pumpičku a přehazovací páčku na spodní, rámové trubce.\n\nTechnická data: Velikost 580 mm. Sportovní duralová řídítka, textilní omotávky. Duralové ráfky leštěné 18×622, s pneumatikami 32×622, nebo modifikací pro galusky. Ocelové náboje s kovovými motýlky. Ozubené 3, nebo 4kolečko. Jeden, nebo dvojtalíř 47/51. Páky 170mm. Třmenové brzdy, sportovni kožené sedlo Favorit model 52. Řetěz 1/2”×3/32“, 106 článkú. 3–8 převodů. Váha rámu 2,3 kg, vidlice 0,8 kg, metalíza, nebo smaltová barva. \n\nPopis: Sportovně cestovní kolo, 50. léta. Rozvor ? cm, zadní stavba zasazená mimo spojky, spojky vykrajované. Bílé polepy, malé tiskací písmo, logo favorit na sedlové rouře, štítek 2. generace. Ocelový pájeny představec. Od roku 1954 spodní označeni rámu rokem výroby před písmenem \"f\". Osazené přehazovačkou a přehazovací páčkou Union, v případě přesmykače favorit duralový jednoduchý pákový, později s výsuvnou mechanikou. Brzdy duralové, logo favorit malým tiskacím písmem, duralové páky \"aero\". Naletované úchyty pro pumpičku a přehazovací páčku na spodní, rámové trubce.\n\nTechnická data: Velikost 580 mm. Sportovní duralová řídítka, textilní omotávky. Duralové ráfky leštěné 18×622, s pneumatikami 32, 28×622, nebo modifikací pro galusky. Ocelovo duralové náboje s Duralovými motýlky. Ozubené 4kolečko. Jeden, nebo dvojtalíř 47/51. Páky 170mm. Třmenové brzdy, sportovni kožené sedlo Favorit č. 53. Řetěz 1/2”×3/32“, 106 článkú. 4–8 převodů. Váha rámu 2,3 kg, vidlice 0,8 kg, metalíza, nebo smaltová barva.\n\nPopis: Sportovně cestovní kolo, 60. léta. Rozvor ? cm, zadní stavba zasazená mimo spojky, spojky vykrajované, polepy v barvách olympiády v Římě, malé tiskací písmo loga favorit, štítek favorit 3. generace. Ocelový pájeny představec. Kolo osazené přehazovačkou a přehazovací páčkou Union, nebo Favorit, v případě přesmykače favorit duralový pákový, s výsuvnou mechanikou. Brzdy duralové, logo favorit malým tiskacím písmem, duralové páky \"aero\" s logem Favorit. Naletované uchyty pro přehazovací páčku na spodní, pro pumpičku buď na spodní, nebo horní rámové trubce. \n\nTechnická data: Velikost 580 mm. Sportovní duralová řídítka, textilní omotávky. Duralové ráfky leštěné 18×622, s pneumatikami 28×622, nebo modifikací pro galusky. Ocelovo duralové náboje s duralovými motýlky, nebo RU. Ozubené 3–5kolečko. Jeden, nebo dvojtalíř 47/51. Páky 170mm. Třmenové brzdy, sportovni kožené sedlo Favorit č. 52, 53 nebo PWB. Řetěz 1/2”×3/32“, 106 článkú. 4–10 převodů. Váha rámu 2,3 kg, vidlice 0,8 kg, metalíza, nebo smaltová barva.\n\nPopis: Sportovně cestovní kolo, 60. léta. Rozvor ? cm, zadní stavba zasazená mimo spojky. Bílo-červeno-hnědý polep, malé tiskací písmo loga favorit. Štítek favorit 3. generace, později jen polep. Ocelový pájeny představec, od roku 1963 duralovo-ocelový ve 3 délkách 80, 90 a 110 mm. V roce 1964 první kola osazené přehazovačkou PWB. Řazení velkou jednou, nebo dvěma přehazovacími páčkami Favorit. Později menšími modely dural-plast. V případě přesmykače favorit duralový pákový, s výsuvnou mechanikou, později lankový s bílým plastovým krytem. Brzdy duralové, logo favorit malým tiskacím písmem. Od roku 1964 na závodních, nebo sportovních modelech brzdy Favorit Speciál. Brzdové páky duralové \"aero\" s logem Favorit. Od roku 1964 sportovní a závodní modely osazeny pákami Favorit Speciál. Naletované úchyty pro pumpičku na horní rámové trubce, sportovní modely pro dlouhou, běžné krátkou. Sedlo PWB ve výrobě od roku 1968. Kola uchycena duralovými motýlky Eska, nebo Favorit. Od roku 1963 sportovní a závodní modely RU (kooperace Velamos Skuteč). Modifikovaná řídítka, oblouky, ve 3 šířkách s průměrem 24 mm.\n\nNa přelomu generací mohou být na sportovních kolech již nové komponenty, či značení. Na cestovních modelech ještě komponenty a značení starší, \"výběhové\".\n\nTechnická data: Velikost 560, 580 a 600 mm, nebo individuální, dle závodníka. Sportovní duralová řídítka většinou Cinelli leštěná, textilní omotávky, později plastová, např. Benotto. Představec Favorit Speciál 80, 100 a 110 mm, později Cinelli. Galuskové duralové ráfky, od roku 1952 galusky Barum PBW kriterium, náboje s rychloupínáky Campagnolo Record. Ozubená kolečka Regina, Sachs, Campagnolo, nebo Favorit 12, 14, 15, 17, 19 a 21. Od roku 1962 dvojtalíř nejčastěji 44/54 Campagnolo Record. Páky 170, 172,5 a 175mm Campagnolo Strada. Brzdy Favorit Speciál, Mafac, nebo Campagnolo Record. Kožené sedlo Brooks, později plastové sedlo Favorit Speciál. Řetěz nejčastěji Sides 1/2”×3/32“ 110 článků. 12 převodů. Převody se mohou lišit podle tratí, stejně jako dnes. Váha kola cca pod 10 kg, modrá metalíza. Originál vybaven sportovní duralovou pumpičkou.\n\nPopis: Prvních 8 závodních kol označených F1 vyrazilo na start 14. dubna 1950. Jednalo se o prototypy nekompromisního závodního kola pro reprezentaci ČSSR osazené zahraničními komponenty. Rámy zhotovené na míru závodníka, v začátcích konstruktérem Haškem, později většinou konstruktérem Františkem Babickým, nebo týmem kolem něho. Používal se dovezený materiál. Později zeslabováním trubek butted tubes. Trubka uvnitř na krajích se silnější stěnou, uprostřed slabší. Rám je tak asi o deset deka lehčí a pružnější. Podle doby od firem Vitus, Columbus SL a SLX, Reynolds 531, nebo Mannesmann L-roll v licenci, z Chomutovských Železáren. Síla stěny 0,8 a 1 mm, průměry 26 a 28 mm. Spodní rámová trubka 1×28 mm, horní 0,8×26 mm, pro sedlovku Ø 26,2 mm. Při použiti “značkových” materiálů síla stěny 0,6x28 mm, pro sedlovku Ø 26,4 mm. Váha rámu se, při velikosti 58, pohybovala na hranici 2 kg. Rám 58 cm, rok výroby 1970, 2092 g, váha vidlice cca 750 g, bez laku. Sedlová a horní rámová trubka mohly být zeslabované, hlavní rámová, nosná, ne. Patky mohyl být Capagnolo, spojky (mufny) zkrácené, odlehčené, zabroušené. Zadní stavba s obvodem “u salámů” 4,5 mm, nebo u “značkových” materiálů silnější, s obvodem 5 cm. Od roku 1967 do polovina 70. let u modelů F1 můstek kolem sedlovky. Prodej pouze pro ČSTV, cena kolem roku 1975 cca 4500 Kč. Vyrobeno bylo relativně málo kusů, dnes sběratelský velmi ceněný. Závodní F1 dnes velmi špatně sehnatelná.\n\nModel F1 byl označován také jako F1V, kde písmeno V znamenalo výroba.\n\nTechnická data: Velikost 560, 580 a 600 mm. Sportovní duralová řídítka, leštěná, textilní omotávky. Duralové ráfky, leštěné, 27”×1 1/8“, náboje s rychloupínáky. Ozubená kolečka 13, 15, 17, 19, 22, dvojtalíř 47/51. Páky 171mm. Duralové brzdy Favorit Speciál, později CENTRIC, kožené, později plastové sedlo Favorit. Řetěz 1/2”×3/32“ 110 článků. 10 převodů. 10,40 kg, metalíza, nebo smaltová barva.\n\nPopis: Malosériové lehké závodní kolo vyráběné od 50. do 80. let pro ČSTV. Použité bezešvé trubky se slabší stěnou oproti běžným modelům. Sedlovka Ø 26,2. U prvních modelů F1, v 50–60. letech, kratší zadní stavba letovaná z boku, zakončená do špičky a bez oka na přehazovačku. Koncem 60. let 2. generace, s můstkem kolem sedlovky, vykrajované spojky, pouze s integrovaným hákem se závitem M10×1. Rám v té době z bezpečnostních důvodů bez navářek na košíky, páčky a bowdeny. Později zarážky a integrované vodící můstky pro vedení přehazovacích lanek a úchyty pro bowden zadní brzdy. V polovině 70. let zadní stavba šikmo zakončená dlouhým řezem. V 80. (1982?) letech 3. generace F1, více zkrácená geometrie, jednodušší modernější spojky. Vidlice méně prohnuta. V 2. polovině 80. let přehazovací lanka vedená pod rámem. Brzdy, páky, favorit speciál s logem, 5/6kolečko Favorit, dvoutác Favorit, duralová pumpička, bowden zadní brzdy vcelku, duralové galuskové ráfky. Cena v 80. letech cca 2000 Kčs. Rám 58, rok výroby 1974, 2150 g, váha vidlice 750 g, bez laku. Dnes ceněný sběratelský kus.\n\nKoncem 80. let osazení sadou Walter, vyrábí zbrojovka Motorlet Jinonice. Sada obsahuje duralovou čtyřhrannou sou, duralové kliky ve dvou generacích, ozubená kola, plastovou přehazovačku, plastový přesmykač, duralové, později duralovo plastové páčky a plastové pedály.\n\nTechnická data: Velikost 580, 600 mm, nebo individuálně. Sportovní ocelová, později duralová řídítka Favorit, nebo Cinelli, textilní omotávky. Galuskové ráfky, vysoké náboje s matkami Favorit, nebo Campagnolo. Ozubené kolečko 12–18 zubů, širší talíř 48–54 zubů. Páky 165mm Favorit, nebo Campagnolo. Kožené sedlo Donza, Brooks, později plastové Favorit Speciál. Silnější 2mm řetěz favorit. Metalíza, nebo smaltová barva.\n\nPopis: Lehká závodní dráhovka vyráběná od 60. do 80. let. Odlišná geometrie od silničních kol. Velmi krátký rozvor, strmá přední vidlice, střed rámu lehce vyšší, zadní můstek bez otvoru pro brzdu, “otočené\" zadní patky pro vypnutí řetězu, rám bez návarek na blatníky a otvorů pro brzdy. Někdy osazeny patkami Campagnolo. Výbava Favorit, Campagnolo, nebo kombinace obojího. Kratší kliky, silnější řetěz, silnější převodník, užší, více utopená, často ocelová řídítka, specifického. tvaru. Delší představec, většinou vysoké náboje Favorit, nebo Campa, zadní osazená oboustranným závitem, pro dva různě velké pastorky. Rám dráhovky míval někdy také větší průměrem zadního kola. Povinností zavodní dráhovky jsou galusky. Velmi ceněný kousek. V 80. letech Favorit experimentoval s rámy vyrobenými ze zploštěných ocelových trubek.\n\nPopis: Jeden z prvních Favoritů s označením \"12(f)345678\" (?) cestovní favorit, tříkolečko, kožené sedlo, brzdy s vtlačeným logem, brzdové páky 1. generace.\n\nPopis: Cestovní kolo.\n\nTechnická data: Pánské kovově smaltované, výška rámu 580 mm, pláště 27×1 1/4\" barevné ráfky duralové, náboj zadní pevný s volnoběžným třístupňovým pastorkem, brzdy čelisťové ráfkové duralové, měnič převodů, řídítko závodní duralové, sedadlo sportovní.\n\nPopis: Sportovně (?) cestovní favorit, kožené sedlo.\n\nTechnická data: Pánské ve stejném provedení, jako předchozí vzor, pouze s novým typem měniče převodů \"Favorit 431\".\n\nPopis:: Sportovně (?) cestovní favorit, kožené sedlo.\n\nTechnická data: Velikost 580 mm. Sportovní duralová řídítka, textilní omotávky. Duralové ráfky, leštěné, s pneumatikami 28” (27”) ×1 1/4“×1 3/4\" – 32×622, náboje s rychloupínáky. Ozubená kolečka 14, 16, 18, 20, nebo 13, 15, 17, 19, 22, dvojtalíř 47/51. Páky 171mm. Třmenové brzdy, sportovní kožené sedlo Favorit. Řetěz 1/2”×3/32“, 110 článků. 8–10 převodů. 14 kg, metalíza, nebo smaltová barva.\n\nPopis: Sportovně cestovní kolo, 70. léta, Použití silnějšího průměru trubek, než F1, sedlovka Ø 25,7 mm, delší rozvor, zadní stavba zasazená do spojek, spojky vykrajované, stříbrné polepy.\n\nTechnická data: velikost 580 mm. Sportovní duralová řídítka, leštěná, textilní omotávky. Duralové ráfky, leštěné, 27”×1 1/8“, náboje s rychloupínáky. Ozubená kolečka 14, 15, 17, 19, 21, dvojtalíř 47/51. Páky 171mm. Třmenové brzdy, kožené, nebo plastové sedlo Favorit. Řetěz 1/2”×3/32“ 110 článků. 10 převodů. 11,10 kg, metalíza, nebo smaltová barva.\n\nPopis: Sportovně cestovní kolo, 70. léta, Použití silnějšího průměru trubek, než F1, sedlovka Ø 25,7 mm, delší rozvor, zadní stavba zasazená do spojek, spojky vykrajované, stříbrné polepy, váha 13,8 kg.\n\nTechnická data: Rám a vidlice lakované metalicky, spodní rámová a sedlová trubka s potiskem Favorit, v čele rámu kovový štítek Favorit.\n\nPopis: Závodní kolo silniční.\n\nTechnická data: Velikost 560, 580 a 600 mm. Sportovní duralová řídítka, leštěná, textilní omotávky. Duralové ráfky, leštěné, 27”×1 1/8“, náboje s rychloupínáky. Ozubená kolečka 14, 15, 17, 19, 21, dvojtalíř 47/51. Páky 171mm. Třmenové brzdy, kožené, nebo plastové sedlo Favorit. Řetěz 1/2”×3/32“ 110 článků. 10 převodů. 11,10 kg, metalíza, nebo smaltová barva.\n\nPopis: Sportovní kolo vyráběné od roku 1963, zhotovené podle vzoru F1, silnější trubky. Zadní stavba letovaná z boku, šikmo zakončená, kratším řezem, vykrajované spojky, trubičkový můstek. Bez integrovaného háku, kované patky. Osazené domácími komponenty.\n\nTechnická data: Pánské, barevně smaltované, výška rámu 580 mm, pláště 27×1 1/4\" barevné, ráfky duralové, náboj zadní s volnoběžným čtyřstupňovým pastorkem, brzdy čelisťové duralové, měnič převodů, přesmykadlo pro dvoupřevodník, řídítka cestovní duralová, nosidlo zavazadel, dvě postranní velké brašny.\n\nPopis: Turistické cestovní kolo, starší model, 60. léta, silnější trubky, 4kolečko, jeden nebo dvou tác, horský převod, kožená sedačka, širší ráfky, matky, nebo motýlky, půlený zadní bowden spolu s kovovou pumpičkou umístěné na navarkách pod horní trubkou, kovové blatníky, úzký hliníkový nosič, brašny.\n\nTechnická data: Pánské, ve stejném provedení jako předchozí vzor, pouze s novým typem měniče převodů \"Favorit 431\".\n\nPopis: Turistické cestovní kolo.\n\nTechnická data: Rám a vidlice, smaltová metalická modrá barva, s obtiskem na části hlavní trubky a štítkem na hlavové trubce. Chromované díly, kožené sedlo. Rám – výška rámu 580, nebo 600 mm, bezešvé trubky o průměru 26 a 28 mm, hluboké perforované kování, speciální zadní vidlice. Vidlice – sloupek řízení kruhového průměru, kované korunky. Řídítka řízení – závodní oblouk, průměr trubky 22 mm, pájený představec, konce řídítek potažení páskou. Střed – klínkový, kuličková ložiska, šroubované misky, pravá s levotočivým závitem, levá zakončená kontramtakou. Kliky o délce 16 1/2\" (165 mm), převodník 48 zubů, upevněn 5 šrouby. Řetěz – 1/2×1,6\" Favorit. 104 článků. Pedály – závodní ocelové jednostranné modely, klipsny s popruhy. Náboje – ocelové s velkými duralovými přírubami, 36 drátů, ozubené kolečko, 14, 15, nebo 16 zubů. Šestihranné matky. Ráfky - duralové leštěné, dráhové galusky 27×1\". Sedlo – závodní kožený model, napínací. Poznámka – model není vyráběn v sériích, ale pouze za příplatek a v souladu s přáním zákazníka. Váha – 9 kg. Balení – krabice s 10 kusy, velikost 148×77×132, 170 kg hrubé hmotnosti, netto hmotnost 90 kg.\n\nPopis: Závodní dráhovka vyráběná od roku 1954. Předchůdce modelu F2.\n\nPopis: Turistické kolo, dlouhý rozvor, většinou 4kolečko, kožená sedačka, motýlky, půlený zadní bowden spolu s kovovou pumpičkou umístěné na navarkách pod horní trubkou, kovové blatníky. Cena v 80. letech cca 1400 Kčs.\n\nPopis: Závodní kolo, umělecká jízda.\n\nPopis: Speciální zavodní pro kolovou.\n\nPopis: První model vznikl v roce 1955, konstrukce s dvěma páry zadních diagonál, váha kola byla 17,4 kg. Další modely byly modifikovány postupně. Začátkem 60. let měly rámy jednu diagonálně umístěnou výztuhu a spodní silnou trubku, o průměru 54 mm, s 3mm tloušťkou stěny. Koncem 60. let zkonstruoval Ing. Šaman speciál, u kterého použil delší ergonomičtější zadní část tandemu. Dále použil místo jedné spodní silné trubky, kosočtvercovou konstrukci s dvěma spodními slabšími trubkami průměru 22 mm, dvěma páry předních a zadních diagonál. Touto konstrukcí bylo dosaženo vysoké tuhosti tandemového rámu a zároveň snížení váhy. Sekundární převod klikami na levé straně, tím byly síly na rám více vyrovnané. Nutností je použití opačných závitů na klikách pro pedály. Osazení Capagnolo Record, vysoké dráhové náboje, sedla Brooks, později Favorit speciál, představec s možností nastavení délky, ocelová řídítka, galusky, byla-li možnost s pevným a lehkým hedvábným šitím.\n\n\"Aviator, BigBoss, Diamante\" – Trubkový rám z karbonu nebo nerezové oceli, úzké pneumatiky a jednobarevné lakování, kožené sedlo, karbonový řemen, kotoučové brzdy, váha cca 9 kg. Zajímavostí je nově navržený představec, ve kterém se nachází zabudované světlo a elektrický zvonek. Společně se zadním světlem umístěným pod sedlem je vše elektrické napájeno z dynama zabudovaném v náboji předního kola. Všechny tyto modely jsou vyráběny \"na míru\" kupujícího a každé kolo je tedy něčím speciální.\n\nČíselné označení kol je vyraženo na spodní části rámu. První modely 1951–1953 byly označeny raznicí bez písmene f, 4–6 číslicemi.\n\nOd roku 1954 jsou rámy označeny takto: První dvě čísla jsou rok výroby, následuje efko v kroužku, dál je pořadové výrobní číslo. Typ kola není.\n\nV 50. letech je efko v kroužku malé psací, v 60. letech se mění na malé tiskací.\n\nKola Favorit byla osazována dle roku výroby a typu takto:\n\nU běžných modelů Favorit nebyly přední vidlice dělané z trubek, nýbrž z vystřiženého plechu, který byl následně “zarolován”, naohýbán a svařen. Na běžné vidlici lze dohledat svár, který se táhne shora dolu. Podle kusých informací má každá F1 stejně dlouhou horní rámovou trubku, tedy “štangli”. Znamená to, že vyšší rámy byly zároveň geometricky lehce delší a nižší kratší.\n\nŘíkanky za dob socialismu:\n"}
{"id": "1316778", "url": "https://cs.wikipedia.org/wiki?curid=1316778", "title": "Geoinženýrství", "text": "Geoinženýrství\n\nGeoinženýrství, řídčeji také geoengineering, je lidské cílené ovlivňování stavu Země, především jejího klimatu. \n\nJednou z částí geoinženýrství je sluneční geoinženýrství – také bývá nazýván ovládání slunečního záření – skupina hypotetických technologií, které by teoreticky mohly působit proti nárůstu teploty odrážením více slunečního světla od povrchu Země, počínaje od vynesením obřího zrcadla do vesmíru k rozstřikování aerosolů ve stratosféře. Rozsah navrhovaných opatření přichází s jedinečnými technickými, etickými a politickými výzvami.\n\nZ důvodu nedostatečné znalosti planetárních procesů by geoinženýrství (například pomocí aerosolů) mohl přinést i negativní důsledky velké části lidí právě změnou klimatu nebo jeho rychlou změnou. Ovlivňování klimatu vyvolává i etické otázky. Některé způsoby zmírňování změny klimatu kritizuje například i Světový fond na ochranu přírody.\n\nVědci uvádějí 6 nejvíce zkoumaných technik slunečního geoinženýrství:\n\nO rozprašování aerosolů do atmosféry se mluví jako o nejnadějnější technice ochlazení Země. Rozprašováním aerosolů do stratosféry by mohlo dojít k podobnému ochlazení atmosféry, k jakému dochází při velkých vulkanických erupcích. Při rozprašování oxidu siřičitého by docházelo k reakci s atmosférickou vlhkostí a vznikly by aerosoly kyseliny sírové, které jsou schopné odrážet příchozí sluneční světlo. Další možnosti jsou rozprašování přímo kyseliny sírové či sirovodíku. Aerosoly by měly být rozprašovány letadly či stratosferickými balóny, ovšem v současnosti k tomuto zatím nemáme dostatečně velká letadla. Kolem této technologie ale existují mnohé nejistoty, které ukazují, že v případě, že by byly aerosoly rozprašovány pouze na severní polokouli, mohly by nastat v některých oblastech katastrofální sucha – například v Indii či v oblasti afrického Sahelu. Diskutuje se také situace, kdy by bylo náhle toto rozprašování aerosolů do ovzduší přerušeno z politických důvodů či kvůli vojenským konfliktům. V tom případě by mohlo dojít k náhlému nárůstu teploty, který by mohl být nebezpečný pro přírodu, jiná studie ale tvrdí, že by nebylo tak obtížené těmto šokům zabránit. Problematický je také následný možný výskyt kyselých dešťů. První experimentální ověření ve větším měřítku se očekává v roce 2019, menší experimenty již proběhly například v Rusku.\n\nDruhá nejvíce diskutovaná možnost solárního geoinženýrství je posilování mraků nad oceány. Teoreticky by mohly námořní lodě rozprašovat slanou vodu do mraků nad oceány. Rozprášená voda by měla tvořit kondenzační jádra a tím zvyšovat hustotu a velikost mraků.a také způsobovat jejich rozjasňování. Předpokládá se, že podobně jako rozprašování aerosolů i tato technika by mohla být použita pouze ve velmi specifických oblastech, například v oblasti korálových útesů k jejich ochraně či například v Mexickém zálivu ke snížení síly hurikánů. Vědci však mají obavy, že lokální aplikace této metody by mohla způsobit další turbulence v současném již narušeném klimatickém systému, mohlo by docházet k změnám mořských proudů a nepříznivě by mohla být ovlivněna místní bioekologie.\n\nDalší možnost, kterou navrhují vědci v rámci slunečního geoinženýrství je zvýšení odrazivosti budov a rostlin. V případě zastavěných ploch doporučují daleko více využívat světlé barvy, především bílou jak pro střechy budov, tak také pro vyasfaltované a vybetonované plochy. V případě budou tento návrh není příliš kontroverzní, ale na druhou stranu také ne příliš účinný – může ale výrazně pomoct při snižování účinků městských tepelných ostrovů. O hodně kontroverznější je tento návrh pro zemědělské porosty, kde se uvažuje o genetických změnách barev zemědělských plodin, což ale v realitě nebylo nikde vyzkoušeno.\n\nDalší, nepříliš známou metodou solárního geoinženýrství jsou tzv. oceánská zrcadla. Fungovat by tato metoda měla tak, že lodě, které brázdí oceány budou generovat mnoho mikrobublinek, které na mořském povrchu budou tvořit vrstvu, která bude mít daleko vyšší odrazivost, než normální povrch moře a díky tomu dojde k ochlazení. Ani tato metoda ale není bez problémů – největším problémem může být, že se změní množství slunečního světla, které prochází do jednotlivých vrstev mořské vody a dojde k ovlivnění života v moři a bude také ovlivněna fotosyntéza. Další studie se snažila situaci modelovat a tvrdí, že ovlivnění mořského života nebude závažné. Problémem je ovšem také množství energie, které by bylo na tvorbu mikrobublin potřeba.\n\nNepříliš prozkoumanou možností je také oslabování účinků slunce pomocí likvidace vysoké oblačnosti - mraků typu cirrus. Tyto mraky, které se formují ve vysokých výškách a obsahují ledové krystaly sice odráží část slunečního záření, ale na druhou stranu absorbují také velké množství dlouhovlnné radiace, takže vy výsledku posilují ohřívání planety. Celkové zadržování tepla cirrusy výrazně překračuje množství tepla způsobeného zvýšenou koncentrací CO díky lidským aktivitám. Oslabování cirrusů by mohlo probíhat letecky pomocí rozsévání pouštního prachu či pylových zrn. I tato metoda však vzbuzuje velké pochybnosti, je možné, že při špatné aplikaci došlo dokonce k dalšímu oteplení a není jisté, zda by také nemohlo dojít k \"přestřelení\" na druhou stranu. Tuto metodu kritizuje také Světový fond na ochranu přírody (WWF).\n\nPoslední reálně uvažovanou metodou je vyslání velkých zrcadel či stínících prostředků na orbitální dráhu tak, aby částečně stínily Zemi. K eliminaci současného oteplení by stačilo snížit tok slunečních paprsků o 2 %. Tato technologie se zdá být relativně méně kontroverzní, protože by měla být plně po kontrolou lidí, ale problémem je jednak to, že nejsou zatím dostupné potřebné technologie a také náklady na toto řešení by byly ohromné.\n"}
{"id": "1316782", "url": "https://cs.wikipedia.org/wiki?curid=1316782", "title": "Arno Kraus (mladší)", "text": "Arno Kraus (mladší)\n\nArno Kraus (22. června 1921, Žižkov (dnes Praha) – 12. září 1982, Praha) byl český diplomat, básník a prozaik.\n\nNarodil se na pražském Žižkově, kde do pěti let vyrůstal s matkou a jejími rodiči v pavlačovém domě. Jeho otec byl překladatel a spisovatel Arno Kraus starší (1895-1975). Matka mu v pěti letech zemřela a on strávil několik let v sirotčinci.\n\nV roce 1939 maturoval na gymnáziu v pražské Libni. Po maturitě nastoupil na Vysokou školu zemědělského inženýrství. Pro uzavření českých vysokých škol nacisty v témže roce dokončil studia až v roce 1947, kdy získal titul ing. Mezitím pracoval jako lesní dělník a účetní, před ukončením činnosti nakladatelství Antonín Dědourek v roce 1948 s ním, spolu se svým otcem Arno Krausem st., spolupracoval. V Zemědělských novinách byl v období 1947-1952 vedoucím nejprve zemědělské později i dětské rubriky.\n\nOd roku 1952 pracoval jako diplomat, nejprve jako kulturní attaché; působil v Rumunsku a Bulharsku. V letech 1961-1965 byl zástupcem velvyslance v Itálii. V období 1968-1970 pracoval v téže funkci na československém velvyslanectví v Bulharsku. Od roku 1972 do předčasného odchodu do důchodu ze zdravotních důvodů v roce 1980 pracoval ve Svazu českých dramatických umělců, nejprve jako vedoucí tajemník, od roku 1978 jako ústřední tajemník Svazu.\nArno Kraus byl ženat s Emilií, roz. Linhartovou; křestní jméno Arno podědil i jeho syn a vnuk.\n\nSvými verši, sloupky a jinými texty přispíval do řady deníků a jiných periodik. Byl členem redakční rady časopisu Českého svazu dramatických umělců \"Scéna\".\n\nProti Chartě 77 vystoupil článkem \"Neboť my jsme hospodáři ve své zemi\".\n\n\nPo více než dvacetiletém odmlčení od sbírky \"Balvan s cesty\" počal znovu vydávat verše v sedmdesátých letech 20. století:\n\n\nU některých děl je na titulní stránce a v literatuře jako autor uváděn Arno Kraus ml. Dle Lexikonu české literatury se jedná o společná díla otce a syna:\n\n\n"}
{"id": "1316791", "url": "https://cs.wikipedia.org/wiki?curid=1316791", "title": "Hirá", "text": "Hirá\n\nHirá ( حراء) je jeskyně na svahu hory Džabal an-Núr (\"Hora světla\") nedaleko Mekky v Saúdské Arábii. Je dlouhá necelé čtyři metry a široká asi půldruhého metru, nachází se v nadmořské výšce 270 metrů a vede k ní dvanáct set schodů. Je posvátným místem muslimů, kteří věří, že právě zde se roku 610 proroku Mohamedovi zjevil archanděl Gabriel a diktoval mu první verše Koránu. Návštěvníci Mekky se proto často vydávají zhlédnout také tuto jeskyni, i když většina směrů islámu to nepovažuje za nutnou součást hadždže.\n\n"}
{"id": "1316793", "url": "https://cs.wikipedia.org/wiki?curid=1316793", "title": "Czech Photo Centre", "text": "Czech Photo Centre\n\nCzech Photo Centre je multižánrový umělecký prostor celostátního významu, který se nachází v areálu sídliště Nové Butovice na katastrálním území Stodůlky městské části Prahy 13. Czech Photo Centre bylo vybudováno developerskou společností Trigema a. s. v letech 2014 - 2016 v rámci II. etapy výstavby obytného bloku \"Smart\" mezi ulicemi Seydlerovou a Na Zlatě nedaleko stanice metra Nové Butovice. (Pozn.: komplex \"Smart byty\" \"Nové Butovice\" byl nominován do užšího výběru soutěže Stavba roku 2017). Toto výstavní a tvůrčí centrum s příslušným zázemím provozuje obecně prospěšná společnost \"Czech Photo\", která m. j. každoročně pořádá prestižní fotografickou soutěž Czech Press Photo.\n\nCzech Photo Centre bylo slavnostně otevřeno 13. října 2016 za účasti ministra kultury Daniela Hermana, pražské primátorky Adriany Krnáčové, sochaře Davida Černého, předních českých fotografů a všech, kteří se na vzniku centra podíleli. První výstavu byly vybrány snímky mezinárodní agentury VII Photo Agency, mezi jejíž zakládající členy patří známý český fotograf Antonín Kratochvíl. Jako další poté v prosinci 2016 následovala výstava \"Sudety\" coby průřez dlouholetou činností fotografa Jaroslava Kučery, zaznamenávajícího leckdy až bizarní momenty ze života na českém severu.\n\nBudovatelé a následně i provozovatelé centra české fotografie se netajili svými ambicemi vytvořit mimo hlavní centrum metropole významnou uměleckou zónu. Kromě vnitřních výstavních prostor je součástí Czech Photo Centra také kavárna a restaurace \"Trifot\", ateliér, učebna, kancelářské zázemí a fotografický archív, jehož význam je dán tím, že společnost Czech Photo je jako pořadatel soutěže Czech Press Photo zároveň i držitelem jejího archívu, který v době otevření centra obsahoval snímky z 21. předchozích ročníků soutěže. Provozovatelé centra prezentovali svůj záměr dále s tímto archívem pracovat a využít jej k pořádání tematických výstav, přičemž nabídli využití těchto fondů také galeristům a vystavovatelům z jiných míst ČR.\n\nVenkovní prostory před galerií a restaurací jsou organickou součástí Czech Photo Centra a s jejich využitím se počítá při pořádání některých akcí v letním období. Členitému prostoru s pobytovým schodištěm a malým náměstíčkem s výstavními panely dominuje dvanáctimetrová kinetická socha Davida Černého, kterou umělec nazval \"Trifot\". Socha je tvořena uskupením fotoaparátů z různých časových období, které jsou umístěny na obřím stativu. V \"hlavě\" sochy je řada pohyblivých očí, v nichž jsou instalovány kamery, které zaznamenávají dění v nejbližším okolí a snímané obrazy promítají na panely, umístěné u úpatí sochy.\n\n"}
{"id": "1316796", "url": "https://cs.wikipedia.org/wiki?curid=1316796", "title": "Peter Kakaščík", "text": "Peter Kakaščík\n\nPeter Kakaščík (* 4. prosince 1963, Prešov, Československo) je bývalý československý házenkář. Po skončení aktivní kariéry působí jako trenér.\n\nS týmem Československa hrál na letních olympijských hrách v Barceloně v roce 1992, kde tým skončil na 9. místě. Nastoupil v 1 utkání. Gól nedal. Na klubové úrovni hrál za Tatran Prešov.\n\n"}
{"id": "1316797", "url": "https://cs.wikipedia.org/wiki?curid=1316797", "title": "Jan Matas", "text": "Jan Matas\n\nJan Matas (* 15. července 1991, Stod) je český fotbalový obránce či záložník. Od ledna 2019 hraje za mužstvo TJ Jiskra Domažlice. Je také bývalým mládežnickým reprezentantem České republiky. Na klubové úrovni působil mimo ČR ve Švýcarsku.\n\nJan Matas začínal s fotbalem v klubu SK ZČE Plzeň, odkud jako 14letý přestoupil do klubu FC Viktoria Plzeň. V týmu se přes všechny mládežnické dorosty a B-tým dostal až do A-týmu. V Gambrinus lize však nenastoupil ani k jednomu zápasu. V sezónách 2011/12 a 2012/13 hostoval Jan Matas v klubu TJ Jiskra Domažlice, kde hrál ČFL. V létě 2013 odešel do švýcarského klubu FC Weesen, kde působil rok a půl. V lednu 2015 přišel do klubu FK Tachov, kde odehrál jarní část sezóny a mohl slavit postup do ČFL. První sezóna za FK Tachov v ČFL skončila úspěšnou záchranou v soutěži a další ročník Tachov skončil dokonce na 5. místě v tabulce. Po této úspěšné sezóně však Tachov přihlašuje pouze Přebor Plzeňského kraje a v ČFL dále nepokračuje. V létě 2017 přestoupil do klubu FK Králův Dvůr, kde odehrál 31 mistrovských utkání a vstřelil v nich 4 branky. Po ročním působení u Cábelíků se vrací zpět do FK Tachov, kde v Divizi A působil jako hrající trenér. Od ledna 2019 hraje ČFL za TJ Jiskra Domažlice. \n\nAktuální k 18. listopadu 2019\n\nV červnu 2008 starší dorostenci Viktorie Plzeň vybojovali titul mistra republiky. V historii klubu to byl druhý dorostenecký titul. Prvenství v lize a zlaté medaile získal kádr Houdek, Frei, Blažek, Chvojan, Bauer, Nový, Mandous, Matas, Puchmertl, Vitouš, Darida, Mudra, Staněk, Dvořák, Vaněček, Hulina, Štverák, Herák, Mašek, Mičkal, Bezděk. Mistry České republiky vedli trenéři Karel Krejčí, Jiří Kohout, Jiří Žilák a Jiří Krbeček.\n\n1× vítěz I.Celostátní dorostenecká liga (2007/08)\n\n1× vítěz Divize A (2014/15)\n\n2× účast na Českých akademických hrách (2013 - 3. místo (fotbal), 2017 - 1. místo (fotbal) a 3. místo (futsal))\n\n"}
{"id": "1316799", "url": "https://cs.wikipedia.org/wiki?curid=1316799", "title": "Akustická kočka", "text": "Akustická kočka\n\nAkustická kočka byl projekt CIA v 60. letech 20. století, jehož cílem bylo využití koček ke špionáži Kremlu a sovětských velvyslanectví. Během hodinu trvající operace veterinární chirurg implantoval mikrofon do kočičího ušního kanálku, malý rádiový vysílač k lebce a tenký drát do srsti. To by kočce umožnilo bez povšimnutí nahrávat a přenášet zvuk z okolí. Kvůli problémům s rozptýlením se musel kočičí smysl pro hlad odstranit v jiné operaci. Victor Marchetti, bývalý úředník CIA, sdělil že projekt Akustická kočka stál okolo 20 miliónů dolarů.\n\nPrvní misí Akustické kočky bylo odposlouchávat dva muže v parku před sovětským velvyslanectvím ve Washingtonu. Kočka byla vypuštěna poblíž, ale prakticky okamžitě jí srazil a údajně usmrtil projíždějící taxík. Tohle ale v roce 2013 popřel Robert Wallace, bývalý ředitel oddělení technických služeb CIA, který uvedl, že projekt byl zrušen kvůli obtížnosti trénování koček a že „kočce bylo vybavení vyoperováno, byla znovu sešita a poté vedla dlouhý a šťastný život“. Následující pokusy také selhaly. Krátce poté byl projekt prohlášen za neúspěšný a uzavřen.\n\nProjekt byl oficiálně zrušen v roce 1967. Závěrečná zpráva uváděla, že výzkumníci CIA věřili že dovedou kočky vycvičit k přesunům na krátké vzdálenosti, ale „environmentální a bezpečnostní faktory při použití této techniky v reálném cizím prostředí nás nutí k závěru, že její využití pro naše [zpravodajské] účely není praktické“. Projekt byl odhalen veřejnosti v roce 2001, když došlo k odtajnění některých dokumentů CIA.\n\n"}
{"id": "1316805", "url": "https://cs.wikipedia.org/wiki?curid=1316805", "title": "Maggie Steffensová", "text": "Maggie Steffensová\n\nMargaret Ann „Maggie“ Steffensová (* 4. června 1993 San Ramon) je americká vodní pólistka. Je studentkou Stanfordovy univerzity, se školním týmem vyhrála mistrovství National Collegiate Athletic Association v letech 2014, 2015 a 2017, dvakrát byla vyhlášena nejužitečnější hráčkou turnaje. Od roku 2010 je hráčkou reprezentace Spojených států amerických ve vodním pólu žen a od roku 2016 její kapitánkou. Vyhrála s ní Světový pohár FINA 2010 a 2014, Panamerické hry 2011 a 2015, mistrovství světa v plavání 2015 a 2017 a olympijský turnaj 2012 a 2016. Byla nejlepší střelkyní na OH 2012 (21 branek) a 2016 (17 branek). V roce 2012 ji Mezinárodní plavecká federace zvolila nejlepší světovou hráčkou roku.\n\nJejí otec Carlos Steffens pochází z Portorika, které reprezentoval ve vodním pólu. Starší sestra Jessica Steffensová byla její spoluhráčkou v týmu olympijských vítězek z roku 2012. \n\n"}
{"id": "1316811", "url": "https://cs.wikipedia.org/wiki?curid=1316811", "title": "Andrej Bučko", "text": "Andrej Bučko\n\nAndrej Bučko (27. října 1912 Žabokreky nad Nitrou – 3. prosince 1994 Bratislava) byl slovenský gastroenterolog a odborník na výživu, jedním ze zakladatelů Výskumného ústavu výživy ľudu (\"VÚVL\") a jeho dlouholetý ředitel. Zabýval se vlivem výživy na funkci a morfologii pankreasu. \n\nBěhem své kariéry absolvoval stáže v Praze, Paříži, Sovětském svazu, NDR, Maďarsku, Polsku, Švýcarsku, Belgii a Itálii. V roce 1968 se stal předsedou nově vzniklé organizace Slovenské spoločnosti pre gastroenterológiu a výživu (\"SSGV\"). V roce 1970 byl zvolen do \"Group of European Nutritionists\".\n\nNa lékařské fakultě Univerzity Komenského v Bratislavě získal v roce 1972 titul DrSc. \n\nPůsobil v redakcích řady odborných časopisů, mimo jiné jako vedoucí redaktor časopisu Výživa a zdravie či jako člen redakční rady časopisu \"Die Nahrung\".\n\n"}
{"id": "1316814", "url": "https://cs.wikipedia.org/wiki?curid=1316814", "title": "Gaudapáda", "text": "Gaudapáda\n\nGauḍapāda, označovaný také jako Gaudapadačarja byl indický filozof, zřejmě ze 6. století, představitel školy Védánta, částečně ovlivněný buddhismem. Detaily jeho biografie jsou nejisté, jeho myšlenky však silně ovlivnily Adi Šankaru, který mu říkal \"paramaguru\" (nejvyšší učitel). Gaudapáda byl autorem nebo překladatelem textu \"Māṇḍukya Kārikā\", také známého jako \"Gaudapada Karika\". Text se skládá ze čtyř kapitol (také nazývaných knihy). První tři kapitoly silně ovlivnily nedualistickou školu zvanou advaita-védánta. Čtvrtá kapitola je považována za buddhistickou, v hinduismu na ni nebývá odkazováno. Vyložil Upanišády, především za pomoci logiky. Představil vlivnou ontologii, v níž konečnou ontologickou realitou je čisté vědomí, které je zbaveno atributů a úmyslnosti. Individuální duše je v zásadě plně identická s tímto čistým vědomím, iluze jejich rozpojení je způsobena májou. Někdy bývá ztotožňován se stejnojmenným autorem komentářů, avšak vedou se o to rozsáhlé spory.\n"}
{"id": "1316815", "url": "https://cs.wikipedia.org/wiki?curid=1316815", "title": "Michaela Matoušková", "text": "Michaela Matoušková\n\nMichaela Matoušková (* 21. června 1979 Řečany nad Labem) je česká politička a ekonomka, od roku 2010 zastupitelka a starostka obce Řečany nad Labem na Pardubicku, členka hnutí STAN.\n\nCelý svůj život žije v obci Řečany nad Labem. Vystudovala Integrovanou střední školu Přelouč a následně obory hospodářská politika a správa a veřejná správa a regionální rozvoj na Provozně ekonomické fakultě České zemědělské univerzity v Praze (získala titul Ing.). Absolvovala také studium pedagogiky pro pedagogy na středních a vysokých školách ve Školském zařízení pro další vzdělávání pedagogických pracovníků v Hradci Králové. Vzdělání si rovněž doplnila postgraduálním studiem na Ústavu práva a právní vědy v Praze (získala titul MPA). \n\nČerstvě plnoletá začala při zaměstnání podnikat v oboru daňového a účetního poradenství, kterým se zabývá dodnes. Po několika letech se této profesi začala věnovat naplno – společnost \"A. M. M. Accounting\". Angažuje se jako členka Předsednictva Komory obcí \"Svazu měst a obcí ČR\"; členka Finanční komise \"Svazu měst a obcí ČR\" a lektorka pro veřejnou správu.\n\nMichaela Matoušková žije s partnerem a dcerou v obci Řečany nad Labem na Pardubicku. Volný čas tráví se svou rodinou, ráda cestuje a čte. Zajímá se o filozofii, psychologii a esoteriku.\n\nV komunálních volbách v roce 2010 byla jako nezávislá na kandidátce subjektu \"\"Obec pro občany Řečan a Labětína\"\" zvolena zastupitelkou obce Řečany nad Labem, a to z pozice lídryně kandidátky. V listopadu 2010 se pak stala i starostkou obce. Mandát zastupitelky obhájila ve volbách v roce 2014, když z pozice nestraníka opět vedla kandidátku subjektu \"\"Obec pro občany Řečan a Labětína\"\". V listopadu 2014 se po druhé stala starostkou obce.\n\nV krajských volbách v roce 2012 kandidovala jako nestraník za hnutí NEZÁVISLÍ do Zastupitelstva Pardubického kraje, ale neuspěla. Nepodařilo se jí to ani ve volbách v roce 2016 jako nestraníkovi za hnutí STAN. Působí však jako členka Finančního výboru.\n\nVe volbách do Poslanecké sněmovny PČR v roce 2017 byla z pozice členky hnutí STAN lídryní kandidátky v Pardubickém kraji, ale neuspěla.\n"}
{"id": "1316817", "url": "https://cs.wikipedia.org/wiki?curid=1316817", "title": "Silnice II/413", "text": "Silnice II/413\n\nSilnice II/413 je silnice II. třídy, která vede z Moravského Krumlova ke hraničnímu přechodu Hnanice / Mitterretzbach. Je dlouhá 44,1 km. Prochází jedním krajem a jedním okresem.\n\n\n"}
{"id": "1316819", "url": "https://cs.wikipedia.org/wiki?curid=1316819", "title": "Silnice II/419", "text": "Silnice II/419\n\nSilnice II/419 je silnice II. třídy, která vede ze Žarošic do Čejče. Je dlouhá 11,6 km. Prochází jedním krajem a jedním okresem.\n\n\n"}
{"id": "1316823", "url": "https://cs.wikipedia.org/wiki?curid=1316823", "title": "Geoffrey Kirui", "text": "Geoffrey Kirui\n\nGeoffrey Kirui (* 16. února 1993) je keňský atlet, běžec, který se specializuje na dlouhé tratě.\n\nV roce 2012 obsadil třetí místo v běhu na 10 000 metrů na mistrovství světa juniorů. Jeho největším úspěchem se stal titul mistra světa v maratonu, který vybojoval v srpnu 2017 v Londýně.\n"}
{"id": "1316825", "url": "https://cs.wikipedia.org/wiki?curid=1316825", "title": "Rose Chelimová", "text": "Rose Chelimová\n\nRose Chelimová, nepřechýleně Rose Chelimo (* 12. července 1989) je keňská atletka, reprezentující Bahrajn, která se věnuje maratonskému běhu, mistryně světa z roku 2017.\n\nDo srpna 2015 reprezentovala Keňu. Na olympiádě v Rio de Janeiro v roce 2016 doběhla v maratonu osmá. Jejím největším úspěchem se stal titul mistryně světa v maratonu, který vybojovala v srpnu 2017 v Londýně.\n\n"}
{"id": "1316827", "url": "https://cs.wikipedia.org/wiki?curid=1316827", "title": "Vaas Montenegro", "text": "Vaas Montenegro\n\nVaas Montenegro, známý pouze jako Vaas, je hlavním záporákem ve hře Far Cry 3.\n\nNarodil v roce 1985 na Rook Islandu a ještě v mladém věku se připojil ke kmeni Rakyatů. Byl velmi blízký své sestře Citře a zmínil se, že jeho první zabití bylo pro ni.\nNějaký čas před rokem 2012 se Vaas stal závislým na drogách, které na Rook Island přivezl vyšinutý drogový obchodník a otrokář Hoyt Walker. Vaas kontaktoval Walkera, který ve Vaasovi našel potenciál a udělal z něj svoji pravou ruku. Vaas se stal vůdcem Pirátů, frakce sestávající z pirátů, kteří přišli na ostrovy Rook Island, aby znásilňovali, drancovali, kradli a vraždili. Vaas a jeho muži pomáhali Walkerovi s jeho obchody (jako například pěstování marihuany, unášení a prodávání místních obyvatel do otroctví) a se snahou zničit Rakyaty. Vaas působil ve skryté pevnosti na severním ostrově odkud dohlížel na úmrtí a ničení, které způsobil domorodcům a Rakyatům, kteří byli kdysi považováni za jeho rodinu.\n\nJason a jeho přátelé na výletě v Bangkoku slyšeli o ostrově, kde \"si můžou dělat, co chtějí\" od Douga, DJ v tamním klubu a Vaasova pozorovatele. Rozhodli se pro skydiving. Po přistání byli zajati Vaasem a jeho Piráty. Když byli Jason a jeho starší bratr Grant svázáni, Vaas jim vysvětlí, že bude po Brodyových chtít vysoké výkupné a až ho dostane, prodá Jasona s Grantem do otroctví. Poté, co se Jason s Grantem dostanou z klece a plánují útěk, střelí Granta pistolí do krku. Grant na následky zranění zemře. Místo toho, aby zabil i Jasona, tak ho nechá odběhnout pryč.\n\nZatímco Jason plní kampaň o záchraně svých přátel, dozvídá se, že Vaas si drží jeho přítelkyni Lizu jako rukojmí, aby za ním Jason musel přijít. Když Jason zaútočí na otrockou věznici, aby Lizu osvobodil, Vaas ho přepadne. Když se probere, on, Liza a Oliver jsou přivázaní k židlím ve staré, opuštěné budově, zatímco Vaas to tam všechno polévá benzínem. Poté všechno podpálí a nechá Jasona s Lizou na pospas osudu, ale Olivera si vezme s sebou. Jasonovi a Lize se ale nakonec povede z hořící budovy utéct.\n\nJason pokračuje ve svém hledání přátel a dostane se k agentovi CIA Willisu Huntleymu. Huntley Jasonovi pustí nahrávku rozhovoru Vaase s Walkerem. Ti dva se baví o tom, že Jason je Vaasovi absolutně ukradený a o převozu Olivera Carswella, uneseného Jasonova kamaráda.\n\nCitra pošle Jasona a pár Rakyatských válečníků na přepadení konvoje Walkerových vojáků, kteří převážejí zajaté Rakyaty. Jasonovi se podaří konvoj zastavit a když otevře dveře velkého nákladního auta, z interiéru vozu vyskočí Vaas. Když se Jason probere, leží svázaný před Vaasem a k noze má přivázanou betonovou tvárnici. Vaas mu sdělí svůj monolog na téma \"Definice šílenství\". Když monolog dokončí, kopne do tvárnice a shodí tak Jasona do propasti. Jasonovi se podaří utéct a naskočí do helikoptéry s Vaasovými Piráty. Helikoptéra je ale sestřelena a po zřícení se u Jasona objeví Vaas. Ten neváhá a střelí Jasona do hrudníku. Kulka se ale zastavila o zapalovač a Jason přežil.\n\nJason se opět dostane k Citře a ta mu udělí svolení Vaase zabít. Jason se pokusí tajně infiltrovat do Vaasovy pevnosti, ten ale jeho plán prohlédne a spustí poplach. Po zabití všech pirátů se Jason konečně dostává k Vaasovi. Vaas mu bodne do břicha nůž. Jason nůž vytáhne a Vaase s ním ubodá k smrti.\n\n\"Videozáznam\"\n\n\"Jasonova vize\"\n\n\"Halucinogenní Jasonova vize\"\n\"Vize pokračuje, na Jasona nabíhají desítky Vaasů\"\n"}
{"id": "1316829", "url": "https://cs.wikipedia.org/wiki?curid=1316829", "title": "Silnice II/423", "text": "Silnice II/423\n\nSilnice II/423 je silnice II. třídy, která vede z Velkých Bílovic do Lužic. Je dlouhá 13,5 km. Prochází jedním krajem a dvěma okresy.\n\n\n\n"}
{"id": "1316833", "url": "https://cs.wikipedia.org/wiki?curid=1316833", "title": "Silnice II/424", "text": "Silnice II/424\n\nSilnice II/424 je silnice II. třídy na samém jihu Moravy, vedoucí z Moravské Nové Vsi do Lanžhota. Je dlouhá 11,4 km a celá se nachází v okrese Břeclav v Jihomoravském kraji. Lze ji považovat za dopravní osu národopisné oblasti Podluží.\n\n\n"}
{"id": "1316834", "url": "https://cs.wikipedia.org/wiki?curid=1316834", "title": "Panna Maria Milotická", "text": "Panna Maria Milotická\n\nPanna Maria Milotická je transformovaná kopie vídeňského milostného obrazu \"Panny Marie s nakloněnou hlavou\" pořízená v roce 1839 hrabětem Gabrielem Choiseul d’Aillecourt (1780–1840) pro Kostel Všech svatých v Miloticích. \n\nHrabě Choiseul, manžel držitelky milotického panství Kristýny (1780–1819), roz. Serényi, byl svými současníky viděn jako mimořádně zbožný člověk a platil za štědrého donátora kostelů na svém panství. Pro farní chrám v Miloticích pořídil v roce 1839 obraz s motivem \"Panny Marie s nakloněnou hlavou\", který patřil a dodnes patří k nejuctívanějším vyobrazením Matky Boží v Rakousku. Malba byla tehdy umístěna nad svatostánek. O 110 let později, v roce 1949, byla ovšem při generální opravě chrámu jako překážející odstraněna a uložena do depozitáře na místní faru. O jejím navrácení do kostela se uvažovalo už v poslední čtvrtině 20. století. Ke slavnostnímu přenesení tohoto mariánského obrazu zpět do kostela došlo 27. srpna 2017, v jubilejním roce 100. výročí zjevení Panny Marie ve Fatimě. \n\nPouť k Panně Marii Milotické se koná o posledním víkendu letních prázdnin. \n\nMilotická Panna Maria se v mnohém od vídeňského originálu či jeho tradičních kopií odlišuje. V podstatě je převzat pouze námět: poprsí Panny Marie s mírně nakloněnou hlavou. Milotický obraz je tedy svým způsobem unikátní.\n\nJedná se o olejomalbu na dřevěné, patrně dubové desce, oproti originálu v horní části zaoblené. Oděv Matky Boží nese tři typické mariánské barvy: červenou, modrou a bílou. Červená symbolizuje královský majestát a moc. Modrá je symbolem nebe. Obě dvě barvy tedy připomínají úlohu Panny Marie jako Královny nebe. Bílá barva značí Mariino panenství. Zlatá barva na pozadí, kterou se milotický obraz od originálu odlišuje, pak představuje věčnost. Povrch zlatého pozadí je navíc tvořen vroubky, čímž postava Panny Marie jakoby vystupuje do prostoru. Maria má líbeznou tvář a vlídné, sklopené oči. Bohorodička na vídeňském milostném obraze má na svém pravém rameni hvězdu, Panna Maria Milotická ji však postrádá. Naproti tomu její dekolt zdobí množství šperků. Podoba zlatého náhrdelníku a devatera kvítků z perel jsou nejspíše odkazem na invokace loretánských litanií – Maria jako stánek Ducha svatého, růže tajemná, dům zlatý, hvězda jitřní atd. Kříž z drahokamů na jejím krku je pak poukazem na Ježíšovo utrpení, které prožívala spolu s ním. Sedm hvězd patrně představuje sedm Mariiných bolestí.\n\nNa zadní straně milotického obrazu je vyryt nápis: \"Haec imago est donum Domini comitis a Choiseul picta a fratre Thoma ex CSSR Viennae 1839\" (\"Tento obraz je darem pana hraběte ze Choiseul, namalovaný bratrem Tomášem z Kongregace Nejsvětějšího Vykupitele ve Vídni 1839\"). Autorem této svébytné kopie milostného obrazu je vídeňský redemptorista, malíř a architekt Tomáš Mařík (1810–1855).\n\nU počátku úcty k tomuto milostnému obrazu stál generál řádu bosých karmelitánů, stoupenec reforem v karmelitánském řádu sv. Terezie z Ávily (1515–1582) a obnovitel katolického náboženského života v rakouské monarchii ct. Dominik od Ježíše a Marie (1559–1630).\n\nPodle legendy nalezl tento mnich v roce 1609 v sutinách jednoho římského domu obraz Panny Marie. Těžce poškozenou malbu Dominik vlastnoručně opravil a umístil do své cely. Když při modlitbě jednoho dne utřel svým vlněným kapesníkem z obrazu prach, malba jakoby ožila. Matka Boží se na Dominika líbezně usmála a na znamení díků uklonila svou hlavu. Mnicha se otázala, jakou odměnu by za tento skutek žádal. Vyděšený karmelitán myslel, že má vidiny. Maria ho ubezpečila, že se nemusí bát a že pro hlubokou lásku jakou projevuje Ježíši a jí samotné vyslyší jeho prosby, ať už má Dominik na srdci cokoliv. Mnich s pokorou svěřil Marii, Matce milosrdenství, sebe samého i své prosby, mezi nimiž byla také žádost o vysvobození duše jednoho zemřelého z očistce. Zjevení skončilo, avšak hlava Panny Marie zůstala na obraze nakloněná. V nejbližší době obětoval Dominik za onoho zemřelého několik modliteb a mší svatých. Brzy na to měl skrze obraz další zjevení, v němž mu Matka Boží oznámila vysvobození zmíněné duše z očistcových muk. Když se s ním loučila, ještě řekla: \"„Všem těm, kteří mě budou skrze tento obraz vroucně ctít a hledat u mě útočiště, daruji mnoho milostí a vyslyším jejich prosby; obzvláště ale vyslyším jejich modlitby za občerstvení a vysvobození duší z očistce.“\"\n\nDominik si proto obraz nenechal pro sebe. Malbu Panny Marie s nakloněnou hlavou, jak byla od této chvíle nazývána, dal umístit k veřejné úctě do římského kostela Santa Maria della Scala. Kolem roku 1620 přesídlil tento charismatický karmelitán na území Svaté říše římské. Zemřel 16. února 1630 v císařském paláci v Hofburgu. Dominikově přímluvě se připisují četná uzdravení a od roku 1676 probíhá proces jeho kanonizace.\n\nPo Dominikově smrti si obraz Panny Marie s nakloněnou hlavou vyžádal bavorský kurfiřt Maxmilián I. (1573–1651), záhy byl však od něj převezen do Vídně k císaři Ferdinandovi II. (1578–1637). Ten jej nechal umístit ve své soukromé kapli v Hofburgu, kde byl ctěn také celým dvorem. Přímluva \"Panny Marie s nakloněnou hlavou\" císařskému páru nejedenkrát poskytla zvláštní ochranu - například při divoké bouři na Dunaji, kdy Ferdinandovi a Eleonoře hrozilo utonutí, či při odhalení spiknutí. Po Ferdinandově smrti roku 1637 jej císařovna Eleonora (1598–1655) věnovala zpět řádu bosých karmelitánů. Od roku 1655 se obraz nacházel v klášterním kostele na Leopoldstadtu na předměstí Vídně. Během obležení města Vídně tureckou armádou v roce 1683 byla malba ukrývána u karmelitek uvnitř města. V roce 1702 nechal kníže Maxmilián z Lichtenštejna vyhotovit pro tento obraz nový, nákladný oltář. Za Josefa II. se stal r. 1783 karmelitánský kostel na Leopoldstatu kostelem farním, byť byla správa farnosti ponechána v rukou karmelitánů. Avšak v roce 1838 byl karmelitánský konvent zrušen a farní správa byla předána světskému kléru. Po znovupovolení řádu bosých karmelitánů v Rakousku-Uhersku byl milostný obraz v roce 1901 umístěn do jejich nového kostela Svaté Rodiny ve Vídni-Döblingu. Zde je originál Panny Marie s nakloněnou hlavou umístěn dodnes. Během I. světové války přicházelo k obrazu mnoho věřících prosit za mír, byl nošen v procesích a při jedné kající pobožnosti si jej nechal do Schönbrunnu přinést také císař František Josef I.. V roce 1931 korunoval obraz Panny Marie s nakloněnou hlavou na příkaz papeže Pia XI. vídeňský arcibiskup Piffl (1864–1932).\n\nTak jako u jiných milostných soch a obrazů, i v případě malby \"Panny Marie s nakloněnou hlavou\" vznikaly devoční kopie. Ty se už během 17. století rozšířily do všech klášterů karmelitánského řádu v dnešním Rakousku. Mimo prostředí karmelitánů je můžeme najít v refektáři kapucínského kostela ve Vídni, v konventní kapli františkánského kláštera v St. Pöltenu, v blízkosti hranic českých zemí pak ve Waidhofenu an der Thaya a v cisterciáckém klášteře ve Zwettlu. Snad ještě větší proslulosti než vídeňský originál dosáhla kopie obrazu u voršilek v bavorském Landshutu, která sem byla přivezena v roce 1680. \"Panna Maria s nakloněnou hlavou\" byla a dodnes je ctěna především v zemích Rakouska a Bavorska. Pro četná zázračná vyslyšení proseb skrze malbu \"Panny Marie s nakloněnou hlavou\" proudily k originálu i k jeho kopiím desetitisíce poutníků. Obraz se stal palladiem karmelitánů i Habsburského rodu. Také Otto Habsburský (1912-2011) patřil k velkým ctitelům této podoby Matky Boží a vyobrazení \"Panny Marie s nakloněnou hlavou\" si nechal dát i na upomínkový „obrázek“ ke svému pohřbu.\n\n Maria, Matko našeho Pána a Matko naše. Ty jsi dala svému služebníku Dominikovi ujištění: \"Všem těm, kteří mě budou skrze tento obraz vroucně ctít a hledat u mě útočiště, daruji mnoho milostí a vyslyším jejich prosby; obzvláště ale vyslyším jejich modlitby za občerstvení a vysvobození duší z očistce.\" Dívám se na tebe Matko milostí, přicházím k tobě dnes se svými prosbami a svěřuji ti je s dětskou důvěrou. Nenech je nevyslyšené. Mnozí se před tímto tvým obrazem modlili a nalezli slitování. Obrať svou laskavou tvář a své milosrdné oči také na mě. Skloň se k mým prosbám a požehnej mně skrze tento svůj obraz, ó milostivá, ó přívětivá, ó přesladká Panno Maria!\n\nLUNGA, Václav. \"Panna Maria Milotická. Transformovaná kopie milostného obrazu Panny Marie s nakloněnou hlavou z roku 1839 pořízená pro kostel Všech svatých v Miloticích\". Nepublikováno. Milotice, 2017.\n\nROYT, Jan. \"Obraz a kult v Čechách 17. a 18. století\". Praha, 2011, s. 227-229. ISBN 978-80-246-1691-9\n"}
{"id": "1316836", "url": "https://cs.wikipedia.org/wiki?curid=1316836", "title": "Smíšený jazyk", "text": "Smíšený jazyk\n\nSmíšený jazyk je jazyk, který mísí prvky dvou nebo více jazyků. Tyto jazyky vznikají v oblastech, kde se mluví více jazyky, nebo vznikají jako jazyky obchodníků. Někdy mohou tyto jazyky zkreolizovat, jako u jazyka wutun, který vznikl smísením čínštiny a bonanu. Někdy mohou smíšené jazyky vycházet ze stejných jazyků, ale lišit se od sebe. Takto tomu došlo u jazyků suržyk a balačka, oba tyto jazyky vznikly smísením ruštiny a ukrajinštiny, přesto se od sebe velmi liší. Většinou smíšené jazyky vzniknou smíšením dvou jazyků, někdy to však může být i více, jako u jazyka qoqmončaq, který vznikl smísením tří jazyků, kazaštiny, mongolštiny a evenštiny. U některých jazyků nelze určit, zda to jsou smíšené jazyky nebo pidžiny, jedním z takových jazyků je broome pearling lugger pidgin.\n\n\n"}
{"id": "1316839", "url": "https://cs.wikipedia.org/wiki?curid=1316839", "title": "Henri de Dion", "text": "Henri de Dion\n\nComte Joseph-Louis Henri de Dion (23. prosince 1828 Montfort-l'Amaury – 13. dubna 1878 Paříž) byl francouzský stavební inženýr zabývající se především ocelovými konstrukcemi.\n\nHenri de Dion získal vzdělání ve Švýcarsku a na \"École centrale des arts et manufactures\" v Paříži (1848 až 1851). S Eugènem Flachatem postavil most přes řeku Garonne u Langonu. Se svým bratrem Joseph-Louis-Adolphem se podílel na restaurování katedrály Notre-Dame v Bayeux (1854). Za svůj podíl na této stavbě se 11. srpna 1859 stal rytířem Řádu čestné legie. Postavil mnoho ocelových železničních mostů ve Španělsku, nádraží v Madridu (\"Estación de Delicias\") a cukrovar na ostrově Guadeloupe (1862). V roce 1870 se jako vlastenec z Peru vrátil do Paříže, aby se při obléhání města během Prusko-francouzské války podílel na obraně vlasti. Za výstavbu opevnění u Champigny pod nepřátelskou palbou se 16. října 1870 stal důstojníkem Řádu čestné legie.\n\nVedl Národní konzervatoř umění a řemesel (\"Conservatoire national des arts et métiers\") a byl profesorem statiky na \"École centrale d'architecture\". Jedním z jeho žáků byl i Gustave Eiffel.\n\nDe Dion se v roce 1877 stal prezidentem francouzské „Společnosti stavebních inženýrů“ (\"Société des ingénieurs civils de France\"). V roce 1878 pracoval na stavbě výstavních hal \"Galerie des machines\" se železnou konstrukcí pro Světovou výstavu 1878, zemřel však před jejich dokončením. Části těchto budov byly poté užity pro hangár pro vzducholodě v Meudonu (Hangar Y, který stojí dodnes a je nejstarším hangárem pro vzducholodě na světě), další díly byly použity pro halu v Cardinet (tu nechalo město Paříž v roce 2008 strhnout), v Belfortu a kino u Bassin de la Villette v Paříži.\nJeho dílo pomohlo při návrhu i konstrukci Eiffelovy věže. Henri de Dion je proto pro svůj přínos uveden v seznamu 72 jmen. \nByl bratrancem otce známého podnikatele a průkopníka automobilismu Alberta de Diona.\n"}
{"id": "1316851", "url": "https://cs.wikipedia.org/wiki?curid=1316851", "title": "Ladislav Bobiš", "text": "Ladislav Bobiš\n\nLadislav Bobiš (*10. července 1922 Zvolen - 1990) byl slovenský chemik, odborník na výživu a bývalý ředitel Výskumného ústavu hydinárskéo priemyslu v Bratislavě.\n\nNarodil se v rodině železničáře. Středoškolské vzdělání absolvoval na Vyššej priemyselnej škole chemickej v Banskej Štiavnici (1942). V roce 1945 nastoupil po vojenské službě do zaměstnání v Piešťanoch a přitom vystudoval chemickotechnologickou fakultu Slovenské vysoké školy technické (\"SVŠT\") v Bratislavě. Od roku 1953 pracoval jako vedoucí oddělení na Skúšobnom a kontrolnom ústave potravinárského priemyslu. \n\nV roce 1962 byl pověřen vybudováním celostátním výzkumným ústavem drůbežího průmysl a následně se stal jeho ředitelem.\n\nBobiš má na kontě více než 200 vědeckých prací a knižních publikací. \n\n"}
{"id": "1316857", "url": "https://cs.wikipedia.org/wiki?curid=1316857", "title": "Česko na Mistrovství světa v atletice 2017", "text": "Česko na Mistrovství světa v atletice 2017\n\nMistrovství světa v atletice 2017 v Londýně, které se konalo ve dnech 4. – 13. srpna 2017, se zúčastnilo 27 českých atletek a atletů (12 mužů a 15 žen).\n\n\n"}
{"id": "1316860", "url": "https://cs.wikipedia.org/wiki?curid=1316860", "title": "Kumárila", "text": "Kumárila\n\nKumárila, též Kumárila Bhatta, byl indický hinduistický filozof ze 7.-8. století, představitel školy zvané mímánsá, interpret děl zakladatele mímánsy Džaiminiho. Kumárila měl v mládí konvertovat k buddhismu, ale pak se prý vrátil k hinduismu a stal se velkým zastáncem Véd a jimi přikazovaných rituálů. Jezdil po Indii a absolvoval řadu polemických disputací s buddhisty a džainisty. Jeho žákem byl Prabhákara, který také vykládal Džaiminiho. Kumárila zasáhl do mnoha oblastí, ceněna je jeho epistemologie, filozofie jazyka, hermeneutika, poetika, ale podnikl výpady i do oblasti právní teorie a historiografie. Současné filozofy nejvíce zaujal jeho pojem \"svataḥ prāmāṇya\" (zhruba: vnitřní spolehlivost, vnitřní jistota). Rozvíjel též koncept mókši.\n\n\n"}
{"id": "1316866", "url": "https://cs.wikipedia.org/wiki?curid=1316866", "title": "Skeppsholmen", "text": "Skeppsholmen\n\nSkeppsholmen je jeden ze stockholmských ostrovů. S ostrovy Blasieholmen a Kastellholmen je spojen mosty. Je přístupný pěšky z Kungsträdgården, vedle Grand Hotelu a Národního muzea, autobusem číslo 65 nebo lodí ze Slussenu, Djurgårdenu či Nybroplan.\n\nOstrov leží strategicky při vstupu do Stockholmu od Baltského moře, proto zde byly tradičně instalovány různé vojenské zařízení a vojenské budovy. V současnosti je vojenská přítomnost na ostrově minimální a místo toho se zde nachází několik muzeí, například Muzeum moderních umění, hlavní muzeum moderního umění ve Stockholmu, muzeum architektury (které je ve stejné budově) a Östasiatiska Museet (východoasijské muzeum). Na ostrově se nachází také divadlo Teater Galeasen. Na jižním břehu je zakotvena stará plachetnice \"af Chapman\", která dnes slouží jako mládežnický hostel. Každoročně v létě se na ostrově koná hudební festival Stockholm Jazz Festival.\n\n"}
{"id": "1316869", "url": "https://cs.wikipedia.org/wiki?curid=1316869", "title": "Ruská Voľa", "text": "Ruská Voľa\n\nRuská Voľa je obec na Slovensku v okrese Vranov nad Topľou. První písemná zmínka o obci pochází z roku 1357. Nachází se zde řeckokatolický chrám Ochrany Přesvaté Bohorodičky.\n"}
{"id": "1316870", "url": "https://cs.wikipedia.org/wiki?curid=1316870", "title": "Petuh", "text": "Petuh\n\nPetuh (Flensburger Petuh; též \"petu\") je smíšený jazyk, kterým se mluví v severoněmeckém městě Flensburg u dánských hranic. Jedná se o směs němčiny, dolnoněmčiny a dánštiny (hlavně jihojutského dialektu, jinak zvaného Sønderjysk). Většina slov je z němčiny, ale převažuje syntax a gramatika z dánštiny. \n\nEtymologii tohoto názvu je třeba hledati ve slovech \"carte passe partout\" popř. \"Partout-Billett\", což bylo tehdejší místní označení pro celoroční vyjížďkovou průkazku parníkem, jež zažilo svůj rozmach v prvních dekádách 20. století (cca 1910). Výraz vznikl v polovině devatenáctém století, mluvilo se jím hlavně u hranic s Dánskem. Je spojován hlavně s místními staršími ženami (\"Petuh-Tante\"), které takto rády cestovaly přes fjordy např. do kaváren do sousední krajiny. V padesátých letech dvacátého století byl ještě živý, dnes je na pokraji vyhynutí.\n"}
{"id": "1316871", "url": "https://cs.wikipedia.org/wiki?curid=1316871", "title": "Izotopy mědi", "text": "Izotopy mědi\n\nPřírodní měď (Cu) se skládá ze dvou stabilních izotopů: Cu (přirozený výskyt 69,15 %) a Cu (30,85 %). Bylo také popsáno 29 radioizotopů tohoto prvku a sedm jaderných izomerů. Nejstabilnější radioizotopy jsou Cu (poločas přeměny 61,83 hodin), Cu (12,701 h) a Cu (3,339 h). Všechny ostatní mají poločasy kratší než 24 minut, většinou kratší než 1 sekunda. Radioizotopy s nukleonovým číslem pod 63 se vesměs přeměňují beta plus přeměnou na izotopy niklu, zatímco u Cu a těžších izotopů se objevuje přeměna beta minus na zinek. U Cu probíhají oba typy beta přeměny.\n"}
{"id": "1316872", "url": "https://cs.wikipedia.org/wiki?curid=1316872", "title": "Izotopy zinku", "text": "Izotopy zinku\n\nPřírodní zinek (Zn) se skládá z pěti stabilních izotopů: Zn (přirozený výskyt 49,17 %), Zn (27,73 %), Zn (4,04 %), Zn (18,45 %) a Zn (0,61 %). Bylo také popsáno 27 radioizotopů tohoto prvku a deset jaderných izomerů. Nejstabilnější radioizotopy jsou Zn (poločas přeměny 243,93 dne), Zn (46,5 h) a Zn (9,186 h). Všechny ostatní mají poločasy kratší než 57 minut, většinou kratší než 24 sekund. Radioizotopy s nukleonovým číslem 65 a nižším se vesměs přeměňují beta plus přeměnou na izotopy mědi, zatímco u Zn a těžších radioizotopů se objevuje přeměna beta minus na gallium.\n"}
{"id": "1316875", "url": "https://cs.wikipedia.org/wiki?curid=1316875", "title": "Matiaška", "text": "Matiaška\n\nMatiaška je obec na Slovensku v okrese Vranov nad Topľou. První písemná zmínka o obci pochází z roku 1363. Nachází se zde řeckokatolický chrám svatého Demetera.\n\n"}
{"id": "1316876", "url": "https://cs.wikipedia.org/wiki?curid=1316876", "title": "2 (linka metra v Madridu)", "text": "2 (linka metra v Madridu)\n\nLinka 2 madridského metra spojuje severní a centrální části Madridu s jeho východní částí a vede ze stanice Cuatro Caminos na severu do stanice Las Rosas na východě. Na lince se nachází 20 stanic a délka linky činí 14,1 km. Tratě jsou vybudovány jako úzkoprofilové, nástupiště mají délku 60 m na úseku Cuatro Caminos – La Elipa a 90 m na úseku La Almudena – Las Rosas. První úsek linky byl otevřen v roce 1924, k poslednímu rozšíření došlo v roce 2011.\n\nLinka pochází následujícími městskými obvody Madridu v severozápadně-východním směru:\n\n\nLinka začíná na náměstí \"Glorieta Cuatro Caminos\", dále vede pod ulicí \"Bravo Murillo\" a \"San Bernardo\". U opery se otáčí prudce na východ a pod ulicí \"Arenal\" vede na náměstí Puerta del Sol. Dále pokračuje až do stanice Ventas pod ulicí \"Alcalá\" a následně vede pod ulicemi \"Avenida de Daroca\", \"Arriaga\", \"Avenida de Guadalajara\" a \"Paseo de Ginebra\" až do stanice Las Rosas.\n\nPrvní úsek linky mezi stanicemi Sol a Ventas byl otevřen dne 14. června 1924. Celý úsek probíhal pod ulicí \"Alcalá\" – z náměstí Puerta del Sol až k býčí aréně ve Ventas.\n\n21. října 1925 byla linka prodloužena ze stanice Sol do stanice Quevedo. Následně byla otevřena 27. prosince stejného roku odbočná větev \"(Ramal)\" ze stanice \"Isabel II\" (dnes Ópera) k železniční stanici \"Norte\" (dnes Príncipe Pío). K dalšímu rozšíření linky došlo velmi brzy – 10. září 1929 byla na severním konci linka prodloužena ze stanice Quevedo do stanice Cuatro Caminos, čímž bylo umožněno již druhé spojení této stanice s centrem města (tedy stanicí Sol).\n\nLinka následně doznala dvou rozšíření (v roce 1932 byla otevřena další odbočná větev ze stanice Goya do stanice Diego de León pod ulicí \"Conde de Peñalver\"; v roce 1964 rozšíření ze stanice Ventas do stanice Ciuadad Lineal.), nicméně první zmíněný úsek byl v roce 1958 přiřazen k lince 4 (ta měla do té doby konečnou právě ve stanici Goya), úsek mezi Ventas a Ciudad Lineal byl připojen v roce 1970 k lince 5 krátce po jejím prodloužení do stanice Ventas.\n\nKromě těchto krátkodobých prodloužení zůstala původní trasa linky z roku 1929 nezměněna až do 16. října 1998, kdy byla otevřena na lince nová přestupní stanice Canal.\n16. února 2007 pak došlo konečně k prodloužení linky ze stanice Ventas do stanice La Elipa. Na toto prodloužení navázalo zatím poslední rozšíření, ke kterému došlo 16. března 2011, kdy byl otevřen úsek se mezi stanicemi La Elipa a Las Rosas.\n\nV září 2013 byla celá linka přejmenována na „Linku 2 Vodafone“ () (společně se stanicí Sol – ta byla přejmenována na „Vodafone Sol“. I kvůli kontroverzím se stanice i linka vrátily k původním jménům v červnu 2016. Podle dopravního podniku přineslo přejmenování 3 miliony eur, tzn. milion eur ročně.\n\nLinka se kříží s linkami metra 1, 3, 4, 5, 6, 7, 9 a 10. Linka 2 má ve stanici Sol přestup na příměstskou železnici Cercanías.\n\nLinka v síti metra patří k těm s úzkým průjezdním profilem. Rozchod koleje je stejný jako v celé síti – netypických 1445 mm. Odběr proudu je realizován trolejovým vedením, pevným v celé délce linky, napětí v soustavě je 1500 V ss. Na lince jsou v současnosti provozovány soupravy řady 3000 od španělského výrobce CAF.\n\nCelá linka se nachází v tarifním pásmu A.\n\nLinka je pokrytá mobilním telefonním signálem v celé své trase pro uživatele operátora Vodafone.\n\nLinka v současnosti prochází 20 stanicemi. Průměrná vzdálenost mezi stanicemi je 739 m.\n\n\nNa severním konci je linka považována za dokončenou a neplánuje se její rozšíření. Možné je spíše prodloužení východního konce linky východním směrem a ukončení společnou stanicí \"El Cañaveral\" s linkou 7.\n\n\n"}
{"id": "1316877", "url": "https://cs.wikipedia.org/wiki?curid=1316877", "title": "Josef Kopal", "text": "Josef Kopal\n\nJosef Kopal (25. dubna 1883, Hřmenín u Jičína – 29. prosince 1966, Praha) byl český literární historik, romanista, vysokoškolský profesor a překladatel z francouzštiny, autor prvních českých souborných dějin francouzské literatury od nejstarších památek až po dobu nejnovější.\n\nNarodil se jako syn rolníka. Středoškolské vzdělání získal v letech 1894-1902 na gymnáziu v Jičíně a pak vystudoval francouzštinu a němčinu na Filozofické fakultě Karlo-Ferdinandovy univerzity v Praze. Svá studia prohloubil pobytem na univerzitě v Neuchâtelu roku 1905 a na univerzitě v Grenoblu roku 1910.\n\nPo studiích pracoval nejprve jako středoškolský profesor. Krátce učil na reálce v Bučovicích, v letech 1909-1912 byl profesorem gymnázia v Kolíně a v letech 1912-1921 v Litomyšli. Od roku působil 1921 na reálce v Praze na Smíchově. Roku 1924 získal doktorát filozofie za disertační práci \"Flaubertova estetika\". Roku 1928 se habilitoval na Univerzitě Komenského v Bratislavě prací \"Literární teorie Boileauova\" a roku 1930 tam byl jmenován mimořádným a v roce 1935 řádným profesorem dějin francouzské literatury. V letech 1936-1938 působil současně na Masarykově univerzitě v Brně a roku 1938 přešel do Prahy na Univerzitu Karlovu.\n\nBěhem druhé světové války organizačně působil v Kruhu moderních filologů a sbíral materiál pro své \"Dějiny francouzské literatury\". Po válce se vrátil na Filozofickou fakultu Univerzity Karlovy, kde v letech 1945-1952 vedl katedru romanistiky. Roku 1955 byl zvolen členem korespondentem ČSAV. Přispíval do různých periodik, zvláště pak do \" Časopisu pro moderní filologii\", jehož byl od roku 1947 vedoucím vedoucím redaktorem.\n\nNa počátku své vědecké činnosti se orientoval především na literaturu francouzského klasicismu. Později se stále více soustřeďoval na prózu 19. a 20. století, především na Flauberta, Rollanda a Barbusse. Literární díla zasazoval do širších historických souvislostí a směřoval k postižení literárních vývojových tendencí a duchovních proudů. Působil též jako překladatel z francouzštiny, napsal celou řadu předmluv a doslovů k překladům francouzských děl od jiných překladatelů a v odborných i popularizujících časopisech soustavně referoval o francouzské literatuře.\n\n"}
{"id": "1316934", "url": "https://cs.wikipedia.org/wiki?curid=1316934", "title": "Michif", "text": "Michif\n\nMichif (též Mitchif, Mechif, Michif-Cree, Métif, Métchif, Francouzská kríjština) je smíšený jazyk, kterým se mluví v Kanadě a malé části USA. Vznikl smísením francouzštiny a kríjštiny. Kromě toho byl jazyk ještě ovlivněn angličtinou a dalším indiánskými jazyky. Tímto jazykem mluví míšenci Indiánů a Francouzů.\n\n\nV následující tabulce je uvedeno otčenáš v michifu, pro srovnání francouzština a český překlad.\n"}
{"id": "1316935", "url": "https://cs.wikipedia.org/wiki?curid=1316935", "title": "Kostel svatého Michaela archanděla (Katovice)", "text": "Kostel svatého Michaela archanděla (Katovice)\n\nKostel svatého Michaela archanděla (polsky: \"Kościół św. Michała Archanioła\") je dřevěný farní kostel ve městě Katovice, části Brynow v parku Kościuszki, Slezské vojvodství a náleží do děkanátu Katovice, arcidiecéze katovická, je farním kostelem farnosti svatého Michaela archanděla v Katovicích.\n\nDřevěný kostel je v seznamu kulturních památek Polska pod číslem 1179/71 z 9. 3. 1971 a je součástí Stezky dřevěné architektury v Slezském vojvodství.\n\nKostel byl postaven v roce 1510 v obci Syryně v okrese Wodzisław. V roce 1938 byl kostel přenesen do Katovic a postaven na Beatině vršku.\n\nJednolodní orientovaná dřevěná stavba roubené konstrukce. Loď čtvercovým půdorysem s kruchou je ukončena čtvercovým kněžištěm. Ke kněžišti se přimyká na západní straně čtvercová sakristie. Loď kostela je vyšší než presbyterium. Střecha lodi a kněžiště je sedlová krytá šindelem. Na hřebenu střechy lodi je sanktusník tvořen štíhlou věžičkou. Stěny lodi a kněžiště jsou bedněny deskami. Kolem kostela jsou otevřené soboty.\n\nDřevěná hranolová věž – zvonice, je sloupové konstrukce, je postavena mimo kostel. Pochází z roku 1679. Věž má stanovou střechu. Stěny věže jsou bedněné, střecha krytá šindelem.\n\nV interiéru se nachází dřevěný ambon z 17. století. Pozdně gotická dřevěná soška Panny Marie s Dítětem z 16. století byla sem v roce 1970 přenesena z Dębieńska (okres Rybnik). Nad hlavním oltářem se nachází kopie francouzského Kříže ze San Damiano. V babinci se nachází kropenka z 15. století a dřevěná okovaná skříň z přelomu 18. a 19. století.\n\nKostel se zvonicí jsou ohrazeny dřevěným plotem se třemi brankami.\n\nOd roku 2009 na území kostela bylo zřízeno lapidárium. Byly zde umístěny tři náhrobky, hraniční kámen a silniční kámen.\n"}
{"id": "1316942", "url": "https://cs.wikipedia.org/wiki?curid=1316942", "title": "Antoine Bruny d'Entrecasteaux", "text": "Antoine Bruny d'Entrecasteaux\n\nAntoine Raymond Joseph de Bruny d'Entrecasteaux, někdy také Bruni d'Entrecasteaux ([ɑ̃twan ʁɛmɔ̃ ʒɔzɛf də bʁyni dɑ̃tʁəkasto], 8. listopadu 1737 Aix-en-Provence – 21. července 1793 Hermit Islands) byl francouzský mořeplavec s hodností kontradmirála. \n\nPocházel z rodiny drobné provensálské šlechty, jeho otec působil u provinčního odvolacího soudu. Navštěvoval jezuitskou školu, v patnácti letech na přání otce nastoupil k námořnictvu. V roce 1755 podnikl svou první zámořskou cestu na Haiti, pak bojoval v sedmileté válce, kdy se podílel na porážce britského admirála Johna Bynga u ostrova Menorca. Později se podílel na ochraně konvojů ve Středozemním moři před berberskými piráty, za tuto činnost obdržel Řád svatého Ludvíka a funkci hlavního správce francouzských přístavů a arzenálů. V roce 1785 se mu podařilo otevřít novou námořní cestu do Číny přes Sundský průliv, v letech 1787–1789 byl guvernérem francouzských držav na souostroví Maskarény. \n\nV roce 1791 ho Národní shromáždění jmenovalo do čela expedice, která měla pátrat po zmizelých lodích kapitána La Pérouse. Jeho výprava prozkoumala Tasmánii, Novou Kaledonii, Šalamounovy ostrovy, Novou Británii a také Admiralitní ostrovy, kde byli podle zpráv jednoho britského kapitána viděni domorodci ve francouzských uniformách, ale bezvýsledně. Po odpočinku a opravě lodí na ostrově Ambonu obeplul d'Entrecasteaux Austrálii podél západního pobřeží, navštívil Nový Zéland, Kermadekovy ostrovy a Tongu, nikde však nenašel stopy po La Pérousovi. Na zpáteční cestě proplul kolem ostrova Vanikoro, který pojmenoval podle své lodi \"Recherche\", ale nepřistál na něm, takže se nedozvěděl, že La Pérousova výprava skončila právě tady; tento objev učinil až v roce 1828 Jules Dumont d'Urville. V té době už jeho posádka natolik trpěla kurdějemi a dalšími chorobami, že se velitel snažil co nejrychleji dostat do blízkosti civilizace a zamířil na Jávu. Sám d'Entrecasteaux podlehl kurdějím 21. července 1793 při plavbě okolo souostroví Hermit Islands, na lodích pak vypukly násilné konflikty mezi republikány a roajalisty, po přistání v Nizozemské východní Indii byla část námořníků uvězněna jako příslušníci nepřátelského státu.\n\nVýsledkem d'Entrecasteauxovy výpravy byly podrobné mapy pacifické oblasti, které vypracoval kartograf Charles-François Beautemps-Beaupré, a také rozsáhlé přírodovědné objevy, o které se zasloužil především Jacques-Julien Houtou de La Billardière. Po d'Entrecasteauxovi je pojmenován mys Point D'Entrecasteaux v jihozápadní Austrálii, D'Entrecasteauxův průliv mezi Tasmánií a ostrovem Bruny Island, D'Entrecasteauxovy ostrovy (součást státu Papua-Nová Guinea), podmořský D'Entrecasteauxův hřbet a lodní třída D'Entrecasteaux.\n\n"}
{"id": "1316944", "url": "https://cs.wikipedia.org/wiki?curid=1316944", "title": "Mercer County (New Jersey)", "text": "Mercer County (New Jersey)\n\nMercer County je okres (county) amerického státu New Jersey založený v roce 1838. Správním střediskem je město Trenton. Jméno získal okres podle generála kontinentální armády Hugha Mercera, který zemřel na následky zranění z bitvy o Princeton. Nachází se zde Princetonská univerzita\n\nOkres vznikl na základě rozhodnutí z 22. února 1838 z částí Burlington County, Hunterdon County a Middlesex County.\n"}
{"id": "1316947", "url": "https://cs.wikipedia.org/wiki?curid=1316947", "title": "Pizza Hut", "text": "Pizza Hut\n\nPizza Hut je americký frančízový restaurační řetězec založený bratry Danem a Frankem Carneyovými v roce 1958. Společnost je známá pro svou italsko-americkou kuchyni, zahrnující pizzu, těstoviny, stejně tak dezerty nebo saláty. V roce 2015 se nacházelo po celém světě více jak 15 000 poboček. Pizza Hut je dceřinou společností Yum!, jedné z největších gastronomických firem na světě, provozující např. KFC, Taco Bell nebo WingStreet.\nPrvní restaurace byla otevřena ve Spojených státech ve městě Wichita v roce 1958 bratry Carneyovými. V České republice společnost fungovala od devadesátých let až do roku 2004, pobočky se nacházely v Praze v Celetné ulici a na Florenci. V roce 2017 na český trh vstoupila znovu.\n\nPizza Hut nabízí mnoho konceptů svých služeb, např. \"Pizza Hut Express\" nebo \"The Hut\" (jedná se o klasickou verzi fast foodu, většinou omezený sortiment), \"Pizza Hut Bistro\" (restaurace s obsluhou, někdy i s all you can eat bufetem nebo drive thru) nebo \"Pizza Hut Delivery\", neboli rozvoz jídla zákazníkům.\n\nSpolečnost Amrest oznámila, že na konci léta 2017 chystá otevřít první pobočku Pizza Hut v Praze v Palladiu.\n\nDo roku 2004 působila společnost na Florenci a Celetné ulici v Praze, ale odešla z českého trhu. Po 13 letech, v srpnu 2017 se společnost vrátila do Česka s pobočkou v pražském obchodním domě Palladiu. Druhá pobočka se otevřela ve zrekonstruovaném OC Chodov v říjnu 2017 a následovat by měly také nové pobočky v Brně a Ostravě. Společnost oznámila, že chce do roku 2021 v Česku otevřít 70 poboček včetně rozvozu, který v Česku nabízí např. KFC.\n\n"}
{"id": "1316948", "url": "https://cs.wikipedia.org/wiki?curid=1316948", "title": "Kelme (firma)", "text": "Kelme (firma)\n\nKelme (španělská výslovnost: [ˈ\"kelme\"]), je španělská společnost zabývající se návrhem, výrobou a distribucí sportovního oblečení, obuvi a vybavení pro sportovní a módní odvětví. Společnost založili v roce 1963 Diego a José Quiles. Sportovní produkty od Kelme jsou určeny pro fotbal, futsal, basketbal, hokejbal, atletiku, trénink a mnoho dalších nejen halových sportů.\n\nKelme sídlí v Elche (Alicante), Španělsko, má další pobočky po celém světě. \n\nJejich produkty jsou oblíbené u hráčů jako například David James, Josemi a Paul Kelly a mnoho dalších. Kelme kopačky a boty na futsal jsou vyrobeny tak, aby poskytly maximální výkon, potřebnou faleš během kopu, přesnost a trvanlivost. Daniel González Güiza nosí Kelme připravené pro RCD Mallorca. I samotný Real Madrid a RCD Mallorca také oblékali soupravy vyrobené v Kelme.\n\nOd založení v roce 1963 se firma soustředila na výrobu sportovních oblečení a obuvi. Kelme doprovázelo Conchitu Martínez k vítězství ve Wimbledonu, dále i Jordi Villacampa, olympijského vítěze Fermína Cacho a mnoho dalších. Kelme také sponzorovalo nebo sponzoruje kluby v jako Levante, FC Villareal, FC Malaga, Rayo Vallecano, Deportivo Alavés, RCD Espanyol, FC Elche a mnoha dalších. V LNFS je Kelme již několik let hlavním technickým sponzorem. Futsalový míč Kelme je řadu let hlavním míčem pro nejlepší futsalovou ligu světa LNFS. Kelme byla oficiální záštitou španělského olympijského týmu v Barceloně '92, sponzorovala FC Real Madrid (1994-98) nebo spolu s valencijskou vládou sponzorovala cyklistický tým Kelme.\n\nV současné době firma prodává své výrobky na pěti kontinentech ve více jak 40 státech včetně Česka a Slovenska. Kelme dodává sportovní vybavení do stovek klubů po celém světě. Firma investuje každým rokem do nových technologií.\n\n\n"}
{"id": "1316950", "url": "https://cs.wikipedia.org/wiki?curid=1316950", "title": "Ľuboš Hudák", "text": "Ľuboš Hudák\n\nĽuboš Hudák (* 4. listopadu 1968, Detva, Československo) je bývalý československý házenkář. Po skončení aktivní kariéry působí jako trenér.\n\nS týmem Československa hrál na letních olympijských hrách v Barceloně v roce 1992, kde tým skončil na 9. místě. Nastoupil v 6 utkáních a dal 9 gólů. Na klubové úrovni hrál za ŠKP Bratislava. \n\n"}
{"id": "1316951", "url": "https://cs.wikipedia.org/wiki?curid=1316951", "title": "Jiráskovo gymnázium Resslova", "text": "Jiráskovo gymnázium Resslova\n\nJiráskovo gymnázium Resslova (dříve \"C. k. vyšší gymnasium v Žitné ul. v Praze\") je bývalá střední škola v Praze 2 v Resslově ulici. Na této adrese sídlila až do roku 1950, v letech 1951–1989 celá budova sloužila pro Základní devítiletou školu. Od roku 1991 část budovy využívají vyšší soukromé školy. \n\nReálné gymnázium bylo založeno roku 1880 v domě čp. 566/II v Žitné ulici na základě Nejvyššího rozhodnutí Jeho císařského a královského Veličenstva Františka Josefa I. ze dne 25. září 1880. Nejdříve to bylo jen nižší gymnázium, otevřené školním rokem 1881/1882 se 304 žáky. Vyučovacím jazykem byla čeština. \n\nŠkolním rokem 1884/1885 se škola začala rozšiřovat na vyšší gymnázium, když otevřela pátou třídu. Potom každý rok přibývala jedna třída, až se roku 1888 stalo gymnázium úplným a definitivním, a to na základě Nejvyššího rozhodnutí ze dne 29. července 1887. Pro nedostatek prostoru pro pět tříd musely být pronajaty místnosti v domě čp. 1670–II. v téže ulici Žitné.\n\nPro školní rok 1887/1888 bylo přijato 570 veřejných žáků a 2 privatisté: do vyššího oddělení 172, do nižšího 400. V ten rok bylo otevřeno pět paralelek a celkem bylo ve škole 13 tříd.\n\nProtože stávající prostory nedostačovaly, požádala škola o novou budovu. Roku 1907 jí bylo vyhověno a v nové budově, postavené architektem a stavitelem Ivanem Vaníčkem, se začalo vyučovat 4. prosince 1916. Roku 1921 byl ústav přejmenován na „Jiráskovo gymnasium v Praze 2“. Stalo se tak k příležitosti 40. výročí vzniku školy a k výročí 70. narozenin Aloise Jiráska, který na gymnasiu v Žitné ulici vyučoval dějepis.. Do ředitelny školy byl při této slavnosti umístěn portrét poloviční postavy Aloise Jiráska, olejomalba v životní velikosti.\n\nV říjnu 1943 budovu školy zabrala německá armáda. Azyl jí poskytlo gymnázium v Ječné, kde se poté učilo na dvě směny. Škola zde zůstala až do 10. října 1946, kdy se vrátila do své opravené budovy.\n\nNázev školy se v průběhu let měnil:\n\nv Žitné ulici:\nv Resslově ulici:\nv Žitné ulici:\nv Resslově ulici:\n\n\n"}
{"id": "1316970", "url": "https://cs.wikipedia.org/wiki?curid=1316970", "title": "Maudgaljájana", "text": "Maudgaljájana\n\nMaudgaljájana, či též Mahá Mógallána byl indický duchovní a filozof, dle tradice Buddhův žák, druhý mu nejbližší po Sáriputtovi. Byl to zřejmě on, kdo do buddhismu vnesl uctívání předků (tzv. festivaly duchů). Někdy bývá za jeho následovníka označován Dharmagupta, zakladatel školy zvané dharmaguptaka.\nPodle buddhistické tradice se narodil v brahmánské rodině ve vesnici zvané Kolita, která však je dnes neznámá, někteří spekulují, že by mohlo jít o dnešní Kul. Kolita také mělo být Maudgaljájanovo původní jméno.\n\nV Pálijském kánonu se o něm píše, že měl modrou kůži, protože se narodil v pekle. Někteří tvrdí, že je původně míněno, že měl kůži tmavou. Ale s peklem je Maudgaljájana dáván do souvislosti často.\n\nPrý se narodil přesně ve stejný den jak Sáriputta (původním jménem Upatisa) a měli to být přátelé od dětství. Původně oba hledali duchovní poučení u mudrce jménem Saňjaja Belatthiputta, představitele skeptické školy zvané Ajňana, která odmítala metafyzické spekulace. Podle théravádských a mahásaghigských zdrojů oba mladé chlapce duchovně neuspokojil, a proto od něj odešli, ve zdrojích tibetských a podle školy mulasarvastivada šlo naopak o velkého zasvěcence, který je vyučil v meditačních technikách, předpověděl příchod Buddhy a dva mladí žáci mu zůstali věrni až do jeho smrti.\n\nPak se prý oba přátelé rozdělili, s tím, že budou hledat duchovní potravu každý zvlášť a vzkáží tomu druhému, když narazí na její zdroj. K Buddhovu učení byl dle tradice nejprve přiveden Upatisa, když potkal žebravého Buddhova žáka. Vzkázal Kolitovi, že našel, co hledali, a oba se měli připojit k Buddhovi a jeho 500 žákům ve Veuvaně. Všech pět set žáků krom nich dvou dosáhlo ve stejný den osvícení. Kolita a Upatisa, nyní již zvaní Maudgaljájana a Sáriputta, dosáhli osvícení až s dvoutýdenním zpožděním. Tomuto faktu se pak buddhističtí teoretici často věnovali a různě ho vykládali - výklad sahá od teze, že oba žáci byli příliš unavení, až po dalekosáhlá zdůvodnění, že jejich pochopení bylo hlubší, proto trvalo déle, či že \"král se na cestu vypravuje déle než prostý člověk\".\n\nTomu odpovídá také to, že si je měl Buddha poté vyvolit za své dva hlavní žáky, což vyvolalo nespokojenost ostatních žáků. Buddha jí prý čelil poukazem na minulé životy. Od toho momentu užíval Maudgaljájana přídomek Mahá (v překladu to značí: skvělý). Měl být v hierarchii druhý za Sáriputtou, kterému byla připisována hlavně moudrost, kdežto Maudgaljájanovi \"duchovní síla\" (byl to on, kdo v první komunitě Buddhových žáků \"komunikoval s duchy a nebeskými bytostmi\").\n\nLegendy se nejvíce zabývají jeho vítězstvím nad nágem (zhruba drakem) Nandopanandou. Velký vliv má také příběh, v němž Maudgaljájana zjistí, že jeho matka se dostala do pekla. Podle jedné verze mu Buddha řekne, že když bude dělat dobré skutky, stane se matčinou zásluhou, a to vylepší její budoucí zrození. V jiné verzi se dozví, že v jistý den v roce bytosti opouštějí peklo, lze se s nimi v tu chvíli setkat a předat jim své vlastní zásluhy, jimiž se pak mohou z pekla vykoupit. Všechny tyto příběhy měly velký vliv na jakési obnovení prastarého kultu předků v buddhismu - lidé musejí být dobří, aby vykoupili hříchy svých předků (v posledních sedmi generacích) a své zásluhy jim předávají během svátků zvaných festivaly duchů, populárních především v Číně a Japonsku (zde zvané \"bon\"). Toto pojetí mělo velmi blízko ke \"sbírkám zbožnosti\" v konfucianismu, což zřejmě umožnilo buddhismu snadněji pronikat do Číny. Někteří indologové a orientalisté také upozorňují, že příběh o Maudgaljájanově matce pomohl zlepšit postavení ženy v indické společnosti. Příběh měl také vliv literární, inspiroval například tibetský \"Epos o Gesarovi z Lingu\", kde král Gesar jde rovněž zachránit svou matku do pekla, nicméně nakonec se ukáže, že se do pekla dostala nikoli kvůli karmě vlastní, individuální, ale kvůli zlým činům svého syna. To je důležitý lokální posun, neboť Tibeťané věří v karmu kolektivní, kdežto Indové jen v individuální.\n\nMaudgaljájana byl prý učitelem Buddhova syna Rahuly. Měl sehrát klíčovou roli při schizmatu, kdy se odštěpil Buddhův žák Devadatta a odešlo s ním mnoho žáků. Byl to zřejmě právě Maudgaljájana, kdo většinu přiměl k návratu. Připisuje se mu autorství některých abhidharmových textů (zejm. \"Dharmaskandha\" a \"Prajňáptibhásja\"), avšak bývá to často zpochybňováno.\n\nMaudgaljájana byl nakonec zavražděn nepřátelskou sektou (v jiné verzi lupiči), což buddhisté považují za důsledek jeho karmy z minulého života, když v jedné verzi zabil své rodiče, v jiné je pouze urazil. To má také dokazovat, že žádná psychická síla nemůže karmu přemoci, na druhou stranu ani nejhorší karma neznemožňuje dosáhnout osvícení.\n\nNěkteré buddhistické texty Maudgaljájanu označují za arhata, tedy toho, kdo se již znovu nezrodí, jiné ovšem tvrdí, že on a tři další Buddhovi učedníci (Mahákasjapa, Subhuti, Mahakatjajana) se znovu narodí a stanou se novými Buddhy. Jeho socha bývá ve většině buddhistických chrámů hned vedle hlavní sochy Buddhy, spolu se sochou Sáriputtovou.\n"}
{"id": "1316972", "url": "https://cs.wikipedia.org/wiki?curid=1316972", "title": "Kapadocká řečtina", "text": "Kapadocká řečtina\n\nKapadocká řečtina (řecky \"Καππαδοκική διάλεκτος\", turecky \"Kapadokya Yunancası\") je jazyk, kterým se mluví v turecké Kapadokii a malé části Řecka. Vznikl smísením řečtiny a turečtiny. Jazykem mluví asi 2 000 lidí.\n\nKapadocká řečtina vychází ze středověké řečtiny, kterou se mluvilo v Byzantské říši. Mluvilo se jí také v oblasti Kapadokie. Po bitvě u Manzikertu roku 1071 se stala Kapadokie součástí Seldžucké říše, ve které se mluvilo turecky. Poté nastalo smísení obou jazyků. Po roce 1920 se kapadočtí Řekové vraceli do Řecka, a jejich jazyk byl nahrazen novořečtinou. Myslelo se, že je jazyk vymřelý. Poté se ale zjistilo, že někteří mluvčí ještě žijí v Kapadokii a severním Řecku.\n"}
{"id": "1316989", "url": "https://cs.wikipedia.org/wiki?curid=1316989", "title": "Silnice II/426", "text": "Silnice II/426\n\nSilnice II/426 je silnice II. třídy, která vede z Medlovic do Strážnice. Je dlouhá 18,9 km. Prochází dvěma kraji a dvěma okresy.\n\n\n\n"}
{"id": "1316992", "url": "https://cs.wikipedia.org/wiki?curid=1316992", "title": "Internationale Kochkunst Ausstellung", "text": "Internationale Kochkunst Ausstellung\n\nInternationale Kochkunst Ausstellung (IKA) přezdívaná jako Kuchařská olympiáda je mezinárodní kulinářská soutěž konající se každé čtyři roky. Pořádá ji Verband der Köche Deutschlands. Zatím poslední soutěž se konala v roce 2016.\n\nNápad vznikl v roce 1896, kdy se skupina německých kuchařů snažila podpořit německou kuchyni ve světě. První soutěž se konala v roce 1900 ve Frankfurtu a účastnily se ho čtyři národy. Do roku 1996 se každá soutěž konala ve Frankfurtu, poté byla přesunuta do Berlína. Od roku 2000 se koná v Erfurtu. Další soutěž se bude v roce 2020 konat od 14. do 19. února 2020 ve Stuttgart paralelně s oborovým veletrhem Intergastra.\n\nV roce 2016 na soutěži získal český tým dvě bronzové medaile.\n"}
{"id": "1316995", "url": "https://cs.wikipedia.org/wiki?curid=1316995", "title": "Tour de France 2017 – 10. etapa", "text": "Tour de France 2017 – 10. etapa\n\nDesátá etapa Tour de France 2017 se jela v úterý 11. července z Périgueux do Bergerac. Měřila 178 km. V etapě byly 2 horské prémie 4. kategorie. Počtvrté v ročníku ve spurtu zvítězil Marcel Kittel.\n\n100,5. km – Côte de Domme (4)\n121. km – Saint-Cyprien\n\n138,5. km – Côte du Buisson-de-Cadouin (4)\n\n"}
{"id": "1316996", "url": "https://cs.wikipedia.org/wiki?curid=1316996", "title": "Silnice II/427", "text": "Silnice II/427\n\nSilnice II/427 je silnice II. třídy, která vede z Starého Města do Moravského Písku. Je dlouhá 14 km. Prochází dvěma kraji a dvěma okresy.\n\n\n\n"}
{"id": "1316997", "url": "https://cs.wikipedia.org/wiki?curid=1316997", "title": "Karl Schiske", "text": "Karl Schiske\n\nKarl Hubert Rudolf Schiske (12. února 1916 Győr, Rakousko-Uhersko – 16. června 1969 Vídeň, Rakousko) byl rakouský hudební skladatel a pedagog. Je považován za jednoho z nejdůležitějších rakouských skladatelů a učitelů hudby 20. století.\n\nNarodil se v Győru v západním Maďarsku, který byl tehdy součástí Rakousko-Uherské monarchie. Když mu byly 3 roky se rodina přestěhovala do Orth an der Donau v Dolním Rakousku a v roce 1923 do Vídně. Navštěvoval gymnázium v Albertgasse, kde byl jeho spolužákem a později dlouholetým přítelem, budoucí malíř, Carl Unger. Od roku 1932 studoval skladbu u Ernsta Kanitze, profesora hudební teorie na Nové vídeňské konzervatoři. Kromě toho studoval muzikologii, dějiny umění, filosofii a fysiku na Vídeňské univerzitě. Doktorát získal v roce 1942 za práci \"„Použití dizonancí v Brucknerových symfoniích“\". Studoval rovněž hru na klavír u českého klavíristy Rodericha Basse a Julia Varga na konzervatoři a Hanse Webera na Vídeňské hudební akademii. Ještě v průběhu studia uvedli Vídenští symfonikové a Steinbauer Quartett jeho skladby na veřejných koncertech.\n\nV roce 1940 byl povolán do německé armády a nemohl dále komponovat. Pod vlivem Druhé světové války vzniklo jeho hlavní dílo, oratorium \"Vom Tode\" (Před smrtí), komponované na památku bratra Huberta, který padl v Rize v roce 1944. Poprvé bylo provedeno v roce 1948 za řízení Karla Böhma ve Wiener Konzerthaus. \n\nPo válce žil jako nezávislý skladatel ve Vídni. Pobýval také v Horním Rakousku, Štýrsku a Salcbursku. V té době zažíval své nejplodnější období. Mimo jiné zkomponoval 3 symfonie, Komorní koncert pro orchestr a řadu komorních skladeb. Od roku 1952 vyučoval skladbu na \"Universität für Musik und darstellende Kunst\" ve Vídni. Byl jmenován profesorem a získal rakouskou Státní cenu za oratorium Vom Tode. Byl spoluzakladatelem \"Studia elektronické hudby\" a v letech 1966–1967 působil jako hostující profesor na University of California, Riverside v USA. Byl členem správní rady rakouské větve Mezinárodní společnosti pro soudobou hudbu\n\nV roce 1954 se Schiske oženil s Bertou Baumhacklovou, se kterou měl čtyři děti. Zemřel ve Vídni 16. června 1969 na krvácení do mozku ve věku 53 let. Byl pohřben na místním hřbitově v Orth an der Donau.\n\n\n\n\n\n\n\n\nISBN 3205994914, ISBN 9783205994916.\n\n"}
{"id": "1317001", "url": "https://cs.wikipedia.org/wiki?curid=1317001", "title": "CZ Scorpion EVO 3", "text": "CZ Scorpion EVO 3\n\nCZ Scorpion Evo 3 je moderní samopal ráže 9 × 19 mm vyráběný firmou Česká zbrojovka Uherský Brod. Je dostupný v provedení A1, střelba dávkami, omezenými třírannými dávkami a jednotlivými ranami, či S1, samonabíjecí varianta. EVO 3 označuje třetí generaci českých samopalů, kterou započal československý Samopal vzor 61 Škorpion.\n\nScorpion Evo 3 se vyvinul ze slovenského samopalu Laugo a ke střelbě používá chromované náboje ráže 9 × 19 mm Parabellum. Je to lehký a kompaktní samopal, který je designově navržen na manévrování v stísněném prostoru. Varianta A1 je vybavena přepínačem střelby, který umožňuje nastavení čtyř módů: \"bezpečný\" (střelba je mechanicky zakázána), střelba dávkami, omezenými třírannými dávkami a jednotlivými ranami. Avšak varianta S1 má jenom dva módy: \"bezpečný\" a samonabíjecí. Standardní verze je vybavena sklopným, nastavitelným a plně vyjímatelným vybavením pro snadnou přepravu zbraně. Tělo zbraně je opatřeno řadou kolejnic pro přidání dalšího vybavení, jako je rukojeť, mířidlo, svítilna či laser.\n\n\n"}
{"id": "1317005", "url": "https://cs.wikipedia.org/wiki?curid=1317005", "title": "Tori Bowieová", "text": "Tori Bowieová\n\nTori Bowieová (* 27. srpna 1990) je americká atletka, závodící na sprinterských tratích. \n\nV roce 2015 skončila třetí ve finále běhu na 100 metrů na světovém šampionátu v Pekingu. Na olympiádě v Rio de Janeiro o rok později byla členkou zlaté americké štafety na 4x100 metrů, stříbrnou medaili vybojovala na 100 metrů, bronzovou pak na dvojnásobné trati. V srpnu 2017 se v Londýně stala mistryní světa v běhu na 100 metrů.\n\n\n"}
{"id": "1317006", "url": "https://cs.wikipedia.org/wiki?curid=1317006", "title": "Izotopy gallia", "text": "Izotopy gallia\n\nPřírodní gallium (Ga) se skládá ze dvou stabilních izotopů: Ga (přirozený výskyt 60,108 %) a Ga (39,892 %). Bylo také popsáno 30 radioizotopů tohoto prvku a tři jaderné izomery. Nejstabilnější radioizotopy jsou Ga (poločas přeměny 3,261 7 dne), Ga (14,10 h) a Ga (9,49 h). Všechny ostatní mají poločasy kratší než 5 hodin, většinou pod 1 minutu. Radioizotopy s nukleonovým číslem 68 a nižším se většinou přeměňují beta plus přeměnou na izotopy zinku, zatímco u Ga a těžších radioizotopů převažuje přeměna beta minus na germanium.\n\nGallium-67 vyzařuje záření gama (ihned po záchytu elektronu) a používá se v nukleární medicíně, často jako volný kationt, Ga.\n\nGa je izotop, který vyzařuje pozitrony. Získává se v generátorech gallia-68 a využívá v malém množství v pozitronové emisní tomografii.\n"}
{"id": "1317007", "url": "https://cs.wikipedia.org/wiki?curid=1317007", "title": "Admirál Daala", "text": "Admirál Daala\n\nNatasi Daala je fiktivní postavou z univerzia Star Wars, jednou z hlavních postav v knižní sérii Akademie Jedi. Jako první a jediná žena dosáhla hodnosti admirál v Galaktickém Impériu, povýšena byla velkomoffem Tarkinem, který ji následně pověřil strážením stanice Chřtán – shluku černých děr, ve kterém byla ukryta výzkumná stanice Impéria pro superzbraně. Daala se později vrátila do galaxie v tažení, při kterém zničila několik planet, než byla po několika porážkách zastavena a unikla na jediném hvězdném destruktoru \"Gorgona\" do prostoru Imperiálního zůstatku. Na chvíli se stala jeho vůdkyní a zahájila tažení proti Nové Republice, nakonec však odstoupila a předala velení admirálu Pellaeonovi a stáhla se do ústraní. Z něj se po téměř 30 letech vrátila a stala se po druhé galaktické občanské válce prezidentkou Galaktické Aliance. Z této pozice byla nakonec svržena Jedii při převratu a od té doby již žila v ústraní.\n\nNatasi Daala se narodila na planetě Irmenu, světě se zastaralým vnímáním rozvržení společnosti, který neuznával demokracii. Její rodiče byli bohatí vlastníci mezigalaktické společnosti, ona se však nevydala v jejich stopách – vstoupila na vojenskou imperiální akademii na světě Carida, i když věděla, že ženy jsou v imperiální flotile diskriminovaný, podobně jako nelidské druhy. Prokazovala mnohem lepší výsledky než většina mužů jejího věku, ovšem povýšení jí nebylo uděleno, kvůli jejímu pohlaví. Frustrovaná Daala se snažila na sebe upozornit v simulátorech vzdušného boje, kde se projevila jako schopná velitelka, když zdatně uplatňovala a vylepšovala taktiky republikové generála Jana Dodonny – později se stala expertkou přes tzv. Tarkinovu doktrínu – zastrašování nepřítele brutalitou a pak jeho drtivé rozdrcení. Neprošla však závěrečným testem a byla přeřazena na místo asistentky bez velitelské hodnosti. I přesto její práce nakonec nebyla přehlédnuta – přes jednoho jejího výcvikového instruktora se dostaly její strategie až do rukou Tarkina, kterého zaujaly a na jeho rozkaz byla Daala vyhledána a převelena k němu na Vnější okraj galaxie. Zde sledovala Tarkina při práci a on ji zaučoval do pokročilejších strategií – nakonec byla potají samotným Tarkinem povýšena do hodnosti admirála, jako první žena v imperiální flotile. Povýšení však nebylo schváleno císařem Palpatinem z Coruscantu a proto musel Tarkin Daalu někam \"uklidit\". Možnost se naskytla již brzo.\nTarkin daroval Daale čtyři hvězdné destruktory, vrchol imperiálního inženýrství – \"Basilisk\", \"Gorgonu\", \"Hydru\" a \"Manticore\" a jako velitelku této flotily ji umístil na stanici Chřtán, ležící přímo uvnitř stejnojmenného shluku černých děr. Na této stanici pracovali špičkoví imperiální vědci na superzbraních pro Impérium – poblíž stanice stál i prototyp Hvězdy smrti, nejničivější zbraně Impéria. Velení stanice dostal vědec Tal Sivron, který se s Daalou vzájemně nesnášel, přičemž ona měla zajišťovat ochranu. Byla to nudná práce – shlukem černých děr stejně nemohl téměř nikdo proniknout, existovala pouze jediná značená cesta a tu mělo pod kontrolou Impérium. Tarkin se občas za Daalou stavoval při dovozu zásob na stanici, nebo při podobných příležitostech – zdálo se, že je to jediná žena, se kterou sdílel i něco bližšího než jen profesní vztah. I Daale se Tarkin zalíbil – obdivovala ho jako stratéga a jako mocný muž ji neuvěřitelně přitahoval. Naposledy se s ním viděla těsně před jeho odletem k Alderaanu, kdy ji informoval že již brzy vyzkouší Hvězdu smrti v akci. Dal jí přímý rozkaz neopouštět stanici a vyčkat znova jeho kontaktu. Toho už se Daala ale nedočkala. Tarkin zahynul při výbuchu první Hvězdy smrti nad Yavinem IV – protože o stanici Chřtán kromě Tarkina neměl nikdo z nejvyššího vedení ani ponětí, Daala a její posádka zůstali izolováni. I přesto uplatňovala neustálé cvičení, aby svoji posádku udržela ve formě. V průběhu čekání se podařilo vědcům pod vedením vědkyně Qwi Xux zkonstruovat novou ničivou zbraň, tzv. Drtič sluncí. Ten byl schopen zničit celou soustavu, odpálením speciálního torpéda do jejího Slunce, které se následně proměnilo v supernovu. Ničivá zbraň však měla velikost stíhačky, takže byla malá, obratná a disponovala ohromnou silou. V Chřtánu však byla neškodná.\n\nTo vše se změnilo v roce 11 ABY, kdy se u stanice vynořil starý imperiální raketoplán s Hanem Solem, jeho přítelem Chewbaccou a mladým Kypem Durronem. Tato skupina, která právě unikla ze strašlivých otrockých dolů na asteroidu Kessel, se pomocí Kypových schopností v Síle prosmýkla mezi černými dírami, aby narazila na Chřtán. Daala okamžitě rozkázala loď zachytit – po deseti letech izolace se Han jevil jako ideální zdroj informací. Chewbacca byl jako obří Wookie poslán k obsluze stíhaček, Kyp Durron byl uvězněn a Sola Daala začala vyslýchat. S šokem zjistila, že Tarkin je již jedenáct let mrtvý a sám císař osm, přičemž oba zahynuli na zničených Hvězdách smrti. Han Solo se jí vysmíval do obličeje, když jí sděloval že galaxii již vládne Nová republika, co vše Daala \"prospala\" zatímco čekala na návrat Tarkina. Admirálka okamžitě připravila svoje destruktory do bojové akce a přichystala se k návratu do galaxie, přičemž sebou hodlala vzít i Drtič sluncí. Když se však dohadovala s ředitelem stanice, Talem Sivronem, které neustále požadoval aby chránila stanici, Han Solo přesvědčil vědkyni Qwi Xux, aby s nimi unikla. Společně s ní, Kypem a Chewbaccou ukradli Drtič sluncí a pokusili se vyletět ze soustavy – Daala jim však přehradila destruktory cestu. Han Solo, pilotující Drtič, nezaváhal ani vteřinu a díky jeho pevné konstrukci proletěl přímo přes můstek \"Hydry\", loď se stala neovladatelnou a zřítila se do černé díry – Daala se vypravila za unikajícím Drtičem sluncí a tím se po 11 letech vrátila zpět do známé galaxie…\n\nPrvní místo, kam se flotila admirálky vyřítila, byla soustava Kessel – zrovna v tu chvíli z ní unikali Lando Carlissian a Mara Jade před stíhacími silami Kesselu, kvůli jejich pokaženému pátrání po Hanovi a Chewbaccovi. Flotila pirátů se okamžitě přeorientovala na aktuální hrozbu tří hvězdných destruktorů, takže Han, Kyp, Chewbacca, Lando a Mara společně unikli na Millenium Falconu, Hanově osobní lodi. Flotilu správce Kesselu, Morutha Doolea rozdrtila Daala vcelku rychle, byť za to zaplatila poškozením \"Basilisku\". Aby si \"spravila náladu\", tak zajala jednu corellianskou korvetu, která vezla zásoby pro uprchlickou kolonii – Daala zničila korvetu a následně pozemním útokem vyhladila obyvatelstvo kolonie. Bylo však jasné, že tohle nejsou cíle, kterými by nějak poškodila Novou Republiku. Proto se vydala zaútočit přímo na hlavní republikové loděnice na planetě Mon Calamari.\n\nDaalina flotila se vynořila nad Mon Calamari v počtu dvou hvězdných destruktorů – \"Gorgony\" a \"Basiliska\". \"Manticore\" přiletěl o chvíli později a uchýlil se do skrytu na odvrácenou stranu planety – Daala tak použila typickou strategii Tarkina. K její smůle však byl na povrchu planety admirál Ackbar, známý mon-calamarijský stratég, který byl zrovna dočasně mimo službu. Ten v Daaliiných manévrech rozpoznal Tarkina, převzal kontrolu nad jedním nedostavěným křižníkem z loděnic a navedl ho přímo proti schovávající se \"Manticore\". Šokovaná Daala ustoupila mlhoviny Cauldron – opět utrpěla porážku, i když se jí aspoň podařilo zničit dvě nadmořská města. Zatímco zvažovala možné strategie se zbývajícími dvěma loděmi, Kyp Durron přešel na temnou stranu Síly, zmocnil se Drtiče sluncí a přímo do mlhoviny Cauldron odpálil rezonanční torpédo. Než se stihla flotila admirálky dostat do pohybu, mlhovina explodovala. Exploze pohltila zcela \"Basiliska\", Daale se však jako zázrakem podařilo s těžce pošramocenou \"Gorgonou\" uniknout – rozhodla se vrátit zpátky ke svému úkolu – chránit stanici Chřtán za každou cenu.\n\nAniž by to tušila, situace na vědecké stanici se mezitím vyhrotila – základnu napadla flotila Nové Republiky pod velením generála Wedge Antillese a obsadila ji – zbytek personálu se evakuoval na prototyp Hvězdy smrti pod velením Tava Sivrona. Ten se s prototypem vzdálil ke Kesselu, kde odpálil měsíc asteroidu, načež byl zahnán na ústup spojenou pirátskou flotilou Mary Jade. Vrátil se zpátky do Chřtánu souběžně s Daalou a její jedinou lodí. Místo toho aby začali spolupracovat, snažili se oba zničit stanici a s ní i republikové síly na ní – v souboji s časem byla úspěšnější Daala, výbuch stanice však už tak dost pošramocenou \"Gorgonu\" téměř úplně zničil a loď se potácela pomalu směrem k imperiálnímu prostoru. Prototyp Hvězdy smrti byl nakonec zničen Kypem Durronem, který zároveň s ním zničil i Drtič sluncí – obě smrtonosná zařízení se zřítila do černé díry.\n\nPo návratu do prostoru, který ještě vlastnilo Impérium, zjistila Daala, že imperiální vůdci se snaží jen jeden druhému podříznout krk, což podlamuje jejich snahu postavit se proti Nové Republice. V době jejího příletu zrovna vrcholila rivalita mezi admirály Terradocem a Harrskem. Daalu však kontaktoval velkoadmirál Gilad Pellaeon, velitel tzv. Krvavého Impéria. Navrhl Daale spolupráci a ta ji přijala. Na popud Pellaeona se sešla 13 nejvyšších imperiálních představitelů na asteroidu Tsoss Beacon. Daala zde oznámila, že nemá v plánu chopit se moci a tak přispět ještě více do rozepří – v jejím podání bylo řešení problému snazší. O pár hodin později se Daala chopila moci nad zbytky imperiálních flotil – všichni nejvyšší velitelé s výjimkou Pellaeona byli nalezeni otrávení smrtícím plynem. Admirálka poté přemluvila zbývajícího admirála Delvarduse, aby se k ní přidal, ten jí poskytl superdestruktor \"Knight Hammer\" třídy Executor, stejný typ, který měl kdysi Darth Vader. Daala pomocí hrozby superdestruktoru sjednotila Impérium pod svůj prapor, Pellaeona jmenovala svým zástupcem a vydala se Republice vrátit úder.\n\nPo rozsáhlé reformě vojska (zrovnoprávnění žen a ras v Impériu) se vydala zaútočit na akademii Jedi na Yavinu 4 s velikým počtem hvězdných destruktorů v čele s \"Knight Hammerem\". Zdevastovala planetu orbitálním bombardováním, když v tom se do sektoru přiřítila její nemesis, admirál Ackbar – v čele malého svazu jednoho křižníku typu Mon Calamari a čtyř korvet. Daale zase přiletěly posily pod velením plukovníka Cronuse. Bitva se vyvíjela celkem jednoznačně v prospěch Imperiálního zůstatku, dokud jedna poškozená korveta nezničila vlajkovou loď Cronuse, který na palubě zahynul. V té chvíli přiletěly Ackbarovi další posily, starší destruktory třídy \"Victory\" – převaha Daaly začala klesat. I přesto admirálka neztrácela víru a ničila novorepublikové síly, dokud nebyl zničen její superdestruktor – zevnitř jedijskou záškodnicí. Obří loď se naklonila k plynovému obru Yavinu a Daala loď opustila. Zklamaná a poražená předala velení imperiálních sil Pellaenovi a stáhla se z veřejného života na dalších 27 let.\n\nRoku 40 ABY vypukla v galaxii druhá občanská válka. Jacen Solo se stal sithským lordem Darth Caedusem a spolu se svou učednicí Tahiri Veilou připravili útok na Novou republiku. Kontaktovali velitele Imperiálního zůstatku, Pellaeona, s žádosti o pomoc. Ten nabídku odmítl a místo toho zavolal smluveným kódem skrývající se Daalu, která se tak vrátila do služby a přidala se k němu. Pellaeon byl však zanedlouho zrazen a právě Tahiri Veila ho za podpory několika imperiálních moffů zabila. Velení připadlo Daale, flotilu však už vlastnil Darth Caedus, který ji hodlal použít k útoku na Republiku. Daala použila vlastní flotilu starých lodí, některých až z Klonových válek a nečekaně přepadla Caeduse u planety Fondor. Porazila jeho síly a Mandaloriani, kteří jí pomáhali, popravili zrádné imperiální moffy. Poté se Daala zapojila do války naplno a její flotila sehrála významnou roli téměř v každé bitvě. Po konci války a smrti Darth Caeduse, kdy se Imperiální zůstatek, Jediové a Nová republika spojili do státního útvaru Galaktická aliance, byla Daala nominována na prezidentku nově vzniklé státní struktury. Díky podpoře Imperiálního zůstatku i admirálů Nové Republiky, se skutečně roku 41 ABY stala prezidentkou Galaktické aliance.\n\nAdmirálka na vrcholu moci překvapivě prvních několik měsíců své vlády stabilizovala Alianci a začalo období míru – Daala jako zkušená velitelka dokázala uspořádat armádu a díky svým nedobrovolným zkušenostem zvládala i politiku. Brzy byla však obviněna mon-calamarijskými obyvateli z válečných zločinů – Calamariané nemohli Daale odpustit její zdevastovaní dvou nadmořských měst po jejím příletu ze Chřtánu. Brzy nastal taky rozkol s řádem Jediů – admirálka žila v přesvědčení, že silný státní útvar nepotřebuje mírotvůrce typu Jediů a že si vystačí sám, což vedlo k velké neshodě s velmistrem řádu Lukem Skywalkerem. Daala přitlačila \"na pilu\" a začala pronásledovat veškeré kriminálníky a pašeráky v galaxii, povolala do vrcholných státních míst Mandaloriany, kteří si začali dovolovat i na Jedie. Luke svolal všechny Jedie do chrámu, což Daala odsoudila jako pokus o puč a Luke byl donucen odejít do exilu. \n\nPo Lukově odsouzení a odchodu začala velká vlna zatýkání Jediů – většinou způsobem, že se u Jediů vyskytl jakýsi druh \"šílenství\", načež byli zatčeni a posláni do vazby. Jediové se snažili očistit svoje jméno v médiích, ale Daala vše schopně zmanipulovala. Finální vyvrcholení se odehrálo, když Mandaloriani na příkaz Daaly napadli Chrám Jediů. Na veřejnosti Daala prohlašovala, že chce smír a dokonce povolila vyjednávání s prostředníky – Hanem Solem a Leiou Organou. Místo toho však nařídila Mandalorianům chrám oblehnout. Luke Skywalker však prolomil \"šílenství\", které sužovalo mnoho Jediů a ti se jako zázrakem vyléčili – Daalin obraz na veřejnosti se tím prudce zhoršil, začaly se šířit zvěsti že je \"druhým Palpatinem\". Zoufalá Daala se dostala do sporu s novou velmistryní řádu, Sebou Sebatyne a řekla jí, že nemá jinou možnost, než Jedie vyhladit. Seba a ostatní však vymysleli plán na puč. Zároveň s očerněním Daaly v Senátu se Jediové vydali zatknout zrádnou prezidentku – Daala byla zatčena a dostala se do stejné cely s Tahiri Veilou, která v předchozí válce zabila Pellaeona. Jediové převzali vládu až do termínu nových voleb, přičemž utvořili triumvirát – velmistyně řádu Seba, senátor Treen a generál Jaxton se chopili moci a bylo jim Senátem uděleno povolení na to, aby vydávali zákony a nařízení. Daalu samotnou osvobodil vůdce Mandaloriánu, známý Boba Fett. Poté se ještě krátce pokusila převzít moc nad tím, co bylo nazýváno \"Felovo impérium\", ale i tam selhala. Nakonec se po ní kolem roku 45 ABY slehla zem.\n\n"}
{"id": "1317010", "url": "https://cs.wikipedia.org/wiki?curid=1317010", "title": "Satyr (pták)", "text": "Satyr (pták)\n\nSatyr (\"Tragopan\") je rod hrabavých ptáků z čeledi bažantovitých (\"Phasianidae\"). Zahrnuje celkem pět druhů.\n\nJedná se o rod horských hrabavých ptáků s výrazným pohlavním dimorfizmem, kohouti jsou u každého druhů dobře rozeznatelní podle barev a kreseb na peří a na kožených límcích na hrdle. Límec se u každého druhů liší barvami a kresbou.\n\nNázev satyr pochází od jednoho z výrazů pro lesní a horské démony v podobě koz, souvisí to s hlasovým projevem kohoutů v době toků a námluv, jenž připomíná mekot koz.\n\n\nV evropských zoo jsou zastoupeny tři druhy: satyr Temminckův, satyr himálajský a satyr Cabotův (seřazeno sestupně podle zastoupení) . Zoo Praha vede evropskou plemennou knihu satyra Cabotova.\n"}
{"id": "1317011", "url": "https://cs.wikipedia.org/wiki?curid=1317011", "title": "Pierre-Ambroise Bosse", "text": "Pierre-Ambroise Bosse\n\nPierre-Ambroise Bosse (* 11. května 1992, Nantes) je francouzský atlet, běžec, který se věnuje středním tratím. Jeho hlavní disciplínou je běh na 800 metrů, mistr světa z roku 2017.\nV roce 2011 se stal juniorským mistrem Evropy v běhu na 800 metrů. V následující sezóně vybojoval na této trati bronzovou medaili na mistrovství Evropy dospělých v Helsinkách. Celkem třikrát startoval na mistrovství světa – v Moskvě v roce 2013 doběhl ve finále na 800 metrů sedmý, v Pekingu o dva roky později také sedmý a v srpnu 2017 se v Londýně stal na této trati mistrem světa. \n\nPři svém prvním olympijském startu v Londýně v roce 2012 skončil v semifinále, v roce 2016 v Rio de Janeiro doběhl ve finále na 800 metrů čtvrtý. \n\nNa evropském šampionátu v Berlíně v roce 2018 vybojoval v běhu na 800 metrů bronzovou medaili.\n\nJeho osobní rekord na této trati 1:42,53 pochází z roku 2014.\n"}
{"id": "1317012", "url": "https://cs.wikipedia.org/wiki?curid=1317012", "title": "CZ P-09", "text": "CZ P-09\n\nCZ P-09 je služební poloautomatická pistole s rámem z polymeru s kapacitou 19+1 ran v ráži 9x19 mm a 15+1 ran v ráži .40 S&W vyráběná Českou zbrojovkou.\n\n"}
{"id": "1317014", "url": "https://cs.wikipedia.org/wiki?curid=1317014", "title": "Ovocné víno", "text": "Ovocné víno\n\nOvocné víno je alkoholický nápoj vzniklý kvašením šťávy z různých druhů ovoce. Vyrábí se především v oblastech, kde klimatické podmínky neumožňují pěstování révy vinné. Připravují ho především samozásobitelé podomácku, ale některá vinařství ho také produkují jako doplňkový sortiment, přičemž má prodejce povinnost uvést druh ovoce, z něhož je vyrobeno. K jeho výhodám patří průměrně nižší cena než u hroznového vína.\n\nPro výrobu ovocného vína jsou potřeba vyzrálé a zdravé plody, které se rozdrtí a vylisuje se z nich šťáva. Ta se smíchá s vodou, sacharózou a případně i kyselinou citronovu v takovém poměru, aby se obsah kyselin a cukrů přiblížil révovému moštu. (Doporučuje se přidat cukru více než do révového vína: jednak má šťáva méně přírodního cukru, jednak je náchylnější k různým chorobám, před kterými chrání cukr a z něj vzniklý alkohol. Z ovoce se proto často vyrábí dezertní víno). Tekutina se nalije do vhodné nádoby opatřené kvasnou zátkou a naočkuje ušlechtilými kvasinkami. Víno se může pít ve stadiu burčáku, případně se po ukončení bouřlivého varu stočí, ošetří disiřičitanem draselným a uloží v chladném sklepě pro pozdější konzumaci. Pro delší skladování se doporučuje také pasterizace. Stejně jako víno z hroznů se dá také využít k přípravě punče, vermutu, sektu nebo se z něj pálí kořalka.\n\nK výrobě vína se používají plody jako višně, jablko, červený nebo černý rybíz, třešně, srstka angrešt, borůvky, ostružiny, švestky, jahoda, malina, moruše, temnoplodec, šípky, rajče jedlé, případně květy bezu či pampelišky nebo stonky reveně. V tropických zemích existuje víno banánové, pomerančové, ananasové nebo z liči. Do vína je možno pro vylepšení přidat také med, různé bylinky a koření.\n\nZnámými druhy ovocného vína je umešu z plodů meruňky japonské, cidre z jablek nebo perry z hrušek. Pro ovocné víno existuje také řada žertovných a slangových výrazů, jako je \"čučo\" v češtině, \"jabol\" v polštině, \"bormotucha\" v ruštině.\n\n\n"}
{"id": "1317016", "url": "https://cs.wikipedia.org/wiki?curid=1317016", "title": "Pavol Bajči", "text": "Pavol Bajči\n\nPavol Bajči (*13. listopadu 1927 Veličná) je slovenský agronom, pedagog a odborník na skladování a technologie rostlinných produktů.\n\nNarodil se do početné rodiny se šesti dětmi. V roce 1947 absolvoval reálné gymnázium v Dolném Kubíne a začal studovat na Vysokej škole poľnohospodárskeho a lesníckeho inžinierstva v Košiciach. Po rozdělení školy a přesunu do Nitry (1952) se Bajči staral o výuku řady předmětů. Později působil jako vedoucí oddělení skladování a technologie rostlinných produktů a získal zde tituly kandidáta věd a docenta. V roce 1969 byl zvolen do funkce prorektora, za své názory v letech 1968/69 byl přinucen v roce 1974 ze školy odejít. Kromě toho mu byla na 10 let zakázaná jakákoliv publikační činnost. Následně nastoupil do podniku v Bučanech, kde se věnoval výzkumu cukrové řepy.\n\nV letech 1991-93 působil jako vedoucí Katedry mliekarstva a technológie poľnohospodárskych produktov (po jejím rozdělení pak jako vedoucí Katedry skladovania a spracovania rastlinných produktov) na Slovenskej poľnohospodárskej univerzitě (SPU) v Nitre. V roce 1993 odešel do důchodu.\n\nBajči je autorem řady učebnic a studijních textů. \n\nPublikoval také v odborných časopisech.\n\nV roce 2007 získal zlatou medaili SPU za pedagogickou, vědeckou a organizátorskou činnost.\n"}
{"id": "1317019", "url": "https://cs.wikipedia.org/wiki?curid=1317019", "title": "Vavrinec", "text": "Vavrinec\n\nVavrinec je obec na Slovensku v okrese Vranov nad Topľou. První písemná zmínka o obci pochází z roku 1363. Nachází se zde řeckokatolický chrám Seslání svatého Ducha.\n\n"}
{"id": "1317020", "url": "https://cs.wikipedia.org/wiki?curid=1317020", "title": "Městské muzeum Františkovy Lázně", "text": "Městské muzeum Františkovy Lázně\n\nMěstské muzeum ve Františkových Lázních má svůj počátek v roce 1912, kdy se prostřednictvím sbírky mezi františkolázeňskými občany začaly shromažďovat historické předměty pro budoucí městské muzeum. Po podpoření této iniciativy tehdejším starostou Františkových Lázní Eugenem Loimannem, se v červnu roku 1913 přenesla celá záležitost do kompetence města. Muzeu byly společně s městskou knihovnou vyhrazeny první skromné prostory v domě „Aeskulap“ v Karlově ulici (dnes Americká ul., dům č. 131/9). Nyní sídlí v Dlouhé ulici č. p. 194/4 v bývalém \"Hasičském domě\". Pod správu městského muzea patří ministeriální hrad Seeberg a také Národní přírodní rezervace Soos.\n\nMezi první sbírkové soubory patřila mineralogická sbírka Antona Martiuse a pravěké nálezy z františkolázeňského rašeliniště, které muzeu věnoval lázeňský lékař dr. Cartellieri.\nBudování muzea přerušila první světová válka, po jejímž skončení se vedení muzea ujal významný regionální badatel Alois John, který proměnil nashromažděné předměty ve skutečnou muzejní expozici. Zlomovým obdobím byla pro muzeum\ndruhá světová válka, během které sbírky zmizely a muzeum takřka zaniklo. Sbírková činnost, během ktéré se začaly shromažďovat předměty po lázeňských domech a ke které byli vyzváni také občané města, byla obnovena teprve roku 1957 a expozice nově otevřena o čtyři roky později.\n\nSoučasná expozice muzea je zaměřena na historii města, či na dějiny balneologie a lázeňství. Návštěvníkům přiblíží vývoj města od doby odhalení Františkova pramene až po 20. století, místní architekturu a vývoj balneologických metod. Krom mnoha dalšího zde návštěvníci mohou zhlédnout historické pohledy lázní, dřevěný svod Františkova pramene z poloviny 18. století, nebo původní sochu „Františka“ od Adolfa Mayerla z roku 1923.\n\nPůvodně byla vila č. p. 194 vybudována jako lázeňský dům pro členy Německého zemského hasičského spoklu v roce 1908. Dle architektonického pojetí stavby je velmi pravděpodobné, že jeho zpracovatelem byl nejvýznamnější františkolázeňský architekt Gustav Wiedermann.\n\nV současné době pořádá muzeum přednášky na různorodá témata, především z oblasti historie, zoologie, nebo lázeňství. Mimo jiné jsou v galerii muzea pořádány výstavy známých malířů a výtvarníků. V letních měsících připravuje muzeum společně s městskou knihovnou letní kino \"MU-KNI\", v rámci kterého na muzejní zahradě promítají divákům klubové filmy. Každoročně se také zapojuje do festivalu Muzejních nocí, které zaštiťuje Asociace muzeí a galerií České republiky (AMG).\n\n"}
{"id": "1317022", "url": "https://cs.wikipedia.org/wiki?curid=1317022", "title": "FK Pardubice", "text": "FK Pardubice\n\nFK Pardubice (celým názvem: Fotbalový klub Pardubice a.s.) je český fotbalový klub, který sídlí v Pardubicích ve stejnojmenném kraji. V roce 2008 došlo ke sloučení FK Tesla Pardubice, FK Junior Pardubice a MFK Pardubice. Tento čin se považuje za konečné sloučení pardubické kopané. Od sezóny 2012/13 působí ve druhé nejvyšší fotbalové soutěži v České republice. Klubové barvy jsou červená a bílá.\n\nV sezóně 2009/10 postoupil tým pod vedením trenéra Martina Svědíka do ČFL a o dva roky později postoupil do 2. fotbalové ligy. V ní se v premiérové sezóně umístil na výborném 7. místě a na jejím konci (po Svědíkově odchodu na lavičku Baníku Ostrava) se stal trenérem dosavadní trenér dorostu U19 Jiří Krejčí. V následující sezóně 2013/14 obsadil FK Pardubice 10. místo. V létě 2014 se stal hlavním trenérem týmu bývalý reprezentant a odchovanec VCHZ Pardubice Martin Hašek, po půl sezóně u týmu po dohodě skončil a k týmu se vrátil předchozí kouč Jiří Krejčí, který od té doby vede tým. V sezónách 2015/16 a 2016/17 spolu s trenérem Jaroslavem Míchalem, v sezóně 2017/18 s Jaroslavem Novotným. Dlouholetým kapitánem týmu je Jan Jeřábek.\n\nSvé domácí zápasy odehrává na stadionu Pod Vinicí s kapacitou 3 000 diváků.\n\n\nZdroj: \n\n\n\nZdroj: \n\n\n"}
{"id": "1317026", "url": "https://cs.wikipedia.org/wiki?curid=1317026", "title": "Thich Nhat Hanh", "text": "Thich Nhat Hanh\n\nThich Nhat Hanh (* 11. října 1926, Hue) je vietnamský buddhistický mnich a mírový aktivista. V šestnácti letech se stal mnichem. Jeho školení bylo zenové. V roce 1960 odjel do Spojených států, aby studoval religionistiku na Kolumbijské univerzitě, ale v roce 1963 se vrátil do Vietnamu, aby se zapojil do mírového hnutí založeného na Gándhího zásadách, které chtělo zabránit Vietnamské válce. V roce 1964 ve Vietnamu založil školu sociálních služeb, později založil nakladatelství La Boi Press, a také buddhistický Řád soubytí (v USA známý jako \"Order of interbeeing\"). V roce 1966 se vydal na přednáškové turné po Spojených státech. Setkal se i s Martinem Lutherem Kingem, který jím byl velmi inspirován. Setkal se i s několika americkými politiky, včetně ministra obrany Roberta McNamary. Poté zamířil do Evropy, kde jednal mj. s papežem Pavlem VI. V roce 1973 mu komunistická vláda nedala povolení k návratu do Vietnamu. Založil poté malou komunitu kousek od Paříže zvanou \"Švestková vesnice\". Další středisko založil v roce 1982 u Bordeaux. Do Vietnamu se mohl podívat až roku 2005. Založil koncepci tzv. angažovaného buddhismu. Krom mírového aktivismu je také bojovníkem za práva zvířat a vegetariánství. Napsal více než sto knih. Česky vyšly \"Cesta k plnému vědomí a uvedení do meditace v chůzi\", \"Mír v nás\" a \"Živý Buddha, živý Kristus\".\n"}
{"id": "1317027", "url": "https://cs.wikipedia.org/wiki?curid=1317027", "title": "My z ostrova Saltkråkan", "text": "My z ostrova Saltkråkan\n\nMy z ostrova Saltkråkan (\"Vi på Saltkråkan\") je román pro děti od Astrid Lindgrenové z roku 1964. Vypráví o rodině nepraktického spisovatele Melkera Melkersona ze Stockholmu, která se vydává na letní byt do pronajatého skromného domu Snickargården na fiktivním malém ostrově Saltkråkan, posledním ze skupiny ostrovů v Baltském moři u Stockholmu. Melkersonovi se okamžitě spřátelí se svými sousedy Grankvistovými, starousedlíky, kteří na ostrově provozují obchod se smíšeným zbožím, a Melkerovy děti zažívají s dětmi ze sousedství a s dalšími obyvateli ostrova mnoho dobrodružství.\n\nPo prvních prázdninách pronajme Melker Snickargården i na Vánoce a na několik jarních dní, děj knihy vrcholí o druhých prázdninách, kdy ředitel Karlberg projeví zájem Snickargården koupit, zbourat a místo něj si postavit luxusní obydlí.\n\n\n"}
{"id": "1317032", "url": "https://cs.wikipedia.org/wiki?curid=1317032", "title": "IV. třída okresu Havlíčkův Brod", "text": "IV. třída okresu Havlíčkův Brod\n\nIV. třída okresu Havlíčkův Brod tvořila společně s ostatními skupinami čtvrté třídy nejnižší (desátou nejvyšší) fotbalovou soutěž v České republice. Byla řízena Okresním fotbalovým svazem Havlíčkův Brod. Hrála se každý rok od léta do jara se zimní přestávkou, počet účastníků nebyl stálý. Zanikla po sezoně 2016/17. Vítěz postupoval do III. třídy okresu Havlíčkův Brod.\n\n"}
{"id": "1317033", "url": "https://cs.wikipedia.org/wiki?curid=1317033", "title": "Zábrdovice (Vedrovice)", "text": "Zábrdovice (Vedrovice)\n\nZábrdovice (německy \"\") je vesnice, součást obce Vedrovice v okrese Znojmo. Tvoří jednu ze dvou základních sídelních jednotek obce, přičemž leží ve vlastním katastrálním území \"Zábrdovice u Vedrovic\" o rozloze 0,22 km².\n\nPrvní písemná zmínka o vsi je z roku 1535. Po roce 1850 byly Zábrdovice součástí sousedních Vedrovic, osamostatnily se v roce 1924. Roku 1950 byly obě obce opětovně sloučeny a od té doby tvoří Zábrdovice západní část Vedrovic. V roce 2014 proběhla změna katastrálních hranic, při které se veškerý zábrdovický extravilán stal součástí katastru Vedrovic. Katastrální území Zábrdovic bylo tímto krokem zmenšeno z rozlohy 2,56 km² na rozlohu 0,22 km².\n"}
{"id": "1317038", "url": "https://cs.wikipedia.org/wiki?curid=1317038", "title": "Sam Kendricks", "text": "Sam Kendricks\n\nSam Kendricks (* 7. září 1992) je americký atlet, jehož specializací je skok o tyči. \n\nDo nejužší světové špičky skokanů o tyči se dostal v roce 2016. Nejprve se v Eugene stal halovým vicemistrem světa, v létě pak v Rio de Janeiro vybojoval bronzovou medaili. V srpnu 2017 se v Londýně stal v této disciplíně mistrem světa.\n\n\n"}
{"id": "1317040", "url": "https://cs.wikipedia.org/wiki?curid=1317040", "title": "Huemul severní", "text": "Huemul severní\n\nHuemul severní, česky také jelen peruánský (\"Hippocamelus antisensis\", celkem se u druhu vystřídalo pět vědeckých jmen), je jelenovitý druh sudokopytníka náležící do rodu huemul (Hippocamelus). Druh popsal Alcide d'Orbigny roku 1834, první zmínka o něm však pochází od Étienne Geoffroye Saint-Hilaireho.\nHuemul severní obývá Argentinu (severozápad), Bolívii (západ), Chile (severovýchod, pouze malé populace) a Peru, přičemž se vyskytuje v andské části. Oblast výskytu je roztříštěna na malé navzájem izolované skupiny huemulů. Někdy je do areálu výskytu tohoto kopytníka řazen také Ekvádor, pravděpodobně zde však nežije. Existovaly sice čtyři muzejní exempláře, které prý z tohoto státu pocházely, ale ty již zmizely. U některých je navíc nejasné, zdali se skutečně o tento druh jednalo, či zda nebyl chycen jinde. Jako pochybná byla potom označena nalezená část parohu.\n\nHuemul severní obývá oblasti položené ve vysokých nadmořských výškách (2 000 až 5 000 m), přičemž častěji žije v polohách vyšších než 3 960 m n. m. Platí, že směrem z jihu na sever výška polohy stoupá. Preferovanou oblastí jsou skaliny porostlé vegetací, vítaná je přítomnost vody, například bažiny.\nTento podsaditý kopytník střední velikosti dosahuje délky těla mezi 138 až 146 cm u samců s až 13cm ocasem, samice měří na délku 128 až 130 cm s ocasem dosahujícím maximálně 12 cm. V kohoutku měří huemulové od 69 do 80 cm (samci zhruba 74 až 77 cm, samice 69 až 71 cm) a jejich hmotnost se pohybuje mezi 46 až 60 kg. Samci jsou větší než samice (mimoto existují i znatelné rozdíly ve velikosti mezi jednotlivými samci) − u tohoto druhu se vyvinul pohlavní dimorfismus. Od samic samce odlišuje také paroží, které je však malé, měřící maximálně 30 cm. Druh má krátké končetiny a špičaté uši. Plochá čelní kost tvoří zhruba jednu rovinu s kostmi nosními. U druhu se mohou vyvinout špičáky, jinak celkový zubní vzorec činí\n\nformula_1.\n\nHuemul severní má hrubou srst, zbarvení je na spodní straně těla vyjma hnědé části hrudníku a břicha bílé, tělo je potom žluto-šedo-hnědé. Ocas má barvu hnědou a jeho spodek je opět bělavý. Obličej druhu potom zdobí typický znak huemula severního: tmavá skvrna ve tvaru písmene Y, případně V, jež ovšem může někdy i chybět.\n\nHuemul severní je převážně druhem společenským; šesti- až sedmičlenné skupinky jsou složeny z jedinců obou pohlaví a mohou měnit své složení, například se slučovat. Největší stádo huemulů čítalo 31 zvířat, na druhou stranu poté existují i záznamy o exemplářích žijících solitérním životem. S těmi se lze setkat zvláště v oblastech narušených lidmi. Pokud huemulové žijí ve stádech, vedou je obvykle samičky, zatímco samci se zdržují na jejich koncích. Aktivitu projevuje huemul během dne a v jeho průběhu mění výšku stanoviště až o 500 m; zatímco pozdní část dne tráví tito kopytníci v nadmořských výškách nižších, dopoledne preferují nadmořské výšky vyšší. Změny nadmořské výšky jsou zaznamenávány taky podle období. Území sdílí huemul s jinými kopytníky (například lama krotká). Huemulové spolu navzájem komunikují pomocí vizuálních gest a pachových značek vylučovaných ze žláz na končetinách; naopak komunikace pomocí zvuků zaznamenána nebyla.\n\nHuemul severní je býložravec, oblíbenou potravou jsou různé traviny či kořeny. Žere například některé hvězdnicovité (\"Asteraceae\"), broméliovité (\"Bromeliaceae\", rod \"Puya\"), třtinu (\"Calamagrostis\"), lupiny (\"Lupinus\"), starčeky (\"Senecio\") a řadu dalších rostlinných druhů včetně neidentifikovaných.\n\nRozmnožování huemula severního probíhá především mezi červnem a srpnem; stáda se tehdy začnou rozdrobovat do menších skupin. Samci si vydržují skupinku samic a s ostatními samci o ně svádějí souboje. Využívají k tomu své paroží, jehož vývoj odpovídá době rozmnožování − plně vyvinuté jsou parohy v květnu, tedy měsíc před začátkem období rozmnožování. V září potom dojde k jejich shození. Se svou skupinkou samic se samci páří. Samotný akt kopulace není dlouhý, trvá několik sekund. Mláďata se rodí zhruba po 240 dnech březosti, datum porodů tedy připadá na období mezi lednem a březnem, kdy je v oblasti období dešťů. Samička má obyčejně jedináčka, dvakráte pak byla zaznamenána dvojčata, z toho jedno v zajetí a jedno ve volné přírodě. Svůj první měsíc života mládě tráví ukryto v bezpečí skal. Predátorů huemulové severní moc nemívají. Pro mláďata představují hrozbu lišky, největším nepřítelem těchto tvorů je potom puma americká (\"Puma concolor\").\nPopulace huemulů severních činí celkem okolo 12 000 až 17 000 exempláři, z toho až 13 000 jedinců obývá Peru. Nabírá klesající tendenci, převážně kvůli úbytku vhodného přirozeného prostředí, navíc mu konkurují v potravě domestikovaná zvířata, například psi potom huemuly zabíjejí. Nebezpečí představuje také zabíjení huemulů lidmi, již v 60. letech 20. století je ohrožoval lov. Huemulové jsou zabíjeni z různých důvodů. Někde jsou stříleni coby škůdci, kteří ničí úrodu, někde jsou vyhledávaní jako trofeje, přičemž takový lov není legální. Lov probíhá také pro maso a paroží, jenž slouží jako součást tradiční bolivijské medicíny. Přestože huemulové žijí v chráněných územích, ta nedosahují potřebné rozlohy.\n\nPodle Mezinárodního svazu ochrany přírody patří huemul severní mezi zranitelné druhy (poprvé byl za zranitelného považován roku 1982), v Úmluvě o mezinárodním obchodu s ohroženými druhy volně žijících živočichů a rostlin je zařazen do první přílohy. V Bolívii, kde spadá druh pod ochranu Decreto de\nVeda General Indefinida, patří druh mezi ohrožené. Ohroženým je rovněž v Argentině a jedná se o zdejší přírodní památku. Chile považuje huemula severního za zranitelného a spadá rovněž pod právní ochranu (zákon o myslivosti). Mezi některé možnosti ochrany patří například studování druhu, zabránění nezákonným praktikám či snižování stavů hospodářských zvířat.\n"}
{"id": "1317041", "url": "https://cs.wikipedia.org/wiki?curid=1317041", "title": "IV. třída okresu Pelhřimov", "text": "IV. třída okresu Pelhřimov\n\nIV. třída okresu Pelhřimov tvořila společně s ostatními skupinami čtvrté třídy nejnižší (desátou nejvyšší) fotbalovou soutěž v České republice. Byla řízena Okresním fotbalovým svazem Pelhřimov. Hrála se každý rok od léta do jara se zimní přestávkou, počet účastníků nebyl stálý. Zanikla po sezoně 2016/17. Vítěz postupoval do III. třídy okresu Pelhřimov.\n\n"}
{"id": "1317044", "url": "https://cs.wikipedia.org/wiki?curid=1317044", "title": "Mastichová zmrzlina", "text": "Mastichová zmrzlina\n\nMastichová zmrzlina je zmrzlina běžná v Řecku, Turecku a dalších arabských zemích. Byla pojmenovaná po pryskyřici masticha (mastix), která pochází z řeckého ostrova Chios. Vzhledem k tomu, že skutečná masticha je drahá a obtížně se shání, dávají prodejci zmrzliny v ostatních zemích přednost náhradě mastixové pryskyřice glukózou. Mastichová zmrzlina obsahuje jako přísady mléko, cukr, salep a mastixovou pryskyřici. \n\n\n"}
{"id": "1317045", "url": "https://cs.wikipedia.org/wiki?curid=1317045", "title": "Č’-i", "text": "Č’-i\n\nČ’-i (, 538–597) byl čínský buddhistický filozof, zakladatel školy a sekty Tchien-tchaj, jejímž byl čtvrtým patriarchou. Jako první z čínských buddhistů vypracoval komplexní filozofický systém, čímž umožnil čínskému buddhistickému myšlení, aby získalo autonomii na indickém a mohlo se rozvíjet samostatně a originálně. K nejoceňovanějším patří jeho práce o meditaci, na niž kladl velký důraz. Mnichem se stal v 17 letech, jeho učitelem byl Chuej-s’. Jeho sekta byla vůdčí náboženskou silou v Číně v 8. – 9. století, v současnosti má silnou základnu v Japonsku, kde se k ní hlásí 5 milionů věřících.\n"}
{"id": "1317051", "url": "https://cs.wikipedia.org/wiki?curid=1317051", "title": "Villains", "text": "Villains\n\nVillains je sedmé studiové album americké hudební skupiny Queens of the Stone Age. Vydáno bylo 25. srpna roku 2017 společností Matador Records. Produkoval jej Mark Ronson. Vydání alba bylo oznámeno 14. června 2017 a první singl („The Way You Used to Do“) byl představen následujícího dne. Autorem obalu alba je výtvarník Boneface, který s kapelou spolupracoval i na předchozí desce \"…Like Clockwork\" (2013).\n\n\n\n"}
{"id": "1317052", "url": "https://cs.wikipedia.org/wiki?curid=1317052", "title": "Tour de France 2017 – 11. etapa", "text": "Tour de France 2017 – 11. etapa\n\nJedenáctá etapa Tour de France 2017 se jela ve středu 12. července z Eymetu do Pau. Měřila 203,5 km. V etapě byla 1 horská prémie 4. kategorie. Popáté v ročníku ve spurtu zvítězil Marcel Kittel.\n\n142,5. km – Aire-sur-l'Adour\n\n145,5. km – Côte d'Aire-sur-l'Adour (4)\n\n"}
{"id": "1317054", "url": "https://cs.wikipedia.org/wiki?curid=1317054", "title": "František Mařatka", "text": "František Mařatka\n\nFrantišek Mařatka, (22. listopadu 1856 Vysoké nad Jizerou – 6. května 1932 Hradec Králové) byl český učitel, autor map a vzdělávacích publikací. Jeho nejvýznamnějším dílem byla obří mapa škol Českého království, vystavená na Jubilejní zemské výstavě 1891.\n\nFrantišek Mařatka se narodil v rodině Františka Mařatky, ševcovského mistra ve Vysokém a jeho manželky Pauliny, rozené Háskové, dcery jircháře Josefa Háska z Vysokého čp. 17.\nV době sňatku (1881) byl učitelem v Pasekách. Byl též aktivní v literárním odboru jilemnicko-vysocké Budče, kde v roce 1882 uvedl svým proslovem večer na paměť stého narození Josefa Liboslava Zieglera.\n\nV roce 1883 byl jmenován učitelem ve Staré Vsi, v roce 1895 ve Vysokém a od roku 1917 byl ředitelem na chlapecké měšťanské škole v Jilemnici. V roce 1931 již byl uváděn jako „...ředitel ve výslužbě z Hradce Králové...“ (rok odchodu do důchodu nezjištěn).\n\nDne 10. září 1881 se ve Vysokém oženil s Annou Hrdou (1856-??) z Vysokého. V matrikách dohledána dcera Pavlína (1882-??).\n\nMapa školství Království českého o rozměrech 3 x 3,5 m byla vystavena na Jubilejní zemské výstavě 1891 a český tisk se o ní v popisech výstavy často pochvalně zmiňoval. Zobrazovala podrobně rozmístění škol a jejich druhů s dalšími informacemi. (Viz samostatný článek.)\n\n\nFrantišek Mařatka se též věnoval tvorbě plastických map:\n\nZatímco Mařatkovy tištěné mapy byly finančně dostupné (Mapa školství Království českého se prodávala za 1.80 korun), pořízení reprodukce Mařatkových plastických map bylo podstatně nákladnější. (30 zl., tj. 60 korun za plastickou mapu okolí Prahy v roce 1892.) Pro porovnání - o rok později jednal pražský sbor obecních starších o tom, má-li být roční plat suplujících učitelů v Libni upraven z 600 na 800 zl. ročně. Cena této plastické mapy tedy zhruba odpovídala polovině měsíčního platu učitele. \n\n"}
{"id": "1317058", "url": "https://cs.wikipedia.org/wiki?curid=1317058", "title": "Silnice II/428", "text": "Silnice II/428\n\nSilnice II/428 je silnice II. třídy, která vede z Drysic do Kroměříže. Je dlouhá 32,5 km. Prochází dvěma kraji a dvěma okresy.\n\n\n\n"}
{"id": "1317062", "url": "https://cs.wikipedia.org/wiki?curid=1317062", "title": "Silnice II/429", "text": "Silnice II/429\n\nSilnice II/429 je silnice II. třídy, která vede z obce Bohdalice-Pavlovice do Koryčan. Je dlouhá 17,3 km. Prochází dvěma kraji a třemi okresy.\n\n\n\n\n"}
{"id": "1317064", "url": "https://cs.wikipedia.org/wiki?curid=1317064", "title": "Zmizení Charlene Downesové", "text": "Zmizení Charlene Downesové\n\nZmizení Charlene Downesové (25. března 1989) proběhlo v roce 2003.\n\nCharlene Downes se narodila Robertovi a Karen Downesovým. Měla dvě sestry a jednoho bratra. Rodina žila v Buchanan Street v Blackpoolu. V roce 1999 se rodina přestěhovala z Blackpoolu do West Midlands. Charlene zde navštěvovala školu St. George's School. Byla popisována jako veselá a milá dívka.\n\nCharlene Downesová zmizela dne 1. listopadu 2003, když jí bylo třináct let. Toho dne velmi brzy ráno řekla Charlene matce, že jde za svými kamarády na Blackpool's Central Promenade. Od té doby byla nezvěstná. Naposledy byla viděna v centru města, kde se nachází restaurace s rychlým občerstvením. Policie věřila, že se stala obětí sexuálního násilí na dětech. Policie nejprve vyslýchala 3000 lidí a zjistila,že Charlene byla obětí vykořisťování. V roce 2007 byli před soud postaveni dva muži obvinění z její vraždy. Policie nejprve věřila,že Charlene byla zabita Iyadem Albattikhinim a dalším starším mužem z Jordánska, majiteli rychlého občerstvení Funny Boyz, jež se nacházelo v Blackpoolu. Porota však nedokázala dospět k dostatku důkazů a tak byla obžaloba stáhnuta. Dne 1. srpna 2017 policie zatkla 51letého podezřelého muže z Blackpoolu.\n"}
{"id": "1317066", "url": "https://cs.wikipedia.org/wiki?curid=1317066", "title": "Alessandro Cagliostro", "text": "Alessandro Cagliostro\n\nHrabě Alessandro Cagliostro (vlastním jménem Giuseppe Balsamo; 8. června 1743 Palermo – 26. srpna 1795 San Leo u Urbina) byl italský okultista, alchymista a dobrodruh. Jako talentovaný podvodník, šarlatán a hochštapler stále znovu dokázal získávat a využívat důvěru vlivných současníků. Cagliostro se vydával za podnikavého zakladatele \"egyptského zednářství\", cestoval po Evropě, dopouštěl se podvodů a zakládal lóže. Svůj život skončil v papežském vězení, když byl z trestu smrti omilostněn na trest doživotního žaláře.\n\nCagliostro se narodil jako syn sicilského řemeslníka a bankrotáře v chudinské čtvrti Palerma, kde také vyrostl.\n\nV mladém věku vstoupil do místního kláštera řádu sv. Jana z Boha v Caltagirone, kde se věnoval ošetřovatelství. Jako asistent klášterního lékárníka získal první farmakologické znalosti, jež později využíval pro své „zázračné“ léky. Byl vyloučen za špatné chování a odmítnut i svými příbuznými.\n\nCagliostro byl přijímán nejvyššími kruhy společnosti a žil obdivován krásnými ženami jako úspěšný podvodník a hochštapler na úkor svých současníků. Poté, co konečně došlo ke konfliktu s úřady, utekl ze Sicílie. Podle vlastních údajů cestoval do Řecka, Egypta, Arábie, Persie, na Rhodos, kde ho údajně Řek Althotas učil alchymii a související „vědy“, a nakonec na Maltu. Tam se velmistrovi Maltézského řádu představil jako hrabě Cagliostro. Od velmistra, který se také zajímal o alchymii, obdržel doporučení pro slavné rody z Říma a Neapole, kam nyní cestoval. Uměl také vyvolat dojem, že má recept na výrobu zlata.\n\nV Římě se Cagliostro oženil s krásnou, ale bezohlednou Lorenzou Felicianiovou, s níž cestoval pod různými jmény do mnoha koutů Evropy. Navštívil roku 1771 Londýn a Paříž a prodával lektvary lásky, mládí a krásy, alchymistické prášky atd. a dosahoval vysokých zisků z jejich prodeje. Po dalších cestách na kontinent se vrátil do Londýna.\n\nCagliostro vymyslel \"egyptský ritus\" o 90 stupních. V roce 1775 založil nové lóže na základě jím vytvořených \"egyptských ritů\", aby vyšel vstříc mystickému trendu v zednářství. \"Egyptské zednářství\" patřilo od té doby k systému jeho hochštaplerství. Přitom zastával na rozdíl od běžného zednářstva názor, že ženy mají být rovnoprávně přijímány do lóží. První lóži určenou hlavně pro bohaté a vznešené dámy založil v roce 1775 v Haagu. Velmistryní byla Cagliostrova manželka Lorenza. Muži byli přijímáni bez ohledu na jejich náboženskou příslušnost, ale pouze v případě, že byli svobodní zednáři nebo disponovali odpovídajícím jměním. Kvůli podvodům s losy v loterii uprchl Cagliostro po krátké době z Haagu do Bruselu. Později se vynořil jako hrabě Pellegrini v Benátkách. V roce 1779 získal na území tehdejšího Ruska v Jelgavě (tenkrát pojmenované Mitau) přístup ke kuronské šlechtě. Podařilo se mu proniknout i do světa žen svým androgynním zednářstvím a přijmout část kuronské šlechty do svých loží, dokud se švagrové posledního kuronského vévody Petra Birona, spisovatelce baronce Elisabeth von der Recke, nepodařilo jeho hru prohlédnout.\nTaké v Petrohradě se Cagliostro v roce 1780 pokusil zavést své \"egyptské zednářství\" a popularizovat je pod ochranou Kateřiny II. Tento projekt se však nezdařil, protože baronka Elise von der Recke carevnu včas varovala, za což byla odměněna panstvím. O případu též napsala. Tak se podařilo Cagliostra během spiritistické seance v bytě knížete Gagarina odhalit jako šarlatána. Ruské carevně příhoda posloužila jako základ k napsání tří komedií \"Sibiřští kouzelníci\", \"Podvodníci\" a \"Podvedení\", ve kterých se Cagliostrovy kejkle a hochštaplerství aplikují na celé zednářství.\nVe Varšavě se Cagliostro představil jako Velký Kopt \"Egyptského ritu\", čímž se mu podařilo proniknout do pravověrných zednářských lóží. Cagliostrem vynalezené neregulérní egyptské svobodné zednářství vysokého stupně Memfis-Misraim se ještě dnes praktikuje v některých zemích. Ve Varšavě byl Cagliostro zpočátku úspěšný a v rámci svého \"egyptského ritu\" prováděl spiritistické seance s nezletilými dívkami jako médii. Jeho magické a alchymistické operace a taškářství však byly v roce 1780 odhaleny i tam a on musel z Varšavy uprchnout.\nRoku 1781 byl Cagliostro ve Štrasburku jako učitel okultismu a úspěšný magický léčitel. Johann Kaspar Lavater se jen kvůli němu vydal z Curychu do Štrasburku, protože chtěl zjistit, nakolik se jeho způsob léčby shoduje s tím, který používal vymítač ďábla Gassner. Ve Štrasburku, v té době centru mystického zednářství, získal Cagliostro přízeň kardinála a arcibiskupa Louise Césara Constantina de Rohan-Guéméné a přístup k francouzskému dvoru, kde nahradil Franze Antona Mesmera. Cagliostro zde zřídil egyptskou lóži, jejíž systém byl později v Basileji částečně uplatněn v reformovaném skotském obřadu.\n\nV říjnu 1784 Cagliostro založil v Lyonu  mateřskou lóži svého \"egyptského zednářství\" pod jménem \"La sagesse triomphante\". V roce 1785 byl jeho systém znám v Paříži a v tam založené lóži přijal vévoda lucembursko-montmorencijský roli Velmistra ochránce. V roce 1785 byl Cagliostro pozván konventem filalethitů, aby jim svůj systém představil. Cagliostro byl ochoten této žádosti vyhovět pod podmínkou, že filalethité předtím spálí všechny své archivy a uznají jeho „jediné vždy pravé egyptské zednářství“. Ale v roce 1786 musel Francii opustit, protože byl zapleten do náhrdelníkové aféry.\n\nJeho soupeř Théveneau de Morande tvrdil v roce 1786 v \"Courier de l 'Europe\", že Cagliostro byl roku 1777 iniciován v londýnské zednářské lóži \"Esperance Lodge\" v \"King' s Head Tavern\" v Gerard Street, v Soho. Ve skutečnosti o tom neexistují žádné dokumenty stejně jako o tvrzení F. T. Bèguea Cavela, že Cagliostro byl přijat v Německu.\n\nKdyž se Cagliostro snažil po náhrdelníkové aféře zakotvit v Římě a založil tam novou egyptskou lóži, byl dne 27. prosince 1789 zatčen papežskou policií. Aby si zachránil hlavu, uzavřel během procesu zrádcovskou dohodu s orgány inkvizice a vyslovil propagandisticky účinné přiznání: obvinil ilumináty (tedy svobodné zednáře), že ho svedli. Údajně ho ilumináti ve venkovském domě ve Frankfurtu nad Mohanem přijali a bez jeho vědomí jmenovali jedním z dvanácti velmistrů iluminátství. Zednáři-ilumináti jsou prý primárně zaměřeni proti Francii, na což mají u evropských bank připraveny velké sumy peněz. Podle Cagliostra jsou svobodní zednáři skrytými iniciátory francouzské revoluce, a Cagliostro, vydávající se za ilumináta, jímž nikdy nebyl, je jedním z těch, kdo v pozadí tahají za nitky. Jeho klamavá lítost, při níž využil strachu církve ze zednářů, radikálního osvícenství a revolucí, mu zachránila hlavu. Byl za kacířství, kouzelnictví a zednářství odsouzen k trestu smrti, ale rozsudek byl v roce 1791 změněn na trest odnětí svobody na doživotí.\n\nCagliostro byl vězněn v Andělském hradě. Jeho manželka nuceně pobývala v klášteře. Inkvizice zabavila esoterický, alchymistický rukopis \"Nejsvětější Trinosofie\". Cagliostro zemřel ve vězení v pevnosti San Leo blízko San Marina po dvou mrtvicích, které krátce po sobě utrpěl. Byl pohřben v San Leo.\n\n\nV roce 1920 vznikl rakousko-německý němý film, historické drama Der Graf von Cagliostro. Režie Reinhold Schünzel, který také hrál titulního hrdinu.\n\n\"Münchhausen \"(1943, jubilejní film UFA s Hansem Albersem v hlavní roli), kde hrabě Cagliostro vystupuje ve vedlejší roli, kterou hraje Ferdinand Marian.\n\nV roce 1973 zfimovala ZDF jako součást dobrodružné čtyřdílné série také příběh Cagliostra ve třech částech s Jeanem Maraisem v hlavní roli. Tento film vychází z románu \"Joseph Balsamo\" Alexandra Dumase.\n\nJohann Strauss mladší napsal operetu \"Cagliostro in Wien\", jež měla premiéru roku 1875. Valčík \"Cagliostro-Walzer\" (op. 370) také pochází z této operety.\n\nMožné zapojení hraběte Cagliostra do náhrdelníkové aféry se popisuje v muzikálu \"Marie Antoinetta\" od Michaela Kunze a Sylvestera Levaye. Dílo mělo premiéru v roce 2006 v Japonsku.\n\n"}
{"id": "1317070", "url": "https://cs.wikipedia.org/wiki?curid=1317070", "title": "Lăki", "text": "Lăki\n\nLăki ( \"Лъки\") je město ve středním Bulharsku v severovýchodní části Západních Rodopů. Žije tu přes 2 tisíce obyvatel.\nJedná se o správní středisko stejnojmenné obštiny v Plovdivské oblasti.\n\nPočátkem 50. let 20. století se na místě dnešního města rozkládala malá osada s jednotřídní školou založenou v roce 1937. Nacházela se na velké pasece, podle níž nesla jméno Lăki, \"louky\". V roce 1952 zde byla objevena rozsáhlá naleziště barevných rud, především olova a zinku. V osadě byla zřízena ubytovna pro geology a geodety. Za částí z nich se přistěhovaly i jejich rodiny a sídlu byl v roce 1960 přiznán statut vsi. Ta se se vznikem nových dolů rychle rozrostla (3 268 obyvatel v roce 1967) a v roce 1969 byla prohlášena městem. Nejvyššího počtu obyvatel bylo dosaženo v roce 1985 (3 950) a od té doby jejich počet klesá.\n\nVe městě žije 2 205 obyvatel a je zde trvale hlášeno 2 131 obyvatel. Podle sčítáni 1. února 2011 bylo národnostní složení následující:\n\n"}
{"id": "1317072", "url": "https://cs.wikipedia.org/wiki?curid=1317072", "title": "Silnice II/433", "text": "Silnice II/433\n\nSilnice II/433 je silnice II. třídy, která vede z Prostějova do města Morkovice-Slížany. Je dlouhá 27,2 km. Prochází dvěma kraji a dvěma okresy.\n\n\n\n"}
{"id": "1317073", "url": "https://cs.wikipedia.org/wiki?curid=1317073", "title": "Silnice II/435", "text": "Silnice II/435\n\nSilnice II/435 je silnice II. třídy, která vede z Olomouce do Polkovic. Je dlouhá 24,1 km. Prochází jedním krajem a dvěma okresy.\n\n\n\n"}
{"id": "1317079", "url": "https://cs.wikipedia.org/wiki?curid=1317079", "title": "Painted Ruins", "text": "Painted Ruins\n\nPainted Ruins je čtvrté studiové album americké hudební skupiny Grizzly Bear. Vydání bylo 18. srpna roku 2017 vydavatelstvím RCA Records). Producentem alba byl jeden z členů kapely, baskytarista Chris Taylor. Ten tuto funkci zastával i na předchozích deskách kapely Grizzly Bear. Nahrávání alba probíhalo jak ve státě New York, odkud kapela pochází, tak i v různých studiích v okolí Los Angeles. První singl z alba, nazvaný „Three Rings“, byl představen již 4. května 2017.\n\n\n"}
{"id": "1317081", "url": "https://cs.wikipedia.org/wiki?curid=1317081", "title": "Tom O'Folliard", "text": "Tom O'Folliard\n\nTom O'Folliard (1858 Uvalde – 19. prosince 1880 Teritorium Nové Mexiko) byl americký zločinec, nejlepším přítel zločince Billyho the Kida (vlastním jménem William H. Bonney). Roku 1878 se zúčastnil Lincolnské války dobytkářů. Říká se, že během bitvy byl zasažen do ramene. Byl zastřelen 19. prosince 1880 šerifem Patta Garretta.\n\nNarodil se v roce 1858 v Uvaldu v Texasu. V roce 1877 se přestěhoval do Nového Mexika a připojil se k místnímu dobytkáři Johnu Tunstallovi. Téhož roku se také seznámil s desperátem Williamem H. Bonneyem, známým jako Billy the Kid. Roku 1878 se zúčastnil Lincolnské války. \n\nDne 19. prosince 1880 byl střelen do hrudníku šerifem Pattem Garrettem. Podle spisů O'Folliard zemřel zhruba 45 minut po střelbě. Byl pohřben na Old Fort Sumner Cemetery. Do hrobu později byli pohřbení i Charlie Browde a William H. Bonney.\n"}
{"id": "1317082", "url": "https://cs.wikipedia.org/wiki?curid=1317082", "title": "Zlatý pohár CONCACAF 2017", "text": "Zlatý pohár CONCACAF 2017\n\nZlatý pohár CONCACAF 2017 byl 14. turnajem Zlatého poháru CONCACAF a 24. kontinentálním mistrovstvím zemí sdružených fotbalovou asociací CONCACAF pořádaným od 8. do 27. července 2017 v USA. Šampionem se stal domácí národní tým Spojených států, který porazil ve finále výběr Jamajky 2:1. Třetí místo obsadily reprezentace Kostariky a Mexika.\n\nVítězný tým turnaje, Spojené státy americké, budou hrát proti vítězi Zlatého poháru CONCACAF 2019 o Pohár CONCACAF 2019 a zároveň o místo na Konfederačním poháru FIFA 2021. Pokud Spojené státy zvítězí i v Zlatém poháru CONCACAF 2019, pak do Konfederačního poháru FIFA 2021 postupují automaticky.\n\nTurnaj se odehrával na 14 stadionech ve 14 amerických městech. Stadiony byly oznámeny 19. prosince 2016. Finále bylo přiděleno na Levi's Stadium v kalifornském městě Santa Clara 1. února 2017.\n\n\n\"Všechny časy začátků zápasů jsou zapsány v atlantickém letním čase (UTC−4).\"\n\nNejlepší 2 týmy z každé skupiny se kvalifikovaly do čtvrtfinále. K nim se pak přidaly dva nejlepší z týmů na třetích místech.\n\nPořadí ve skupině bylo určeno dle těchto kritérií:\n\nNejlepším hráčem turnaje byl zvolen Michael Bradley z USA.\nNejlepší jedenáctku turnaje zvolila technická komise takto:\n\n"}
{"id": "1317085", "url": "https://cs.wikipedia.org/wiki?curid=1317085", "title": "Izotopy germania", "text": "Izotopy germania\n\nPřírodní germanium (Ge) se skládá z pěti stabilních izotopů: Ge (přirozený výskyt 20,57 %), Ge (27,45 %), Ge (7,75 %), Ge (36,50 %) a Ge (7,73 %). Bylo také popsáno 28 radioizotopů tohoto prvku a třináct jaderných izomerů. Nejstabilnější radioizotopy jsou Ge (poločas přeměny 270,93 dne), Ge (11,43 dne), Ge (39,05 h) a Ge (11,30 h). Všechny ostatní mají poločasy kratší než 2,3 hodiny, většinou pod 2 minuty. Radioizotopy s nukleonovým číslem nižším než 72 se většinou přeměňují beta plus přeměnou na izotopy gallia, zatímco u Ge a těžších radioizotopů převažuje přeměna beta minus na arsen.\n\nPři ostřelování Ge a Ge alfa částicemi vznikají stabilní nuklidy As a Se za uvolnění vysokoenergetických elektronů.\n"}
{"id": "1317086", "url": "https://cs.wikipedia.org/wiki?curid=1317086", "title": "Todd Haynes", "text": "Todd Haynes\n\nTodd Haynes (* 2. ledna 1961 Los Angeles) je americký režisér. \n\nV roce 1987 natočil krátkometrážní dokumentární film \"Superstar: The Karen Carpenter Story\". První celovečerní snimek, nazvaný \"Jed\", uvedl roku 1991. Šlo o adaptaci díla francouzskeho spisovatele Jeana Geneta. Později natočil například film \"Sametová extáze\", v němž se zaměřil na éru glamrocku v sedmdesátých letech. Mezi jeho další filmy patří například \"Daleko do nebe\" (2002), \"\" (2007) a \"Wonderstruck\" (2017). \n\nTaké natočil reklamu na pivo Heineken, stejně jako videoklip k písni „Disappearer“ skupiny Sonic Youth. Roku 2017 oznámil záměr natočit dokumentární film o experimentální hudební skupině The Velvet Underground.\n\nJe gay a jeho tvorba odráží LGBT tematiku, např. v roce 2011 jeho režijní retrospektivu uvedl i český queer festival Mezipatra.\n\n"}
{"id": "1317094", "url": "https://cs.wikipedia.org/wiki?curid=1317094", "title": "Levantský veletrh", "text": "Levantský veletrh\n\nLevantský veletrh (Levant Fair - יריד המזרח, Yarid HaMizrach) byly mezinárodní veletrhy a konference, které se konaly poblíž telavivského přístavu přístavu ve dvacátých a třicátých letech 20. století. Je to také název místa, kde se veletrh konal.\n\n\n"}
{"id": "1317099", "url": "https://cs.wikipedia.org/wiki?curid=1317099", "title": "Opakovací větrovka Girandoni", "text": "Opakovací větrovka Girandoni\n\nOpakovací puška Girandoni je větrovka, tedy střelná zbraň u které je energie výstřelu čerpána ze stlačeného vzduchu. Je to první větrovka, která byla zavedena do výzbroje armády.\n\nBartolomeo Girandoni (podle některých pramenů též Girardoni) pocházel z jižního Tyrolska a narodil se v roce 1744. Vyučil se hodinářem. Zajímal se o zbraně a snažil se vyvinout systém pro zjednodušení nabíjení, tedy to, co dnes označujeme jako opakovací zbraň.\n\nV roce 1778 nabídl Rakousku dvě varianty opakovacích pušek.\nPrvní z nich byla palná zbraň s křesadlovým zámkem. Druhá byla větrovka využívající energie stlačeného vzduchu z tlakové nádoby, která zároveň tvořila pažbu zbraně. Girandoni nebyl vynálezcem principu větrovky, ale vyrobil opakovací větrovku.\n\nJeho zbraně byly vybaveny trubicovou nábojovou schránkou na střelivo umístěnou podél hlavně a posuvným podavačem, který se pohyboval kolmo k hlavni. Pro praktické zavedení do výzbroje byla vybrána jeho větrovka. Byla nasazena v omezeném měřítku. Ve své době nebyl Girandoni technologicky schopen vyrábět požadované dostatečné množství zbraní. Selhávaly i tlakové nádoby v důsledku nevyrovnané kvality materiálu.\n\nGirandoni zemřel ve Vídni v roce 1799. Větrovky byly staženy z výzbroje v prvních letech počátkem 19. století.\n\nK prvnímu předvedení zbraní komisi rakouského ministerstva války došlo s doporučením polního maršála Rouneraye v roce 1778. Zbraně zaujaly císaře Josefa II., který nařídil provedení zkoušek. Zkoušky byly ukončeny úspěšně.\n\nNa konci roku 1779 byla objednána první série. Bartolomeo Girandoni se přestěhoval do Vídně a zahájil výrobu.\nV letech 1780 až 1784 bylo vyrobeno cca 274 kusů větrovek. Toto relativně pomalé tempo výroby bylo Girandonimu vytýkáno. Navíc část produkce byla dodávána i pro civilní trh. Byly přijata opatření pro zrychlení výroby a do poloviny roku 1787 bylo dodáno armádě cca 1 000 zbraní. Rakousko začalo válku s Tureckem.\n\nArmáda požadovala, aby každý voják vybavený větrovkou měl i dvě náhradní tlakové nádoby, které nebyly k dispozici. Právě výroba tlakových nádob byla v té době velmi náročná a pomalá.\nČást větrovek byla ponechána ve skladech a jejich pažby/tlakové nádoby byly použity jako náhradní k použitým zbraním. Dvě náhradní tlakové nádoby, čtyři zásobníky a ruční pumpa byly příslušenstvím každé zbraně. Příslušenství bylo dodáváno ve speciálně navrženém koženém vaku.\n\nKromě ručních pump byl dodáván větší mechanický pumpovací stroj. Pumpovací stroje byly připevněné na speciálních povozech.\nArmáda měla k dispozici cca 200 větrovek se vším příslušenstvím. Zbylých 800 kusů mělo být doplněno do počátku roku 1788.\nVětrovky se lišily od ostatních zbraní a jejich ovládání bylo komplikovanější. Proto bylo potřeba vycvičit vybrané vojáky pro jejich obsluhu. Vojáci vyzbrojení větrovkami byli nejdříve rozptýleni a začleněni do běžných jednotek.\n\nV polovině roku bylo k dispozici asi 700 kompletních souprav podle požadavků armády. Celkové výsledky armády v boji proti Turkům císaře neuspokojily. Koncem roku 1788 byly větrovky staženy do skladů. Ve zprávě pro válečnou radu se uvádí, že v té době byla provozuschopná asi jen třetina zbraní. Bylo navrženo soustředit střelce s těmito zbraněmi do samostatných jednotek.\nPrezident válečné rady Hadik předložený návrh schválil a válečná rada podpořila vytvoření speciální jednotky. Císař Josef II. návrh nepodpořil a požadoval ponechat stávající stav, kdy jsou střelci s větrovkami součástí standardních oddílů.\n\nJosef II ale v roce 1790 umírá. Nastupuje Leopold II., který nechal zformovat sbor Tyrolských ostrostřelců vybavený větrovkami. Stažené zbraně bylo nutno opravit a tak mělo vyzbrojení tohoto sboru zpoždění a někteří vojáci větrovky neměli.\n\nVálečná rada žádala ještě v roce 1793 o podporu císaře a podpořila ji zprávou velitele Tyrolských ostrostřelců Fennera, který větrovky chválil. Počátkem roku 1794 bylo objednáno 500 větrovek pro dozbrojení sboru.\nBartolomeus Girandoni umírá v roce 1799. V té době bylo dodáno jen 148 z objednaných 500 kusů. Císař se rozhodl dodávky pro armádu zastavit.\nDoplňování porouchaných zbraní bylo řešeno již zbraněmi na střelný prach. Tím došlo k postupnému ukončení nasazení větrovek v armádě.\n\nV praxi se ukázalo, že jednotky vyzbrojené větrovkami nelze použít pro útok. Jednotky byly omezeny naplněnými zásobníky vzduchu, vozy s pumpami a dalšími tlakovými zásobníky nebyly schopny následovat útočící jednotky. Doplnění vzduchu ruční pumpou bylo příliš náročné. Větrovka byla tedy používána více při obraně pevností.\n\nSystém větrovek byl oblíbený i v civilní sféře. Ve výrobě pokračovali i další puškaři. Například vídeňský Contriner, Staudenmayer v Anglii, Bedřich Poppe v Praze.\nJejich zbraně určené pro bohaté civilní střelce byly ve srovnání s vojenskými zbraněmi více zdobené a luxusnější.\n\nPřínosem i problémem větrovek byla nutná přesnost výroby. Tlakové nádoby byly zaměnitelné. Taktéž ráže všech zbraní byla důsledně sjednocena.\n\nZbraň měla trubicovou nábojovou schránku pro 22 sférických střel. Hlaveň byla drážkovaná.\n\nTlaková nádoba tvořila pažbu zbraně a byla nýtována a pájena z 2 mm plechu. Byla tlakována cca na 60 barů. Objem byl cca 1 litr a stačil cca na 50 výstřelů. Doporučení pro vojáky bylo měnit nádobu s každým zásobníkem, tedy po 22 výstřelech.\n\nZbraň měla zámek podobný křesadlovému zámku a má i kohout. Bicí pero muselo vyvinout sílu pro přetlačení stlačeného vzduchu v tlakové nádobě a proto byla k natažení kohoutu potřeba větší síla.\nV závěru zbraně byl horizontálně posuvný blok. Pohyboval se kolmo k ose hlavně. Jeho posunem byl dopraven do hlavně další projektil ze zásobníku.\n\n"}
{"id": "1317101", "url": "https://cs.wikipedia.org/wiki?curid=1317101", "title": "Grinder's Switch", "text": "Grinder's Switch\n\nGrinder's Switch byla americká hudební skupina, která byla aktivní na konci šedesátých let dvacátého století. Vůdčí osobností kapely byl zpěvák Garland Jeffreys, přičemž ten jí původně založil jako společný projekt s Johnem Calem, který nedlouho předtím opustil skupinu The Velvet Underground. Cale se skupinou odehrál několik koncertů (hrál na baskytaru), avšak brzy jí opustil. Mezi další členy skupiny patřili například bubeník Sanford Konikoff, klávesista Stan Szelest, kytarista Ernie Corallo a další. V říjnu roku 1969, když již Cale se skupinou jako člen nevystupoval, posloužila kapela jako doprovod na jeho prvním sólovém albu \"Vintage Violence\". Své první album s názvem \"Grinder's Switch featuring Garland Jeffreys\" kapela vydala v roce 1970 na značce Vanguard Records. Producentem byl, stejně jako v případě Caleova debutu, Lewis Merenstein. Nedlouho poté se skupina rozpadla a Jeffreys se vydal na sólovou dráhu.\n"}
{"id": "1317105", "url": "https://cs.wikipedia.org/wiki?curid=1317105", "title": "Giuseppe Valerga", "text": "Giuseppe Valerga\n\nMons. Giuseppe Valerga (9. dubna 1813, Loano - 2. prosince 1872, Jeruzalém) byl italský římskokatolický biskup, který byl prvním patriarchou obnoveného Latinského patriarchátu jeruzalémského.\n\n\n"}
{"id": "1317111", "url": "https://cs.wikipedia.org/wiki?curid=1317111", "title": "Radiodiffusion-Television Gabonaise", "text": "Radiodiffusion-Television Gabonaise\n\nRadiodiffusion-Television Gabonaise je národní rozhlasová a televizní společnost afrického státu Gabon, jež sídlí v jeho hlavním městě Libreville. Vlastní ji gabonská vláda. Stanice provozuje dva kanály a rádia.\n\nTelevize\nRádio\n\n"}
{"id": "1317117", "url": "https://cs.wikipedia.org/wiki?curid=1317117", "title": "Kluczbork", "text": "Kluczbork\n\nKluczbork (něm. \"Kreuzburg\") je město v Polsku v Opolském vojvodství v okrese Kluczbork v stejnojmenné gmině. K roku 2015 zde žilo 24 111 obyvatel.\n\nArcheologické nálezy dokazují přítomnost osídlení na území dnešního Kluczborku už v době 1000-800 př. n. l. Ve 13. století se v oblasti usadil rytířský řád křižovníci s červenou hvězdou. 2. listopadu 1252 zde postavili osadu pojmenovanou Cruceburg. Ta následně 26. února 1253 získala magdeburské právo.\n"}
{"id": "1317119", "url": "https://cs.wikipedia.org/wiki?curid=1317119", "title": "Baku City Circuit", "text": "Baku City Circuit\n\nBaku City Circuit je závodní okruh, nacházející se ve městě Baku v Ázerbájdžánu. Jeden okruh měří 6003 metrů, což z něj dělá druhý nejdelší okruh v současném kalendáři Formule 1. Prvním závodem, který se na okruhu jel, byla Velká cena Evropy 2016, o rok později se zde jela první Grand Prix Ázerbájdžánu 2017.\n\nTrasa, kterou navrhl známý projektant závodních okruhů Hermann Tilke, začíná poblíž náměstí Azadiq, obkružuje budovu místní vlády, pak vede 1 km dlouhou rovinkou směrem na západ k Paláci Širvanšáhů a Věži panen. Odtud stoupá úzkou ulicí do kopce, okolo starého centra města a pak více než dvoukilometrovou třídou Něftčilar zpět na start.\n\nOkruh byl projektován z úmyslem vytvořit nejrychlejší městský okruh na světě, což se podařilo - v roce 2016 zde Valtteri Bottas v monopostu týmu Williams Martini Racing vytvořil neoficiální rychlostní rekord Formule 1. Ten má nyní hodnotu 378 km/h; překonal tak přechozí rekord Juana Pabla Montoyi z okruhu Monza, který měl hodnotu 372 km/h.\n"}
{"id": "1317120", "url": "https://cs.wikipedia.org/wiki?curid=1317120", "title": "Fouad Twal", "text": "Fouad Twal\n\nMons. Fouad Boutros Ibrahim Twal (* 23. října 1940, Madaba, Jordánsko) je jordánský římskokatolický biskup, emeritní patriarcha Latinského patriarchátu jeruzalémského.\n\n"}
{"id": "1317121", "url": "https://cs.wikipedia.org/wiki?curid=1317121", "title": "Pika", "text": "Pika\n\nPika může být:\n\n\n"}
{"id": "1317123", "url": "https://cs.wikipedia.org/wiki?curid=1317123", "title": "Antti Raanta", "text": "Antti Raanta\n\nAntti Raanta (* 12. května 1989, Rauma) je finský profesionální hokejový brankář hrající NHL za tým Arizona Coyotes. Je vysoký 183 centimetrů a váží 88 kilogramů.\n\nAntti draftován nebyl, ale v roce 2013 si ho všiml tým Chicago Blackhawks – od té doby hraje v NHL, hrál také za New York Rangers, kde působil hlavně jako dvojka za Henrika Lundqvista.\n\nV roce 2013 získal Raanta finský pohár s Ässät a získal také Lasse Oksanen Trophy pro nejlepšího hráče základní části SM-liigy, také i Jari Kurri Trophy za nejlepšího hráče v play-off, za nejlepší procentuální úsp.\n\nDne 3. června 2013 podepsal Raanta jednoroční smlouvu s Blackhawks. Antti byl 17. listopadu 2013 povolán do hlavního týmu Blackhawks z týmu (AHL) Rockford IceHogs, když o den dříve Nikolaj Khabibulin utrpěl zranění v zápase proti Nashville Predators. 19. listopadu debutoval v NHL proti týmu Colorado Avalanche, chytil 14 střel ze 16. 30. prosince 2013 vychytal Raanta svou první výhru v NHL ve své kariéře, proti Los Angeles Kings doma v United Center. Zastavil všech 26 střel, kterým čelil. Raanta byl jmenován nováčkem měsíce (také spolu s Martinem Jonesem z Los Angeles Kings) pro prosinec 2013. 12. ledna 2014 pomohl Raanta ukončit šňůru třech porážek v řadě, když v brance byl Corey Crawford, Raanta poté hrál proti Edmonton Oilers a Chicago vyhrálo 5:3.\n\nDne 27. června 2014 podepsali s Blackhawks dvouletou smlouvu.\n\n27. června 2015 byl vyměněn do týmu New York Rangers za Ryana Haggertyho.\n\nAntti Raanta v týmu New York Rangers kryl záda svému parťákovi Henriku Lundqvistovi jako brankářská dvojka.\n\nZa dva roky později 27. června 2017 byl naposledy vyměněn do týmu Arizona Coyotes, kde by měl mít konečné místo jako jednička. Rangers vyměnili Raantu do Arizony společně s Derekem Stepanem, za Anthonyho DeAngela a 7 volbu draftu 2017.\n\nStatistiky v základní části\n"}
{"id": "1317124", "url": "https://cs.wikipedia.org/wiki?curid=1317124", "title": "Autódromo Hermanos Rodríguez", "text": "Autódromo Hermanos Rodríguez\n\nAutódromo Hermanos Rodríguez (česky \"Autodrom bratří Rodríguezů\") je závodní okruh v Ciudad de México v Mexiku pojmenovaný podle bratrů Ricardovi a Pedrovi Rodriguezových. Oba byli mexickými závodními jezdci a oba zemřeli za volantem svých strojů v letech a 1962 a 1971. Trať měří 4304 metrů a má 17 zatáček.\n\nNa okruhu se v současné konfiguraci od roku 2015 pořádá Velká cena Mexika šampionátu Formule 1. V minulosti se zde pořádala na trati v jiné konfiguraci a délce; mistrovské závody se zde jely v letech 1962–1970 a 1985–1992.\n\nTrať také slouží jiným závodním sériím: své závody zde pořádaly série NASCAR (od roku 2004), CART (2002–2014), A1 Grand Prix (2007–2008) a Formule E (od roku 2016).\n\nAutodrom lze také použít v konfiguraci do oválu s délkou tratě 1 míle (délka 1609 metrů, 4 zatáčky).\n\n\n\n\n"}
{"id": "1317125", "url": "https://cs.wikipedia.org/wiki?curid=1317125", "title": "Kampánské Apeniny", "text": "Kampánské Apeniny\n\nKampánské Apeniny, také Neapolské Apeniny () je část Apenin na jihu Itálie, v Jižních Apeninách, v Kampánii. Kampánské Apeniny se rozkládají od průsmyku Sella di Vinchiaturo na západě, k průsmyku Sella di Conza na východě (kde hraničí s Lukánskými Apeninami). Nejvyšší horou je Cervialto (1 809 m).\n\n\nKampánské Apeniny jsou složeny z vápenců a dolomitů z období triasu. Reliéf je ostře členěný se stopami pleistocenního zalednění ve vrcholových částech.\n"}
{"id": "1317127", "url": "https://cs.wikipedia.org/wiki?curid=1317127", "title": "Věroslav Juránek", "text": "Věroslav Juránek\n\nVěroslav Juránek (14. července 1920 Loučka – 8. září 2002) byl český fotbalový útočník a později funkcionář v ledním hokeji (TJ Gottwaldov). Je pohřben ve Zlíně.\n\nV I. lize hrál během války za SK Baťa Zlín, aniž by skóroval.\n\n\n"}
{"id": "1317128", "url": "https://cs.wikipedia.org/wiki?curid=1317128", "title": "Juránek", "text": "Juránek\n\nPříjmení Juránek, přechýleně Juránková, nosí více osobností:\n\n"}
{"id": "1317129", "url": "https://cs.wikipedia.org/wiki?curid=1317129", "title": "Merník", "text": "Merník\n\nMerník je obec na Slovensku v okrese Vranov nad Topľou. První písemná zmínka o obci pochází z roku 1363.\n\n"}
{"id": "1317132", "url": "https://cs.wikipedia.org/wiki?curid=1317132", "title": "Ludvík Klobása", "text": "Ludvík Klobása\n\nLudvík Klobása (* 18. března 1928 Nikolčice) je českobratrský evangelický duchovní.\n\nV době mezi 1. listopadem 1953 a 22. říjnem 1955 absolvoval Klobása základní vojenskou službu. Po ní počínaje 1. prosincem 1955 nastoupil jako vikář do sboru ve Frýdku-Místku. Během zdejší služby byl 5. února 1956 ordinován na kazatele své církve. Frýdeckomístecké působení ukončil k 31. říjnu 1956 a od následujícího dne se stal vikářem a od 15. července 1967 farářem ve sboru ve Štramberku. Zdejší službu ukončil na konci září 1968 a od 1. října 1968 až do 14. ledna 1979 se stal farářem sboru v Ostravě Vítkovicích. Následně se stal počínaje 15. lednem 1979 stal farářem ve sboru v Ostravě. Zůstal jím až do konce června 1994 a následně od 1. července 1994 odešel do penze. Během ostravského působení byl v období od 1. dubna 1982 do 31. března 1994 seniorem Moravskoslezského seniorátu své církve. V letech 2003 až 2005 ještě působil jako farář v bruntálském sboru Českobratrské církve evangelické. Zároveň přechodně administroval i jiné sbory.\n\nV sedmdesátých letech 20. století byl opakovaně prověřován Státní bezpečností (STB) pro kontakty s „pravicově orientovanými“ ostravskými kulturními pracovníky.\n\nKlobásovo působení ovlivnilo i další pozdější teology, mezi něž se řadí například Jan Krupa, ve vikariátu vedl Simonu Tesařovou.\n\nV roce 2007 byl pozván do České televize, do pořadu \"Sváteční slovo\", kde se zamýšlel nad pojmem mírnost.\n\n"}
{"id": "1317137", "url": "https://cs.wikipedia.org/wiki?curid=1317137", "title": "Anton Ottmayer", "text": "Anton Ottmayer\n\nAnton Vavrinec Ottmayer (maďarsky Antal Ottmayer; 1796, Žilina – ?) byl představitel slovenského biedermeieru, spisovatel a právník.\n\nNarodil se jako jeden ze tří synů Karola Ottmayera. V roce 1817 vystudoval právo na univerzitě v Pešti, v letech 1832–1833 zde zastával i post děkana. Byl také jedním z iniciátorů založení \"Spolku milovníkov reči a literatúry slovenskej\" v Pešti, kde byl po dobu dvou let jeho aktuárem a jeden rok jeho předsedou. V almanachu Zora publikoval novely: \"Krajina štesťá\", \"velikosti a umeňá;\" \"Mina aneb Tajemná láska;\" \"Mathilda aneb Úprimná láska;\" \"Žofka a Václav aneb Stála láska\". Jeho díla se vyznačují složitou větnou kompozicí, jazykem jeho děl je pak bernolákovština.\n\nVydal odborné studie z oblasti práva a ekonomicko–právních vztahů v latině (\"Conspectus et explanatio legum de summaria repositione perlatarum\", Pešť, 1825), v nemčině (\"Wechselgesetzbuch\", Budín, 1840) a v maďarčine (\"Nézetek Magyarhon jövő népnevelése kőrül\", Budín, 1848). Byl osobností, které v roce 1841 věnoval ódu i slovenský básník Ján Hollý.\n\nV roce 2016 se stal laureátem slovenského ocenění \"Genius loci Solnensis\" (in memoriam).\n\n"}
{"id": "1317138", "url": "https://cs.wikipedia.org/wiki?curid=1317138", "title": "Chuej-jüan", "text": "Chuej-jüan\n\nChuej-jüan (, 334, Šan-si – 416, hora Lu, Ťiang-si) byl čínský filozof a buddhistický mnich. Byl zakladatelem a prvním patriarchou školy zvané Čistá země a s ní spjatého kláštera Tung-lin na hoře Lu v Ťiang-si nedaleko Ťiou-ťiangu. Její učení je někdy nazýváno amidismus, neboť uctívali Buddhu Amitábhu.\n\nChuej-jüan proslul spisem \"Mniši nemusejí vzdávat úctu králům\" (\"Ša-men pu-ťing wang-če lun\", \"沙門不敬王者論\"), který vydal roku 404. Zde se věnoval podstatě mnišství („odchodu do bezdomoví“) a vysvětloval, proč se mnich nemusí znát k rodičům a příbuzným, stejně jako ctít vládce. Z jeho pohledu totiž mnich již není součástí běžného světa. Vztahy s dvorem měl ovšem dobré, Chuan Süan (ťinský hodnostář a v letech 403–404 císař státu Čchu) ho dokonce zval k učeným disputacím. Jeho důraz na odvrat od příbuzných ovšem vyvolával kritiku konfuciánů. Sám jako konfuciánec začínal, byl ovlivněn i taoismem, ale v 21 letech konvertoval k buddhismu. Zachovala se jeho korespondence s jiným známým mnichem Kumáradžívou. Jeho učitelem byl Tao-an, který mu dovolil používat překladovou techniku \"ke-i,\" která umožňovala překládat do čínštiny texty ze sanskrtu, byť pro mnohá slova dosud čínské ekvivalenty neexistovaly. K překladu buddhistických sanskrtských termínů totiž používala termíny vypůjčené od domácích čínských učení, taoismu a dalších, což vedlo k zavádějícímu výkladu buddhismu. Tao-an pouze Chuej-jüana považoval za dostatečně znalého a schopného omezit zkreslení. Jeho nejvýznamnějšími žáky byli Chuej-kuan, Seng-ťi a Fa-an. \n"}
{"id": "1317144", "url": "https://cs.wikipedia.org/wiki?curid=1317144", "title": "Jastrabie nad Topľou", "text": "Jastrabie nad Topľou\n\nJastrabie nad Topľou je obec na Slovensku v okrese Vranov nad Topľou. První písemná zmínka o obci pochází z roku 1363. Nachází se zde římskokatolický kostel Nejsvětější Trojice a\nřeckokatolický chrám Seslání Ducha svatého.\n"}
{"id": "1317145", "url": "https://cs.wikipedia.org/wiki?curid=1317145", "title": "Diskografie Jasona Derulo", "text": "Diskografie Jasona Derulo\n\nToto je seznam kompletní diskografie amerického hip hopového zpěváka Jasona Derulo.\n\n"}
{"id": "1317147", "url": "https://cs.wikipedia.org/wiki?curid=1317147", "title": "Silnice II/431", "text": "Silnice II/431\n\nSilnice II/431 je silnice II. třídy, která vede z Vyškova do Hodonína. Je dlouhá 44 km. Prochází jedním krajem a dvěma okresy.\n\n\n\n"}
{"id": "1317150", "url": "https://cs.wikipedia.org/wiki?curid=1317150", "title": "Silnice II/434", "text": "Silnice II/434\n\nSilnice II/434 je silnice II. třídy, která vede z Bedihoště do Lipníka nad Bečvou. Je dlouhá 36,1 km. Prochází jedním krajem a dvěma okresy.\n\n\n\n"}
{"id": "1317151", "url": "https://cs.wikipedia.org/wiki?curid=1317151", "title": "Evangelický hřbitov v Dobříči", "text": "Evangelický hřbitov v Dobříči\n\nEvangelický hřbitov v Dobříči je zaniklý hřbitov u středočeské obce Dobříč.\n\nHřbitov byl založen roku 1803. Místo bylo nazýváno „Na Beranech“, jak tehdy jinověrci evangelíky posměšně jmenovali. V roce 1825 skupina místní mládeže z katolických rodin pobořila hřbitovní zdi a rozbila dveře od hřbitova. Poslední pohřeb na evangelickém hřbitově v Dobříči byl vykonán v roce 1944 (podle jiných zdrojů již v roce 1918).\n\nNásledně hřbitov zpustnul. V roce 2011 byly v terénu rozpoznatelné jen malé zbytky zdiva z původního hřbitova.\n\n\n\n"}
{"id": "1317154", "url": "https://cs.wikipedia.org/wiki?curid=1317154", "title": "Flétňák tasmánský", "text": "Flétňák tasmánský\n\nFlétňák tasmánský (\"Strepera fuliginosa\") je velký pěvec endemický pro Tasmánii a přilehlé ostrovy v rámci Bassova průlivu. Jde o jeden ze tří druhů v rodu \"Strepera\": zbývající dva jsou flétňák bělořitý (\"Strepera versicolor\") a stračí (\"Strepera graculina\"). Jeho blízkým příbuzným je ale i flétňák australský (\"Gymnorhina tibicen\"). Dospělí flétňáci tasmánští jsou dlouzí asi 50 cm, mají žluté duhovky, mohutný zobák. Zbarvení je na většině těla černé, krom bílých skvrn na ocasním peří. Samci a samice jsou podobní, není zde patrný žádný pohlavní dimorfismus. Uvádějí se tři poddruhy, přičemž jeden z nich, \"Strepera fuliginosa colei\", obývající King Island, je ohrožen vyhynutím.\n\nFlétňáci tasmánští obecně nejsou stěhovaví, ačkoliv některé populace žijící ve vyšších nadmořských výškách se na chladnější měsíce, červen a červenec, přesouvají do níže položených oblastí. Vyhledávají především hustě zalesněná místa nebo vřesoviště alpinského typu. Jen výjimečně žijí v nadmořské výšce nižší než 200 m. Živí se různými bobulemi, bezobratlými živočichy nebo malými obratlovci.\n\nFlétňáka tasmánského poprvé popsal John Gould roku 1836, nejdříve jako \"Cracticus fuliginosus\" a o rok později pod jménem \"Coronica fuliginosa\". Americký ornitolog Dean Amadon zase považoval tento druh za poddruh flétňáka stračího. Dle jeho teorie se u populací tohoto druhu směrem na jih zmenšuje oblast s bílým peřím.\n\nV angličtině má flétňák tasmánský množství označení: \"black currawong\" (oficiální název), \"sooty currawong\", \"black bell-magpie\", \"black crow-shrike\", \"sooty crow-shrike\" a řadu dalších. V Tasmánii se například používá jméno \"Black jay\", avšak zde jej často zaměňují s flétňákem bělořitým, respektive jeho poddruhem \"Strepera versicolor arguta\".\n\nBěžně se uvádí tři poddruhy flétňáka tasmánského: \"Strepera fuliginosa colei\", nominátní \"Strepera fuliginosa fuliginosa\" a \"Strepera fuliginosa parvior\". \"S. f. parvior\" byl poprvé popsán Richardem Schoddem a Ianem J. Masonem roku 1999 a obývá ostrov Flinders. \"S. f. colei\" poprvé popsal v roce 1916 Gregory Mathews, australský amatérský ornitolog. Tento poddruh žije na King Islandu. Rozdíly těchto dvou subspecií vůči nominátnímu poddruhu nejsou ve zbarvení peří, ale především ve velikosti těla: jsou menší, s kratšími křídly a ocasy.\n\nSpolu s flétňákem bělořitým a stračím tvoří rod \"Strepera\". Ačkoliv se blízce podobají a mají podobné návyky jako krkavcovití ptáci, jejich nejbližšími příbuznými je další rod flétňáků, \"Cracticus\", a také flétňák australský. Roku 1914 proto John Albert Leach vytvořil čeleď Cracticidae, kam zahrnul tyto tři rody. Až roku 1985 byla odhalena podobnost těchto tří rodů k dalšímu rodu: lasoletům \"Artamus.\"\n\nDélka těla flétňáků tasmánských je asi 50 cm, rozpětí křídel se pohybuje okolo 80 cm. Samci jsou trochu větší, než samice, ale jinak jsou obě pohlaví jen stěží rozeznatelná při pouhém pohledu. Samečci nominátního poddruhu váží průměrně 405 g, samičky 340 g. Samotná křídla dospělých samců měří okolo 27 cm, ocas přibližně 19 cm. U samic je to 25,8 cm křídla a 18,5 cm ocas. U poddruhu \"colei\" jsou samci i samičky lehčí a menší (samci 360 až 398 g, samičky okolo 335 g). Zbarvení je u obou pohlaví stejné: celočerné tělo s bílými skvrnami na ocasním peří a letkách. Bílé oblasti na letkách jsou vidět i při pohledu zespodu. Zobák a nohy černé, duhovky jasně žluté. Ačkoliv tito ptáci mají celoživotně pouze jeden šat, věkem může černá barva vyblednout až do tmavě hnědé. Mladí jedinci jsou tmavě hnědí s žlutými koutky zobáku, a to až do věku dvou let. Nejstarší zaznamenaný flétňák tasmánský byl starý 15 let: byl pozorován v červenci 2004 asi 2 km od místa, kde byl roku 1989 odchycen.\n\nTito ptáci jsou hluční a vydávají škálu různých zvuků, které se neliší od vokalizace jiných flétňáků. Při hledání kořisti bývají většinou tišší, zatímco při letu v hejnu hlasitě zpívají. Rodiče mohou vydávat dlouhé pisklavé zvuky při hledání mladých. Jinak může jejich hlas znít i jako lidský smích. Aktivněji se ozývají před bouřemi nebo před a během úsvitu.\n\nFlétňáci tasmánští jsou endemičtí pro Tasmánii a přilehlé ostrovy. Právě Tasmánii obývají téměř celou, jen s výjimkou míst v nadmořské výšce menší než 200 m. Méně časté záznamy pochází ze severovýchodu ostrova, naopak hojně se množí na Central Highlands. Dle Mezinárodního svazu ochrany přírody (IUCN) přísluší druhu status málo dotčený (LC). Nicméně populace poddruhu \"Strepera fuliginosa colei\" klesla, důvodem může být odlesňování a tedy ztráta přirozeného prostředí. Též je možné, že tito ptáci jsou na ústupu kvůli dominujícím krkavcům pralesním (\"Corvus tasmanicus\"). Ať už ano či ne, je tento poddruh řazen jako zranitelný (VU). Jeho populace se odhaduje na 500 jedinců.\n\nFlétňáci tasmánští vyhledávají vlhčí eukalyptové porosty, speciálně ty se stromy \"Eucalyptus dalrympleana\", \"Eucalyptus obliqua,\" \"Eucalyptus delegatensis\" nebo z rodu pabuk (\"Nothofagus\"), Chladnější místa těmto ptákům nevadí, proto obývají i místa s porosty hustořadců vranečkových (\"Athrotaxis selaginoides\"). Mimo to byli flétňáci tasmánští zaznamenáni i na zahradách v Hobartu, hlavním městě Tasmánie.\n\nFlétňáci tasmánští žijí sami nebo ve dvojicích, nicméně ve výjimečných případech byla pozorována i hejna o dvaceti až osmdesáti jedincích. Důvodem je například hledání potravy, během čehož mohou tvořit skupiny i s havrany pralesními, racky australskými (\"Chroicocephalus novaehollandiae\"), volavkami bělolícími  (\"Egretta novaehollandiae\"), špačky obecnými (\"Sturnus vulgaris\") nebo pustináčky běločelými (\"Epthianura albifrons\").\n\nJsou to všežravci: živí se vším od malých obratlovců až po různé druhy bobulí. Nepohrdnou ani mršinami. Nejčastěji se krmí na zemi, ale méně častěji i v korunách stromů. Pro hledání potravy využívají svůj mohutný zobák, kterým odhrabují zeminu. Krmí se například na rostlinách \"Leptecophylla juniperina\", \"Astroloma humifusum\", \"Gahnia grandis\", nebo i na jabloních. Z živočichů se živí žížalami, mravenci, můrami, mouchami, cvrčky, kobylkami, ale také čmeláky. Naučili se jíst i vosy útočné (\"Vespula germanica\"). V parcích si snadno zvyknou na potravu od lidí, kvůli čemuž ale pak nastávají situace, kdy ptáci kradou turistům jídlo i různé předměty.\n\nOd srpna do prosince probíhá období hnízdění. Flétňáci tasmánští staví z větviček a trsů trávy mohutná hnízda. Většinou bývají umístěna na vidlicovitých větvích stromů ve výšce mezi 3 až 20 m. Není výjimkou, že staré hnízdo pár využije pro nakladení snůšky ještě několikrát. Samička naklade dvě až čtyři světlá vejce šedo-hnědé barvy s malými skvrnkami. Ptáčata se rodí holá a slepá, krmí je oba rodiče.\n\n"}
{"id": "1317159", "url": "https://cs.wikipedia.org/wiki?curid=1317159", "title": "Carl Unger", "text": "Carl Unger\n\nCarl Unger (24. srpna 1915 Olbramkostel u Znojma – 21. prosince 1995 Vídeň) byl rakouský malíř.\n\nNarodil se v obci Wolframitzkirchen, dnes Olbramkostel, u Znojma. Studoval na Akademii výtvarných umění ve Vídni u Herberta Boeckla, s jehož dcerou Marií se v roce 1943 oženil. V roce 1947 byl jedním ze zakládajících členů Art Clubu, platformy sdružující mladé malíře, sochaře, spisovatele a hudebníky v boji za autonomii moderního umění.\n\nV roce 1950 se stal vedoucím katedry studia lidské postavy na Univerzitě užitého umění ve Vídni (Universität für angewandte Kunst Wien) a v letech 1971–1975 byl jejím rektorem.\n\nZemřel ve Vídni 21. prosince 1995. Je pohřben na hřbitově Hietzingu.\n\nStyl Carla Ungera se vyvinul z expresionismu, přes kubistické fáze k abstrakci. Jeho dílo zahrnuje krajiny, figurální malbu, akvarely i kresby.\n\n\n\n"}
{"id": "1317162", "url": "https://cs.wikipedia.org/wiki?curid=1317162", "title": "Gould", "text": "Gould\n\nGould může být:\n\n\n"}
{"id": "1317164", "url": "https://cs.wikipedia.org/wiki?curid=1317164", "title": "Starý Šaldorf", "text": "Starý Šaldorf\n\nStarý Šaldorf (německy \"\") je zaniklá vesnice, součást města Znojmo. Nacházela se poblíž Louckého kláštera a na jejím místě bylo vybudováno panelové sídliště.\n\nPrvní písemná zmínka o Starém Šaldorfu pochází z roku 1307. Zřejmě koncem 16. století byla na druhém (pravém) břehu Dyje založena vesnice Nový Šaldorf, v pramenech poprvé zmiňovaná roku 1634. Původní Starý Šaldorf se nacházel uvnitř meandru Dyje, mezi Oblekovicemi a Sedlešovicemi, na ostrově, který byl vytvořen mlýnským náhonem. Ves, umístěná v záplavové oblasti Dyje, byla zničena při povodni v roce 1799. Nové sídlo již bylo vystavěno na odlišném a vyvýšeném místě, východně od Louckého kláštera, podél cesty z Znojma na Oblekovice.\n\nPo roce 1850, tedy po zrušení patrimoniální správy, byl Starý Šaldorf samostatnou obcí, jejíž součástí byl zprvu i Nový Šaldorf. Ten se v roce 1874 osamostatnil. V letech 1938–1945 byl Starý Šaldorf součástí Znojma, ke kterému byl definitivně přičleněn v roce 1949. V roce 1952 bylo katastrální území Starého Šaldorfu přičleněno ke katastru Louky. V 70. letech 20. století byl celý Starý Šaldorf postupně zbořen a na jeho místě bylo vybudováno panelové sídliště.\n\nStarý Šaldorf, vystavěný na přelomu 18. a 19. století, se nacházel na rozhraní současných katastrálních území Znojmo-město a Znojmo-Louka, východně od Louckého kláštera. Ves byla tvořena ulicovkou podél nejjižní části dnešní Vídeňské třídy a severní části ulice Dukelských bojovníků. Z východu přicházela kolmo cesta v trase současné Brněnské ulice. Na křižovatce se nacházela kaple svatého Jana Nepomuckého a Panny Marie Bolestné, zničená v roce 1978. Na území zbořené vsi vyrostlo v dalších letech především panelové sídliště kolem ulice Dukelských bojovníků.\n\nZe Starého Šaldorfu se dochoval mlýn na Dyji, postavený jižně od vsi, nedaleká výklenková kaplička a kolonie rodinných domů z první republiky v Krapkově a Melkusově ulici.\n"}
{"id": "1317165", "url": "https://cs.wikipedia.org/wiki?curid=1317165", "title": "Grand Prix Portugalska", "text": "Grand Prix Portugalska\n\nGrand Prix Portugalska (formálním názvem Grande Prémio de Portugal) byla motoristickým závodem, který se konal zejména v 50. a později v 80. a 90. letech 20. století. Závod Formule 1 se v Portugalsku jel mezi lety a a mezi lety a .\n\n\n"}
{"id": "1317167", "url": "https://cs.wikipedia.org/wiki?curid=1317167", "title": "Karsten Warholm", "text": "Karsten Warholm\n\nKarsten Warholm (* 28. února 1996) je norský sportovec-atlet, jehož specializací je běh na 400 metrů překážek. V této disciplíně se v roce 2017 a 2019 stal mistrem světa.\n\nV roce 2015 na juniorském mistrovství Evropy vybojoval stříbrnou medaili v běhu na 400 metrů i v desetiboji. Na evropském šampionátu dospělých v roce 2016 obsadil ve finále běhu na 400 metrů překážek šesté místo. Na olympiádě v Riu de Janeiru ve stejné sezóně skončil v této disciplíně v semifinále. Jeho největším úspěchem se zatím stal titul mistra světa v běhu na 400 metrů překážek z mistrovství světa v Londýně v srpnu 2017. Tento titul obhájil časem 47,42 s. také na MS v katarském Dauhá o dva roky později.\n\nPři svém startu na mistrovství Evropy v Berlíně v roce 2018 vybojoval titul na trati 400 metrů překážek. Postoupil i do finále \"hladké čtvrtky\", zde skončil osmý.\n\nV březnu 2019 zvítězil v běhu na 400 metrů na evropském halovém šampionátu v Glasgow. V tomto roce také vylepšil svůj osobní rekord na 46,92 sekundy, což je druhý nejlepší výkon všech dob.\n\n\n"}
{"id": "1317178", "url": "https://cs.wikipedia.org/wiki?curid=1317178", "title": "Stará krčma (Jeleśnia)", "text": "Stará krčma (Jeleśnia)\n\nZájezdní hostinec Stará krčma (polsky: \"Stara karczma\") je historická dřevěná stavba z druhé poloviny 13. století v Jeleśni, gmina Jeleśnia, okres Żywiec, Slezské vojvodství.\n\nZájezdní hostinec je zapsán v seznamu památek Polska pod číslem A 427/86 z 20. 8. 1986 a je součástí Stezky dřevěné architektury ve Slezském vojvodství.\n\nStará Krčma je jedním z nejcennějších dochovaných objektů v Jeleśni i v Evropě. Umístění Staré krčmy odpovídá jejímu účelu. Nachází se v blízkosti kostela, tržiště a hlavní komunikační trasy, která spojovala Żywiec s Oravou, nazývanou také měděná stezka (i část jantarové stezky).\n\nVesnice Jeleśnia byla založena valašskými pastevci. Stavba byla nejprve lesovnou postavenou společně s hájovnou, která zde stojí dodnes a slouží jako mateřská školka. Kostel byl zde postaven v roce 1584. Zájezdní hostince existovaly v skoro ve všech beskydských vesnicích – sloužily nejen jako místa pro setkání, konzumaci jídla a pití, ale také plnily úlohu přepřahacích stanic, prodejny krmiva pro zvířata a poskytovaly nocleh. V 18. století na 100 vesnic na území Beskyd připadalo kolem 70–80 zájezdních hostinců, především u důležitých komunikačních tahů. Dodnes se zachovaly pouze dva objekty tohoto typu: v Suché Beskidzké (Krčma Řím) a v Jeleśni.\n\nV 19. století byla Stará krčma opravována a do části hlavního sálu byly použity, na doporučení krakovského kustoda, trámů z krakovské Sukiennice, na kterých je i datum 1774. Na konci druhé světové války objekt hostince poškodil dělostřelecký granát. Oprava proběhla po ukončení války a v padesátých letech 20. století. Byly např. zesíleny stěny, odstraněny přístavby, vyměněn střešní plášť.\n\nV roce 1838 byl hostinec ve vlastnictví habsburského arciknížete Karla Ludvíka, který koupil źywiecké panství. Na konci 19. století hostinec koupila rodina Wików z Jeleśnie a v roce 1954 byl prodán společnosti Gminna Spółdzielnia Samopomoc Chłopska v Jeleśni. Zájezdní hostinec slouží jako restaurace a kavárna.\n\nHostinec je dřevěná jednopatrová roubená stavba na půdorysu \"L\" (velké L), má dvě křídla. Podlahy jsou dřevěné mimo dlážděnou síň, vozovka je vyložena kamennými deskami. Střecha je mansardová, krytá šindelem. V 19. století proběhla generální oprava a přestavba, bylo přistaveno zadní křídlo a typická veranda. V severním křídle jsou schody, které vedou do podkroví a na půdu. Ve východní části se nachází hlavní vstup přes verandu podepřenou dvěma sloupy, zadní vjezd je situován v západní stěně. Fasádou jsou prolomena čtvercová okna v rámech, dvojkřídlá okna dělená šesti skleněnými tabulkami.\n\nStropy jsou trámové, obvodové zdi nebílené. Zajímavostí je pec, která sloužila nejen k vaření a pečení chleba, ale i jako místo pro spaní. Spalo se i na lavicích, na které se pokládaly ovčí kůže. V rohu sálu se nachází vyvýšené místo pro muzikanty (polsky: \"Stolnica\").\n\n\n\n"}
{"id": "1317179", "url": "https://cs.wikipedia.org/wiki?curid=1317179", "title": "Grand Prix Švédska", "text": "Grand Prix Švédska\n\nGrand Prix Švédska () byly závody šampionátu Formule 1 v letech 1973 až 1978. Pořádaly se na Scandinavian Raceway ve městě Anderstorp přibližně 30 kilometrů od Jönköpingu ve Švédsku. Ve 30. letech 20. století se pořádaly dva závody s názvem Letní Grand Prix Švédska (Swedish Summer Grand Prix) a závod na ledě s názvem Zimní Grand Prix Švédska (Swedish Winter Grand Prix), podobně jako další závody pořádané v Estonsku, Finsku a Norsku.\n\nV 60. letech 20. století se pořádaly pod názvem Grand Prix Švédska závody Formule 2.\n\n\n"}
{"id": "1317181", "url": "https://cs.wikipedia.org/wiki?curid=1317181", "title": "Louka (Znojmo)", "text": "Louka (Znojmo)\n\nLouka (německy ' či ') je čtvrť města Znojmo. Nachází se v jižní části města, na levém břehu řeky Dyje, v okolí Louckého kláštera. Leží v katastrálním území \"Znojmo-Louka\" o rozloze 4,94 km² a tvoří jednu ze základních sídelních jednotek města.\n\nV roce 1190 založil na břehu Dyje český kníže Konrád II. Ota spolu se svou matkou Marií premonstrátský klášter, kolem kterého posléze vyrostla osada Louka. Ta byla později součástí Sedlešovic, ležících na protějším břehu řeky. V roce 1920 byla Louka ze Sedlešovic vyčleněna a stala se součástí Znojma. Současné katastrální území Znojmo-Louka zahrnuje kromě samotné Louky i většinu území vesnice Starý Šaldorf, která se nacházela východně od kláštera a která byla zbořena v 70. letech 20. století.\n"}
{"id": "1317187", "url": "https://cs.wikipedia.org/wiki?curid=1317187", "title": "Jean-François Marmontel", "text": "Jean-François Marmontel\n\nJean-François Marmontel (11. července 1723 – 31. prosince 1799) byl francouzský historik a spisovatel, člen hnutí encyklopedistů.\n\nNarodil se z chudých rodičů v Bortu v Limousinu (dnes v Corrèze). Po studiu u jezuitů v Mauriacu učil v jejich školách v Clermont-Ferrandu a v Toulouse. V roce 1745 se na radu Voltairovu vydal do Paříže, aby se pokusil o literární úspěch. V letech 1748 až 1753 napsal sérii tragédií \"Denys le Tyran\" (1748), \"Aristomene\" (1749), \"Cleopâtre\" (1750), \"Heraclides\" (1752) a \"Egyptus\" (1753), které, i když nepříliš úspěšné na jevišti, zajistily Marmontelovi vstup do literárních a společenských kruhů.\n\nNapsal řadu hesel pro \"Encyklopedii\" prokazujících značnou kritickou schopnost a vhled. Jejich soubor vydávaný pod názvem \"Éléments de Littérature\" (\"Základy literatury\") se stále řadí mezi francouzskou klasiku. Napsal také několik libret ke komickým operám skladatele Grétryho, nejlepší z nich pravděpodobně jsou \"Sylvain\" (1770) a \"Zémire et Azore\" (1771). Ve sporu Glucka s Piccinnim byl horlivým přívržencem Piccinniho, s nimiž spolupracoval na jeho operách.\n\nV roce 1758 získal patronaci Madame de Pompadour, která pro něj získala místo úředníka a šéfredaktorství úředního věstníku \"Le Mercure\", ve kterém začal vydávat slavnou řadu příběhů \"Contes moraux\" (\"Mravoličné povídky\"). Přednost těchto příběhů spočívá částečně v jemně cizelovaném stylu, ale především v malebném a okouzlujícím zobrazení francouzské společnosti za krále Ludvíka XV. Autor byl zvolen do Académie française v roce 1763. V roce 1767 vydal román \"Bélisaire\", nyní připomínaný i proto, že kapitola o náboženské toleranci byla cenzurována Sorbonnou a arcibiskupem pařížským. Římskokatolická církev zařadila román na Index zakázaných knih. Marmontel odpověděl dílem \"Les Incas\" (1777), v němž vysvětlil krutosti ve španělské Americe náboženským fanatismem kolonizátorů.\n\nMarmontel byl dále jmenován historiografem Francie (1771), tajemníkem Akademie (1783) a profesorem historie na Lyceu (1786). Jako historik napsal historii regentství (1788). Následkem francouzské revoluce upadl do chudoby, odešel během hrůzovlády do ústraní v Evreux a brzy poté do chaty v Abloville v blízkosti Saint-Aubin-sur-Gaillon v \"departementu\" Eure. Tam napsal \"Memoires d'un père\" (\"Otcovy paměti,\" 4 díly, 1804); název se vysvětluje tím, že kniha byla aspoň nominálně určena pro poučení autorových dětí. Paměti zahrnují malebnou autobiografii, literární historii dvou důležitých epoch a velkou galerii portrétů sahajících od ctihodného Jeana Baptista Massillona, kterého před více než půl stoletím potkal v Clermontu, až po Honorého Mirabeaua. Kniha také obsahuje vynikající popis Marmontelova vlastního dětství v Limousinu a její hodnota pro literární historii je mimořádná.\n\nMarmontel žil nějakou dobu pod střechou Madame Geoffrinové a býval přítomen na jejích slavných večeřích věnovaných umělcům. Byl zván do většiny domů, kde se scházeli encyklopedisté, do jejichž díla přispěl. Po krátkém pobytu v Paříži, když byl zvolen v roce 1797 do \"Rady starších\" (\"Conseil des Anciens)\", zemřel v Abloville.\n\nByl členem zednářské lóže Les Neuf Sœurs.\n\nJohn Ruskin ho považoval za jednoho ze tří lidí v dějinách, kteří na něj měli největší vliv. John Stuart Mill ve své autobiografii uvedl, že \"Memoires d'un père\" ho vyléčily z deprese.\n\n\n"}
{"id": "1317189", "url": "https://cs.wikipedia.org/wiki?curid=1317189", "title": "Peter Kalafut", "text": "Peter Kalafut\n\nPeter Kalafut (* 19. října 1960, Kežmarok, Československo) je bývalý československý házenkář. Po skončení aktivní kariéry působí jako trenér.\n\nS týmem Československa hrál na letních olympijských hrách v Barceloně v roce 1992, kde tým skončil na 9. místě. Nastoupil v 5 utkáních a dal 4 góly. Na klubové úrovni hrál za Lokomotívu Trnava. \n\n"}
{"id": "1317192", "url": "https://cs.wikipedia.org/wiki?curid=1317192", "title": "Silnice II/436", "text": "Silnice II/436\n\nSilnice II/436 je silnice II. třídy, která vede z Kojetína do Doloplaz. Je dlouhá 35,3 km. Prochází dvěma kraji a třemi okresy.\n\n\n\n\n\n"}
{"id": "1317193", "url": "https://cs.wikipedia.org/wiki?curid=1317193", "title": "Vittorino da Feltre", "text": "Vittorino da Feltre\n\nVittorino da Feltre (1378 Feltre – 2. února 1446 Mantova), vlastním jménem Vittorino Rambaldoni, byl italský humanista a učitel.\n\nStudoval pod Janem z Ravenny a v Padově pod Gasparinem de Bergamo. Později v Padově sám vyučoval, ale po několika letech byl pozván vévodou z Mantovy, aby učil jeho syna. V Mantově založil Vittorino školu, kde učil vévodovy děti, děti z dalších prominentních rodin - syny i dcery, ale i mnoho chudých dětí, které měly výuku zadarmo. Učil je humanistické předměty, náboženství a tělesnou výchovu. Jeho výuka řečtiny, latiny, matematiky, hudby, umění, náboženství, historie, básnictví a filozofie byly tak zábavné, že jeho škola dostala přezdívku \"La Casa Gioiosa\" (dům radosti). Brzy se škola stala slavná po celé Itálii a mnoho šlechticů posílalo své děti na studia k Vittorinovi. Mezi Vittorinovy studenty patřil například Federico da Montefeltro. Po Vittorinově smrti se školy ujal Iacopo da San Cassiano.\n"}
{"id": "1317197", "url": "https://cs.wikipedia.org/wiki?curid=1317197", "title": "Rudolf Baťa", "text": "Rudolf Baťa\n\nRudolf Baťa (4. září 1927 Zlín – 10. srpna 2017) byl hokejový rozhodčí a funkcionář českého fotbalového svazu a Sparty.\n\nRudolf Baťa vystudoval strojní fakultu VUT v Brně a potom začal pracovat jako konstruktér a projektant v ČKD, kde zůstal 26 let. Do roku 1977 byl uznávaným hokejovým rozhodčím a působil v zápasech v nejvyšší československé lize i za hranicemi. Jako rozhodčí figuroval na šesti mistrovstvích světa a na dvou Olympiádách v letech 1972 a 1976.\n\nPotom se začal věnovat fotbalu a mezi lety 1978 a 1996 byl sekretářem fotbalového svazu a členem disciplinární komise UEFA. V roce 1996 přijal nabídku svého oblíbeného klubu fotbalové Sparty a stal se jejím funkcionářem. Z ní odešel do důchodu až na konci května 2017, několik měsíců před svou smrtí.\n\n\n"}
{"id": "1317198", "url": "https://cs.wikipedia.org/wiki?curid=1317198", "title": "Jeremiah Clarke", "text": "Jeremiah Clarke\n\nJeremiah Clarke (1674 – 1. prosince 1707) byl anglický barokní hudební skladatel. Svou hudební kariéru začal ještě za vlády Karla II. v roce 1685. Skládal hlavně hudbu liturgickou a příležitostnou.\n\nKe Clarkovým pracím patří písně \"Lord is my Strength\", napsaná na počest anglického vítězství u Ramillies (1706), nebo starší \"O tell the World\", napsaná na oslavu míru v Rijswijku (1698); také napsal hudbu pro pohřeb Henryho Purcella (1695). Nejznámější nicméně je jeho krátký pochod \"Trumpet Voluntary\", také známý jako \"Pochod prince dánského\". Jeho žákem byl Maurice Greene.\n\nV roce 1707 Clark spáchal sebevraždu z nešťastné lásky ke šlechtičně.\n"}
{"id": "1317199", "url": "https://cs.wikipedia.org/wiki?curid=1317199", "title": "Warriors", "text": "Warriors\n\n„Warriors“ je píseň od americké indie rockové hudební skupiny Imagine Dragons, která byla napsána pro hudební video 2014 League of Legends World Championship. Písěň byla použita jako hymna pro wrestlingovou událost Survivor Series (2015) a objevila se v soundtracku \"The Divergent Series: Insurgent – Original Motion Picture Soundtrack\". Dále se stala oficiální písní traileru amerického seriálu \"Colony\" a finálního traileru filmu \"Wonder Woman\" (2017). Byla digitálně vydána 18. září 2014.\n\nPíseň debutovala 17. září 2014 na Youtube kanálu League of Legends spolu s videoklipem. Ten a píseň sloužili jako propagace 2014 League of Legends World Championship.\n\n"}
{"id": "1317200", "url": "https://cs.wikipedia.org/wiki?curid=1317200", "title": "Michail Uljanov", "text": "Michail Uljanov\n\nMichail Alexandrovič Uljanov, (20. listopadu 1927, Bergamak – 26. března 2007, Moskva) byl sovětský a ruský herec. Roku 1969 byl jmenován Národním umělcem Sovětského svazu. Na filmovém festivalu v Benátkách roku 1982 získal zvláštní cenu za výkon ve filmu \"Častnaja žizň\". Od roku 1950 působil ve Vachtangovově divadle v Moskvě, od roku 1987 jako ředitel. Na filmovém plátně ztvárnil řadu komunistických pohlavárů, včetně Vladimíra Iljiče Lenina či Georgije Konstantinoviče Žukova, kterého ztvárnil dokonce sedmnáctkrát (\"Osvobození\", \"Boj o Moskvu, Vítězství, Protiúder\" ad). K jeho nejoceňovanějším filmovým rolím patří Jegor Trubnikov ve filmu \"Predsedatel\" z roku 1964. Významným snímkem bylo i \"Tema\" (1979). Film \"Bratři Karamazovi\" z roku 1969, který spolurežíroval (neboť režisér Ivan Pyrjev v průběhu natáčení zemřel), byl nominován na Oscara.\n"}
{"id": "1317201", "url": "https://cs.wikipedia.org/wiki?curid=1317201", "title": "Silnice II/438", "text": "Silnice II/438\n\nSilnice II/438 je silnice II. třídy, která vede z Teplic nad Bečvou do Otrokovic. Je dlouhá 41,5 km. Prochází dvěma kraji a třemi okresy.\n\n\n\n\n"}
{"id": "1317204", "url": "https://cs.wikipedia.org/wiki?curid=1317204", "title": "Qatar Athletic Super Grand Prix 2016", "text": "Qatar Athletic Super Grand Prix 2016\n\nQatar Athletic Super Grand Prix 2016 byl lehkoatletický mítink, který se konal 6. května 2016 v katarské hlavním městě Dauhá. Byl součástí série mítinků Diamantová liga.\n"}
{"id": "1317212", "url": "https://cs.wikipedia.org/wiki?curid=1317212", "title": "Hugo Alfons Dietrichstein", "text": "Hugo Alfons Dietrichstein\n\nHugo Alfons kníže Dietrichstein-Mensdorff-Pouilly, (německy \"Hugo Alfons Eduard Emanuel Josef Johann Wenzel Fürst Dietrichstein-Mensdorff-Pouilly zu Nikolsburg\", 19. prosince 1858, Praha – 20. srpna 1920, Jáchymov), byl rakouský šlechtic, generál, diplomat a dvořan. Pocházel z francouzského rodu Mensdorff-Pouilly, který převzal jméno vymřelého rodu Ditrichštejnů (1868). Na Moravě vlastnil panství Mikulov. \n\n\"Hugo Alfons Eduard Emanuel Josef Jan Václav kníže Dietrichstein-Mensdorff-Pouilly na Mikulově\" se narodil v Praze jako starší syn rakousko-uherského ministra zahraničí, hraběte Alexandra Mensdorff-Pouilly, který po vymřelém rodu Ditrichštejnů spolu s dědictvím Mikulova získal nárok na knížecí titul \"Dietrichstein-Mensdorff-Pouilly\" (1868). \n\nVe dvanácti letech Hugo Alfons zdědil po otci knížecí titul a Mikulovské panství, avšak majetek až do své smrti spravovala jeho matka Alexandra, rozená Ditrichštejnová (1824–1906). V devatenácti letech vstoupil do armády a v roce 1881 byl jmenován c. k. komořím. Později se stal pobočníkem císaře Františka Josefa, souběžně působil na nižších postech v diplomacii.\n\nV aktivní službě v armádě dosáhl hodnosti plukovníka, do výslužby odešel v roce 1907 jako generálmajor. (Později v době první světové války byl ještě povýšen na c.k. polního podmaršála (1916), jednalo se však pouze o titulární hodnost v záloze bez aktivní účasti ve válce). V roce 1906 byl jmenován c.k. tajným radou a od roku 1907 byl dědičným členem panské sněmovny. V doplňovacích volbách 1910 byl zvolen za velkostatkářskou kurii do Moravského zemského sněmu, jeho zasedání se ale nikdy nezúčastnil. Podruhé byl zvolen v roce 1913, ale mandátu se vzápětí vzdal. Za zásluhy obdržel Řád sv. Štěpána (1905) a Řád zlatého rouna (1907). \nSprávu Mikulova převzal fakticky až v roce 1906 po úmrtí matky, načež hned přistoupil k modernizaci a na mikulovský zámek nechal zavést plyn a elektřinu.\n\nV roce 1892 se v Baden-Baden oženil s ruskou šlechtičnou princeznou Olgou Alexandrovnou Dolgorukovovou (1873–1946), s níž se seznámil v diplomatických službách. Olga pocházela z významného ruského rodu, její otec kníže Alexandr Sergejevič Dolgorukov (1841–1912) byl ruským nejvyšším maršálkem, členem státní rady a vlastníkem 70 000 hektarů půdy na Ukrajině. Z manželství Huga Dietrichsteina a Olgy Dolgoruké pocházelo šest dětí, z nichž dvě zemřely v dětství. Syn Alexandr (1899–1964) byl posledním majitelem Mikulova, a protože zemřel bez mužského potomstva, byl také v historii posledním nositelem jména Dietrichstein. \n\nHugův mladší bratr Albert jako druhorozený syn užíval titul hrabě Dietrichstein-Mensdorff-Pouilly. Věnoval se diplomacii a vynikl jako dlouholetý rakousko-uherský vyslanec v Londýně. Jejich sestra Marie Gabriela (1858–1889) se provdala za hraběte Huga Kálnokyho, další sestra Klotylda (1867–1942) byla manželkou významného uherského politika hraběte Alberta Apponyiho.\n\n\n"}
{"id": "1317213", "url": "https://cs.wikipedia.org/wiki?curid=1317213", "title": "Leonard Helfried z Meggau", "text": "Leonard Helfried z Meggau\n\nLeonard Helfried hrabě z Meggau (německy \"Leonhard Helfried Graf von Meggau\", ve starší české literatuře také jako \"Linhart Helfrýd z Megova\", 1577, Kreuzen – 23. dubna 1644, Greinburg) byl rakouský šlechtic, státník a dvořan. Za vlády Ferdinanda II. byl dolnorakouským místodržitelem a císařským nejvyšším hofmistrem, byl povýšen na hraběte a získal Řád zlatého rouna.\n\nKromě majetku v Horním Rakousku získal i rozsáhlé statky v Čechách (Rabštejn nad Střelou, Žleby). Zemřel bez mužského potomka a panství v Čechách krátce po jeho smrti dcery rozprodaly.\n\nPocházel z původně měšťanské rodiny z Míšně, která vstoupila do služeb Habsburků, jeho otcem byl Ferdinand Helfried z Meggau (1530–1585), zemský hejtman v Horních Rakousích. Po matce Zuzaně Veronice (1558–1617) pocházel z rodu Harrachů a odtud také pocházelo křestní jméno Leonard v té době u Harrachů typické.\n\nVystudoval práva na univerzitách v Padově a Boloni a od roku 1595 byl členem dvora arcivévody Maxmiliána. Později přešel do služeb jeho bratra Matyáše, kterého významně podpořil v roce 1608 a stal se jeho komorníkem. V letech 1612–1644 byl členem Tajné rady a ve službách císaře Matyáše byl správcem úřadu nejvyššího hofmistra, hejtmanem hradů Forchtenstein a Eisenstadt na hranici Rakouska a Uher, jako císařův zplnomocněnec se zúčastnil také zemských sněmů v Praze a Bratislavě.\n\nJeště za vlády císaře Matyáše se připojil ke dvoru Ferdinanda Štýrského, v roce 1617 patřil k předním stoupencům jeho nároku na trůn a za jeho vlády pak dosáhl vrcholu kariéry. V letech 1621–1626 byl místodržitelem v Dolních Rakousích a v letech 1626-1637 císařským nejvyšším hofmistrem. V roce 1622 obdržel Řád zlatého rouna a v roce 1626 byl povýšen do hraběcího stavu, získal také dědičnou hodnost hofmistra v Horních Rakousích. Po smrti Ferdinanda II. musel uvolnit post nejvyššího hofmistra, i za Ferdinanda III. ale zůstal členem tajné rady a také titulárním císařským komořím, od roku 1637 se ale spíše zdržoval na svých venkovských statcích. Proslul mimo jiné jako štědrý mecenáš katolické církve a na svých panstvích zakládal kláštery.\n\nPo otci byl dědicem panství s hrady Ruttenstein a Kreuzen v Horních Rakousích, k nimž v roce 1621 přikoupil sousední panství Greinburg, kde inicioval přestavbu zámku do podoby honosného rodového sídla. Z konfiskací po stavovském povstání v Horních Rakousích koupil zámek Schwertberg (1622) a vzápětí získal i město Freistadt poblíž českých hranic. Později získal statky i v Čechách, v roce 1631 koupil z konfiskací po Kolovratech panství Rabštejn nad Střelou, z kupní ceny 155.000 zlatých mu bylo odpuštěno 100.000 zlatých za prokázané služby. V roce 1636 uplatnil nárok na panství Žleby na Čáslavsku a také zde mu byla z předepsané kupní ceny větší část sražena za pohledávky u císaře.\n\nByl dvakrát ženatý, poprvé s Annou Khuenovou z Belasi (1588–1628), podruhé se oženil s výrazně mladší hraběnkou Polyxenou z Leiningenu (1617–1668), která se poté ještě třikrát vdala. Z prvního manželství pocházely čtyři dcery provdané do předních šlechtických rodin (Dietrichstein, Starhembergové, Cavrianiové, Slavata). Majetek v Rakousku si rozdělily, zatímco panství v Čechách vlastnily společně a později jej prodaly (Žleby prodány 1662, Rabštejn 1665).\n\n"}
{"id": "1317226", "url": "https://cs.wikipedia.org/wiki?curid=1317226", "title": "Jevgenij Leonov", "text": "Jevgenij Leonov\n\nJevgenij Pavlovič Leonov (; 2. září 1926, Moskva – 29. ledna 1994, Moskva) byl sovětský a ruský herec. Proslavil se zejména v komediích jako \"Podařená kvítka\" (\"Джентльмены удачи\"), \"Mimino\" (\"Мимино\") či \"Pruhovaná plavba\" (\"Полосатый рейс\"). Často propůjčoval hlas pro animované snímky, mj. i pro ruskou verzi Medvídka Pú (\"Vinni Puch\"; \"Винни-Пух\", 1969). Objevil se i v československo-sovětském filmu \"Cirkus v cirkuse\", v roli ředitele Ivanova. Od mládí působil v Moskevském uměleckém akademickém divadle (MCHAT). V roce 1978 byl jmenován Národním umělcem SSSR. \n\n"}
{"id": "1317234", "url": "https://cs.wikipedia.org/wiki?curid=1317234", "title": "George Fox", "text": "George Fox\n\nGeorge Fox (červenec 1624 Fenny Drayton v Leicestershire – 13. ledna 1691 Londýn) byl anglický protestantský kazatel a spisovatel, zakladatel Společnosti přátel, známější jako kvakeři.\n\nByl nejstarším synem tkalce Christophera Foxe a byl vychován v anglikánství. Od útlého věku jevil velký zájem o náboženství a bibli. Vyučil se ševcem, ale ve věku 19 let na základě pokynů „vnitřního hlasu“ odešel od rodiny, studoval bibli, hledal osvícení a usiloval o prostotu života. Po třech letech neklidného cestování Anglii si uvědomil, že pravdu lze nalézt pouze vnitřním světlem, že poznání může Bůh dát každému do jeho srdce. Začal kázat a dostal se několikrát do vězení za odchylku od učení státní církve. Nicméně jeho mravní integrita a vnitřní přesvědčení mu získalo mnoho následovníků, z nichž se postupně vytvořila Společnost přátel (Society of Friends). Fox organizaci řídil a podnikl misijní cesty do Irska, Nizozemí, Ameriky a Západní Indie. Oženil se v roce 1669 s Margaret Fellovou.\n\nFoxovým nejznámějším dílem je jeho \"Deník\" (posmrtně editovaný a doplněný dalšími autory), napsal také mnoho dopisů.\n\n"}
{"id": "1317235", "url": "https://cs.wikipedia.org/wiki?curid=1317235", "title": "Innokentij Smoktunovskij", "text": "Innokentij Smoktunovskij\n\nInnokentij Smoktunovskij, (28. března 1925, Tatjanovka – 3. srpna 1994, Moskva) byl sovětský, rusko-běloruský herec. Narodil se na Sibiři, v rodině etnických Bělorusů. V roce 1974 byl jmenován Národním umělcem SSSR. Zúčastnil se bojů druhé světové války v řadách Rudé armády. Na divadle proslul zejména shakespearovskými rolemi, slavný byl rovněž jeho Myškin v Dostojevského \"Idiotovi\". Ve filmu se proslavil například v životopisném snímku \"Čajkovskij\" (1969) či v detektivní komedii \"Pozor na auto\" (1966). Pozoruhodný byl též jeho výkon v \"Zrcadle\" Andreje Tarkovského, byť se vůbec neobjevil na plátně, role byla čistě hlasová. Ceněn byl jeho filmový Hamlet, pod vedením Grigorije Kozinceva, malé cameo předvedl v oscarovém snímku \"Moskva slzám nevěří\".\n\n"}
{"id": "1317236", "url": "https://cs.wikipedia.org/wiki?curid=1317236", "title": "Latenivenatrix", "text": "Latenivenatrix\n\nLatenivenatrix (\"ukrytý lovec\") byl rod středně velkého teropodního dinosaura, žijícího v období pozdní svrchní křídy (geol. stupeň kampán) na území dnešní kanadské provincie Alberty (souvrství Dinosaur Park). Tento dravý troodontid byl vědecky popsán roku 2017 na základě části lebky, přisuzované dříve druhu \"Troodon formosus\". Lebka tohoto dinosaura byla dlouhá 45 cm a celková délka těla dosahovala asi 3–3,5 metru, šlo tedy o jednoho z největších známých troodontidů. Na lebce jsou patrné známky kousnutí nebo nemoci (jak usuzoval roku 1985 paleontolog Philip J. Currie).\n\n\n"}
{"id": "1317243", "url": "https://cs.wikipedia.org/wiki?curid=1317243", "title": "Troodontinae", "text": "Troodontinae\n\nTroodontinae je podčeleď teropodních dinosaurů ze skupiny deinonychosaurů, menších srpodrápých teropodů. Tato skupina byla stanovena roku 2017 a definována jako skupina troodontidů vzešlých z posledního společného předka druhů \"Gobivenator mongoliensis\" a \"Zanabazar junior\". Tyto druhy se vyskytovaly zejména na území Severní Ameriky a Asie.\n\n"}
{"id": "1317244", "url": "https://cs.wikipedia.org/wiki?curid=1317244", "title": "Profitování", "text": "Profitování\n\nProfitování, nebo hovorově šmelina, je označení pro vytváření zisku neetickým způsobem. Může se jednat o zakázaný, nedovolený, pokoutní, černý obchod, nebo legální obchod se zbožím, kterého je nedostatek především v období nouze nebo nedostatečná nabídka na trhu, nebo aktivity jako lichva apod.\n\nGermanista Josef Janko uvádí, že slovní základ slova \"šmelina\" je odvozen z němčiny. Podle něj jde o přizpůsobování slangových výrazů německé řeči zlodějské: Schwelemer, Schwählemer, Schmelemer, Schmälinger ve významu „\"podvodník\"“, přičemž se odvolává na německou publikaci z roku 1858.\n\nŠmelina po druhé světové válce nahradila významově \"keťasení\", které vzniklo během první světové války, tedy v období nedostatku zboží. Takové obchodování mělo pejorativní konotaci, protože obchodníci dosahovali „nemravně vysokých marží“ a tím získali označení „kdo předražuje a tím bez ostychu okrádá“. Během válek a po nich následujícím období existence přídělového systému (například potravinové lístky) se zboží prodávalo (nebo vícenásobně řetězově prodávalo – německy: \"Kettengeschäft\", což byl základ pro \"keťasové\") na určitých místech, která dostala název „\"černý trh\"“. Význam spojení „\"černý trh\"“ postupně zobecnil na označení „typu nelegálního trhu, vytvořeného ve snaze obejít daňové zákony nebo jiné regulace při výměně statků a služeb“.\n\nPo převratu v únoru 1948 bylo volné obchodování omezováno. V roce 1956 se do trestního zákona dostal § 188a obsahující skutkovou podstatu trestného činu spekulace, který měl zamezit šmelině. Později přijatý, po mnoha novelizacích dlouho platný zákon č. 141/1961 Sb., upravoval trestný čin spekulace v § 117 tak, že nejen obchodování, ale už jen „pořízení nebo přechovávání předmětů ve větším rozsahu nebo větší hodnoty určených pro další prodej“ bylo trestné. Pojmy „větší rozsah“ a „větší hodnota“ nebyly v zákoně definovány a soudní praxe je interpretovala podle obecných a velmi vágních kritérií. Šmelina se tak za socialismu stala z opovrhovaného „\"kšeftování\"“ s nedostatkovými potravinami během války obchodováním především s „exkluzivním“ zbožím zejména ze Západu.\n\nTypy „společensky nebezpečného jednání“ stíhaného jako trestný čin spekulace uvádí např. stanovisko bývalého Nejvyššího soudu ČSSR Rt 1/1985\n„Jako trestný čin spekulace podle § 117 TZ byla (soudy) nejčastěji postihována nedovolená obchodní činnost s textilními a kosmetickými výrobky převážně zahraniční výroby, broušeným sklem, různou bižuterií a pozlacenými prsteny, popř. jinými šperky, dále s digitálními hodinkami a bateriemi k nim, magnetofony a jejich kazetami, fotopřístroji, televizory i minikalkulačkami, s tuzexovými odběrnými poukazy a valutami (zejména americké dolary a západoněmecké marky), lihovinami a v SSR pouťovým či jarmarečním zbožím (ozdoby, cukrovinky, obrázky s náboženskou tématikou apod.). Předmětem spekulační činnosti se však staly i akupunkturní jehly a integrované obvody (zejména v Praze), tavené stříbro, ovoce a zelenina, sluneční brýle, umělé květiny, žvýkačky a také koně, přičemž zájem některých pachatelů se zaměřoval i na osobní automobily a starožitnosti.“\nK vypuštění tohoto paragrafu z trestního zákona došlo až novelou č. 175/1990 Sb. Přesto se slovo „\"šmelina\"“ dosud používá jak v tisku, tak i u policie nebo v marketingu.\n\n"}
{"id": "1317247", "url": "https://cs.wikipedia.org/wiki?curid=1317247", "title": "Lubomír Nečas", "text": "Lubomír Nečas\n\nLubomír Nečas (* 9. prosince 1954) je český politik a tělovýchovný lékař, v letech 2012 až 2016 zastupitel a náměstek hejtmana Zlínského kraje, od března 2018 předseda Strany Práv Občanů. \n\nV letech 1974 až 1980 vystudoval obor všeobecné lékařství na Lékařské fakultě Univerzity Jana Evangelisty Purkyně v Brně (dnes Masarykova univerzita), kde získal titul MUDr. V roce 1986 složil atestaci I. stupně z vnitřního lékařství, v roce 1989 atestaci z tělovýchovného lékařství.\n\nPo absolvování vojenské základní prezenční služby pracoval mezi lety 1980 a 1989 jako sekundární lékař na interním oddělení zlínské nemocnice. Krátce pracoval ve funkci lodního lékaře Československé námořní plavby (1992 až 1993). Od roku 1992 působil jako tělovýchovný lékař ve Sdruženém zdravotnickém ambulantním zařízení ve Zlíně, v OÚNZ Zlín, v okresní a později krajské hygienické stanici. Od roku 2009 zastává funkci tělovýchovného lékaře v Krajské nemocnici T. Bati.\n\nLubomír Nečas žije ve městě Zlín. S manželkou Světlanou má tři děti – dcery Petru a Sylvu a syna Pavla. Působil v čele Okresního sdružení ČLK Zlínského kraje, je také krajským zástupcem Sdružení praktických lékařů Zlínského kraje.\n\nOd roku 2010 je členem SPOZ, později Strany Práv Občanů. V komunálních volbách v letech 2010 a 2014 vedl její kandidátku do Zastupitelstva města Zlína, ale ani jednou neuspěl.\n\nV krajských volbách v roce 2004 kandidoval jako nestraník za stranu Správný směr do Zastupitelstva Zlínského kraje, ale neuspěl. Krajským zastupitelem se stal až po volbách v roce 2012, kdy vedl z pozice lídra kandidátku SPOZ. V listopadu 2012 byl pak zvolen náměstkem hejtmana pro zdravotnictví. Ve volbách v roce 2016 se mu však za SPO nepodařilo mandát zastupitele obhájit a skončil tak posléze i ve funkci náměstka hejtmana.\n\nVe volbách do Poslanecké sněmovny PČR v roce 2013 kandidoval za SPOZ ve Zlínském kraji, ale neuspěl. Ve volbách do Poslanecké sněmovny PČR v roce 2017 byl lídrem Strany Práv Občanů ve Zlínském kraji, ale neuspěl.\n\nDne 28. března 2018 byl zvolen novým předsedou Strany Práv Občanů a nahradil tak Jana Velebu. V doplňujících volbách do Senátu PČR v květnu 2018 kandidoval za SPO v obvodu č. 78 – Zlín. Se ziskem 4,09 % hlasů skončil na předposledním 8. místě.\n"}
{"id": "1317248", "url": "https://cs.wikipedia.org/wiki?curid=1317248", "title": "Nána", "text": "Nána\n\nNána je obec nacházející se na jižním Slovensku v okrese Nové Zámky. V obci žije obyvatel.\n\nObec se nachází v nejjižnější části Slovenska v Podunajské nížině v pravobřežním údolí Hronu a levobřežním údolí Dunaje. Nadmořská výška území se pohybuje v rozmezí 103 až 200 m n. m., střed obce je ve výšce 110 m. Na starších třetihorních slínech je mocný pokryv říčních čtvrtohorních štěrků.\n\nNa území obce se nachází chráněné území státní přírodní rezervace \"Vŕšok\" se zachovaným společenstvím xerotermofilní fauny a flory na ploše 1,45 ha, které bylo vyhlášené v roce 1965. Na zátopovém území Hronu je chráněné území vodního ptactva a mokřadní vegetace.\n\nObec sousedí na jihu s městem Štúrovo, hranicí je železniční trať Bratislava– Budapešť. Na západě je to obec Obid, na západě a severu Kamenný Most, na severu Malá nad Hronom. Východní hranici tvoří řeka Hron s obcí Kamenica nad Hronom.\n\nV jižní části katastrálního území se nachází železniční stanice Štúrovo, kterou prochází železniční trať Bratislava – Štúrovo – Budapešť a trať Štúrovo – Levice.\n\nPrvní písemná zmínka pochází z roku 1157, kde je zmiňována jako Nana, vesnice ostřihomské kapituly. V roce 1530 byla zničena nájezdem Tatarů. V 18. století byl na jejím místě založen dvůr, u kterého vznikla obec. V roce 1715 měla dvanáct domácností, v roce 1755 zde žilo 105 obyvatel, v roce 1787 v 35 domech žilo 275 obyvatel a v roce 1828 žilo 399 obyvatel v 43 domech. V letech 1960 až 1991 byla součásti Štúrova. \n\nHlavní obživou bylo zemědělství, v roce 1900 zde byla cihelna.\n\n\n\n"}
{"id": "1317249", "url": "https://cs.wikipedia.org/wiki?curid=1317249", "title": "G̃", "text": "G̃\n\nG̃ (malé písmeno g̃) je speciální písmeno latinky. Nazývá se G s vlnovkou. Nachází se pouze v abecedě guaranštiny, kde značí nazální souhlásku, ale dříve se nacházel také ve filipínštině, sumerštině a severní sámštině. V guaranštině se příliš nepoužívá, bývá většinou nahrazováno písmenem Ĝ (G se stříškou/circumflexem), jelikož je těžké písmeno G̃ vložit do počítačově psaného textu. G̃ má Unicode U+0047 U+0303 a HTML &#x0047; &#x0303;, g̃ má Unicode U+0067 U+0303 a HTML &#x0067; &#x0303;.\n"}
{"id": "1317250", "url": "https://cs.wikipedia.org/wiki?curid=1317250", "title": "Armen Džigarchanjan", "text": "Armen Džigarchanjan\n\nArmen Džigarchanjan, arménsky \" Արմեն Ջիգարխանյան\" (* 3. října 1935, Jerevan) je sovětský a arménský herec. Matka ho poslala do ruských škol, takže mluvil převážně rusky. To mu otevřelo cestu do ruského divadla a filmu, byť dlouho mluvil s přízvukem (a když po něm chtěli arménštinu, dělala mu rovněž potíže). Roku 1985 mu byl udělen titul Národní umělec Sovětského svazu.\nHrál ve více než 250 filmech. Je znám bonmot ruského herce Valentina Gafta, že „na světě je méně Arménců než filmů, ve kterých hrál Džigarchanjan“. K nejslavnějším patří \"Teherán 43\" (1980), \"Jaroslavna: Královna Francie\" (1978), \"Nepolapitelní mstitelé - Nová dobroružství nepolapitelných\" (1968) ad.\n"}
{"id": "1317253", "url": "https://cs.wikipedia.org/wiki?curid=1317253", "title": "Teihivenator", "text": "Teihivenator\n\nTeihivenator (\"silný lovec\") byl velký masožravý dinosaur (teropod) z nadčeledi Tyrannosauroidea, který žil asi před 72 až 66 miliony let (geol. stupeň maastricht, souvrství Navesink) na území dnešního státu New Jersey v USA. Pokud byl platným taxonem, šlo o menšího a geologicky mírně staršího příbuzného populárního rodu \"Tyrannosaurus\".\n\"Teihivenator macropus\" byl původně popsán jako \"Dryptosaurus (Laelaps) macropus\" Edwardem D. Copem již v roce 1868. Krátce po novém popisu z roku 2017 se však objevil názor, že ve skutečnosti jde o kombinaci fosilií neznámého tyranosaurida a ornitomimida, takže \"T. macropus\" je dnes obecně považován za pochybné vědecké jméno - \"nomen dubium\".\n\n\n"}
{"id": "1317254", "url": "https://cs.wikipedia.org/wiki?curid=1317254", "title": "500 dní se Summer", "text": "500 dní se Summer\n\n500 dní se Summer nebo také Byla jednou jedna láska (v anglickém originále ) je americké romantické komediální drama z roku 2009 režiséra Marca Webba. Snímek zachycuje nekonvenční příběh lásky mezi moderní cynickou ženou a do ní zamilovaným snílkem. V hlavních rolích účinkují Joseph Gordon-Levitt a Zooey Deschanelová.\n\n"}
{"id": "1317261", "url": "https://cs.wikipedia.org/wiki?curid=1317261", "title": "Silnice II/439", "text": "Silnice II/439\n\nSilnice II/439 je silnice II. třídy, která vede z Ústí do Kunovic. Je dlouhá 13,1 km. Prochází dvěma kraji a dvěma okresy.\n\n\n\n"}
{"id": "1317262", "url": "https://cs.wikipedia.org/wiki?curid=1317262", "title": "Borealopelta", "text": "Borealopelta\n\nBorealopelta („štít ze severu“) je rodem dávno vyhynulého nodosauridního dinosaura, který žil asi před 115 miliony let v období spodní křídy (geol. stupeň apt). Zkameněliny tohoto obrněného tyreofora byly objeveny roku 2011 v lomu Millenium Mine společnosti Suncor Energy na severu kanadské provincie Alberty při těžbě dehtových písků. Skvělý stav dochování fosilie přiměl paleontology k rychlé záchranné akci a fosilie byla pro vědu zachráněna, zrestaurována a v létě roku 2017 formálně popsána jako nový druh \"Borealopelta markmitchelli\". Tento čtvernohý býložravý dinosaurus měřil na délku lehce přes 5 metrů a vážil téměř 1,5 tuny.\n\nPodle rozboru dochovaných stop melanozomů mohl být tento dinosaurus zaživa načervenale zbarvený. Zajímavé je, že zbarvení mohlo sloužit jako maskování pro lepší splynutí s okolím. Obrněný dinosaurus tak mohl lépe uniknout pozornosti velkých dravých teropodů, jako byl například rod \"Acrocanthosaurus\".\n\n\n"}
{"id": "1317263", "url": "https://cs.wikipedia.org/wiki?curid=1317263", "title": "Michele Sanmicheli", "text": "Michele Sanmicheli\n\nMichele Sanmicheli (1484 Verona - 1559 Verona) byl architekt pozdní renesance a vedle Antonia da Sangallo mladšího největší pevnostní stavitel své doby.\n\nSanmicheli se učil v Římě u Donata Bramanteho, a byl v Bramantem podporován v tvorbě. Ale také stavby o 15 let mladšího architekta Giulia Romana na něj měly silný vliv, a to zejména jeho rané mistrovské dílo v Mantově, Palazzo del Te. Brzy vstoupil do služeb papežů a pracoval pro ně delší dobu. V roce 1528 vstoupil do služeb republiky benátské, rozšířil a vylepšil téměř všechna její opevnění a nechal poprvé opevnit Lido (1535-1549). Ve Veroně opatřil dávné městské hradby impozantními branami včetně \"Porta Nuova\". Tam také postavil paláce \"Bevilacqua\" a \"Pompei\", v Benátkách \"Palazzo Grimani\". Kostel \"Madonna di Campagna\" ve Veroně, jehož plán navrhl, byl vystavěn až po jeho smrti, stejně jako méně známá pevnost sv. Ondřeje (San Andrea) u vstupu do přístavu v Benátkách.\n\nSanmicheliho budovy ovlivnily monumentální manýristický klasicismus veronských paláců s hrubou bosáží v přízemí a dalšími manýristickými prvky, jež stavbám dodávají mohutnost a plasticitu. Své domovské město Sanmicheli svou činností změnil od základů.\n\nDatování mnoha budov se v literatuře neshoduje.\n"}
{"id": "1317265", "url": "https://cs.wikipedia.org/wiki?curid=1317265", "title": "Mezinárodní letiště Kuej-jang Lung-tung-pao", "text": "Mezinárodní letiště Kuej-jang Lung-tung-pao\n\nMezinárodní letiště Kuej-jang Lung-tung-pao (, IATA: KWE, ICAO: ZUGY) je mezinárodní letiště u Kuej-jangu, hlavního města provincie Kuej-čou v Čínské lidové republice. Leží v obvodě Nan-ming ve vzdálenosti přibližně dvanácti kilometrů jihovýchodně od centra Kuej-jangu.\n\nLetiště je v provozu od roku 1997.\n"}
{"id": "1317266", "url": "https://cs.wikipedia.org/wiki?curid=1317266", "title": "Silnice II/441", "text": "Silnice II/441\n\nSilnice II/441 je silnice II. třídy, která vede z Velkého Újezdu do Mankovic. Je dlouhá 36,6 km. Prochází dvěma kraji a třemi okresy.\n\n\n\n\n"}
{"id": "1317267", "url": "https://cs.wikipedia.org/wiki?curid=1317267", "title": "Komárany", "text": "Komárany\n\nKomárany jsou obec na Slovensku v okrese Vranov nad Topľou. Katastrem obce protéká řeka Topľa.\n\nPrvní písemná zmínka o obci pochází z roku 1303. Nachází se zde římskokatolický kostel svatého Michaela archanděla. Na okraji obce se nachází železniční stanice, kterou prochází neelektrifikovaná železniční trať spojující Prešov a Humenné.\n\n"}
{"id": "1317269", "url": "https://cs.wikipedia.org/wiki?curid=1317269", "title": "Diskografie společného díla dvojice Šimek &amp; Grossmann", "text": "Diskografie společného díla dvojice Šimek &amp; Grossmann\n\nTento seznam obsahuje zvukové a audiovizuální nosiče, které obsahují společné dílo dvojice Š+G, tedy Miloslava Šimka a Jiřího Grossmanna (tj. scénky, povídky, TV a divadelní pořady aj.). Nezabývá se dílem Miloslava Šimka, vytvořených v jeho partnerstvích s jinými umělci.\n\n\npozn.: povídky vyšly též ve vydání po 4, resp. 8 původních CD; LP Povídky Šimka & Grossmanna (viz min.odst.) obsahují též písně\n\n\n\n"}
{"id": "1317271", "url": "https://cs.wikipedia.org/wiki?curid=1317271", "title": "Silnice II/447", "text": "Silnice II/447\n\nSilnice II/447 je silnice II. třídy, která vede z Litovle do Šternberka. Je dlouhá 15,3 km. Prochází jedním krajem a jedním okresem.\n\n\n"}
{"id": "1317274", "url": "https://cs.wikipedia.org/wiki?curid=1317274", "title": "Silnice II/454", "text": "Silnice II/454\n\nSilnice II/454 je silnice II. třídy ve Zlatých Horách. Je dlouhá 3,1 km. Prochází jedním krajem a jedním okresem.\n\n\n"}
{"id": "1317283", "url": "https://cs.wikipedia.org/wiki?curid=1317283", "title": "Šimeón", "text": "Šimeón\n\nŠimeón ( , \"Šim'on\"), v českých biblických překladech přepisováno též jako Šimon či Simeon, je jméno druhého Jákobova syna, kterého mu porodila manželka Lea. Jméno se vykládá jako „Vyslyšánek“ a vyjadřuje matčinu radost nad tím, že ji Hospodin vyslyšel a dopřál ji dalšího syna, ačkoliv ji její muž nezahrnoval takovou láskou jako její sestru Ráchel, která byla jeho druhou ženou. Jménem tohoto syna byl též nazýván jeden z izraelských kmenů.\n\nSamotný Šimeón byl podle všeho tak trochu horká hlava. Svému otci a dalším blízkým totiž několikrát ztrpčil život svou prchlivostí. Byl společně s bratrem Lévim iniciátorem kruté pomsty na obyvatelích města Šekem za to, že jeho sestra Dína byla znásilněna jedním z jeho význačných představitelů. Také zřejmě sehrál roli iniciátora, který chtěl podnítit své bratry k tomu, aby se pokusili zabít svého bratra Josefa. Usuzuje se tak z toho, že Josef na oplátku později nechal Šimeóna spoutat a na delší dobu uvěznit. Když se Jákob před svou smrtí loučil se svými syny, připomenul a proklel Šimeónovu prchlivost a předpověděl, že jeho potomci v zaslíbené zemi neobdrží souvislé území.\n\nPodle židovské tradice se Šimeón oženil se svou sestrou Dínou, s níž měl pět synů. Podle další tradice pojal za manželku též jednu ze zajatých dívek města Šekem, jež se jmenovala Buna a stala se služebnou Díny, a ta mu porodila syna, kterému dal jméno Šaúl. \n\n\n"}
{"id": "1317289", "url": "https://cs.wikipedia.org/wiki?curid=1317289", "title": "Phyllis Francisová", "text": "Phyllis Francisová\n\nPhyllis Francisová, nepřechýleně Phyllis Francis (* 4. května 1992) je americká sportovkyně, atletka, sprinterka.\n\nV roce 2015 získala stříbrnou medaili na mistrovství světa v Pekingu jako členka americké štafety na 4x400 metrů (běžela v rozběhu). Na olympiádě v Rio de Janeiro o rok později doběhla pátá v běhu na 400 metrů a byla členkou vítězné štafety USA na 4x400 metrů. V srpnu 2017 se v Londýně stala mistryní světa v běhu na 400 metrů.\n\n"}
{"id": "1317290", "url": "https://cs.wikipedia.org/wiki?curid=1317290", "title": "Lukánské Apeniny", "text": "Lukánské Apeniny\n\nLukánské Apeniny () je soubor horských pásem v Jižních Apeninách, na jihu Itálie. Nachází se v regionech Kampánie a Basilicata. Lukánské Apeniny se rozkládají jižně od průsmyku \"Sella di Conza\" ležícího východně od Salerna až k průsmyku \"Passo dello Scalone\" v Kalábrii. Nejvyšší horou Lukánských Apenin je Serra Dolcedorme (2 267 m) v masivu Pollino.\n\n\nLukánské Apeniny jsou složeny z vápenců a dolomitů z období triasu. Mají zaoblený reliéf na flyšových horninách.\n"}
{"id": "1317295", "url": "https://cs.wikipedia.org/wiki?curid=1317295", "title": "Smlouva v Tophane", "text": "Smlouva v Tophane\n\nSmlouva v Tophane byla dohoda mezi Bulharským knížectvím a Osmanskou říší uzavřená dne 5. dubna 1886 na konferenci velvyslanců v Cařihradu. Smlouva řešila situaci, která vznikla po faktickém připojení Východní Rumélie k Bulharsku.\n\nBezprostředně po plovdivském převratu v září 1885 začala osmanská vláda přesouvat vojska k hranicím Východní Rumélie. Současně obsadila oblast okolo Kardžali a Tamraš. Na radu některých ministrů a velvyslanců velmocí sultán Abdulhamid upustil od rozsáhlejší vojenské intervence. Snaha turecké diplomacie, aby velmoci prostřednictvím kolektivního tlaku přiměly Bulharsko obnovit předchozí stav, byla neúspěšná pro odpor Velké Británie a vítězství Bulharů v srbsko-bulharské válce. Neúspěšný byl i pokus o vyslání sultánova komisaře do Plovdivu na konci listopadu. Na základě britské iniciativy byla uzavřena v lednu 1886 dohoda mezi velkovezírem Kamilem Pašou a bulharským ministrem zahraničí Ilijou Canovem. V ní byl kníže Alexandr jmenován guvernérem Východní Rumélie na dobu pěti let, případně déle pod podmínkou, že bude opětovně jmenován sultánem. Dále bylo dohodnuto právo sultána vyslat do Bulharska vojsko v případě vnitřních nepokojů a smlouva obsahovala ustanovení o vzájemné vojenské pomoci v případě napadení jedné z obou stran. Turecké nároky Burgas byly odmítnuty, ale oblast okolo Kardžali a Tamraš zůstaly pod přímou osmanskou vládou.\n\nPři příležitosti konference velvyslanců velmocí, která se konala v březnu 1886 v cařihradské čtvrti Tophane (nyní městská část Beyoğlu), se projednávala i smlouva mezi Bulharskem a Osmanskou říší uzavřená v lednu onoho roku. Na doporučení velvyslanců byla smlouva revidována podle článku 17 Berlínské konference tak, že guvernérem Východní Rumélie bude sultánem jmenován výhradně bulharský kníže, aniž by byl Alexandr výslovně uveden, což bylo podmínkou Ruska. Dále bylo zrušeno právo sultána vojensky intervenovat v Bulharsku a rovněž byl zrušen článek o vzájemné vojenské pomoci. Bylo potvrzeno, že jako kompenzaci obdrží Osmanská říše oblast kolem Kardžali a Tamraš o celkové ploše 1 640 km². Ustanovilo se příslušně upravit ústavu Východní Rumélie ve čtyřměsíční lhůtě.\nZa osmanskou říši byla smlouva podepsána velkovezírem Kamilem Pašou a bulharským ministrem zahraničí Ilijou Canovem a velvyslanci velmocí (Francie, Itálie, Německo, Rakousko-Uhersko, Rusko, Velká Británie). Bulharská vláda schválila smlouvu prakticky okamžitě. Tím došlo de jure ke sjednocení Bulharska formou personální unie a jeho území se rozrostlo na 94 345 km².\n\nKníže Alexandr Batenberg byl v dubnu jmenován osmanským sultánem jako guvernér východní Rumélie. Podmínky, za kterých ke sjednocení Bulharska došlo, využila proruská opozice vedená Vasilem Radoslavovem v létě roku 1886 k destabilizaci knížectví zejména kritikou vlády za územní ústupky a formálně nezměněný status Východní Rumélie. Zřízení komise pro revizi ústavy Východní Rumélie vedlo k dalšímu oslabení autority knížete Alexandra a ve svém důsledku i pokusu o státní převrat v srpnu onoho roku.\n\nBulharsko později znovu získalo země ztracené v této smlouvě po vítězství v první balkánské válce (1912-13).\n"}
{"id": "1317296", "url": "https://cs.wikipedia.org/wiki?curid=1317296", "title": "Námořní mapa", "text": "Námořní mapa\n\nNámořní mapa je grafická reprezentace moře a přilehlého pobřeží. Podle měřítka mapy zobrazuje hloubku a výšku okolního terénu (topografická mapa), přírodní charakter mořského dna, podrobnosti o pobřeží, navigační rizika, umístnění humánních pomůcek pro plavbu, přílivy a proudy, lidské stavby jako různé budovy či mosty. Námořní mapy slouží k navigaci a většina zemí požaduje, aby je větší, zvlášťě komerční lodě, měly k dispozici. Jsou buď v tištěné (často méně detailní) nebo elektronické verzi.\n"}
{"id": "1317298", "url": "https://cs.wikipedia.org/wiki?curid=1317298", "title": "Slab City", "text": "Slab City\n\nSlab City je osada poblíž městečka Niland v kalifornském okrese Imperial County. Má asi sto padesát stálých obyvatel, v sezóně ji obývá několik tisíc takzvaných \"snowbirds\", jak se říká obyvatelům severních států USA, kteří se v zimě stěhují v karavanech na jih za teplem.\n\nV neobydlené části Sonorské pouště vznikla v roce 1942 vojenská základna \"Camp Dunlap\", která byla zrušena roku 1961. Od roku 1965 se sem začaly stahovat komunity hippies a obsadily opuštěné betonové přístřešky nazývané v angličtině \"slab\", které daly městu jeho neoficiální jméno. Není zde vodovod ani kanalizace, elektřina je vyráběna pouze solárními panely. Slab City žije mimo dosah oficiálních zákonů, zdejší bohémští obyvatelé kolektivně vytvořili rozsáhlé krajinné instalace \"Salvation Mountain\" a \"East Jesus\", provozují hudební klub a knihovnu. Odehrává se zde také část filmu \"Útěk do divočiny\".\n\n"}
{"id": "1317301", "url": "https://cs.wikipedia.org/wiki?curid=1317301", "title": "Anthony Knockaert", "text": "Anthony Knockaert\n\nAnthony Knockaert (* 20. listopadu 1991, Roubaix, Francie) je francouzský fotbalový útočník, od ledna 2016 hráč anglického klubu Brighton & Hove Albion FC. Hraje zejména na postu pravého křídla. Mimo Francii působil na klubové úrovni v Belgii a Anglii. Mezi jeho oblíbené fotbalisty patří francouzský záložník alžírského původu Zinédine Zidane a Argentinec Lionel Messi.\n\n\nS kopanou začínal v malém francouzském klubu ES Wasquehal, kde pobyl rok. Poté hrál ve vesnici Leers. Po působení v klubu RC Lens odešel do belgického týmu RE Mouscron, aby se ve svých osmnácti letech vrátil do Francie do mužstva US Lesquin, kde hrál Championnat de France Amateur (4. francouzská liga). <br>\nPozději přestoupil do týmu En Avant de Guingamp, nabídku měl i z Amiens SC. Od srpna 2012 do roku 2015 působil v anglickém klubu Leicester City FC, na podzim 2015 hrál v Belgii za Standard Lutych. V lednu 2016 se vrátil do Anglie, podepsal smlouvu s klubem Brighton & Hove Albion FC, s nímž v sezóně 2016/17 postoupil do Premier League.\n\nAnthony Knockaert nastupoval v letech 2011–2012 za francouzskou mládežnickou reprezentaci U20. V roce 2012 odehrál tři zápasy v dresu francouzské reprezentace U21.\n\n"}
{"id": "1317302", "url": "https://cs.wikipedia.org/wiki?curid=1317302", "title": "Gay Games", "text": "Gay Games\n\nUdálost byla založena jako Gay olympijské hry a ty se prvně uskutečnily v San Franciscu roku 1982 a konají se jednou za čtyři roky. Zachovávají si podobnost s olympijskými hrami, včetně Gay Games ohně, který svítí při zahajovacím ceremoniálu. Hry jsou přístupné všem, kteří se chtějí účastnit, bez ohledu na sexuální orientaci a neexistují kvalifikační standardy. Soutěžící pocházejí z mnoha zemí, včetně těch, kde homosexualita zůstává nelegální a skrytá.\n\n"}
{"id": "1317303", "url": "https://cs.wikipedia.org/wiki?curid=1317303", "title": "Letiště Kagošima", "text": "Letiště Kagošima\n\nLetiště Kagošima ( – \"Kagošima kúkó\", IATA: KOJ, ICAO: RJFK) je mezinárodní letiště v prefektuře Kagošima na ostrově Kjúšú v Japonsku. Leží ve vzdálenosti přibližně devíti kilometrů severozápadně od Kirišimy a zhruba třiceti kilometrů severovýchodně od Kagošimy. Na ostrově Kjúšú je druhým největším letištěm po letišti Fukuoka.\n\nLetiště slouží zejména vnitrostátním letům, je uzlovým letištěm a základnou pro společnost Japan Air Commuter. Létají odsud ale také spoje do Čínské lidové republiky (Šanghaj Pchu-tung, Hongkong), Čínské republiky (Tchaj-wan Tchao-jüan) a Jižní Korey (Inčchon).\n\n"}
{"id": "1317304", "url": "https://cs.wikipedia.org/wiki?curid=1317304", "title": "Michal Vrba", "text": "Michal Vrba\n\nMichal Vrba (* 25. června 1976 Chlumec nad Cidlinou) je český spisovatel, tiskař a prozaik, též učitel společenských věd a vystřídal řadu dělnických profesí. \n\nDětství prožil v Hlušicích. Vyučil se v královéhradeckém ČKD, jeho spolužáky byli např. sportovci Jaroslav Kudrna či Marek Kulič. Poté studoval nástavbu v Novém Bydžově a pak obor čeština – občanská nauka na Univerzitě Jana Evangelisty Purkyně v Ústí nad Labem. Pracoval sedm let jako učitel, pak ale odjel do Skotska, kde se živil jako přístavní dělník v balírně krevet a řidič nákladního auta. Po návratu pracoval v Praze jako dopravní zpravodaj, nyní je obchodním zástupcem malé rodinné tiskárny.\n\nV roce 2014 vydal vlastním nákladem pro své kamarády sbírku povídek \"Hontolini\", poté dopsal psychologickou novelu \"Prak\" odehrávající se v Protektorátu Čechy a Morava a přátelé ho vyzvali, aby rukopis zkusil poslat nějakým nakladatelům. Po několika odmítnutích se rukopis dostal k redaktorovi Arga Miloši Urbanovi, který novelu doporučil k vydání.\n\nŽije v Novém Bydžově, je podruhé ženatý, má dvě děti.\n\n"}
{"id": "1317305", "url": "https://cs.wikipedia.org/wiki?curid=1317305", "title": "Olympijská cena za horolezectví", "text": "Olympijská cena za horolezectví\n\nOlympijská cena za horolezectví ( \"Prix olympique d'alpinisme\") byla medaile, udělovaná Mezinárodním olympijským výborem za mimořádné výkony v oblasti horolezectví v období čtyř let předcházejících olympijským hrám.\n\nZvláštní olympijská ocenění za alpinismus navrhl Pierre de Coubertin již v roce 1894. Poprvé se jeho udělení chystalo v průběhu Letních olympijských her 1912, ale žádný z kandidátů nesplnil požadavky Olympijské charty, protože využíval služeb placených nosičů. Nakonec byla cena udělena pouze třikrát:\n\nTřináct členů britsko-indické expedice na Mount Everest roku 1922, kterou vedl Charles Granville Bruce. Cenu převzal Edward Strutt za ostatní členy, kteří byli v době olympiády na další expedici, při níž zmizel George Mallory (jeho tělo bylo nalezeno až v roce 1999). \n\nBratři Franz Schmid a Toni Schmid (Německo) za prvovýstup severní stěnou Matterhornu v roce 1931. Toni Schmid obdržel cenu in memoriam, protože roku 1932 zahynul na hoře Grosses Wiesbachhorn.\n\nManželé Günter Dyhrenfurth a Hettie Dyhrenfurthová (Švýcarsko) za himálajské expedice v letech 1930 a 1934.\n\n"}
{"id": "1317307", "url": "https://cs.wikipedia.org/wiki?curid=1317307", "title": "Arun Shourie", "text": "Arun Shourie\n\nArun Shourie (* 2. listopadu 1941, Džalandhar) je indický ekonom, novinář a politik. Pracoval pro Světovou banku (1967-1977), byl poradcem státní plánovací komise Indie (1972–1974), redaktorem \"Indian Express\" a \"The Times of India\" a ministrem telekomunikací a informačních technologií v indické vládě (2002-2004). Je členem a politikem pravicové strany \"Bharatija Janata\", někdy je obviňován za blízkosti k nacionalismu, je velkým kritikem levice a komunismu, ve svých knihách často polemizuje s levicovým výkladem indických dějin. Roku 1990 mu bylo uděleno státní vyznamenání Padma Bhúšan. Vystudoval ekonomii na univerzitě v Dillí a na Syracuse University v USA (1966).\n"}
{"id": "1317308", "url": "https://cs.wikipedia.org/wiki?curid=1317308", "title": "PEFC", "text": "PEFC\n\nProgramme for the Endorsement of Forest Certification (PEFC) je mezinárodní, nezisková, nevládní organizace která propaguje udržitelné lesní hospodářství skrze nezávislou certifikaci třetí stran. Je považován za certifikační systém vhodný pro malé vlastníky lesů.\n\nJe tvořen 35 nezávislými národními certifikačními systémy které představují více než 300 milionů hektarů certifikovaných lesů, což z něj činí největším certifikačním systémem na světě, zahrnující asi dvě třetiny všech certifikovaných lesů na planetě. Byl založen ve Švýcarské Ženevě.\n\nPEFC bylo založeno v roce 1999, jako odpověď na potřeby malých a rodinných vlastníků lesů, jako mezinárodní zastřešující organisace poskytující nezávislé posouzení, schválení a uznání národních certifikačních systémů. Reagovalo na potřebu mechanismu umožňujícího nezávislé vypracovávání národních norem přizpůsobených politické, hospodářské, sociální, environmentální a kulturní realitě příslušných zemí a současně zajištění dodržování mezinárodně uznávaných požadavků a globálního přijetí.\n\nPo úspěšném zavedení systému v Evropě, Austrálii a Chile které se stalo první neevropskou zemí, jejíž certifikační systém byl uznán v roce 2004. Certifikační kritéria PEFC jsou založena na globálně platných principech, pokynech a kritériích vypracovaných mezinárodními a mezivládními orgány se širokým konsensem ze strany zúčastněných stran.\n\nV roce 2009 byl PEFC největším lesnickým certifikačním systémem na světě. Zpravidla bývá vhodný pro malé vlastníky.\n\nPEFC International je jediným mezinárodním systémem certifikace lesů, který zakládá své kritéria na mezinárodně uznávaných mezivládních úmluvách a pokynech, čímž propojuje kritéria udržitelnosti s existujícími vládními postupy. To zahrnuje:\n\n\nPEFC vyžaduje dodržování všech hlavních úmluv ILO, i v zemích kde nebyly ratifikovány. Těmito úmluvami jsou\n\nPEFC uznává pouze lesní certifikáty které sama prověřila.\n\nVnitrostátní certifikační systémy pro lesnictví, které chtějí být uznány, jsou povinny stanovit normy, které budou odpovídat požadavkům ISO/IEC 59:1994 Kodex osvědčených postupů pro standardizaci. Národní standard musí být vytvořen tzv. Národními řídícími orgány a musí být splněny požadavky na transparentnost, konzultace a rozhodování na základě konsensu. Tyto pokyny také popisují postupy pro revizi a změnu norem a poskytují těm, kteří využívají tento standard budoucí jistoty.\n\nVšechny standardy schválené podle PEFC byly podrobeny přísnému veřejnému přezkumu během jejich vývoje. Národní lesní certifikační systémy, které chtějí získat potvrzení od PEFC, podléhají nezávislému posouzení, aby bylo zajištěno, že splňuje mnoho požadavků PEFC pro proces vývoje norem, veřejné revize a požadavky na správu lesů. Zpráva konzultanta je přezkoumána nezávislou skupinou odborníků a PEFC a pokud je vyhovující, je nová norma schválena členy PEFC jako norma schválená podle PEFC.\n\nV souladu se svým závazkem transparentnosti zpřístupňuje PEFC veřejnosti celou dokumentaci o vnitrostátním systému certifikace lesů, včetně nezávislých hodnocení.\n\nZemě se systémem certifikace lesů uznaným PEFC jsou Argentina, Austrálie, Bělorusko, Belgie, Brazílie, Chile, Čína, Česká republika, Dánsko, Estonsko, Finsko, Francie, Gabon, Indonésie, Irsko, Itálie, Kanada, Lotyšsko, Lucemburk, Malajsie, Německo, Nizozemí, Norsko, Polsko, Portugalsko, Rakousko, Rusko, Slovensko, Slovinsko, Spojené království, Španělsko, Švédsko, Švýcarsko, USA, a Uruguay.\n\nForest Stewardship Council (FSC) je hlavním alternativním systémem certifikace lesů. Vzájemné uznávání certifikovaných materiálů FSC a PEFC v zásobitelském řetězci se dosud nestalo. FSC a PEFC však používají stejný standard správy lesů v zemích jako Spojené království, Švýcarsko a Norsko. Malajsie předložila svůj systém certifikace dřeva pro schválení PEFC, který je z velké části založen na principech a kritériích FSC jako vzoru.\n\nČasopis \"Cash Investigation\" France 2 TV, ve svém vydání ze dne 24. ledna 2017 vyplývá, že nebylo dosaženo žádného nebo jen velmi málo kontroly při udělení označení PEFC, označování míst, která neměla nic společného s lesy, jako je supermarket, letiště nebo dva reaktory francouzského jaderné elektrárny. 7 štítků bylo uděleno 9 falešných aplikací. Zástupce ze Švýcarska o PEFC mluví o závažných dysfunkcích a slibuje, že tyto případy úplně osvětlí.\n\nNěkolik enviromentálních nevládních organisací, například Australská The Wilderness Society, Greenpeace a FERN kritizovali PEFC. Greenpeace nevěří, že alternativy k FSC, včetně PEFC, mohou zajistit odpovědné hospodaření s lesy.\n\nPEFC byl zaveden jako přímá alternativa k ekologičtějším systémům v Německu.\n\n\n"}
{"id": "1317310", "url": "https://cs.wikipedia.org/wiki?curid=1317310", "title": "Thunder (píseň, Imagine Dragons)", "text": "Thunder (píseň, Imagine Dragons)\n\nThunder je píseň od americké indie rockové hudební skupiny Imagine Dragons. Vydalo ji Interscope Records 27. dubna 2017. Píseň je druhým singlem jejich třetího studiové alba \"Evolve\".\n\nVideoklip byl vydán 2. května 2017. Režíroval ho Joseph Kahn a natáčen byl v Dubaji.\n\n"}
{"id": "1317311", "url": "https://cs.wikipedia.org/wiki?curid=1317311", "title": "Izotopy arsenu", "text": "Izotopy arsenu\n\nArsen (As) má 33 známých izotopů, jejich nukleonová čísla jsou 60 až 93. As je jediným stabilním izotopem, arsen tedy patří mezi monoizotopické prvky. Nejstabilnější z 32 radioizotopů je As s poločasem přeměny 80,30 dne, dále následují As (17,77 d), As (65,30 h) a (38,83 h). Všechny ostatní mají poločas kratší než 27 hodin, většinou pod 1 minutu. Také je známo deset jaderných izomerů tohoto prvku.\n\nPři ostřelování Ge a Ge alfa částicemi vznikají stabilní nuklidy As a Se za uvolnění vysokoenergetických elektronů.\n"}
{"id": "1317320", "url": "https://cs.wikipedia.org/wiki?curid=1317320", "title": "Chronologie nahrávek skupiny Olympic 1963–1965", "text": "Chronologie nahrávek skupiny Olympic 1963–1965\n\nČlánek Chronologie nahrávek skupiny Olympic 1963–1965 zpracovává dostupné informace o datu vzniku (známých) nahrávek Olympiku v období 1963–1965 a řadí je chronologicky. Nejde o 'diskografii' – nahrávky jednak nejsou řazeny podle data jejich vydání na nosičích a jednak zahrnuje také rozhlasové, filmové a TV nahrávky, z nichž některé donedávna ani na nosičích nevyšly. \n\nOlympic vykrystalizoval v průběhu let 1962–1963 z členů kapel Karkulka, EP Hi-Fi, Big Beat Quintet, Paralax, FAPSorchestra a Crazy Boys. \n\nKoncem roku 1962 přijali sólový kytarista a zpěvák Petr Kaplan, pianista Miroslav Berka a kytarista Ladislav Štaidl ze skupiny EP Hi-Fi nabídku saxofonisty Miloslava Růžka a bubeníka Michala Brumlíka a spolu s dalšími hudebníky přešli do Karkulky (zkratka Karlínského kulturního kabaretu), pro kterou její vedoucí Miloslav Šimek s Tomášem Pačesem napsali pásmo \"Nádraží Twist nad Vltavou\". Pásmo, které hrálo se v karlínském sále U Zábranských, mělo premiéru 12. 12. 1962 a úkolem kapely, která se pojmenovala také Karkulka, bylo hrát v něm rock´n´rollové a twistové skladby. \n\nV únoru 1963 se Karkulka přestěhovala do klubu Olympik ve Spálené ulici. Sestava kapely byla poměrně variabilní; jádro tvořili lídři – zpěvák a kytarista Petr Kaplan a saxofonista Miloslav Růžek, řada z hudebníků však hrála ve více kapelách, takže se stávalo, že na baskytaru někdy hrál místo Ivana Pešla Pavel Chrastina (Big Beat Quintet), na piano byli k dispozici vedle Miroslava Vlčka také Miroslav Berka nebo Jaromír Klempíř a na bicí občas střídal Michala Brumlíka Jan Antonín Pacák (Big Beat Quintet). Sestavu doplňovali doprovodný kytarista Ladislav Štaidl a zpěváci Bohumil Vaněk a Milada Pospíšilová. \n\nNa jaře 1963 došlo k přejmenování skupiny Karkulka na Olympic (podle klubu Olympik, kde vystupovali). \n\nV červnu 1963 skupina účinkovala v sestavě Petr Kaplan (kytara, zpěv), Miloslav Růžek (saxofon), Miroslav Berka (piáno), Miroslav Vlček (piáno), Michal Brumlík (bicí), Ivan Pešl (baskytara) při natáčení televizního filmu \"Lichá středa\" (jde pravděpodobně o první dochovaný obrazový záznam kapely a zachycuje dobovou náladu a prostředí klubu Olympik). Ve filmu zazněly tři skladby, Petr Kaplan zpívá svou skladbu \"Dancing Everybody\", Věra Křesadlová zpívá Růžkovu melodii s Kaplanovým textem \"Jumping All\" (hlas však pravděpodobně patří Věře Krupařové) a nakonec se tančí na Růžkovu saxofonovou improvizaci. Píseň \"Jumping All\" později nazpívala v pomalejší verzi a s českým textem Jiřího Štaidla \"Nebuďte kůzlata\" Vlasta Kahovcová. \n\nV létě 1963 baskytarista Pavel Chrastina přešel z Big Beat Quintetu do Olympiku a vzápětí ho následoval i bubeník František Čech. \n\nKoncem srpna 1963 nastoupil Petr Kaplan na vojnu, čímž Olympic přišel o zpěváka, kytaristu i elektrotechnika. Kapela přijala postupně čtyři nové členy: zpěváky Pavla Bobka (FAPSorchestra) a Mikiho Volka (Crazy Boys), doprovodného kytaristu Jiřího Laurenta (Paralax a FAPSorchestra) a zvukaře Vladimíra Mikšovského. \n\nV září 1963 nahradil sólový kytarista Petr Janda (Big Beat Quintet) odcházejícího Ladislava Štaidla. Kapelu tehdy tvořilo osm členů: Pavel Bobek (zpěv), Miki Volek (zpěv), Petr Janda (sólová kytara, doprovodný zpěv), Pavel Chrastina (baskytara), Miroslav Berka (klavír), František Čech (bicí), Miloslav Růžek (saxofon) a Jiří Laurent (doprovodná kytara). \n\nV listopadu 1963 se pod vedením Karla Mareše uskutečnila premiéra semaforského pásma \"Ondráš podotýká\" (komponovaný pořad scenáristy a textaře Jiřího Štaidla a skladatele a režiséra Karla Mareše – pásmo obsahovalo asi třicet zpívaných písniček a několik instrumentálek) a rock´n´rollové písničky interpretované Olympikem v něm hrály významnou roli. Tehdejší sestava Olympiku: Petr Janda (sólová kytara), Pavel Chrastina (baskytara), Miloslav Růžek (saxofon), Miroslav Berka (klavír, foukací harmonika), František Čech (bicí), Jiří Laurent (doprovodná kytara), Jaromír Klempíř (jonika) a zpěváci Pavel Bobek, Miki Volek, Yvonne Přenosilová, Pavel Šváb (FAPSorchestra) a Michaela Prunnerová. Jako hosté zpívali také Josef Laufer, Věra Křesadlová a Naďa Urbánková. \n\nNa jaře 1964 nahrála skupina v sestavě Petr Janda, Pavel Chrastina, Miloslav Růžek, Miloslav Berka, František Čech, Jiří Laurent a Jaromír Klempíř se zpěváky Karlem Gottem, Yvonne Přenosilovou, Pavlem Bobkem, Pavlem Švábem, Pavlem Sedláčkem a Evou Pilarovou své první čtyři singly v edici Big Beat (Mladý svět – Supraphon). \n\nV kinech se v tom roce také promítá krátký 9minutový černobílý film \"Horečka\" režiséra Ivana Soeldnera, v němž Olympic doprovází Pavla Bobka (\"Oh, Boy!\" – jiná verze než na desce), Josefa Laufera (\"Fever\"), Yvonnu Přenosilovou (\"That´s All You Gotta Do\") a Mikiho Volka (\"Hey Babe Ri Ba!\"). \n\nV říjnu 1964 nahrál Olympic v NDR šest instrumentálek pro východoněmecké vydavatelství Amiga. Jako bubeník zaskakoval Jan Antonín Pacák. \n\nV průběhu podzimu 1964 se natáčí v koprodukci s NDR film režiséra Jindřicha Poláka \"Strašná žena\" s písničkami Karla Mareše a Vratislava Blažka, kde Olympic hraje barovou kapelu (s Pacákem u bicích). \n\nKoncem roku 1964 odešel Karel Mareš, jako nový vedoucí byl zvolen Petr Janda. Kapela se začala odklánět od rock´n´rollu, vkročila do beatového písničkového žánru a připravovala se na profesionální dráhu. Postupně se rozešla se všemi zpěváky (nějakou dobu ještě zůstali Bobek, Přenosilová a Volek). S Olympikem se rozloučil i saxofonista Miloslav Růžek a jeden ze dvou pianistů Jaromír Klempíř. \n\nNa jaře 1965 odešel doprovodný kytarista Jiří Laurent (poslední nahrávka, které se účastnil, byl \"Trezor\" s Karlem Gottem) a místo něj přišel Ladislav Klein (Crossfire, Juventus). \n\nV létě 1965 měl Olympic už jen pět členů: Petr Janda (kytara, zpěv), Pavel Chrastina (baskytara, zpěv), František Čech (bicí), Miroslav Berka (klávesy) a Ladislav Klein (doprovodná kytara, zpěv). Zpěvák Miki Volek vystupoval už jen jako host. Olympic se úspěšně prezentoval autorskou písní \"Dej mi víc své lásky\", která zahájila novou éru Olympicu. \n\nV prosinci 1965 vystřídal Jan Antonín Pacák ve skupině natrvalo bubeníka Františka Čecha, který odjel s Černým divadlem na rok do Ameriky. \n\nDo kin byl uveden film \"Strašná žena\" Jindřicha Poláka a Vratislava Blažka, ve kterém účinkuje také Olympic (jako barová kapela).\n\n\n"}
{"id": "1317321", "url": "https://cs.wikipedia.org/wiki?curid=1317321", "title": "Theodorik", "text": "Theodorik\n\nTheodorik je mužské křestní jméno germánského původu znamenající \"\"vládce lidí\"\". Jméno je odvozeno ze slov theud \"lid\" a ric \"síla\", \"vládce\"\n\n\n"}
{"id": "1317328", "url": "https://cs.wikipedia.org/wiki?curid=1317328", "title": "Karmel Matky Boží (Dačice)", "text": "Karmel Matky Boží (Dačice)\n\nKarmel Matky Boží (jinak též Klášter Bosých karmelitek) je klášter v Dačicích, nachází se na východním okraji města na Jemnické ulici. Dřívější františkánský klášter se nachází na terase nad řekou Dyje a je trojkřídlou barokní jednopatrovou stavbou s užším severním křídlem, ke klášteru přiléhá kostel svatého Antonína Paduánského. Klášter je chráněn jako kulturní památka České republiky. \n\nKlášter v Dačicích byl založen obchodníkem se suknem Matějem Jiřím Kapetou, další příspěvky pak pocházely od dalších dárců. První františkáni pak do města přišli na pozvání Matěje Kapety v roce 1660, kdy byli ubytování ve špitálu u sv. Anny, na jehož místě měl být původně klášter postaven a špitál měl být přesunut jinam. Františkáni si však vyžádali postavení nového kláštera na pozemcích nad špitálem. Klášter tak byl vystavěn mezi lety 1660 a 1664, základní kámen byl položen 23. července 1660. V klášteře prvně žilo jen málo františkánských mnichů, posléze se jejich počet zvyšoval a v roce 1773 již v klášteře žilo 85 františkánů. V roce 1755 bylo v klášteře zavedeno filosofické studium, knihovna začala být budována od roku 1664 a postupně se rozrůstala i o knižní sbírky ze zrušených klášterů v Jemnici, Olomouci a ve Znojmě. \n\nKostel svatého Antonína Paduánského byl vystavěn mezi lety 1672 a 1677, později byl dokončován i interiér kostela, celkově dokončen a vysvěcen byl až v roce 1729.\n\nBěhem první světové války sloužil klášter jako pomocná nemocnice, pro tyto účely bylo upraveno přízemí klášterní budovy a mezi lety 1919 a 1920 pak v klášteře žili někteří vojáci 35. pluku italských legií. Františkáni pak v klášteře působili až do roku 1950, v noci 13. dubna téhož roku byli tři mniši z kláštera odvlečeni a internováni do želivského kláštera. Posléze budovy kláštery sloužily jako kasárna a od roku 1957 do roku 1959 fungovala v klášteře zednická učňovská škola. Od roku 1959 pak v klášteře působilo vlastivědné muzeum a od roku 1961 městské muzeum a galerie, to v budově kláštera působilo až do dubna 1996. Po roce 1989 pak byl klášter vrácen františkánskému řádu.\n\nTi začali klášter v roce 1995 rekonstruovat a v roce 1996 pak darovali klášter řádu bosých karmelitek, které ovlivňovali rekonstrukci pro zachování přísné klauzury sester. První čtyři sestry se pak do zahradního domku v zahradě kláštera nastěhovali v roce 1996, v roce 1997 pak klášter získal vybavení ze zrušeného kláštera v nizozemském městě Roermond. Od velikonoc roku 1996 pak v kostele při klášteře byly zahájeny denní bohoslužby a 12. června téhož roku byl kanonicky vyhlášen Karmel Matky Boží, klauzura pak byla uzavřena 14. listopadu 1998. Chór v kostele však dlouho nebyl postaven a tak až do roku 2004 sestry navštěvovaly mše svaté pouze v prostorech kůru u varhan. Scházely se také v prostoru provizorní kaple uvnitř kláštera, nová kaple vedle presbytáře kostěla byla postavena také v roce 2004. \n\nPři klášteře je velká zahrada, která dříve měla podobu sadu a užitkové zahrady, následně však také podobu barokní okresné zahrady s kamennou kašnou z roku 1724. V roce 2005 byl ke klášternímu pozemku připojen pozemek na jihovýchodní straně.\n\n\n"}
{"id": "1317330", "url": "https://cs.wikipedia.org/wiki?curid=1317330", "title": "CZ BREN 2", "text": "CZ BREN 2\n\nCZ BREN 2 (také CZ 806 BREN) je česká útočná puška měnitelné ráže, vyvinutá firmou Česká zbrojovka Uherský Brod. Zbraň byla oficiálně představena v roce 2015. Konstrukčně vychází z modelu CZ 805 BREN, doznala však celou řadu změn a úprav, které vycházely převážně z přímých bojových zkušeností s útočnou puškou CZ 805 BREN.<ref name=\"7/2016\"></ref>\n\nZbraň je druhou generací systému CZ BREN a je konstruována jako modulární systém se sklopnou teleskopickou pažbu, který umožňuje výměnu hlavně, závorníku, plynové trubice a šachty zásobníku a změnit ráži pušky. Jednotný systém kotvení vyměnitelných hlavní umožňuje změnu na 5,56 x 45 mm NATO nebo 7,62 x 39 mm (nabízená jako CZ 807). Minimální efektivní dostřel je 300 m v případě hlavně s délkou 8\" (palců), 400 m u hlavně s délou 11\" a 500 m u hlavně s délou 14\". Hmotnost s plným zásobníkem činí 2,86 kg (8\"), 3,05 kg (11\") nebo 3,25 kg (14\"). Puška je vybavena šachtou pro STANAG zásobníky. Na hlavně je možné namontovat tlumič typu Rotex-V.\n\n\nNa zbraň je možné namontovat příslušenství kompletu CZ 805:\n\nV rámci dodávky zbraní pro Armádu ČR byly zveřejněny informace o následujícím vybavení:\n\n\n"}
{"id": "1317331", "url": "https://cs.wikipedia.org/wiki?curid=1317331", "title": "Národní park Øvre Dividal", "text": "Národní park Øvre Dividal\n\nNárodní park Øvre Dividal (severní sámštinou \"Dieváidvuovddi álbmotmeahcci\", norsky \"Øvre Dividal nasjonalpark\") leží na území obce Målselv v kraji Troms v Norsku. Park byl otevřen v roce 1971 a má plochu 750 km. Původním záměrem bylo zachovat velmi málo narušené vnitrozemská údolí a horské oblasti. Národním parkem prochází dálková pěší turistická stezka Nordkalottleden.\n\nPrvní část v názvu \"Dividal\" pochází ze sámského slova \"dievvá\", což znamená \"kulatý a suchý kopec\". Druhá část je z norského slova \"dal\", které znamená \"údolí\" (důl). Slovo \"øvre\" znamená v norštině \"horní\", tedy celý název znamená \"horní část Dividal\".\n\nBorovicové lesy na nejnižších místech ustupují výše horským břízám a nejvýše v otevřené alpské tundře roste vrba a trpasličí bříza. Několik olší šedých (\"Alnus incana\") roste podél řeky Divi. Bylo zde zaznamenáno celkem 315 druhů rostlin. Pěnišník laponský (\"Rhododendron lapponicum\") přirozeně roste v oblasti.\n\nV parku jsou zastoupeny všichni velcí predátoři na pevnině (medvěd hnědý, vlk, rosomák sibiřský, rys), ačkoli vlk je vzácný a pravděpodobně nemá trvalou přítomnost. Rosomák je v této oblasti obzvlášť četný. Běžní jsou Soby, vlastnění Sámi , stejně jako v oblasti žije los a liška polární.\n\nNa úrovni 228 metrů nad mořem je Dividalen druhým nejsušším údolím v Norsku, s průměrnými ročními srážkami 282 mm. Měsíční 24hodinové průměry pro stejné místo se v červenci pohybují od −9 °C v lednu do 13 °C, přičemž průměrná roční hodnota činí 0,8 °C . V dolních partiích parku se nenachází permafrost. V nadmořských výškách nad 700 metrů je permafrost běžně. Národní park Øvre Dividal začíná v nadmořské výšce přibližně 300 m a dosahuje až 1600 m. Spolu s oblastmi na hranicích se Švédskem a nedalekými téměř nedotčenými oblastmi v Norsku je tento park součástí větší divočiny.\n\nPodloží tvoří slepenec, pískovec a břidlice. Několik řek má zařezané rokle. Zvláštností jsou bludné balvany, velké kameny umístěné na nepravděpodobných místech. Byly neseny ledovci v době ledové a náhodně uloženy na konci doby ledové.\n\n"}
{"id": "1317335", "url": "https://cs.wikipedia.org/wiki?curid=1317335", "title": "Příběhy Země", "text": "Příběhy Země\n\nMezinárodní filmový festival Příběhy Země (anglicky: Earth Talks International Film Festival) je každoroční soutěž nejlepších dokumentárních filmů z celého světa o budoucnosti života na Zemi. Čestným prezidentem festivalu je filmař a producent Steve Lichtag. \n\nPět dní trvající soutěžní festival přináší dokumentární filmy z celého světa, přednášky odborníků a osobností, besedy s filmovými tvůrci, workshopy, koncerty, výstavy, program pro rodiny s dětmi. \nOcenění mezinárodní poroty soutěžního festivalu získají dokumentární filmy s vynikajícím filmovým zpracováním a s obsahem, který nejvíce přispívá k udržitelné budoucnosti života na této planetě.<br>\nKoná se každý rok v říjnu v Praze.\n\nNejlepší dokumentární filmy soutěžního festivalu, zajímavé přednášky, koncerty, workshopy a další doprovodné akce může během roku veřejnost zhlédnout v dalších 40 městech po celé ČR. <br>\nPříběhy Země se mimo Prahu konají každý rok v průběhu listopadu až dubna následujícího roku.\n\nDo mezinárodní soutěže festivalu se přihlásilo 853 filmů z 81 zemí světa. Do soutěže jich bylo zařazeno 80. Pětičlenná odborná porota ocení ty nejlepší filmy v 7 soutěžních kategoriích. \n\n\n\n\nFestival Příběhy Země spolupracuje se základními a středními školami, pro které pořádá unikátní dopolední programy obsahující filmy, soutěže a interaktivní zábavné vzdělávání. V roce 2016 se zapojilo více než 240 škol v ČR.\nProgramy pro školy probíhají po dobu konání celého ročníku od října do dubna následujícího roku.\n\nPrvní ročník festivalu proběhl pod původním názvem Ekotopfilm - mezinárodní festival dokumentárních filmů o trvale udržitelném rozvoji. Komunikační kampaň festivalu „Dochází nám herci“, která upozorňuje na vymírání ohrožených druhů, získala v dubnu 2017 ocenění bronzovým Louskáčkem. Soutěžní festival prvního ročníku proběhl od 15. do 19. října 2016 v Praze. Festivaly v dalších 46 městech po celé České republice se konaly následně od listopadu 2016 do konce května 2017. První ročník festivalu navštívilo 72 000 návštěvníků.\nV roce 2017 získal festival Příběhy Země jako významný kulturně společenský projekt, který inspiruje a pomáhá k naplňování principů udržitelnosti, záštitu předsedy vlády České republiky a pobočky mezinárodní organizace OSN v Praze.\n\n"}
{"id": "1317337", "url": "https://cs.wikipedia.org/wiki?curid=1317337", "title": "Kiss Rocks Vegas", "text": "Kiss Rocks Vegas\n\nKiss Rocks Vegas je DVD/Blu-ray americké rockové skupiny Kiss vydané v roce 2016. Jedná se o videozáznam koncertů z Hard Rock Hotel and Casino kde skupina vystupovala v rámci The KISS 40th Anniversary World Tour. 25. května bylo \"Kiss Rocks Vegas\" promítáno v kinech po celém světě.\n\nKiss Akusticky\n"}
{"id": "1317338", "url": "https://cs.wikipedia.org/wiki?curid=1317338", "title": "Rogers Cup 2017 – ženská čtyřhra", "text": "Rogers Cup 2017 – ženská čtyřhra\n\nŽenská čtyřhra Rogers Cupu 2017 probíhala v první polovině srpna 2017. Do deblové soutěže tenisového turnaje nastoupilo dvacet osm dvojic. Obhájcem titulu byl nejvýše nasazený ruský pár Jekatěrina Makarovová a Jelena Vesninová. \n\nPři absenci deblové světové jedničky Bethanie Mattekové-Sandsové pro dlouhodobé zranění kolene se mohla její stabilní spoluhráčka Lucie Šafářová, hrající v páru se Strýcovou, poprvé posunout do čela světového žebříčku WTA, chyběla k tomu jediná výhra.\n\nVítězem se stal nejvýše nasazený pár Rusek Jekatěrina Makarovová a Jelena Vesninová, který ve finále zdolal německo-české turnajové osmíčky Annu-Lenu Gröenefeldovou a Květu Peschkeovou po dvousetovém průběhu 6–0 a 6–4. Obě šampionky si do žebříčku WTA připsaly 900 bodů a jako první pár v historii turnaje obhájily trofej. Makarovová vybojovala dvanáctý deblový titul na okruhu WTA Tour a pro Vesninovou to bylo osmnácté takové turnajové vítězství.\n\nČtyři nejvýše nasazené páry obdržely volný los do druhého kola.\n"}
{"id": "1317341", "url": "https://cs.wikipedia.org/wiki?curid=1317341", "title": "Rogers Cup 2017 – mužská čtyřhra", "text": "Rogers Cup 2017 – mužská čtyřhra\n\nMužská čtyřhra Rogers Cupu 2017 probíhala v první polovině srpna 2017. Do deblové soutěže montréalského tenisového turnaje nastoupilo dvacet čtyři dvojic. Obhájcem titulu byl chorvatsko-brazilský pár Ivan Dodig a Marcelo Melo, jehož členové nestartovali společně. Dodig nastoupil s Rohanem Bopannou a dvojice se probojovala do finále. Spoluhráčem Mela se stal Łukasz Kubot, s nímž skončil ve druhém kole na raketách Francouzů Fabrice Martina a Édouarda Rogera-Vasselina.\n\nVítězem se stal pátý nasazený francouzský pár Pierre-Hugues Herbert a Nicolas Mahut, který ve finále zdolal indicko-chorvateské turnajové sedmičky Rohana Bopannu a Ivana Dodiga. Po dvousetovém průběhu 6–4, 3–6 rozhodl až supertiebreak poměrem míčů [10–6]. Oba šampioni si do žebříčku ATP připsali 1000 bodů, získali devátou společnou trofej a třetí v probíhající sezóně. Herbert vybojoval jubilejní desátý deblový titul na okruhu ATP Tour a pro Mahuta to bylo devatenácté takové turnajové vítězství.\n\nVšechny nasazené páry obdržely volný los do druhého kola.\n"}
{"id": "1317342", "url": "https://cs.wikipedia.org/wiki?curid=1317342", "title": "Detroit Rock City (film)", "text": "Detroit Rock City (film)\n\nDetroit Rock City (název snímku pochází od stejnojmenné písně \"Detroit Rock City\") je americká komedie z roku 1999, která pojednává o cestě čtyř kamarádů na rockový koncert skupiny Kiss v Detroitu. Film se natáčel v Kanadě v Torontu a na dalších místech provincie Ontario, Hamiltonu. Skupina Kiss pro natáčení filmu odehrála jeden z koncertů na speciálně postaveném podiu jako v 70. letech, s pouze 8000 fanoušky v publiku. Navíc většina předmětů ve filmu týkajících se skupiny Kiss pochází z osobní sbírky baskytaristy Gena Simmonse. Další zajímavostí jsou dvě dívčí postavy které jsou ve filmu pojmenovány Beth a Christine, podle písní skupiny Kiss (\"Beth\" a \"Christine Sixteen\").\n\nV příběhu o dospívání, se čtyři američtí středoškoláci snaží za každou cenu sehnat lístky na koncert své oblíbené skupiny Kiss. V průběhu jedné neobyčejné noci každý z nich prožije trýznivé i veselé momenty, jak je jejich urputná touha vidět své favority, staví proti autoritám, rodičům a neodbytnému vlivu disko hudby. Co začne jako nadšená honba za fantastickým rockovým zážitkem, se mění v sérii zašmodrchaných a komických nehod, s jediným hlavním cílem - získat možnost svobodně si splnit svůj sen.(oficiální text distributora) \n\n"}
{"id": "1317343", "url": "https://cs.wikipedia.org/wiki?curid=1317343", "title": "Mezinárodní letiště Čennaí", "text": "Mezinárodní letiště Čennaí\n\nMezinárodní letiště Čennaí (IATA: MAA, ICAO: VOMM) je mezinárodní letiště u města Čennaí v indickém svazovém státě Tamilnádu. Leží ve vzdálenosti přibližně patnácti kilometrů jihozápadně od centra Čennaí. Je čtvrtým nejrušnějším indickým letištěm po letišti Indiry Gándhíové u Dillí, letišti Čhatrapatího Šivádžího v Bombaji a letišti Bengalúru v Bengalúru.\n\nLetiště je uzlovým pro společnosti Air India.\n"}
{"id": "1317344", "url": "https://cs.wikipedia.org/wiki?curid=1317344", "title": "Renata Berková", "text": "Renata Berková\n\nRenata Berková (* 24. května 1975 Kroměříž) je bývalá česká triatlonistka, olympionička a trojnásobná mistryně republiky v triatlonu v letech 1997, 1999, 2000.\n\nV roce 1995 obsadila 4. místo na Mistrovství světa juniorů v Cancúnu a v roce 1998 2. místo na Akademickém mistrovství světa v Kielu.\nV roce 2000 na Letních olympijských hrách (triatlon byl poprvé zařazen do programu olympijských her) v Sydney skončila na 29. místě s časem 2: 08.08,37.\nO čtyři roky později na Letních olympijských hrách v Aténách skončila na 32. místě s časem 2:11.50,94.\nZ roku 2003 má medaili za 1. místo z Mistrovství Evropy týmů v Karlových Varech.\n\n1999 33. místo MS v Montrealu - 2: 00:11\n\n2000 43. místo MS v Perthu\n\n2001 28. místo MS v Edmontonu\n\n2002 33. místo MS v Cancúnu\n\n2002 1. místo Evropský pohár Bělehrad\n\n2003 1. místo Evropský pohár Záhřeb\nVystudovala medicínu a pracuje jako lékárnice v Opavě.\n"}
{"id": "1317360", "url": "https://cs.wikipedia.org/wiki?curid=1317360", "title": "Ján Sedláček", "text": "Ján Sedláček\n\nJán Sedláček (* 14. srpna 1964, Košice, Československo) je bývalý československý házenkář. Po skončení aktivní kariéry působí jako trenér.\n\nS týmem Československa hrál na letních olympijských hrách v Barceloně v roce 1992, kde tým skončil na 9. místě. Nastoupil ve 2 utkáních a dal 1 gól. Na klubové úrovni hrál za HC Košice. \n\n"}
{"id": "1317361", "url": "https://cs.wikipedia.org/wiki?curid=1317361", "title": "Velmistři a členové Rady velmistra Řádu Božího hrobu", "text": "Velmistři a členové Rady velmistra Řádu Božího hrobu\n\n\n\n\n\n\n"}
{"id": "1317362", "url": "https://cs.wikipedia.org/wiki?curid=1317362", "title": "Hedda Hopperová", "text": "Hedda Hopperová\n\nHedda Hopperová, rodným jménem Elda Furry (2. května 1885 Hollidaysburg – 1. února 1966 Hollywood) byla americká novinářka, která ve Spojených státech proslavila typ článku zvaný \"klípky ze života slavných\" (\"\"gossip column\"\"). \n\nZačínala jako málo úspěšná herečka, avšak roku 1938 dostala možnost psát pravidelný sloupek do \"Los Angeles Times\" pod názvem \"Hedda Hopper's Hollywood\". Její velkou konkurentkou byla Louella Parsonsová, která podobný sloupek připravovala pro tiskoviny magnáta Williama Randolpha Hearsta. Jejich rivalita, často naplňující i jejich sloupky, se stala proslulou.\n\nByla to Hopperová, kdo jako první zveřejnil, že herci Katharine Hepburnová a Spencer Tracy mají vztah. Hepburnová ji kvůli tomu prý inzultovala na ulici. \n\nVe 40. letech Hopperová útočila ve svých sloupcích na Charlieho Chaplina, byl to jeden z důvodů, proč Chaplin nakonec odešel do Evropy. Krom šťourání se v soukromí (velmi mladé milenky) ho kritizovala i za levicové politické názory. Podobné útoky zesílila v éře mccarthysmu, kdy zveřejňovala jména herců podezřelých ze sympatií ke komunismu a pranýřovala je. Byla též aktivní členkou Republikánské strany. \n\nV 50. letech také uspěla v rozhlase, na NBC měla svůj pravidelný pořad \"The Hedda Hopper Show\", v 60. letech přibyl pořad \"Hedda Hopper's Hollywood\", v němž vyzpovídala řadu hollywoodských hvězd. Objevila se také v malých cameo rolích v některých filmech jako byly \"Sunset Boulevard\" (1950) nebo \"The Patsy\" (1964), stejně jako v televizních sitcomech, například v seriálu \"I Love Lucy\" své dlouholeté blízké přítelkyně Lucille Ballové. Byla také mnohokrát zobrazena, často jako kontroverzní postava, v uměleckých dílech, zejména životopisných, například v roce 2015 její postavu ztvárnila Helen Mirrenová ve filmu \"Trumbo\", pojednávajícím o životě hollywoodského scenáristy Daltona Trumba (mj. \"Prázdniny v Římě\"), jehož mccarthyovská kampaň, na níž se Hopperová podílela, dostala do vězení a pak na tzv. černou listinu Hollywoodu. \n\nPrvní vlastní autobiografii vydala roku 1952 pod názvem \"From Under My Hat\". Název odkazoval k tomu, že v Holywoodu i v celých Spojených státech proslula svými klobouky. Druhou autobiografii vydala o deset let později pod názvem \"The Whole Truth and Nothing But\".\n"}
{"id": "1317367", "url": "https://cs.wikipedia.org/wiki?curid=1317367", "title": "Alma (film)", "text": "Alma (film)\n\nAlma je český televizní film režisérky Olgy Dabrowské z roku 2011. Vypráví o studentce klavíru Marii, která přijde o zrak a je nucena si pořídit slepeckého psa, štěně Almu. Přes Almu se seznamuje se zkrachovalým podnikatelem Fandou, který se vrátil z města na vesnici ke svému otci.\n\nFilm byl natáčen např. v Újezdu u Černé Hory. V roli slepeckého psa se střídaly dvě fenky.\n\n"}
{"id": "1317372", "url": "https://cs.wikipedia.org/wiki?curid=1317372", "title": "Kaple svaté Rity (Malgrat de Mar)", "text": "Kaple svaté Rity (Malgrat de Mar)\n\nKaple svaté Rity je církevní stavba v Malgrat de Mar, v blízkosti dálnice Barcelona-Blanes, na malém kopci stejného jména. Neoklasicistní kaple je malých rozměrů, s kruhovým větracím otvorem nad vchodem. Na střeše byl také zvon, který byl ukraden. Jedná o repliku starší stavby, která se zhroutila pravděpodobně během občanské války. Je jednou z mnoha kapliček v oblasti, které vznikly z důvodu velké lidové zbožnosti.\n\nJe španělskou kulturní památkou lokálního významu (IPA-8569).\n"}
{"id": "1317375", "url": "https://cs.wikipedia.org/wiki?curid=1317375", "title": "Tomasz Makowski", "text": "Tomasz Makowski\n\nTomasz Artur Makowski (* 1970) je knihovník a historik, ředitel Polské národní knihovny, předseda Národní knihovnické rady, předseda Národního komitétu pro ochranu knihovních fondů a předseda Komitétu pro digitalizaci při Ministerstvu kultury a národního kulturního dědictví.\n\nMakowski pracuje v polské Národní knihovně od roku 1994. Předtím, než byl jmenován ředitelem v roce 2007, byl náměstkem ředitele a také vedoucím Oddělení speciálních fondů.\nJe členem řady polských a mezinárodních organizací a institucí, mezi jiné Evropské knihovny, polské komise pro program UNESCO Paměť světa, Archivní rady při Národním archivu Polské republiky, rady programové Institutu knihy v Krakově, rady programové Institutu Fryderyka Chopina ve Varšavě, redakční rady „Polish Libraries Today”, rady Národního muzea v Krakově, rady Muzea literatury ve Varšavě a rady Muzea Lazienki ve Varšavě.\nV roce 2005 byl kurátorem výstavy o Knihovně Zamoyských (Biblioteka Ordynacji Zamojskiej) (2005). Pracuje jako odborný asistent na Univerzitě kardinála Stefana Wyszynského ve Varšavě. Je autorem tří knížek a řady článků. Zaměřuje se na dějiny knihoven a studie o rukopisech.\n\n"}
{"id": "1317377", "url": "https://cs.wikipedia.org/wiki?curid=1317377", "title": "Out (film)", "text": "Out (film)\n\nOut je slovensko-maďarsko-český film z roku 2017 slovenského režiséra maďarského původu Györgyho Kristófa, studenta pražské FAMU, jedná se o jeho celovečerní debut. Film vypráví o pouti padesátiletého Ágostona, Slováka maďarského původu, který přijde o práci a vypraví se ji hledat do Lotyšska k moři.\n\nFilm měl světovou premiéru na festivalu v Cannes, poté byl uveden i v Karlových Varech a na dalších festivalech.\n\nFilm získal příspěvek 3,5 milionu korun od Státního fondu kinematografie.\n\n"}
{"id": "1317380", "url": "https://cs.wikipedia.org/wiki?curid=1317380", "title": "Turako velký", "text": "Turako velký\n\nTurako velký (\"Corythaeola cristata\") je velký pták z čeledi turakovitých. Vyskytuje se například v Demokratické republice Kongo, Burundi, Libérii, Pobřeží slonoviny, Guineji, Tanzanii a dalších státech. Mezinárodní svaz ochrany přírody jej považuje za málo dotčený.\n\nTurako velký měří 70 až 75 cm. Hmotnost samic se může vyšplhat až na 1231 g, samci jsou menší, vážící až 949 g. Turako má tyrkysové peří na těle, tmavě modrou chocholku, zobák je zbarven žlutooranžově, ocasní pera mají na konci černé skvrny. Břicho je žluté, zbytek je karmínově červený.\n\nKonzumuje hlavně ovoce.\n\nTurako velký je ve své domovině loven domorodci pro maso a peří.\n"}
{"id": "1317382", "url": "https://cs.wikipedia.org/wiki?curid=1317382", "title": "Silnice II/437", "text": "Silnice II/437\n\nSilnice II/437 je silnice II. třídy, která vede z Přáslavic do Jablůnky. Je dlouhá 64,6 km. Prochází dvěma kraji a čtyřmi okresy.\n\n\n\n\n\n"}
{"id": "1317383", "url": "https://cs.wikipedia.org/wiki?curid=1317383", "title": "Seznam vyřazených čísel českých hráčů v NHL", "text": "Seznam vyřazených čísel českých hráčů v NHL\n\nSeznam vyřazených čísel českých hráčů v NHL uvádí přehled hráčů, jejichž čísla, která na dresech při zápasech této soutěže nosili, byla vyřazena z čísel užívaných v daném klubu a současně je jejich dres zavěšen u stropu haly, v nichž tento klub hraje své zápasy.\n\n"}
{"id": "1317386", "url": "https://cs.wikipedia.org/wiki?curid=1317386", "title": "Rudolf Zgoda", "text": "Rudolf Zgoda\n\nRudolf Zgoda (6. dubna 1916 Kojetín – 9. října 1978) byl český fotbalový útočník (pravé křídlo, později pravá spojka).\n\nV I. lize hrál během války za SK Prostějov, aniž by skóroval. Z Prostějova se vrátil do rodného Kojetína, kde nastupoval až do konce války. Po válce hrál krátce v Přerově, kde byl zaměstnán v podniku Kazeto (Karel Zejda továrna). Později pracoval v PAL Kroměříž a fotbal hrál za Nezamyslice. Po skončení aktivní činnosti ve druhé polovině 50. let 20. století se stal trenérem A-mužstva Nezamyslic, které vedl až do své smrti.\n\n\n"}
{"id": "1317388", "url": "https://cs.wikipedia.org/wiki?curid=1317388", "title": "Leviatan se probouzí", "text": "Leviatan se probouzí\n\nLeviatan se probouzí (\"\") je první díl space opera knižní série Expanze od Jamese S. A. Coreye, což je pseudonym spisovatelů Daniela Abrahama a Ty Francka. Kniha vyšla v roce 2011 u nakladatelství Orbit Books, český překlad byl vydán o dva roky později nakladatelstvím Triton. Podle první knížky série byla natočena první a část druhé řady televizního seriálu The Expanze vysílaného stanicí Syfy.\n\nJim Holden je prvním důstojníkem na tahači Cantebury, který těží led v prstencích Saturnu a rozváží ho k asteroidům Pásu. Během jedné cesty zachytí Cantebury nouzové vysílání lodi Scopuli. Holden je s několika dalšími členy posádky vyslán v malém raketoplánu na záchrannou misi. Scopuli je ale opuštěná a následně je Cantebury zničena do té doby maskovanou lodí. Marťanská bitevní loď Donnager poté vyzvedne Holdenovu posádku, aby se podílela na vyšetřování incidentu. Následně je napadena a zničena šesti neznámými loděmi. Z Holdenovy posádky během bitvy umírá Shed, ostatním se podaří za pomoci Marťanů uprchnout na lehké fregatě, kterou pojmenují Rosinante. Poté najdou azyl u Freda Johnsona, vysoce postaveného člena organizace SVP, na stanici Tycho. Následně jsou Johnsonem posláni na stanici Eros, kde mají najít pohřešovaného člena SVP, jenž letěl na Scopuli. Zničení Cantebury a Donnageru mezitím odstartuje téměř otevřenou válku Marsu s Pásem.\n\nMezitím dostává detektiv Miller, jenž pracuje pro bezpečnostní agenturu Star Helix zařizující bezpečnost na stanici Ceres, kontrakt na nalezení Julie Mao. Při vyšetřování, přichází na souvislosti mezi zmizením Julie a opuštěnou lodí Scopuli. I přes své propuštění ze Star Helix pokračuje v pátrání, zjišťuje nesrovnalosti v letovém plánu lodi Rosinante, která momentálně míří na Eros, a dochází mu, že se jedná o Holdena. Odlétá proto na Eros Holdena najít.\nNa Erotu Holdenově posádce při přestřelce pomáhá Miller a společně nachází pohřešovaného člena SVP; Julii Mao. Nachází ji ale mrtvou a prorostlou záhadnými trubicemi a porostem. Z jejího příručního terminálu zjišťují, že se nakazila nějakým anaerobním virem ze stanice Pheobe, živícím se převážně radiací. Následně se na Erotu rozezní alarmy a všichni obyvatelé jsou bezpečnostními složkami nahání do protiatomových krytů. Jak ovšem Holden s Millerem zjistí, vše je naopak a právě v krytech jsou lidé silně ozářeni a mají posloužit jako palivo pro vir z Pheobe. Holdenova posádka včetně Millera odlétá na Rosinante pryč ze stanice, kterou mezitím obsadil lidstvu neznámý virus.\n\nRosinante se vydává na souřadnice z Juliia terminálu a nachází na nich opuštěnou maskovanou loď. Z jejích souborů zjišťují, že virus se nazývá protomolekula, byl vyslán mimozemskou civilizací, a jeho původním cílem bylo nakazit Zemi v jejím raném stádiu vývoje. Asteroid, na kterém byla vyslána, byl ale zachycen gravitací Saturnu a usadil se na jeho oběžné dráze. Tam ho objevili vědci z organizace Protogen, kteří s ním začali experimentovat a za účelem zjištění více informací úmyslně nakazili obyvatele Erota. Zároveň zde nachází trezor se vzorkem protomolekuly, který uschovávají na Rosinante. Holden také zjišťuje a následně veřejně odvysílá informaci, že motory maskovaných lodí byly vyrobeny na Zemi, čímž do válečného konfliktu Marsu a Pásu zapojuje také tuto planetu.\n\nSVP spolu s Rosinante po zjištění, že za protomolekulu na Erotu může Protogen, zaútočí na tajnou vědeckou základnu na asteroidu Thoth, kterou Protogen používal ke zpracovávání informací z Erota. Miller na ní zabíjí neozbrojeného hlavního vědce, což rozčílí Holdena, jenž ho vyhodí z posádky Rosinante. Miller poté s Johnsonem vymýšlí plán na navedení Erota do Slunce, aby zabránili možnému rozšíření viru po celé Sluneční soustavě.\n\nMiller na stanici přistane s dalšími členy SVP, aby zde umístil nukleární bomby a zničil přistav. Na rozdíl od ostatních se rozhodne na Erotu zůstat a zemřít, stejně jako Julie, do které se během vyšetřování zamiloval. Druhá část plánu, vyražení Erota do kolizní dráhy se Sluncem pomocí obří lodi Nauvoo, ale selže, jelikož se Eros lodi vyhne a ovládán protomolekulou letí na kolizní kurz se Zemí. Na Erotu mezitím Millerovi dochází, že stanici neřídí protomolekula, ale nakažená Julie Mao. Dostává se k ní a přesvědčí ji, aby změnila kurz a narazila s Erotem do Venuše. Holden následně předává Johnsonovi vzorek protomolekuly získaný z maskovací lodi.\n"}
{"id": "1317389", "url": "https://cs.wikipedia.org/wiki?curid=1317389", "title": "Thunder", "text": "Thunder\n\nThunder (česky hrom) může být:\n\n\n\n\n\n\n"}
{"id": "1317391", "url": "https://cs.wikipedia.org/wiki?curid=1317391", "title": "Rogério Sampaio", "text": "Rogério Sampaio\n\nRogério Sampaio Cardoso (* 12. září 1967 Santos, Brazílie) je bývalý brazilský zápasník–judista, olympijský vítěz z roku 1992.\n\nS judem začínal společně se svým starším bratrem Ricardem v rodném Santosu pod vedením Paula Duerteho. Většinu své sportovní kariéry byl ve stínu svého bratra Ricarda, kterému pomáhal bojovat o post reprezentační jedničky v pololehké váze jako sparringpartner. V roce 1989 se s bratrem rozhodli podporovat Aurélia Miguela ve sporu s vedením Brazilského judistického svazu (CBJ) ohledně financování. Neúčast na turnajích, nulová podpora od CBJ a osobní problémy vyústily v dubnu 1991 v sebevraždu jeho bratra. Smrt Ricarda ho přiměla vrátit se k dvoufázovému tréninku a v roce 1992 uspěl při brazilské olympijské nominaci, když ve finále porazil Sérgia Pessou. V srpnu startoval na olympijských hrách v Braceloně v bratrově pololehké váze do 65 kg jako mezinárodně neznámý judista. Motivovaný uctít památku bratra předváděl od prvního kola výborný výkon. Kouzlem jeho úspěchu byla technika o-soto-gari v kombinaci s ko-soto-gake prováděna na levou stranu. V semifinále vybodoval na juko největšiho favorita Němce Udo Quellmalze a ve finále porazil na wazari Maďara Józsefa Csáka. Získal zlatou olympijskou medaili. Po olympijských hrách vydržel na mezinárodní scéně další rok. Následně ukončil sportovní kariéru. Věnuje se podnikatelské a trenérské činnosti.\n\n\n\n"}
{"id": "1317394", "url": "https://cs.wikipedia.org/wiki?curid=1317394", "title": "Ferdinand Beyer", "text": "Ferdinand Beyer\n\nFerdinand Beyer (25. července 1803 Querfurt – 14. května 1863 Mohuč) byl německý klavírista, skladatel a hudební pedagog.\n\nVe své době byl znám jako autor salonních skladeb lehčího žánru a klavírních úprav populárních orchestrálních a operních skladeb jiných autorů. Světovou proslulost mu zajistila klavírní škola pro začátečníky: \"Vorschule im Klavierspiel\", op. 101, která vyšla v nakladatelství \"Schott\" (Schott Music GmbH & Co. KG) v Mohuči roku 1850 a se rychle rozšířila jako základní učebnice klavírní hry po celém světě. Její předností (kromě promyšleného metodického postupu) bylo i to, že vycházela z melodiky lidových písní a proto byla vydávána v mnoha národních úpravách, které využívaly folklóru té, které země. Autorem nejznámější české úpravy je skladatel Jindřich Máslo a statisíce mladých českých klavíristů ji zná jako \"Přípravnou školu hry klavírní\". Prvky této školy se objevují i v nejmodernějších učebnicích, jako je např. \"Klavírní škola pro začátečníky\" autorů Zdenky Böhmové, Arnoštky Grünfeldové a Aloise Sarauera (Editio Bärenreiter 2015)\n\n\nSeznam dalších děl Ferdinanda Beyera je .\n\n"}
{"id": "1317397", "url": "https://cs.wikipedia.org/wiki?curid=1317397", "title": "Sándor Tar", "text": "Sándor Tar\n\nSándor Tar (5. dubna 1941 Hajdúsámson – 30. ledna 2005 Debrecín) byl maďarský spisovatel a sociolog. Dvakrát získal Cenu Attily Józsefa.\n\n\n"}
{"id": "1317399", "url": "https://cs.wikipedia.org/wiki?curid=1317399", "title": "Kaple svaté Markéty (Terrassa)", "text": "Kaple svaté Markéty (Terrassa)\n\nKaple svaté Markéty, katalánsky Santa Margarida del Mujal, je románská kaple v katalánském městě Tarrasa, která je chráněna jako kulturní památka lokálního významu. Nachází se jihovýchodně od města, v průmyslové zóně Can Parellada. Kaple dala jméno průmyslové zóně Santa Margarita, která se rozkládá na sever přes silnici C-58.\n\nBudova je jednolodní s apsidou a s valenou klenbou. Zvonice je postavena z cihel (byla přestavěna během 18. století). Jižní stěna je vyztužena třemi opěrnými pilíři.\n"}
{"id": "1317400", "url": "https://cs.wikipedia.org/wiki?curid=1317400", "title": "Tepelně zpracované dřevo", "text": "Tepelně zpracované dřevo\n\nTepelně zpracované dřevo neboli Thermowood, z anglického \"Thermally modified wood\", je dřevo, u kterého dochází ke změně vlastností díky úpravě kontrolovanou pyrolýzou při tepelné úpravě v teplotním rozmezí 160–215 °C bez přístupu kyslíku. Během tohoto procesu je dřevo zahřáto pomocí vodní páry na teplotu přesahující teplotu jeho samovolného vznícení, což vyvolává chemické změny struktury složek jeho buněčných stěn ((lignin, celulóza a hemicelulóza), aby se zvýšila jeho odolnost. Snížené množství kyslíku brání vznícení dřeva při těchto vysokých teplotách.\n\nK tepelnému zpracování dřeva slouží několik technologických postupů, které využívají různých prostředků, jako je dusík, plyn, pára či zahřátý olej. \nVýrobní proces tvoří šest tunelů, kterými dřevo postupně prochází. V prvních třech tunelech se dřevo sušením připravuje na čtvrtou fázi, ve kterém dochází k tepelnému zpracování. Pátý a šestý tunel slouží ke zchlazení, zvlhčování, provzdušnění a konečné normalizaci zpracovaného dřeva.\n"}
{"id": "1317402", "url": "https://cs.wikipedia.org/wiki?curid=1317402", "title": "Boiry-Becquerelle", "text": "Boiry-Becquerelle\n\nBoiry-Becquerelle je francouzská obec v departementu Pas-de-Calais v regionu Hauts-de-France. V roce 2014 zde žilo 409 obyvatel.\n\nSousední obce jsou: Boisleux-Saint-Marc, Boyelles, Hénin-sur-Cojeul, Mercatel, Neuville-Vitasse a Saint-Léger.\n\n\"Počet obyvatel\"\n\n"}
{"id": "1317403", "url": "https://cs.wikipedia.org/wiki?curid=1317403", "title": "Boiry", "text": "Boiry\n\nBoiry je součást názvu více obcí ve Francii:\n\n"}
{"id": "1317404", "url": "https://cs.wikipedia.org/wiki?curid=1317404", "title": "Jindřich Vedmoch", "text": "Jindřich Vedmoch\n\nJindřich Vedmoch (* 22. října 1967, Moravská Třebová) je český parašutista, několikanásobný mistr světa, Evropy i České republiky, z armádního sportovního oddílu Dukla Prostějov, kde byl v letech 1988-2015.\n\nParašutismu se věnuje od 17 let, od roku 1990 je v české reprezentaci. V roce 2001 měl na kontě 6 500 seskoků (cca po roce 2013 uvádí Dukla Prostějov přes 11 600), jeho disciplínami byly přesnost přistání a individuální akrobacie za volného pádu, pod vedením trenéra Ing. Jiřího Šafandy, první seskok provedl v roce 1983.\n\n\n\n"}
{"id": "1317405", "url": "https://cs.wikipedia.org/wiki?curid=1317405", "title": "Zorka Hejdová", "text": "Zorka Hejdová\n\nZorka Hejdová, rozená Kepková (* 2. července 1990 Plzeň), je česká televizní a rozhlasová moderátorka.\n\nSvoji první zkušenost s moderováním získala ve svých osmnácti letech v rozhlasové stanici Kiss Proton, kde v té době pracovala jako hosteska. Zde se také seznámila s Miroslavem Hejdou, který v této rozhlasové stanici pracoval jako moderátor. \n\nV roce 2009 začala moderovat ranní televizní relaci TV Nova Snídaně s Novou s jejím již bývalým kolegou Tomášem Krejčířem. Od roku 2014 moderuje tento pořad se svým manželem Miroslavem Hejdou.\n\nOd roku 2012 pracuje jako moderátorka rozhlasové stanice Evropa 2. V březnu roku 2018 ukončila spolupráci s touto rozhlasovou stanicí.\n\nOd ledna 2019 se vrátila po tři čtvrtě roce. Nově moderuje v pondělí, úterý, středu a pátek od 18:00 do 20:00.\n\nModerovala společně s Romanem Juraškem interaktivní hudební soutěž SuperStar, která se vysílala na TV Nova v průběhu roku 2013.\n\nOd roku 2018 moderovali se svým manželem na rozhlasové stanici Frekvence 1, kde každé všední dopoledne (9 až 10 hodin) pořádali rozhovory se zajímavými hosty. Důvodem k ukončení spolupráce mezi Hejdovými a rádiem, které se uskutečnilo na podzim 2018, mělo být dle informací webu \"Expres\" nenaplnění podmínek ze strany Frekvence 1.\n\nDne 21. srpna 2014 promovala na Univerzitě Jana Amose Komenského v Praze, získala bakalářský titul.\n\nDne 27. června 2012 ji v přímém přenosu pořadu Snídaně s Novou požádal o ruku její tehdejší přítel Miroslav Hejda, žádost přijala. Ke svatbě došlo dne 15. června 2013 na zámku Blatná. S manželem Hejdou vlastní psa plemene Pomeranian, který se jmenuje Barney. Na Instagramu najdete fotografie z jeho života pod hashtagem #zezivotabarneyhoboo. \n\nV roce 2014 podstoupila zvětšení prsů plastickou operací, objem jejich prsou se zvětšil o dvě čísla. Hejdová k operaci uvedla: \"„Chtěla jsem se cítit žensky.“\" \n\nV roce 2016 ji magazín Forbes umístil na 73. pozici v seznamu 77 nejvlivnějších Čechů na sociálních sítích. \n\nMezi její záliby patří focení, na svém instagramovém účtu má přes 150 000 sledujících (2018).\n\nDvakrát ve svém životě dostala ve svých 13–14 letech nabídky na profesionální angažmá v modelingových agenturách, nabídky však nepřijala. Modelingu se věnuje pouze zájmově.\n\nV roce 2013 havarovala na dálnici D5 při cestě automobilem mezi Plzní a Prahou, z nehody vyvázla bez zranění. Příčinou nehody byl mikrospánek Hejdové, díky čemuž automobilem zavadila o svodidla.\n\nV roce 2018 při návštěvě Spojených států amerických manželé Hejdovi havarovali na dálnici v americkém státu Arizona. Hejdová, jež v době nehody řídila, srazila v půjčeném automobilu na arizonské dálnici losa, zvíře bylo na místě mrtvé. Při havárii došlo k poničení a vysypání čelního skla automobilu, díky čemuž oba účastníci nehody měli pouze lehká zranění.\n\nV září 2019 účinkovala své rozhlasové kolegyni Kateřině Říhové ve videoklipu k písni \"NAPOŘÁD\".\n\n"}
{"id": "1317408", "url": "https://cs.wikipedia.org/wiki?curid=1317408", "title": "Kaple svaté Cecílie (Granera)", "text": "Kaple svaté Cecílie (Granera)\n\nKaple svaté Cecílie, katalánsky Santa Cecília de Granera, je románská kaple hřbitova obce Granera v comarca Moianès. Je to jedna ze tří nejvýznamnějších památek města; spolu s hradem Granera a farním kostelem sv. Martí. Leží jižně od křižovatky silnic do San Llorenç Savall a Castellterçolu (BV-1245).\n\nMísto je známo od roku 971 jako majetek opatství Santa Cecília de Montserrat. V roce 1187 zdokumentoval rytíř Arnau de Santa název Cecília de Granera. Církev už měla v té době svůj vlastní hřbitov, stejně jako dům, nyní zaniklý, nazvaný \"Caseta de Santa Cecília\". Kaple byla poškozena v roce 1924. Loď byla přestavěna v roce 1950, dostala novou střechu a proběhla všeobecná konsolidace.\n\nApsida je poloválcová s štěrbinovým oknem a lombardskými oblouky. Fasáda je jednoduchá, s dveřmi orámovanými kamenným zdivem. Nahoře je kruhový oculus. Dlaždicová střecha je sedlová. Fasáda je korunována věží s křížem. Románské malby jsou zcela poškozeny, ale viditelné; zobrazují Krista Maiestas Domini.\n\nKaple patří mezi kulturní památky (IPAC: 28917).\n"}
{"id": "1317409", "url": "https://cs.wikipedia.org/wiki?curid=1317409", "title": "Mercatel", "text": "Mercatel\n\nMercatel je francouzská obec v departementu Pas-de-Calais v regionu Hauts-de-France. V roce 2014 zde žilo 642 obyvatel.\n\nSousední obce jsou: Agny, Beaurains, Boiry-Becquerelle, Boisleux-au-Mont, Boisleux-Saint-Marc, Ficheux a Neuville-Vitasse.\n\n\"Počet obyvatel\"\n\n\n"}
{"id": "1317423", "url": "https://cs.wikipedia.org/wiki?curid=1317423", "title": "Silnice II/442", "text": "Silnice II/442\n\nSilnice II/442 je silnice II. třídy, která vede z Horního Benešova do Jakubčovic nad Odrou. Je dlouhá 39,9 km. Prochází jedním krajem a třemi okresy.\n\n\n\n\n"}
{"id": "1317425", "url": "https://cs.wikipedia.org/wiki?curid=1317425", "title": "Aplikovaný výzkum", "text": "Aplikovaný výzkum\n\nAplikovaný výzkum (někdy též \"cílený výzkum\") je experimentální a teoretické práce k získání nových poznatků, ale zcela jednoznačně zaměřených na specifické, konkrétní předem stanovené cíle využití v praxi.\n\n"}
{"id": "1317426", "url": "https://cs.wikipedia.org/wiki?curid=1317426", "title": "75. pěší divize (Wehrmacht)", "text": "75. pěší divize (Wehrmacht)\n\n75. pěší divize (německy \"75. Infanterie-Division\") byla divize německé armády (Wehrmacht) za 2. světové války.\n\n75. pěší divize byla založena 26. srpna 1939 v rámci druhé sestavovací vlny německé armády. Během roku 1939 a začátkem roku 1940 zajišťovala divize ochranu západních hranic v Saarpfalzu. Divize se poté účastnila západního tažení. Po kapitulaci Francie byla divize přesunuta do Polska. Během operace Barbarossa byla divize podřízena 6. armádě. S 6. armádou postupovala Ukrajinou přes Kijev. Poté do poloviny roku 1942 bojovala poblíž Bělgorodu.\n\nNásledně byla 75. pěší divize podřízena různým armádám a byla několikrát přeskupena. Roku 1944 ustupovala přes Karpaty a Beskydy do Horního Slezska. Na jaře 1945 byla divize rozbita Rudou armádou u Ostravy.\n"}
{"id": "1317427", "url": "https://cs.wikipedia.org/wiki?curid=1317427", "title": "TJ Spoje Košice", "text": "TJ Spoje Košice\n\nTJ Spoje Košice (celým názvem: Telovýchovná jednota Spoje Košice) byl slovenský fotbalový klub, který sídlil v krajském městě Košice v Košickém kraji na východě Slovenska. Zanikl v roce 1999 po fúzi s košickou Lokomotívou. Největším úspěchem klubu byla účast ve třetí nejvyšší soutěži (v sezónách 1997/98 a 1998/99).\n\nSvé domácí zápasy odehrával na stadionu na Bardejovskej ulici.\n\nZdroj: \n\n\n\nZdroj: \n\n\n\nZdroj: \n"}
{"id": "1317432", "url": "https://cs.wikipedia.org/wiki?curid=1317432", "title": "Silnice II/443", "text": "Silnice II/443\n\nSilnice II/443 je silnice II. třídy, která vede z Města Libavá do Opavy. Je dlouhá 39,1 km. Prochází dvěma kraji a dvěma okresy.\n\n\n\n"}
{"id": "1317434", "url": "https://cs.wikipedia.org/wiki?curid=1317434", "title": "Seznam československých mistryň světa", "text": "Seznam československých mistryň světa\n\nSeznam československých mistryň světa – vítězek mistrovství světa, které reprezentovali Československo do roku 1992.\nV roce 1927 se stala první českou mistryní světa šachistka Věra Menčíková.\n\n"}
{"id": "1317439", "url": "https://cs.wikipedia.org/wiki?curid=1317439", "title": "Petr Valdes", "text": "Petr Valdes\n\nPetr Valdes (psaný i Waldo, Valdo, Waldes, Vaudès nebo de Vaux, křestní jméno také Pierre nebo Petrus; kolem 1140 – kolem 1205) byl francouzský laický kazatel a vůdce křesťanského hnutí valdenských. \n\nNěkteří autoři považují Valdese za zakladatele valdenských, nicméně Eberhard z Béthune citoval důkazy o tom, že jméno valdenských objevil v dokumentech z roku 1170, více než 10 let před hlavní Valdesovou aktivitou. Bernard, opat z Foncaldu, psal o kacířích, kteří byli známí jako Valdensis a byli odsouzeni během pontifikátu papeže Lucia II. v roce 1144, několik desetiletí před Petrem Valdesem. To dokládá, že název valdenští byl používán pro jisté náboženské skupiny před Petrem Valdesem.\n\nO Valdesově životě není známo mnoho. Prameny říkají, že byl bohatý krejčí a obchodník z Lyonu a měl určité vzdělání. Někdy krátce před rokem 1160 byl ovlivněn řadou událostí. Za prvé jím pohnulo kázání o životě sv. Alexije z Edessy, za druhé odmítl víru v transsubstanciaci, i když to bylo považováno za hrdelní zločin, a za třetí zažil náhlé a nečekané úmrtí přítele během večeře. Od toho okamžiku začal žít radikální křesťanský život. Část majetku odevzdal manželce a zbytek rozdal jako almužny chudým.\n\nPřibližně v té době Valdes začal kázat a učit veřejně na základě svých představ o jednoduchosti a chudobě, zejména, že \"žádný člověk nemůže sloužit dvěma pánům, Bohu a Mamonu.\" Valdes odsuzoval to, co považoval za excesy papežství a katolického dogmatu, včetně nauk o očistci a transsubstanciaci. Říkal, že tyto nauky jsou \"nevěstka\" z knihy Zjevení. Roku 1170 už Valdes měl velký počet následovníků, označovaných jako \"Chudí z Lyonu,\" \"Chudí z Lombardie,\" nebo \"Chudí boží.\" Evangelizovali v duchu své nauky, když cestovali jako trhovci. Často byli označováni jako valdenští a odlišovali se od albigenských nebo katarů.\n\nValdenské hnutí bylo od počátku charakteristické laickým kázáním, dobrovolnou chudobou a přísným dodržování nauky bible. Mezi roky 1175-1185 Valdes buď pověřil kněze z Lyonu aby přeložil Nový zákon do lidového jazyka arpitánštiny (franko-provensálštiny), nebo byl sám do této překladatelské práce zapojen. Bez ohledu na autora překladu tak vytvořil první překlad bible v soudobém západoevropském jazyce po latině.\n\nV roce 1179 Valdes a jeden z jeho učedníků odešel do Říma, kde byli přijati papežem Alexandrem III. a římskou kurií. Měli vysvětlit svou víru před komisí tří duchovních, včetně otázek, které byly tehdy debatovány v rámci církve, jako všeobecné kněžství, evangelium v místním jazyce a otázky dobrovolné chudoby. Jednání nedospělo k jasným závěrům. Valdesovy myšlenky, ale ne hnutí samo o sobě, byly odsouzeny na třetím lateránském koncilu ve stejném roce. Představitelé valdenského hnutí však ještě nebyli vyloučeni z církve.\n\nV roce 1180 Valdes sepsal vyznání víry, které se dochovalo.\n\nValdes a jeho následovníci byli vyhnáni z Lyonu a usadili se v hlubokých údolích Piemontu a ve Francii v pohoří Luberon. Pokračovali tam ve snaze o křesťanství na základě Nového zákona. Nakonec Valdese exkomunikoval papež Lucius III. během synodu konaného ve Veroně roku 1184. Nauka Chudých z Lyonu byla znovu odsouzena čtvrtým lateránským koncilem v roce 1215, který hnutí poprvé uvedl jménem a prohlásil jeho zásady za kacířské. V obavách z represí ze strany církve Valdesovi stoupenci uprchli do hornaté oblasti severní Itálie.\n\n\n"}
{"id": "1317440", "url": "https://cs.wikipedia.org/wiki?curid=1317440", "title": "Ramil Guliyev", "text": "Ramil Guliyev\n\nRamil Guliyev (* 29. května 1990 Baku) je ázerbájdžánský atlet, sprinter, od roku 2011 reprezentující Turecko, mistr světa v běhu na 200 metrů z roku 2017.\nV roce 2009 zvítězil v běhu na 200 metrů na juniorském mistrovství Evropy, na poloviční trati vybojoval stříbrnou medaili. Ve stejné sezóně skončil sedmý ve finále běhu na 200 metrů na mistrovství světa v Berlíně. Na mistrobvství Evropy v roce 2014 obsadil ve finále běhu na 200 metrů šesté místo, o dva roky později se na této trati stal vicemistrem Evropy. Na olympiádě v Rio de Janeiro doběhl ve finále „dvoustovky” osmý. V srpnu 2017 se v Londýně na této trati stal mistrem světa. Úspěchem pro něj dopadlo také mistrovství Evropy v roce 2018, kde zvítězil v běhu na 200 metrů.\n\n"}
{"id": "1317441", "url": "https://cs.wikipedia.org/wiki?curid=1317441", "title": "Last Summer", "text": "Last Summer\n\nLast Summer (tj. \"Poslední léto\") je americký hraný film z roku 2013, který režíroval Mark Thiedeman podle vlastního scénáře. Film popisuje vztah mezi dvěma spolužáky o posledních prázdninách po střední škole.\n\nPříběh se odehrává během léta v malém jižanském městě. Luke a Jonah jsou kamarádi od dětství, spolužáci a také milenci, což jejich rodiče víceméně tuší. Oběma skončila střední škola a nyní mají před sebou poslední prázdniny. Každou volnou chvíli tráví společně, nicméně je oba tíží výhledy do budoucna. Zatímco Luke chodí ještě na letní doučovací školu a o své budoucnosti nemá žádné představy, Jonah jako výborný student půjde na některou z univerzit v Illinois. Oba si uvědomují, že to pro ně znamená odloučení, pravděpodobně definitivní.\n"}
{"id": "1317442", "url": "https://cs.wikipedia.org/wiki?curid=1317442", "title": "Nesaules kalns", "text": "Nesaules kalns\n\nNesaules kalns (doslovně přeloženo z lotyštiny: \"nehorký kopec\") je 285 metrů vysoký kopec v Lotyšsku, v pohoří Vidzemské vrchy, v okrese Madona. V roce 1957 tu vznikla přírodní rezervace. Ta byla také zařazena do programu Natura 2000.\n"}
{"id": "1317443", "url": "https://cs.wikipedia.org/wiki?curid=1317443", "title": "Seznam československých mistrů světa", "text": "Seznam československých mistrů světa\n\nSeznam československých mistrů světa – vítězů mistrovství světa, kteří reprezentovali Československo v letech 1918 až 1992. Do roku 1918 reprezentovali Čechy např. sportovní gymnasté.\n\nDvacet medailí na mistrovství světa nasbírali cyklisté a bratři Jindřich a Jan Pospíšilovi v kolové v letech 1965-1988.\n\nZe sportů nasbírali českoslovenští závodníci velké množství zlatých medailí v kanoistice (zejména vodní slalomáři), dále cyklisté a sportovní gymnasté. Z kolektivních sportů pak nejvíce lední hokejisté, neboť československá mužstva vyhrála MS v letech 1947-1985 celkem šestkrát.\n\n"}
{"id": "1317448", "url": "https://cs.wikipedia.org/wiki?curid=1317448", "title": "Dan Rather", "text": "Dan Rather\n\nDaniel Irvin Rather Jr. (* 31. října 1931 Wharton, Texas) je americký novinář a televizní moderátor, který se ve Spojených státech amerických proslavil zejména tím, že 24 let (1981-2005) uváděl hlavní zpravodajskou relaci stanice CBS \"Evening News\". Známý byl také z publicistického pořadu \"60 Minutes\" na stejné televizi. S Peterem Jenningsem (ABC News) a Tomem Brokawem (NBC News) byl označován za \"velkou trojku\" moderátorů zpravodajských relací ve Spojených státech amerických. \n\nVystudoval žurnalistiku na Sam Houston State University v Texasu. Novinářskou kariéru začal v roce 1950, jako novinář v tiskové agentuře Associated Press. Poté přešel do konkurenční agentury United Press (1950–1958), souběžně psal také pro deník \"Houston Chronicle\" (1954–1955). V roce 1959 prvně vstoupil na televizní obrazovky, v lokální houstonské televizi KTRK-TV, jež byla součástí sítě ABC. Roku 1962 opustil Houston a přesídlil do New Yorku, kde se stal reportérem CBS. Natáčel reportáže zejména z jihu Spojených států amerických a Mexika. Tam ho také zastihl atentát na Johna Fitzgeralda Kennedyho, jeho následující reportáže z atentátu ho proslavily. V roce 1965 se stal zpravodajem v Londýně a v roce 1966 byl poslán do Vietnamu, aby zaznamenával průběh vietnamské války. Poté se stal zpravodajem v Bílém domě, mj. reportoval o slavné cestě Richarda Nixona do Číny. V roce 1974 sehrál velkou roli při referování o aféře Watergate, někteří kritici ho obviňovali, že byl vůči Nixonovi během tohoto skandálu zaujatý. Časem se stal editorem zpráv a začal postupně moderovat. Připravoval řadu pořadů CBS, až v roce 1981 konečně vystřídal legendárního Waltera Cronkita v pozici hlavního moderátora večerních zpráv. Cronkite končíval zprávy slavnou větou \"\"That's the way it is\"\" (zhruba: \"\"Takto se to stalo\"\"). Rather nakonec zvolil \"\"That's part of our world tonight\"\" (\"\"To byl kousek našeho dnešního světa\"\"). V letech 1985-1989 držel večerní zprávy CBS na vrcholu žebříčku sledovanosti zpravodajských pořadů ve Spojených státech amerických. Po odchodu ze CBS pracoval v letech 2006-2013 pro kabelovou televizi AXS TV. Připravoval zejména takzvané \"velké rozhovory\" s osobnostmi (mj. Quentin Tarantino, Simon Cowell, Aaron Sorkin). Roku 2012 vydal svou autobiografii nazvanou \"Rather Outspoken: My Life in the News\". V roce 2014 získal cenu Emmy za celoživotní dílo. Roku 2015 vznikl film \"Truth\", v němž je Ratherova postava jedním z hlavních hrdinů. Na plátně Rathera ztvárnil Robert Redford.\n"}
{"id": "1317449", "url": "https://cs.wikipedia.org/wiki?curid=1317449", "title": "Silnice II/446", "text": "Silnice II/446\n\nSilnice II/446 je silnice II. třídy, která vede z Olomouce ke hraničnímu přechodu Staré Město / Nowa Morawa. Je dlouhá 89,5 km. Prochází jedním krajem a dvěma okresy.\n\n\n\n"}
{"id": "1317450", "url": "https://cs.wikipedia.org/wiki?curid=1317450", "title": "E (jazyk)", "text": "E (jazyk)\n\nE (čínsky 誒話, pchin-jin \"Ē Huà\", též Wuse/Wushehua, čínsky 五色話, pchin-jin \"Wŭsè Huà\") je smíšený jazyk, jedná se o mix čínštiny a thajštiny. Mluví jím asi 30 000 lidí v provincii Kuang-si, v okresu Rongshui. Slova přejímá hlavně z čínštiny, ale gramatika je hlavně thajská. Jedná se o tónový jazyk. Mluvčích tohoto jazyka ubývá, začínají mluvit hlavně čínsky.\n"}
{"id": "1317454", "url": "https://cs.wikipedia.org/wiki?curid=1317454", "title": "Domácí božstvo", "text": "Domácí božstvo\n\nDomácí božstvo, ochránce domova či domácí duch je v mnoha archaických náboženstvích bytost ochraňující dům a rodinu která jej obývá.\n\nDomácí božstva jsou zpravidla svázána s určitou rodinou a následují ji v případě stěhování. Zajišťují zdraví, štěstí a prosperitu rodiny i úspěch jejího hospodaření. Často jsou chápáni jako božstva krbu či ohniště, příkladem je řecká Hestiá a římská Vesta.\n\nGustav Ränk rozdělil tato božstva na mužská a ženská. Prvně jmenovaná mají větší význam, jsou mužského pohlaví, dědí se z otce na syna a souvisí s mužskými pracemi. Druhá jmenovaná jsou ženského pohlaví, dědí se z matky na dceru a souvisí s ženskými pracemi a zdravím, především co se týče menstruace, porodu a nemocí dětí a dobytka.\n\nČasto jim byla přisuzována podoba hada.\n\nVe starověkém Řecku byl kult domácích božstev součástí rodinného kultu. Významnou roli v něm hráli především různé hypostáze Dia. Jako \"Zeus Herkeios\", jehož přízvisko je odvozeno od \"hérkos\" „plot“, měl svůj oltář na dvoře domu, jako \"Zeus Ktésios\" „nabyvatel“ byl ctěn jako dárce bohatství a ochránce zásob a byl vzýván při rituálu \"panspermia\" jako dárce všech druhů semen. \"Zeus Melichios\" „dobrý, příznivý“ měl podobu hada s rohem hojnosti a \"Zeus Sotér\" „zachránce“ dostával první a poslední oběti při slavnostech. Oběti byly též přinášeny Dioskúrům, synům Dia, kteří měli také podobu hadů střežících dům.\n\nVe starověkém Římě byl centrem domácího kultu oltář Vesty, bohyně krbu. Na její kult dohlíželi především ženy, během jídla jí bylo obětováno víno a pokrmy vhozením do ohně. S Vestou a krbem byli spojeni penáti, kterým bylo též obětováno jídlo vhozením do ohně. Penátům se podobají larové, původně spíše duchové místa.\n\nS domovním prahem a vchodem do domu byla spojena božstva Limentinus a Limentina, Forculus, a Forcula.\n\nU Slovanů pochází většina dokladů o víře v ochránce domovů až z folklóru 19. a 20. století, kult \"domesticos deos\" „domácích bohů“ a \"penates\" však zmiňují již kroniky Dětmara, Helmolda a Kosmy z 11. a 12. století. V Polsku a Rusku je z 16. století doložen výraz \"domowe ubožęta\", respektive \"uboze\", ještě v 19. století pak živý ve slovenském ochránci domovů zvaném \"buožik, buožiček domácí\".\n\nVe východoslovanském prostředí je nejčastějším označením domácího ducha domovoj či \"děd\". Ten má různé formy podle toho kde přebývá, například \"dvorovoj\" obývá dvůr, \"chlěvnik\" chlév, \"gumenik\" stodolu, \"bannik\" lázeň a \"ovinnik\" sušárnu obilí. Škodlivým protějškem domovoje je \"kikimora\".\nV západoslovanském prostředí a ve Slovinsku je domácím duchem skřítek či šotek. Někdy nabývá ďábelských rysů a hospodářem je získáván pomocí černé magie, tato varianta je nazývána plivník či \"zmok\". Rozšířené je také podání o hadovi jako ochránci domu nazýváném \"hospodář\", \"hospodáříček\" či \"domovníček\".\n"}
{"id": "1317457", "url": "https://cs.wikipedia.org/wiki?curid=1317457", "title": "Silnice II/450", "text": "Silnice II/450\n\nSilnice II/450 je silnice II. třídy, která vede z Bruntálu do Bělé pod Pradědem. Je dlouhá 34 km. Prochází dvěma kraji a dvěma okresy. Silnice prochází exponovanými horskými úseky, což se podepisuje na její životnosti. Nejvyšší nadmořskou výšku překonává v Sedle Pod Lyrou (1003 m n. m.) a Videlském sedle (930 m n. m.). \n\nÚsek silnice Rudná pod Pradědem - Malá Morávka, Hvězda přestává plnit svou funkci rychlé spojnice z Bruntálu do Karlovy Studánky a Jeseníku vzhledem k malé šířce silničního tělesa, neprováděné zimní údržbě a minimální stavební údržbě. Tuto funkci v posledních letech přebírají, i přes o něco větší vzdálenost, silnice III/44515 a II/445 přes centrum Malé Morávky.\n\n\n\nSilnice II/450 byla v poválečném silničním uspořádání, i přes své úzké úseky s ostrými zatáčkami, vedena jako silnice první třídy I/56 (se současnou silnicí I/56 nemá nic společného), spojující Bruntál s Jeseníkem. V Bělé pod Pradědem se napojovala na silnici I/44.\n"}
{"id": "1317460", "url": "https://cs.wikipedia.org/wiki?curid=1317460", "title": "Stanislav Kaláb", "text": "Stanislav Kaláb\n\nStanislav Kaláb (* 9. května 1951 Olomouc) je český politik a fotbalový funkcionář, od roku 2016 zastupitel Olomouckého kraje, nestraník za SPO.\n\nVystudoval střední ekonomickou školu v Olomouci a následně Pedagogickou fakultu Univerzity Palackého v Olomouci (získal titul Mgr.). Vykonává funkci předsedy Krajského fotbalového svazu Olomouc.\n\nStanislav Kaláb žije ve městě Olomouc, konkrétně v části Povel.\n\nV komunálních volbách v letech 1998 a 2002 kandidoval jako nestraník za KSČM do Zastupitelstva města Olomouc, ale ani jednou neuspěl. Nepodařilo se mu to ani ve volbách v roce 2014 jako nestraníkovi za SPO.\n\nV krajských volbách v roce 2016 byl zvolen jako nestraník za SPO na kandidátce subjektu \"\"Koalice Svoboda a přímá demokracie - Tomio Okamura (SPD) a Strana Práv Občanů\"\" zastupitelem Olomouckého kraje.\n\nVe volbách do Poslanecké sněmovny PČR v roce 1996 kandidoval jako nestraník za SDL v Severomoravském kraji, ale neuspěl. Stejně tak nebyl zvolen jako nestraník za SPOZ ve volbách v roce 2013, tehdy již v Olomouckém kraji. Ve volbách do Poslanecké sněmovny PČR v roce 2017 byl z pozice nestraníka lídrem Strany Práv Občanů v Olomouckém kraji, ale neuspěl.\n"}
{"id": "1317462", "url": "https://cs.wikipedia.org/wiki?curid=1317462", "title": "Carl Johan Adlercreutz", "text": "Carl Johan Adlercreutz\n\nHrabě Carl Johan Adlercreutz (27. dubna 1757 Borgå – 21. srpna 1815 Stockholm) byl švédský politik a generál. \n\nNarodil se na rodinném statku ve Finsku. Ve třinácti letech vstoupil do armády do finské lehké kavalérie. Později studoval vojenskou teorii ve Stockholmu. V roce 1777 narukoval do savolaxské brigády, která chránila finské hranice přes ruskou agresí. Prvních bojů se Adlercreutz zúčastnil až během rusko-švédské války 1788-1790, kde se vyznamenal. V roce 1791 získal hodnost majora a o rok později hodnost velitele švadrony. \n\nV letech 1808-1809 byl jedním z velitelů ve Finské válce. V roce 1813 se zúčastnil bitvy u Lipska a byl následně vyznamenán vojenským řádem Marie Terezie v hodnosti komandér.\n"}
{"id": "1317464", "url": "https://cs.wikipedia.org/wiki?curid=1317464", "title": "Ivittuut", "text": "Ivittuut\n\nIvittuut (zastarale Ivittut, Ivigtut nebo Ivigtût) je zaniklá důlní osada v kraji Sermersooq v Grónsku. Těžil se tu především kryolit. Byla založena v roce 1799 a po 188 letech provozu byla v roce 1987 zastavena těžba, ale obydlená byla až do roku 2012, přičemž v letech 1999 a 2005 dočasně zanikla. Název osady znamená \"travnaté místo\".\n\nV oblasti se dříve nacházela tzv. Západní osada, založená Nory, a tak je do oblasti velký cestovní ruch. Jediné přeživší osady v oblasti jsou však v současnosti pouze Qassimiut a Arsuk.\n"}
{"id": "1317469", "url": "https://cs.wikipedia.org/wiki?curid=1317469", "title": "Dhirubhai Ambani", "text": "Dhirubhai Ambani\n\nDhirajhal Hirachand \"Dhirubhai\" Ambani (28. prosince 1932, Chorvad - 6. července 2002, Bombaj) byl indický podnikatel. V sedmnácti letech odešel do Adenu v dnešním Jemenu, který byl tehdy pod britskou správou stejně jako Indie. V roce 1958 se vrátil do Indie. V roce 1966 založil se svým bratrancem v Bombaji firmu \"Reliance Industries\". Firma začala dovozem polyesterové příze z Jemenu a vývozem koření do Jemenu. K mimořádnému rozmachu firmy přispěly záhadné burzovní operace v 80. letech, často se spekulovalo o vlivu kapitálu z Perského zálivu (kde měl Ambani vždy kontakty a zázemí). V roce 2016 mu bylo posmrtně uděleno vyznamenání Padma Vibhúšan, druhé nejvyšší civilní vyznamenání Indie, za rozvoj obchodu a průmyslu. Firmu převzali jeho synové Mukeš Ambani (petrochemická část) a Anil Ambani (doprava, média, stavebnictví atp.).\n"}
{"id": "1317480", "url": "https://cs.wikipedia.org/wiki?curid=1317480", "title": "Marcabru", "text": "Marcabru\n\nMarcabru ([markaˈbɾy]; působil asi 1130-1150) je jedním z prvních trubadúrů, jehož básně jsou známé. Nemáme žádné jisté informace o něm, dva životopisy (\"vidas)\" připojené k jeho básním vyprávějí různé příběhy a oba jsou evidentně postaven na narážkách v jeho básních, ne na nezávislé informaci.\n\nPodle krátkého života v rukopise BnF ms. 12473, \"Marcabrun\" byl z Gaskoňska (dialekt jeho básní to podporuje) a byl synem chudé ženy jménem Marcabrunela. Tato informace zjevně pochází z básně 293,18.\n\nPodle delšího životopisu v rukopise MS Vat. Lat. 5232 \"Marcabru\" byl odložen u dveří boháče a nikdo neznal jeho původ. Byl vychován Aldricem del Vilar, naučil se básnit od Cercamona, byl původně přezdíván \"Pan-perdut\" a později \"Marcabru\". On stal se známým a byl nakonec zabit pány Gaskoňska, o kterých řekl mnoho špatných věcí. To se zdá zčásti být odvozeno z básní 16b,1 a 293,43 (spor mezi Aldricem del Vilar a Marcabruem) a zčásti založeno na dohadech; spojení s Cercamonem moderní učenci zpochybňují.\n\nMarcabru se připisuje 44 básní, učených, často obtížných, někdy obscénních, neúnavně kritizujících morálku pánů a dam. Experimentoval s \"pastorelou\", kterou používal, aby upozornil na marnost chtíče. Jedna pastorela vypráví o tom, jak námluvy pána pastýřka odmítne na základě třídního rozdílu. Další vypráví o tom, jak se muž snaží svést ženu, jejíž manžel je na křížové výpravě, a ta ho rozhodně odmítá. Možná je také autorem \"tencóny\" o diskusi s Ucem Catolou (již roku 1133) o povaze lásky a úpadku dvorského chování. Marcabru měl silný vliv na pozdější básníky, kteří přijali temný styl \"trobar clus\". Mezi jeho patrony byli Vilém X. Akvitánský a pravděpodobně Alfons VII. Kastilský. Marcabru možná cestoval do Španělska v doprovodu Alfonse Jordana, hraběte z Toulouse, ve 30. letech 12. stol. Ve 40. letech působil jako propagandista pro reconquistu a ve slavné básni s latinským incipitem \"Pax in nomine Domini!\" nazval Španělsko \"lavador\" (myčkou), kam rytíři mohou jít očistit duše bojem proti nevěřícím.\n\nPřežily čtyři monofonní melodie z doprovodu Marcabruovy poezie; a existují tři další melodie k básním, které mohou být kontrafakty z Marcabruových prací a mohly by být jeho.\n"}
{"id": "1317486", "url": "https://cs.wikipedia.org/wiki?curid=1317486", "title": "Martina Sejkorová", "text": "Martina Sejkorová\n\nMartina Sejkorová (* 14. května 1965) je česká politička a učitelka, od roku 2016 zastupitelka Libereckého kraje, členka SPO.\n\nVystudovala Střední uměleckoprůmyslovou školu sklářskou Kamenický Šenov a později Univerzitu Jana Amose Komenského Praha (získala titul Bc.) a v letech 2009 až 2012 obor veřejnosprávní činnosti na Vyšší odborné škole a Střední škole, Varnsdorf (získala titul DiS.).\n\nPracovala jako manažer exportu (rok 2010), asistentka ředitele a lektorka anglického jazyka (roky 2012 a 2013), v roce 2016 se uvádí jako učitelka. Po mnoho let pracuje jako pedagog a učitel na základních školách a dětem se věnuje i ve volném čase.\n\nMartina Sejkorová žije ve městě Nový Bor na Českolipsku, konkrétně v části Arnultovice. Mezi její záliby a koníčky patří dlouhodobě výtvarné umění, historie, dějiny, cestování a cizí jazyky, fotografování. V oblasti sportu patří mezi oblíbené plavání, lyžování a turistika.\n\nJe zakládající členkou SPOZ. V komunálních volbách v roce 2010 kandidovala za SPOZ do Zastupitelstva města Nový Bor, ale neuspěla.\n\nV krajských volbách v roce 2012 kandidovala za SPOZ do Zastupitelstva Libereckého kraje, ale neuspěla. Krajskou zastupitelkou se stala až ve volbách v roce 2016, kdy byla zvolena jako členka SPO na kandidátce subjektu \"\"Koalice Svoboda a přímá demokracie - Tomio Okamura (SPD) a Strana Práv Občanů\"\". Působí jako členka Výboru pro výchovu, vzdělávání a zaměstnanost, členka Výboru cestovního ruchu, památkové péče a kultury, členka protidrogové komise a členka Výboru Regionální rady NUTS II Severovýchod.\n\nVe volbách do Poslanecké sněmovny PČR v roce 2013 kandidovala za SPOZ v Libereckém kraji, ale neuspěla. Ve volbách do Poslanecké sněmovny PČR v roce 2017 byla lídryní Strany Práv Občanů v Libereckém kraji, ale neuspěla.\n"}
{"id": "1317488", "url": "https://cs.wikipedia.org/wiki?curid=1317488", "title": "Kori Carterová", "text": "Kori Carterová\n\nKori Carterová, nepřechýleně Kori Carter (* 3. června 1992 Claremont) je americká atletka. Je mistryní světa (2017) na čtvrtce s překážkami. Promovala na Stanfordově univerzitě.\n\nV roce 2009 se stala vicemistryní světa v běhu na 100 metrů překážek na mistrovství světa do 17 let. Při startu na mistrovství světa v Pekingu v roce 2015 nedokončila semifinále běhu na 400 metrů překážek. V srpnu 2017 se v Londýně na této trati stala mistryní světa.\n\n\n"}
{"id": "1317489", "url": "https://cs.wikipedia.org/wiki?curid=1317489", "title": "Zuul", "text": "Zuul\n\nZuul (podle postavy z filmu Krotitelé duchů) byl rod ankylosauridního dinosaura, žijícího v období svrchní křídy (souvrství Judith River) na území státu Montana, USA). Žil v období geologického stupně kampán (období před 84 až 72 mil. let), konkrétně asi před 76,2 až 75,2 miliony let. Zajímavostí je především jeho kompletně dochovaná lebka a ocas, včetně ocasní \"palice\" na jeho konci. Druhové jméno \"crurivastator\" (\"ničitel holení\") odkazuje k obranné taktice těchto dinosaurů, spočívající ve schopnosti těžce poranit dolní části nohou útočících teropodů.\n\nPodle odhadů byl tento robustní čtvernohý býložravec dlouhý asi 6 metrů a vážil kolem 2,5 tuny. Lebka je dlouhá kolem 0,5 metru, ocas holotypu měří na délku 278 cm (z toho 210 cm ocasní palice i s \"násadou\", což je rekordní míra pro severoamerické ankylosaury). Samotná palice je dlouhá 52,5 cm a široká 36,8 cm.\n\n\"Zuul\" patřil do čeledi Ankylosauridae, konkrétně do skupiny (tribu) Ankylosaurini. Jeho nejbližšími příbuznými byly zřejmě rody \"Ankylosaurus\", \"Anodontosaurus\", \"Dyoplosaurus\" a \"Scolosaurus\". sesterským druhem pak byl zřejmě \"Dyoplosaurus\".\n\n\n"}
{"id": "1317497", "url": "https://cs.wikipedia.org/wiki?curid=1317497", "title": "Hanns Jelinek", "text": "Hanns Jelinek\n\nHanns Jelinek, pseudonymy Hanns Elin, H. J. Hirsch, Jakob Fidelbogen (5. prosince 1901 Vídeň – ||27. leden|27. ledna]] 1969 tamtéž) byl rakouský hudební skladatel a pedagog.\n\nJeho otec příšel do Vídně jako dělník z Čech. Hans od šesti let hrál na housle a od sedmi let na klavír. V šestnácti letech mu zemřel otec. V roce 1918 vstoupil do nově vytvořené Komunistické strany Rakouska (KPÖ). V letech 1918–1919 navštěvoval kompoziční semináře Arnolda Schönberga na Schwarzwaldschule ve Vídni, se zaměřením na kontrapunkt a harmonii a soukromé lekce u Schoenbergova žáka Albana Berga V roce 1920 začal studovat na Vídeňské hudební akademii. Jeho učitelem byl Franz Schmidt. V roce 1922 musel však studia finančních důvodů ukončit a dále se vzdělával jako samouk.\n\nAby se uživil jako nezávislý skladatel, hrál na klavír v barech a v kinech a komponoval pod pseudonymem „Hanns Elin“ populární a taneční hudbu. Od roku 1934 (počínaje svým \"2. smyčcovým kvartetem op. 13\") komponoval pouze dvanáctitónovou technikou. V roce 1956 zkomponoval skladbu \"Three Blue Sketches\" op. 25 v níž spojuje spojuje dodekafonii a jazz.\n\nV roce 1958 se stal pedagogem na Vysoké škole hudební ve Vídni a v roce 1965 byl na této škole jmenován profesorem. Z mnoha jeho studentů vynikli zejména Petr Kotík, Gunnar Sønstevold, Walter Szmolyan, Igor Štuhec, Erich Urbanner, Bojidar Dimov a Heinz Karl Gruber.\n\nZemřel ve Vídni 27. ledna 1969 a byl pohřben na vídeňském Ústředním hřbitově Zentralfriedhof.\n\n\nJeho tvorba zahrnuje: šest symfonií, 2 smyčcové kvartety, suity, písně, komorních skladby, ale také skladby lehčích žánrů a filmovou hudbu. Kromě toho jako součást svého pedagogického působení napsal i několik teoretických spisů, především z oblasti dodekafonie.\n\n\n\n\n\n"}
{"id": "1317500", "url": "https://cs.wikipedia.org/wiki?curid=1317500", "title": "Anodontosaurus", "text": "Anodontosaurus\n\nAnodontosaurus (\"bezzubý ještěr\") byl rod ankylosauridního dinosaura, žijícího v období pozdní svrchní křídy (souvrství Horseshoe Canyon) na území kanadské provincie Alberta. Žil v období geologického stupně kampán až maastricht (asi před 73 až 67 miliony let). Jediný druh \"A. lambei\" byl popsán na konci 20. let 20. století paleontologem Charlesem Mortramem Sternbergem. Dlouho se předpokládalo, že tento středně velký rod je totožný s rodem \"Euoplocephalus\", novější výzkumy ale ukazují, že jde o samostatný rod ankylosaurida. V roce 2018 byl formálně popsán další druh tohoto rodu, \"A. inceptus\".\n\nTento středně velký ankylosaur dosahoval délky kolem 5 metrů a hmotnosti asi 2000 kilogramů.\n\n\"Anodontosaurus\" je zřejmě blízkým příbuzným rodů \"Ankylosaurus\", \"Euoplocephalus\", \"Scolosaurus\" a \"Zuul\".\n\n"}
{"id": "1317504", "url": "https://cs.wikipedia.org/wiki?curid=1317504", "title": "Malawijské lomwe", "text": "Malawijské lomwe\n\nMalawijské lomwe (též Elhomwe) mluví jím asi 850 000 lidí v Malawi. Jedná se o smíšený jazyk. \n\nJazyk vznikl smísením jazyků čičevština a lomwe. Lomwe je jazyk, kterým se mluví v Mosambiku, hlavně v jeho západní části. Lidé etnika Lomwe, kteří mluví tímto jazykem, se z Mosambiku začali dostávat do Malawi (dnes zde jsou čtvrtou největší etnickou skupinou). Nejvíce se sem lidé tohoto etnika začali dostávat po roce 1930, protože v Mosambiku začaly kmenové války. Hlavním jazykem Malawi je čičevština, a proto se lomwe v Malawi smísilo právě s čičevštinou. Jazyk se dá zařadit mezi bantuské jazyky, protože čičevština i lomwe jsou bantuské jazyky.\n\nVláda Malawi zajistila také jeden televizní kanál v malawijském lomwe. \n\nMnoho Lomwů bere malawijské lomwe jako nářečí lomwe, ale s mosambickým lomwe je malawijské lomwe nesrozumitelné.\n\n"}
{"id": "1317507", "url": "https://cs.wikipedia.org/wiki?curid=1317507", "title": "Gebrüder Weiss", "text": "Gebrüder Weiss\n\nGebrüder Weiss (česky Bratři Weissové) je rakouská dopravní a logistická firma založená v roce 1823 ve vorarlberském Fußachu. Podnik má dnes zastoupení na 150 místech po celém světě.\n\nV roce1872 bylo firemní sídlo přemístěno do Bregenzu. Do roku 1914 budovali bratři Weissové pobočky v habsburské monarchii, zejména ve Vídni, v Benátkách, v Janově a v Terstu, ale i ve švýcarském Buchsu.\n\nV roce 1921 převzal vedení podniku Ferdinand Weiss, načež byly založeny filiálky i v Hamburku a v hornorakouském Welsu.\n\nPo roce 1950 došlo k rozšiřování firmy v Rakousku. Nové pobočky byly otevřeny v Innsbrucku ve Štýrském Hradci a v Linci. Bylo vybudováno dopravní spojení do Západní Evropy a zřízena divize pro leteckou dopravu. Podnik dnes plně vlastní rodina Senger-Weissova a Jerieova. Firemní centrála sídlí ve vorarlberském Lauterachu.\n\nPo rozšíření Evropské unie na východ v roce 2004 vzrostla také aktivita firmy ve střední a východní Evropě. Největší firemní logistický terminál slouží od roku 2006 veřejnosti v Maria Lanzendorfu nedaleko Schwechatu. Kromě zajišťování pozemní, letecké a námořní přepravy nabízí firma též logistická a IT řešení.\n"}
{"id": "1317514", "url": "https://cs.wikipedia.org/wiki?curid=1317514", "title": "Janovec (rozcestník)", "text": "Janovec (rozcestník)\n\nJanovec může znamenat:\n\n\n"}
{"id": "1317516", "url": "https://cs.wikipedia.org/wiki?curid=1317516", "title": "Lapka (Šumava)", "text": "Lapka (Šumava)\n\nLapka (německy Diebstein, v překladu \"Zlodějský kámen\") (1171 m) patří mezi šumavské hory s nadmořskou výškou nad 1100 metrů. Vrchol tohoto kupovitého suku se nachází asi 820 metrů vzdušnou čarou severozápadně od centra Kvildy. Pro Kvildu je Lapka domovskou horou, neboť se převážná část domů této obce nachází na úpatí jihovýchodního svahu hory, který klesá ke Kvildskému potoku. Lapka je nedílnou součástí obce (na jeho svahu nad Teplou Vltavou je lyžařská sjezdovka).\n\nHora Lapka je tvořena starohorními až prvohorními pararulami (ruly vzniklé metamorfózou sedimentů), které jsou místy slabě migmatitizované. Hora je nesymetrická s výrazně příkřejším severovýchodním svahem. Úpatí tohoto svahu se sklání ke Kvildskému potoku. Zde je možno nalézt drobné kopečkovité útvary tzv. sejpy – pozůstatky vytěžené hlušiny jako připomínku na středověké dobývání zlata. Závěr severovýchodního svahu Lapky spadá do jižního výběžku chráněné I. zóny národního parku (Jezerní slať). Další chráněná I. zóna národního parku (Prameniště nad Kvildou) se nachází asi 600 metrů vzdušnou čarou na jihovýchod od vrcholu Lapky tam, kde je sedlo mezi Lapkou a horou Tetřev. Tímto sedlem (s nadmořskou výškou asi 1130 metrů) prochází silnice spojující Kvildu s Modravou. Na vrcholu Lapky je skupina vrcholových skalek doprovázených balvany a sutí. Oblast při vrcholu hory je zalesněna smrčinou a neposkytuje kýžený výhled do kraje.\n\nPřístup na vrchol Lapky je po žluté turistické značce vedoucí od informačního centra z Kvildy směrem na Filipovu Huť. Žlutě značená cesta si zkracuje oblouk silnice nad Kvildou přímou cestou vzhůru. Po zhruba 390 metrech dojde k opětovnému napojení žlutě značené \"zkratky\" na silnici (již v lese). Dále nutno pokračovat ještě asi 100 metrů po silnici (směr Filipova Huť) a poté odbočit vpravo na neznačenou lesní cestu (vede k příhradovému telekomunikačnímu stožáru). Tato cesta směřuje přibližně k severovýchodu a v jejím nejvyšším místě (cca po 100 metrech chůze od silnice) je nutno uhnout vlevo a dále pokračovat volným terénem vzhůru (přibližně severním směrem). Po asi 300 metrech dojde turista na vrchol Lapky.\n\nDruhá trasa začíná taktéž z Kvildy po žluté turistické značce rovněž směrem na Filipovu Huť, ale po jejím opětovném napojením se na silnici nutno pokračovat po silnici dále (asi 800 metrů) až do sedla Lapka – Tetřev. Zde se nachází křížení silnice se širokou štěrkem zpevněnou lesní cestou. Na levou stranu vede tato lesní cesta kolem hory Tetřev, na pravou stranu se pak tato lesní cesta obloukem vrací (kolem meteorologické stanice Perla) zpět mezi Kvildu a Jezerní slať (přesněji k parkovišti zřízeném pro návštěvníky vyhlídkové obory s jeleny). Ze silnice nutno tedy odbočit vpravo a po zhruba 300 až 400 metrech chůze po výše uvedené lesní cestě se vydat vpravo do volného terénu. Po zhruba 550 metrech postupu volným terénem \"do mírného kopce\" se dostane turista na vrchol Lapky.\n\n"}
{"id": "1317519", "url": "https://cs.wikipedia.org/wiki?curid=1317519", "title": "Ÿ", "text": "Ÿ\n\nŸ (minuskule ÿ) je speciální písmeno latinky. Skládá se z písmene Y a přehlásky. Používá se ve francouzštině, hauštině, jorubštině a malgaštině. V němčině, nizozemštině a maďarštině je písmeno Ÿ zastaralé.\n\nVe francouzštině se písmeno ÿ dává tam, kde je y součástí spřežky, ale když se y nahradí ÿ, tak se spřežka nečte jako spřežka (podobně jako u písmen Ï a Ë). Toto písmeno se používá zřídka, můžeme ho například najít v názvu města Freÿr v Belgii.\n\nPísmeno Ÿ se v němčině již nepoužívá. Hojně se používalo například v rané nové horní němčině. V němčině se ÿ četlo jako a\"j\" (například slovo \"frei\" se psalo jako \"frÿ\"). V alemánštině se ÿ četlo jako \"i\". Dnes se ÿ používá v několika německých příjmeních (například: \"von Croÿ\", \"Ferrarÿ\", \"Deboÿ\", \"Meÿer\" a \"Weÿer\").\n\nVzácně se ÿ mohlo objevit též v klasické řečtině (například v perském jméně \"Artaÿktes\").\n\nV maďarštině je písmeno ÿ zastaralé, y se používá pouze ve spřežkách (například \"ny\" se čte jako \"ň\", \"ly\" se čte jako \"j\"). Ÿ tady mělo stejnou funkci jako ve francouzštině, ÿ se četlo jako i. Například ve slově \"hutÿra\" (dnes psáno jako \"hutira\", \"hutyra\" by se četlo jako \"huťra\").\n\nOficiálně se Ÿ v nizozemštině nevyskytuje, ale někdy se plete se spřežkou \"ij\" (čte se jako e\"j\"). Ÿ se však někdy napíše namísto \"ij\" v textech psaných rukou a velmi výjimečně také v dalších textech.\n\nPísmeno ÿ má ve svém názvu americká metalová skupina Queensrÿche.\n\nV Unicode mají písmena Ÿ a ÿ tyto kódy:\n\n-Ÿ U+0178\n\n-ÿ U+00FF\n\nKromě klasického Ÿ existuje ještě Ÿ s čárkou (Ÿ́).\n"}
{"id": "1317520", "url": "https://cs.wikipedia.org/wiki?curid=1317520", "title": "Izotopy selenu", "text": "Izotopy selenu\n\nPřírodní selen (Se) se skládá z šesti stabilních izotopů: Se (přirozený výskyt 0,89 %), Se (9,37 %), Se (7,63 %), Se (23,77 %), (49,61 %) a Se (8,73 %). Bylo také popsáno 26 radioizotopů a devět jaderných izomerů tohoto prvku. Nejstabilnější radioizotopy jsou Se (poločas přeměny 326 000 let), Se (119,78 dne), Se (8,40 dne) a Se (7,15 h). Všechny ostatní mají poločasy kratší než 42 minut, většinou pod 1 minutu. Radioizotopy s nukleonovým číslem 75 a nižším se většinou přeměňují beta plus přeměnou na izotopy arsenu, zatímco u Se a těžších radioizotopů převažuje přeměna beta minus na brom.\n\nPři ostřelování Ge a Ge alfa částicemi vznikají stabilní nuklidy As a Se za uvolnění vysokoenergetických elektronů.\n"}
{"id": "1317522", "url": "https://cs.wikipedia.org/wiki?curid=1317522", "title": "Izotopy bromu", "text": "Izotopy bromu\n\nBrom (Br) se skládá ze dvou stabilních izotopů: Br (přirozený výskyt 50,69 %) a Br (49,31 %), spolu s chlorem je jedním ze dvou halogenů s více než jedním stabilním izotopem. Bylo také popsáno 31 radioizotopů a čtrnáct jaderných izomerů tohoto prvku. Nejstabilnější radioizotopy jsou Br (poločas přeměny 57,036 hodiny), Se (35,282 h), Se (16,2 h) a Br (2,374 h). Všechny ostatní mají poločasy kratší než 100 minut, většinou pod 4 minuty. Radioizotopy s nukleonovým číslem 78 a nižším se většinou přeměňují beta plus přeměnou na izotopy selenu, zatímco u Br a těžších radioizotopů převažuje přeměna beta minus na krypton.\n"}
{"id": "1317523", "url": "https://cs.wikipedia.org/wiki?curid=1317523", "title": "Adam Hynek Berchtold z Uherčic", "text": "Adam Hynek Berchtold z Uherčic\n\nAdam Hynek (Ignác) hrabě Berchtold z Uherčic (27. března 1701, Police – 1786) byl moravský šlechtic z původně rakouského rodu Berchtoldů. Vlastnil statky na Třebíčsku, krátce i v jiných částech Moravy Několik desetiletí zastával vysoké úřady na Moravě, naposledy byl nejvyšším zemským komořím.\n\nNarodil se na zámku v Polici jako nejmladší potomek v početné rodině hraběte Františka Karla Berchtolda (1664–1720) a jeho první manželky Ester Alžběty Pražmové z Bílkova († 1708), po její smrti se František Karel podruhé oženil s Marií Antonií Krakovskou z Kolovrat (1680–1757) a s ní měl další děti. \n\nAdam Hynek Berchtold byl v letech 1736–1749 znojemským krajským hejtmanem, mezitím se stal císařským komořím a později i tajným radou. V letech 1749–1763 byl zemským podkomořím na Moravě a v rámci tereziánských reforem převzal i post prezidenta Královské reprezentace a komory na Moravě, což byl tehdy nejvyšší úřad státní správy Moravského markrabství. Svou kariéru završil jako nejvyšší zemský komoří na Moravě (1763–1771). Zatímco většina Berchtoldů se během 18. století ve státních službách příliš neprosadila, za vysokým postavením Adama Hynka stojí příbuzenské vztahy jeho nevlastní matky Marie Antonie, rozené Kolovratové – její bratři Vilém Albrecht a Filip Nerius Krakovští z Kolovrat zastávali tehdy nejvyšší úřady v Čechách. \n\nPo dosažení zletilosti se v roce 1722 rozdělil se starším bratrem Františkem Antonínem (1691–1746) o otcovské dědictví a převzal panství Police. Polický zámek pak ve dvacátých letech 18. století prošel stavebními úpravami za účasti významného štukatéra Baltazara Fontany. Na Hané koupil v roce 1731 panství Čechy pod Kosířem s připojenými statky Krakovec a Drahanovice. Tento majetek pak v roce 1753 prodal svému zeti Jiřímu Antonínovi z Grochtleru. V letech 1762–1771 vlastnil panství Biskupice jako olomoucké biskupské léno. Biskupice převzal zadlužené od Dubských z Třebomyslic a přetrvávající majetkoprávní spory jej nakonec přiměly k prodeji toho majetku po necelých deseti letech. \n\nV roce 1723 se oženil s hraběnkou Marií Annou Aichbüchelovou (Aichpichl; 1706–1774), jejíž rodina vlastnila nedaleko Police panství Lesonice. Měli spolu třináct dětí, všechny se narodily na zámku v Polici, z čehož vyplývá, že polický zámek byl tehdy trvalým rodinným sídlem, i když později byl Adam Hynek výkony státních úřadů vázán k pobytům ve Znojmě a Brně. Ze třinácti dětí se jen pět dožilo dospělého věku, syn Leopold Antonín (1731–1769) byl hejtmanem bechyňského kraje. Krátce po ovdovění se Adam Hynek oženil podruhé ve vysokém věku v roce 1776 s Marií Kateřinou z Trauttmansdorffu (1738–1790). \n\n\n"}
{"id": "1317530", "url": "https://cs.wikipedia.org/wiki?curid=1317530", "title": "Uunarteq", "text": "Uunarteq\n\nUunarteq (zastarale Unarteg nebo Ûnarteq, ) je zaniklá osada v kraji Sermersooq v Grónsku. Nachází se asi 7 km od Ittoqqortoormiitu u ústí Scoresbyho zálivu na poloostrově Liverpool.\n\nOsada byla založena v roce 1926 rybáři se svými rodinami. Při svém nejvyšším vzrůstu tu žilo asi 120 obyvatel a byla tu i základní škola. Nacházelo se tu také několik stanic, které byly postupně kvůli rychle klesajícímu počtu obyvatel uzavřeny. V roce 1947 byla uzavřena telegrafická stanice, v roce 1960 byla uzavřena seismická stanice a v roce 1985 byla uzavřena meteorologická stanice. Po uzavření meteorologické stanice byla osada považována za zaniklou, ale poslední rodina odešla až v roce 2004.\n"}
{"id": "1317533", "url": "https://cs.wikipedia.org/wiki?curid=1317533", "title": "Klobása (rozcestník)", "text": "Klobása (rozcestník)\n\nKlobása může být:\n\n"}
{"id": "1317534", "url": "https://cs.wikipedia.org/wiki?curid=1317534", "title": "Fatal Command", "text": "Fatal Command\n\n\n"}
{"id": "1317537", "url": "https://cs.wikipedia.org/wiki?curid=1317537", "title": "Praha-Zličín (nádraží)", "text": "Praha-Zličín (nádraží)\n\nNádraží Praha-Zličín je železniční stanice na kraji čtvrtí Zličín a Řepy. Stojí na trati Praha-Smíchov – Hostivice – Rudná u Prahy nazývané též Pražský Semmering. Přímo naproti nádraží se nachází trojkolejná tramvajová smyčka Sídliště Řepy.\nStanice funguje od roku 1872. Její první název byl podle nejbližší obce Řepy, přestože ležela v katastru vedlejšího Zličína. Proto bylo v roce 1924 jméno změněno na Řepy-Zličín, avšak od roku 1937 se vrátilo stanici první jméno. V roce 1951 se nádraží přejmenovalo na Zličín podle katastru a v roce 1976, dva roky po připojení Zličína k hlavnímu městu, na Praha-Zličín. Další snahy o přejmenování se objevily roku 2010, a to na Praha-Řepy. Nový název byl uváděn v jízdních řádech až do roku 2011, kdy se stanici kvůli odvolání Městské části Praha-Zličín vrátilo předchozí jméno. \n\nOd srpna 2017 probíhá na trati v úseku Praha-Smíchov – Hostivice rekonstrukce zabezpečovacího zařízení spolu s obnovou stanice Praha-Zličín.\n\n\n"}
{"id": "1317540", "url": "https://cs.wikipedia.org/wiki?curid=1317540", "title": "Vincenzo Bracco", "text": "Vincenzo Bracco\n\nMons. Giovanni Vincenzo Bracco (14. září 1835, Torazzo - 19. června 1889, Jeruzalém) byl italský římskokatolický biskup, který byl patriarchou obnoveného Latinského patriarchátu jeruzalémského.\n"}
{"id": "1317543", "url": "https://cs.wikipedia.org/wiki?curid=1317543", "title": "Ÿ́", "text": "Ÿ́\n\nŸ́ (minuskule ÿ́) je velmi zřídka používaný speciální znak latinky. Nazývá se Y s přehláskou a čárkou. Používá se v několika přepisech řečtiny do latinky (jedná se o přepisy ISO 843, BGN/PCGN a GENUNG). Jako Ÿ́ se přepisuje písmeno ΰ (majuskule Ϋ́).\n\nPísmena Ÿ́ a ÿ́ mají v Unicode tyto kódy:\n"}
{"id": "1317549", "url": "https://cs.wikipedia.org/wiki?curid=1317549", "title": "Boon", "text": "Boon\n\nBoon (též Af-Boon) je téměř vymřelý kušitský jazyk. Mluví se jím v distriktu Jilib, region střední Jubba v Somálsku. Jazykem mluví asi 59 lidí (údaj z roku 2000) a všem mluvčím je nad 60 let. Bývalý mluvčí tohoto jazyka začali mluvit jazykem Maay.\n\nV ISO 639-3 má jazyk kód bnl.\n"}
{"id": "1317551", "url": "https://cs.wikipedia.org/wiki?curid=1317551", "title": "PAE Platanias Chanion", "text": "PAE Platanias Chanion\n\nPAE Platanias Chanion (řecky ΠΑΕ Πλατανιάς Χανίων) je řecký fotbalový klub z obce Platanias na Krétě, který byl založen v roce 1931. Letopočet založení je i v klubovém emblému. Domácím hřištěm je městský stadion Perivolion s kapacitou cca 4 000 míst.\nKlubové barvy jsou červená a bílá.\n\nV sezóně 2016/17 skončil klub na 7. místě v řecké Superlize.\n\n"}
{"id": "1317557", "url": "https://cs.wikipedia.org/wiki?curid=1317557", "title": "Marcella Sedláčková", "text": "Marcella Sedláčková\n\nMarcella Sedláčková, rozená Kašparová (6. března 1926 Praha – 12. dubna 1969 Praha), byla česká divadelní a filmová herečka, dcera herečky a divadelní podnikatelky Anny (Anduly) Sedláčkové.\nJejí matkou byla česká herečka Anna (Andula) Sedláčková. Dcera dostala francouzské jméno. V době jejího narození byla Sedláčková vdaná za advokáta Josefa Kašpara. Otcem Marcelly však byl zřejmě politik a ekonom František Xaver Hodáč, otec herečky Nataši Gollové.\n\nDebutovala v únoru roku 1939 ve svých třinácti letech v Divadle na Slupi, kde hostovala její matka, a to v roli Ninian ve hře St. Johna Ervina \"Jeho paní Fraserová\".\n\nOd září 1939, kdy Anna Sedláčková otevřela své vlastní divadlo v Mozarteu (Divadlo Anny Sedláčkové), vystupovala zde také Marcella. V první sezóně nastudovala patnáct rolí.\n\nV Divadle Anny Sedláčkové zosobnila například postavu Mimi v Čapkově lyrické komedii \"Loupežník\". Uvedení Čapkova \"Loupežníka\" a \"Věci Makropulos\" v době fašistické perzekuce vedlo k tiskové kampani některých fašisticky orientovaných novin proti divadlu A. Sedláčkové a následnému vyšetřování ze strany protektorátních úřadů. A. Sedláčková byla nakonec donucena stáhnout hry K. Čapka z repertoáru. V říjnu 1941 pak bylo uvádění Čapka na všech protektorátních scénách zakázáno. Na konci května 1942 po vydání výnosu K. H. Franka o vyhlášení civilního výjimečného stavu po atentátu na R. Heydricha musela být divadla v Protektorátu uzavřena (až do 3. července 1942).\n\nDivadlo A. Sedláčkové však zůstalo z rozhodnutí úřadů, kdy ji byla odebrána podnikatelská koncese, i nadále uzavřené. Po řadě měsíců jednání, propuštění režiséra Milana Svobody a výměně většiny souboru, úpravě repertoáru a omluvném dopisu Marcelly Sedláčkové redaktoru kulturní rubriky \"Pražského listu\" Vilému Nejedlému, který kampaň na podzim roku 1941 zahájil, byla činnost Divadla Anny Sedláčkové k 1. listopadu 1943 znovu obnovena a Marcella se stala hlavní osobností tohoto divadla.\n\nDivadlo bylo spolu se všemi divadly v Protektorátu uzavřeno znovu 1. září 1944.\n\nPo válce byla Anna i Marcella prošetřovány kvůli svým údajným stykům s kolaboranty a členy Vlajky, vyšetřování bylo později zrušeno.\n\nZačátkem září 1949 byla Marcella na rodinné chatě v Kynžvartu zadržena a odvezena do Prahy. Zde byla zatčena a uvězněna za údajné zapojení do protistátního spiknutí, kdy měla pomáhat třem osobám k ilegálnímu přechodu hranic. Až daleko později se zjistilo, že „Akce Marcela“ byla ve skutečnosti zorganizována Státní bezpečností. V červnu 1950 byla za „spoluvinu na zločinu velezrady“ odsouzena na 12 let vězení. Vězněna byla v Mladé Boleslavi, Lnářích a Pardubicích. Začátkem roku 1953 intervenovali herci a režiséři, mj. Zdeněk Štěpánek, František Kreuzmann, Hana Kvapilová a Anna Suchánková prostřednictvím dopisu prezidentu Zápotockému za propuštění Marcelly.\n\nV září roku 1953 byla propuštěna na amnestii prezidenta Antonína Zápotockého. Tři roky po propuštění podepsala spolupráci se Státní bezpečností (kategorie: tajný spolupracovník, krycí jméno \"Marcela\", osobní svazek/vázací akt č. 530743, verbovka dne 9. dubna 1956, por. Sladký).\n\nStarala se spolu s Ellou Bozděchovou (obdivovatelkou Anny Sedláčkové a pozdější účetní Divadla Anny Sedláčkové) o nemocnou matku, příležitostně konferovala nebo vystupovala v estrádách a dětských představeních. Pracovala také jako metařka v podniku \"Sady, lesy, zahradnictví\" a jako květinářka na Smíchově.\n\nV letech 1954–5 si přivydělávala v \"Československém filmovém studiu\", v letech 1955–8 v \"Pražské estrádě\". Později získala angažmá v mimopražských divadlech (od roku 1958 Krajské divadlo pracujících Most; oblastní divadlo Varnsdorf).\n\nPo matčině smrti v listopadu 1967 požádala Marcella o místo v Národním divadle. Od 1. ledna 1968 až do své smrti pak byla členkou činohry Národního divadla v pomocném uměleckém souboru. V Národním divadle vystoupila v letech 1968–9 ve dvou hrách, celkem ve 42 představeních.\n\nPo válce nalezla také příležitostné uplatnění ve filmu a později i v televizi. V letech 1945–1966 vystoupila v menších rolích ve 27 filmech.\n\nV roce 1968 emigrovala do Švýcarska se svým přítelem, hercem Soběslavem Sejkem. Oba se však vrátili do Československa.\n\nDne 12. dubna 1969 byla nalezena ve svém pražském bytě otrávená svítiplynem. Smrt byla vyhodnocena jako sebevražda.\n\nJe pochována se svojí matkou na pražském Vyšehradském hřbitově.\n\n\n\n\n\n"}
{"id": "1317561", "url": "https://cs.wikipedia.org/wiki?curid=1317561", "title": "Nymfeum", "text": "Nymfeum\n\nNymfeum () nebo nymfaion (, nymfaion) byla původně (přírodní nebo uměle upravená) jeskyně s pramenem nebo fontánou v Řecku, která byla zasvěcena nymfám jako božstvům pramenů. Od helenistického období (zejména ve starověkém Římě) to byla architektonicky upravená fontána ve městě u ústí vodovodu na exponovaném místě (zřídka u pramene), resp. v domě boháče, vile, paláci nebo lázních jako součást daného stavebního komplexu, dvora nebo zahrady. V renesanci a baroku byla idea nymfea znovu oživena (např. Fontána di Trevi v Římě).\n\nŘímská nymfea měla obvykle (pod vlivem stěny za pódiem římského divadla) podobu výstavní stěny, která obsahovala sloupy, výklenky a motiv edikuly. Zejména v interiéru měla nymfea podobu fasády s velkou exedrou, v níž ležela vodní nádrž; ty mívaly i vodotrysk a rostlinnou či květinovou výzdobu. I ve starověkém Římě se však vyskytovala i nymfea v podobě umělé jeskyně.\n\n"}
{"id": "1317565", "url": "https://cs.wikipedia.org/wiki?curid=1317565", "title": "Nižný Kručov", "text": "Nižný Kručov\n\nNižný Kručov je obec na Slovensku v okrese Vranov nad Topľou. Katastrem obce protéká řeka Topľa.\n\nPrvní písemná zmínka o obci pochází z roku 1327. Nachází se zde římskokatolický kostel Proměnění Páně.\n\n"}
{"id": "1317566", "url": "https://cs.wikipedia.org/wiki?curid=1317566", "title": "Letiště Kwangdžu", "text": "Letiště Kwangdžu\n\nLetiště Kwangdžu (, IATA: KWJ, ICAO: RKJJ) je letiště u města Kwangdžu v provincii Jižní Čolla v Jižní Koreji. Leží ve vzdálenosti přibližně jedenácti kilometrů jihozápadně od centra města.\n\nVzletové a přistávací dráhy má letiště dvě a sdílí je s vojenskou leteckou základnou.\n\nJedním z nejčastějších cílů zdejších letů je mezinárodní letiště Čedžu na stejnojmenném ostrově.\n"}
{"id": "1317568", "url": "https://cs.wikipedia.org/wiki?curid=1317568", "title": "Powerless (seriál)", "text": "Powerless (seriál)\n\nPowerless je americký televizní sitcom, natočený na motivy komiksů vydavatelství DC Comics, který byl vysílán v roce 2017 na stanici NBC. Jeho autorem je Ben Queen. Vzniklo celkem dvanáct dílů, poslední tři nebyly v USA odvysílány.\n\nHlavní postavou seriálu je mladá Emily Locke, nová ředitelka oddělení výzkumu a vývoje ve společnosti Wayne Security (dceřiné firmy Wayne Enterprises) sídlící ve městě Charm City. Ta se specializuje na vývoj výrobků, jež pomáhají obyčejným lidem ochránit se, neboť jsou ohrožováni častými souboji superhrdinů a superpadouchů. Společnost vede Van Wayne, bratranec Bruce Waynea, který má ambici dosáhnout postu v mateřské firmě v Gothamu.\n\n\n"}
{"id": "1317571", "url": "https://cs.wikipedia.org/wiki?curid=1317571", "title": "Powerless", "text": "Powerless\n\nPowerless může být:\n"}
{"id": "1317576", "url": "https://cs.wikipedia.org/wiki?curid=1317576", "title": "Mahmúd Mírán", "text": "Mahmúd Mírán\n\nSajíd Mahmúdrezá Mírán Fašándí (* 25. února 1974 Teherán, Írán) je bývalý íránský zápasník–judista a kurašista.\n\nK judu se dostal v devadesátých letech přes příbuzný vestový zápasnický styl kuraš. Technickou přípravu podstupoval v Nizozemsku pod vedením Chrise De Korta v rámci grantu Mezinárodního olympijského výboru. V íránské reprezentaci vedené Mohammadrezou Hádžjúsefzadem se pohyboval od roku 1993. V roce 1996 na olympijských hrách v Atlantě nestartoval. V roce 2000 na olympijských hrách v Sydney vypadl v úvodním kole s Němcem Frankem Möllerem. V roce 2004 postoupil na olympijských hrách v Athénách do semifinále, kde nestačil na Tamerlana Tmenova z Ruska. V boji o třetí místo s Nizozemcem Dennisem van der Geestem se nechal chytit do osae-komi (držení) a obsadil páté místo. Od roku 2005 přepustil pozici reprezentační jedničky v těžké váze mladšímu Mohammadu Rúdakímu. Sportovní kariéru ukončil v roce 2009. Věnuje se funkcionářské práci.\n\n\n"}
{"id": "1317578", "url": "https://cs.wikipedia.org/wiki?curid=1317578", "title": "Jet Airways", "text": "Jet Airways\n\nJet Airways byla indická letecká společnost se sídlem v Bombaji. Do roku 2019, kdy zastavila provoz, byla druhou největší leteckou společností v zemi po nízkonákladové IndiGo. Hlavní základnu měla na letišti v Bombaji, další menší základny provozovala na letištích v Amsterdamu, Čennaí, Dillí, Bengalúru a Kalkatě. K roku 2014 zaměstnávala necelých 14 000 zaměstnanců.\n\nByla založena v roce 1992, šlo o první soukromou leteckou společnost v zemi. V roce 1993 začala operovat jako aerotaxi. Klasické komerční lety začala podnikat v roce 1995, přičemž mezinárodní přidala v roce 2004. Mezi roky 2010 až 2012 byla největší leteckou společností v zemi. Po nástupu kokurence jako například IndiGo se společnost dostala do finančních problémů. Na jaře 2019 tak postupně začala omezovat provoz a v dubnu 2019 byly všechny lety zastaveny. Do 10. května 2019 je možnost, že aerolinie znovu obnoví provoz, pokud najde nové investory.\n\nK srpnu 2017 provozovaly Jet Airways celkem 103 letounů a létaly do 65 destinací. Na nejkratší tratě jsou využívána ATR 72 (13 kusů). Ve flotile bylo přes 60 Boeingů 737. Na delší tratě byly využívány Boeingy 777-300ER (10) a Airbusy A330 (11).\n\n"}
{"id": "1317579", "url": "https://cs.wikipedia.org/wiki?curid=1317579", "title": "Kostel svatého Jiří (Bělotín)", "text": "Kostel svatého Jiří (Bělotín)\n\nKostel svatého Jiří je farní kostel v obci Bělotín, náleží do děkanátu Hranice, arcidiecéze olomoucká, je farním kostelem římskokatolické farnosti Bělotín. Kostel je kulturní památka České republiky.\n\nPrvní písemná zmínka o obci pochází z roku 1201. Původní kostel pocházel z 15. století a patřil luteránům. V roce 1622 získal panství kardinál František z Dietrichsteina, který panství rekatolizoval. V roce 1646 byl kostel vypálen švédskými vojsky, kostel byl dřevěný, pouze věž byla zděná (z 16. století). Znovu vyhořel po zapálení bleskem v roce 1696. V roce 1720 byla nově zastřešena věž a kostel v roce 1754 znovu vyhořel. V roce 1754 Karel Maxmilián zakložil nový kostel. K zděné renezanční věži je na původních základech přistavěna loď a 2. října 1757 byl kostel vysvěcen. Autorem přestavby byl brněnský stavitel a dvorní architekt kardinála Františka Dietchsteina, František Antonín Grimm.\n\nJednolodní orientovaná zděná barokní stavba. Loď čtvercovým půdorysem s kruchou je ukončena půlkruhovým odsazeným kněžištěm. Ke kněžišti se z jihu přimyká sakristie. Střecha lodi a kněžiště je sedlová krytá plechem. Na hřebenu střechy lodi je sanktusník tvořen lucernou s jehlanovou střechou.\n\nHranolová věž je přisazena osově k západnímu průčelí. Z věže vede přístup po schodech na kruchtu s varhany, do zvonového patra, k věžním hodinám a do půdních prostor lodi. Ve zvonovém patře se nacházely zvony z roku 1548 a dva z roku 1695 a 1697 ulité opavským zvonařem Jiřím Maderhoferem. Věž byla v roce 1764 nově zastřešena, krytá šindelem.\n\nInteriér je barokní. Hlavní oltář je zasvěcen svatému Jiří je z roku 1819, v roce 1829 byl opatřen polychromií. Oltářní obraz \"Boj sv. Jiří s drakem\" namaloval v roce 1857 oderský malíř Josef Heinz. Po stranách oltáře jsou zlacené alabastrové sochy Cyrila a Metoděje z roku 1831. Obrazy křížové cesta namaloval novojičínský malíř Ignác Berger. Na evangelijní straně boční oltář je zasvěcen sv. Tekle s oltářním obrazem od Ignáce Bergera z roku 1885 a po stranách sochy sv. Petra sv. Pavla od Jana Kammereitha (1715–1769). Na epištolní straně boční oltář je zasvěcen Panně Marii Růžencové, jejíž obraz namaloval Antonín Nevídal a po stranách oltáře jsou sochy sv. Anny a sv. Jáchyma od Jana Kammereitha.\n\nKazatelna z roku 1864 je zdobena reliéfy od Josefa Heinze, nad kazatelnou je stříška s plastikou Mojžíše s deskami Desatera.\n\nVarhany byly pořízeny v roce 1850 u novojičínského varhanáře Johanna Neussera (1807–1878). Příspěvek na varhany v částce 800 zlatých poskytli farníci a také kníže František Josef z Dietrichsteina a vedení společnosti Severní dráhy císaře Ferdinanda. V roce 1905 vyhotovil nové varhany Karel Neusser (1844–1925), syn Johana.\n\nV roce 2015 byla před bělotínskou faru postavena socha akademického sochaře Michala Moravce \"Sv. Jiří – patron obce Bělotína.\" Socha byly slavnostně vysvěcena u příležitosti otevření Muzea na Faře. Budova Fara je dvoupodlažní zděná budova s valbovou střechou. Uzavřený areál fary s přilehlou zděnou hospodářskou budovou a zahradami tvoří se základní školou dominantu obce. Na přístupové cestě k základní škole byla od roku 2016 postavena řada soch pod názvem \"Husovy pravdy\" \n"}
{"id": "1317580", "url": "https://cs.wikipedia.org/wiki?curid=1317580", "title": "Vixen (seriál)", "text": "Vixen (seriál)\n\nVixen je americký animovaný webový seriál, natočený na motivy komiksů vydavatelství DC Comics. V letech 2015–2016 byl vysílán na CW Seed, internetové platformě televize The CW. Vznikly dvě řady s celkem 12 díly. Seriál je součástí fikčního světa a franšízy Arrowverse, jako hosté se ve \"Vixen\" objevila řada postav ze seriálů Arrowverse, které namluvili titíž herci. Naopak postava Vixen, ztvárněná herečkou Megalyn Echikunwoke, která ji dabuje v animovaném seriálu, hostovala v seriálu \"Arrow\".\n\nV roce 2017 byl vydán ke stažení a na BD a DVD film \"Vixen: The Movie\", který obsahuje první dvě řady seriálu složené do jednoho příběhu.\n\nRodiče malé Mari McCabe byli v Africe zabiti, dívka poté vyrostla v USA u pěstounů. Po matce zdědila rodinný přívěšek Tantu, který jí propůjčuje schopnosti zvířat. Jako superhrdinka Vixen poté bojuje se zločinem a brání svět.\n\n\n"}
{"id": "1317582", "url": "https://cs.wikipedia.org/wiki?curid=1317582", "title": "Vixen", "text": "Vixen\n\nVixen může být:\n"}
{"id": "1317585", "url": "https://cs.wikipedia.org/wiki?curid=1317585", "title": "Alfredo Ildefonso Schuster", "text": "Alfredo Ildefonso Schuster\n\nAlfredo Ildefonso Schuster, O.S.B. (18. ledna 1880, Řím – 30. srpna 1954, Venegono Inferiore) byl italský římskokatolický duchovní, benediktinský mnich, biskup a kardinál. Katolická církev ho uctívá jako blahoslaveného.\n\n\n\n"}
{"id": "1317589", "url": "https://cs.wikipedia.org/wiki?curid=1317589", "title": "Black Lightning (seriál)", "text": "Black Lightning (seriál)\n\nBlack Lightning je americký akční televizní seriál, natočený na motivy komiksů vydavatelství DC Comics o Black Lightningovi. Autorem seriálu je Salim Akil. Premiérově je vysílán na stanici The CW od 16. ledna 2018, od té doby vznikly celkem dvě řady s 29 díly. V televizní sezóně 2019/2020 je vysílána třetí řada.\n\nPřed devíti lety zanechal Jefferson Pierce své superhrdinské kariéry, neboť zjistil, že má velké dopady na jeho rodinu. Nyní je ředitelem střední školy ve Freelandu. Musí se však jako Black Lightning vrátit zpět, aby jako zabránil vzestupu místního gangu 100, kvůli kterému roste v okolí kriminalita, prodej drog a korupce. Soupeřem se mu stane také federální agentura A.S.A., která ve Freelandu před 30 lety testovala vakcínu, jež z mnoha obyvatel města vytvořila tzv. metalidi s nadlidskými schopnostmi, a Tobias Whale, šéf gangu 100, který je Black Lightningovou nemesis] a který je díky séru nadlidsky silný a téměř nesmrtelný.\n\n\n\nSeriál \"Black Lightning\" byl od září 2016 původně připravován pro televizi Fox, která však v únoru následujícího roku projekt odložila. Studio Warner Bros. Television nabídlo pořad ostatním stanicím, čehož využila televize The CW, která objednala podle nového scénáře pilotní díl. Seriál byl stanicí The CW objednán dne 10. května 2017.\n\nÚvodní epizoda 13dílné první řady byla odvysílána 16. ledna 2018. Začátkem dubna 2018 bylo oznámeno objednání druhé řady, která byla uvedena 9. října 2018 a která měla 16 dílů. Třetí sérii oznámila televize The CW na konci ledna 2019, na obrazovkách se objevila v říjnu 2019. Dne 7. ledna 2020 televize The CW uvedla, že objednává čtvrtou řadu seriálu.\n\n"}
{"id": "1317590", "url": "https://cs.wikipedia.org/wiki?curid=1317590", "title": "Black Lightning", "text": "Black Lightning\n\nBlack Lightning může být:\n"}
{"id": "1317591", "url": "https://cs.wikipedia.org/wiki?curid=1317591", "title": "Eduard Sobol", "text": "Eduard Sobol\n\nEduard Oleksandrovyč Sobol (ukrajinsky Едуард Олександрович Соболь; * 20. dubna 1995, Vilňansk, Záporožská oblast, Ukrajina) je ukrajinský fotbalový obránce či záložník a reprezentant, hráč klubu FK Šachtar Doněck, od léta 2017 na hostování v českém mužstvu SK Slavia Praha. Hraje na levé straně hřiště.\n\n\nSobol nastupoval v ukrajinských mládežnických reprezentacích od kategorie U16. Zúčastnil se mistrovství světa hráčů do 20 let 2015 na Novém Zélandě.\n\nV A-týmu ukrajinské reprezentace debutoval 5. 9. 2016 v kvalifikačním utkání v Kyjevě proti reprezentaci Islandu (remíza 1:1). \n\n"}
{"id": "1317594", "url": "https://cs.wikipedia.org/wiki?curid=1317594", "title": "Jaroslav Špinka", "text": "Jaroslav Špinka\n\nJaroslav Špinka (* 6. února 1947) je bývalý český fotbalový obránce.\n\nV československé lize hrál za Škodu Plzeň. Nastoupil ve 24 ligových utkáních, aniž by skóroval. V sezoně 1970/71 se s Plzní probojoval až do finále Československého poháru. Za druholigovou Plzeň odehrál obě utkání proti Bayernu Mnichov v Poháru vítězů pohárů v sezoně 1971/72.\n\n"}
{"id": "1317595", "url": "https://cs.wikipedia.org/wiki?curid=1317595", "title": "Nicolas Moumi Ngamaleu", "text": "Nicolas Moumi Ngamaleu\n\nNicolas Brice Moumi Ngamaleu (* 9. července 1994, Yaoundé, Kamerun) je kamerunský fotbalový záložník a reprezentant, od roku 2016 hráč rakouského klubu SC Rheindorf Altach. Hraje na pozici ofenzivního záložníka.\n\n\nV A-mužstvu Kamerunu debutoval debutoval v roce 2015.\nZúčastnil se Konfederačního poháru FIFA 2017 v Rusku.\n\n"}
{"id": "1317599", "url": "https://cs.wikipedia.org/wiki?curid=1317599", "title": "Vařákovy paseky", "text": "Vařákovy paseky\n\nVařákovy paseky (někdy též Vařákovy Paseky) byla samota na východě České republiky, ve Zlínském kraji, v okrese Vsetín. Jihovýchodně od sídla se nachází Lačnov.\n\nKdyž na konci druhé světové války zdejší oblastí Vizovických vrchů prchali nacističtí vojáci před postupujícími rumunskou a Rudou armádou, budovali si na vyvýšených místech radiové vysílače pro lepší vzájemnou koordinaci. V dopoledních hodinách 2. května 1945 dorazili čtyři vojáci také do Vařákových pasek. V tu dobu se zde ovšem nacházeli členové partyzánské skupiny Jana Žižky z Trocnova. Došlo k přestřelce, která si vyžádala jak mezi Němci, tak i z řad partyzánů po jednom padlém.\n\nMístní obyvatelé věděli, co se událo v Prlově a Ploštině, kdy Němci kvůli pomoci tamních obyvatel partyzánům obě sídla vypálili. Vařákopasečtí proto ze svých domovů utekli pryč, avšak posléze se kvůli nevlídnému chladnému a deštivému počasí vrátili zpět. Ještě v den útoku, 2. května, obklíčili osadu členové oddílu SS-Einheit Josef, mezi něž patřili i Slováci, a začali Vařákovy paseky vypalovat. Ze zdejších deseti domů takto zničili osm. Zbývající dva pravděpodobně kvůli mlze Němci nenašli.\n\nZdejších šestnáct obyvatel nacisté hnali bosé do Valašské Polanky (asi 9 kilometrů), kde je plánovali zastřelit. Na přímluvu Aurelie Ludwigové, Němky, která sloužila na valašskopolanské faře jako kuchařka, ale nakonec nacisté propustili matky s dětmi. Z Polanky poté Němci převezli do Hošťálkové tři muže, a sice Jana Polčáka, Karla Vařáka a Františka Žáka, které podrobili mučení a následující den (3. května) je zastřelili. Spolu s nimi zastřelili i dvaadvacetiletou Růženu (Rozinu) Šopovou, jež do Vařákových pasek přijela pouze na návštěvu svých známých.\n\nOd roku 1950 ve Vařákových pasekách již nikdo nežil a poslední ze zdejších chalup byla v roce 1961 stržena. Na někdejší osadu tak upomíná pouze zbudovaný památník.\n\nBěhem podzimu 2011 odvysílala Česká televize v rámci dokumentárního pořadu \"Ztracené adresy\" pořad věnovaný této obci. V roce 2014 plánovali lačnovští zastupitelé zbudovat na okraji své obce přesnou repliku zemědělské usedlosti Karla Vařáka, jednoho z nacisty zastřelených obyvatel Vařákových pasek. Objekt měl mít i včelín, kovárnu či ovocný sad ve svém okolí. V komplexu se mělo nacházet muzeum prezentující historii rodiny Vařákových. Na realizaci záměru měly přispět prostředky z Evropské unie. Podle původních plánů sice existovaly úvahy zbudovat stavbu přímo na místě někdejších Vařákových pasek, ale to znemožnila skutečnost, že je toto místo chráněným územím bez infrastruktury. Projekt se podařilo realizovat a za rok 2015 mu byl udělen titul Stavba roku Zlínského kraje.\n"}
{"id": "1317601", "url": "https://cs.wikipedia.org/wiki?curid=1317601", "title": "Mezinárodní letiště Oděsa", "text": "Mezinárodní letiště Oděsa\n\nMezinárodní letiště Oděsa ( – \"Mižnarodnyj aeroport „Odesa“\", IATA: ODS, ICAO: UKOO) je mezinárodní letiště u Oděsy v Oděské oblasti na Ukrajině. Leží ve vzdálenosti přibližně sedmi kilometrů jihozápadně od centra města. Bylo otevřeno v roce 1961. Jako vedlejší uzlové letiště ho využívá společnost Ukraine International Airlines.\n"}
{"id": "1317602", "url": "https://cs.wikipedia.org/wiki?curid=1317602", "title": "ZooParc de Beauval", "text": "ZooParc de Beauval\n\nZooParc de Beauval je soukromá zoologická zahrada nacházející se u městečka Saint-Aignan, asi 60 km východně od Tours a asi 220 km JJZ od Paříže. S asi 900 000 návštěvníky ročně je to jedna z nejnavštěvovanějších francouzských zoologických zahrad. Byla založena v roce 1980 původně jako ornitologický park s více než 2000 ptáky, postupně však přibývaly další druhy. V roce 2017 měla na rozloze 35 ha 4 skleníky a asi 3 000 druhů. Mezi nejvýznamnější druhy zoo patří např. panda velká, koala medvídkovitý, tygr indický bílý, lev bílý, kapustňák, okapi, lachtani, slon africký, žirafa Rothschildova a další druhy afrických kopytníků nebo hroši obojživelní. Zoologická zahrada byla v roce 2015 cestovatelským serverem TripAdvisor vyhodnocena jako 10. nejlepší zoo na světě.\n"}
{"id": "1317604", "url": "https://cs.wikipedia.org/wiki?curid=1317604", "title": "Makovský", "text": "Makovský\n\nPříjmení Makovský, přechýleně Makovská, nosí více osobností:\n\n"}
{"id": "1317605", "url": "https://cs.wikipedia.org/wiki?curid=1317605", "title": "Makowski", "text": "Makowski\n\nPříjmení Makowski nosí více osobností:\n\n"}
{"id": "1317613", "url": "https://cs.wikipedia.org/wiki?curid=1317613", "title": "Free Lossless Image Format", "text": "Free Lossless Image Format\n\nFree Lossless Image Format (FLIF, česky \"svobodný neztrátový obrazový formát\") je neztrátový formát rastrové grafiky. Jeho cílem je u široké škály vstupních obrázků překonat v kompresním poměru PNG, neztrátový WebP, neztrátový BPG a neztrátový JPEG 2000.\n\nFLIF podporuje progresivní prokládání (zobecněný algoritmus Adam7), což znamená, že jakkoliv částečně stažený komprimovaný soubor může posloužit jako ztrátově komprimovaný celý obrázek.\n\nFormát byl oznámen veřejnosti v září 2015 a první alfa verze byla vydaná asi o měsíc později, v říjnu 2015.\n\nPrvní stabilní verze FLIF vyšla v září 2016.\n\nFLIF pro kompresi používá algoritmus MANIAC (Meta-Adaptive Near-zero Integer Arithmetic Coding), což je varianta algoritmu CABAC, kde kontexty jsou uzly rozhodovacích stromů, které se dynamicky učí během komprese.\n\nFLIF používá reverzibilní barevný prostor YCoCg (na rozdíl od YCbCr, který ztrácí trochu barevné informace, nezávisle na jeho použití v jinak ztrátovém formátu JPEG). Zatím nejsou implementovány některé funkce, např. jiné \"barevné prostory (CMYK, YCbCr, ...)\". Konverze barevného prostoru je rychlejší, ale celkově dekódování (a kódování) je stále pomalejší, než je nutné nebo než to je u některých konkurentů, a to i přes lepší barevný prostor, protože to je jen zlomek celého procesu. Formát podporuje volitelný alfa kanál (RGBA) jako PNG (ale na rozdíl od JPEG) a progresivní kódování podobně jako PNG (ale na rozdíl od něj progresivní komprese nezvyšuje velikost souboru). FLIF používá složitější algoritmus (a taky zatím nemá tolik odladěnou implementaci), takže má vyšší výpočetní nároky; alespoň nižší nároky na šířku přenosového pásma můžou kompenzovat čas navíc. Bez progresivního kódování je FLIF rychlejší než s progresivním.\n\nFLIF podporuje 1 až 16 bitů na kanál.\n\nPoužitím parametrů nebo nástroje codice_1 je možné ovlivnit velikost výstupních souborů, přičemž komprese je stále neztrátová. Je zvažován i formát FLYF (kde Y je ze slova lossY, česky ztrátový).\n\n"}
{"id": "1317614", "url": "https://cs.wikipedia.org/wiki?curid=1317614", "title": "Enter Air", "text": "Enter Air\n\nEnter Air Sp. z. o. o. je největší polská charterová letecká společnost se sídlem ve Varšavě. Hlavní základnu má na letišti Frédérica Chopina ve Varšavě i letišti v Katovicích, další stálé základny jsou na letištích v Poznani, Vratislavi. Provozuje prázdninové a charterové lety po Evropě svou flotilou úzkotrupých letounů. Společnost byla založena v roce 2009, první komerční let vedl v roce 2010 z Varšavy do tuniského Enfidha.\n\nK červnu 2017 měla společnost Enter Air ve flotile 19 letounů. Jejich průměrné stáří bylo 16,6 let.\n\n"}
{"id": "1317615", "url": "https://cs.wikipedia.org/wiki?curid=1317615", "title": "Silnice II/449", "text": "Silnice II/449\n\nSilnice II/449 je silnice II. třídy, která vede z Rýmařova do Prostějova. Je dlouhá 56,4 km. Prochází dvěma kraji a třemi okresy.\n\n\n\n\n"}
{"id": "1317616", "url": "https://cs.wikipedia.org/wiki?curid=1317616", "title": "Geraldo Rivera", "text": "Geraldo Rivera\n\nGeraldo Rivera, rodným jménem Gerald Michael Rivera (* 4. července 1943, New York) je americký novinář a televizní moderátor portorikánsko-židovského původu. Proslavil se v USA především tím, že v letech 1987-1998 uváděl talk-show \"Geraldo\" a později na stanici Fox News Channel publicistický pořad \"Geraldo at Large\". \nZačínal jako advokát, zejména ve službách portorikánských aktivistických organizací. Na obrazovku vstoupil roku 1970, jako reportér pořadu \"Eyewitness News\" na regionální stanici WABC-TV, jež byla součástí sítě ABC. Roku 1972 se zde proslavil reportáží o zanedbávání a zneužívání pacientů s mentálním postižením na Státní škole Willowbrook na Staten Islandu. To mu vyneslo Peabodyho cenu a pozvání na celostátní okruh ABC, do pořadů \"20/20\", \"Nightline\", \"Good Night America\" a \"Wide World of Entertainment\". V pořadu \"20/20\" Rivera 19. května 1983 jako první v celostátní televizi hovořil o nemoci AIDS, když vyzpovídal nemocného, který zemřel čtyři dni po odvysílání. Roku 1987 začal produkovat vlastní talk-show \"Geraldo\". Řešil zde řadu skandálních kontroverzních témat, proto byl jeho styl nazýván \"trash tv\" (tento pojem užil časopis \"Newsweek\"). Tématem byly sexuální aberace, v jednom z dílů Rivera konfrontoval rasisty s menšinovými aktivisty apod. Roku 2001 začal pracovat pro konzervativnější Fox News Channel (sám je republikánem), kde se načas vrátil k reportérské práci (byl v Afghánistánu či Iráku), ale nakonec začal znovu moderovat, zejména pořad \"Geraldo at Large\". Stále se věnuje obhajobě latinoamerické komunity, roku 2008 například vydal knihu \"HisPanic: Why Americans Fear Hispanics in the U.S.\"\n"}
{"id": "1317617", "url": "https://cs.wikipedia.org/wiki?curid=1317617", "title": "César pro nejlepší krátkometrážní animovaný film", "text": "César pro nejlepší krátkometrážní animovaný film\n\nCésar pro nejlepší krátkometrážní animovaný film je jedna z kategorií francouzské filmové ceny César. Kategorie byla vyhlašována v letech 1977 až 1990. Mezi roky 2011 a 2013 se sloučila s kategorií César pro nejlepší animovaný film a od roku 2014 byla obnovena jako samostatná kategorie. \n\n\n\n\n\n\n\n\n\n\n\n\n\n\n\n\n\n\n\n"}
{"id": "1317621", "url": "https://cs.wikipedia.org/wiki?curid=1317621", "title": "Železniční trať Podlugovi–Droškovac", "text": "Železniční trať Podlugovi–Droškovac\n\nŽelezniční trať Podlugovi–Droškovac (bosensky Željeznička pruga Podlugovi–Droškovac) se nachází v centrální části Bosny a Hercegoviny. Je jednokolejná, neelektrizovaná a dlouhá 26 km. Vedena je severo-jižním směrem v údolí řeky Stavnja. Nachází se na ní několik mostů a tunelů; tunely mají celkovou délku 3440 m a mosty/viadukty 334 m. Trať je vedena v jižní části v otevřeném údolí řeky, severní část se nachází v uzavřeném kaňonu. \n\nTrať nahradila původní úzkokolejnou trať Podlugovi–Vareš, která sloužila od roku 1895. Současná trať o standardním rozchodu kolejí byla otevřena v roce 1953. Důvodem modernizace a prodloužení trati byla potřeba nákladní dopravy, především obsluhy povrchového dolu železné rudy a uhlí nedaleko na sever od obce Vareš Majdan. Rozhodnutí o modernizaci trati padlo v roce 1946. Byla budována v letech 1951–1953 a jako jedna z mála tratí v Bosně a Hercegovině ve své době nevznikala v rámci programu Pracovních akcí mládeže (ORA). \n\nPřestože se jednalo o úsek, který by při prodloužení do města Banovići umožnil podstatným způsobem zkrátit železniční spojení mezi Bělehradem a Sarajevem (na tři hodiny), nedošlo nikdy k prodloužení trati dále na sever. A to i přesto, že by z Vareše bylo možné snadněji vozit uhlí do elektráren v blízkosti města Tuzly. V současné době je trať v provozu pro osobní dopravu pouze do stanice Vareš Majdan.\n\n"}
{"id": "1317628", "url": "https://cs.wikipedia.org/wiki?curid=1317628", "title": "Silnice II/451", "text": "Silnice II/451\n\nSilnice II/451 je silnice II. třídy, která vede z Vrbna pod Pradědem do Nových Heřminov. Je dlouhá 26,6 km. Prochází jedním krajem a jedním okresem.\n\n\n"}
{"id": "1317651", "url": "https://cs.wikipedia.org/wiki?curid=1317651", "title": "Kaple Mossèn Homs", "text": "Kaple Mossèn Homs\n\nKaple Mossèn Homs, katalánsky Capella de Mossèn Homs, je kaple v katalánském městě Tarrasa, která je zahrnuta do soupisu architektonického dědictví Katalánska. Stojí u vjezdu do města ve čtvrti Sant Llorenç. Kaple, která je zasvěcena Nejsvětějšímu Srdci, se nachází v blízkosti usedlosti Torre de Mossèn Homs.\n\nBudova je jednolodní s apsidou a bočním schodištěm bez přístupu do interiéru. Atrium u vchodu je podporované dvěma kamennými sloupy a pokryté dřevěnými trámy. Na střeše je malá zvonice.\n"}
{"id": "1317652", "url": "https://cs.wikipedia.org/wiki?curid=1317652", "title": "Ramil Šejdajev", "text": "Ramil Šejdajev\n\nRamil Šejdajev (rusky Рамиль Теймурович Шейдаев, ázerbájdžánsky Ramil Teymur oğlu Şeydayev; * 15. března 1996, Petrohrad, Rusko) je rusko-ázerbájdžánský fotbalový útočník, od léta 2016 hráč klubu Trabzonspor, od září 2017 na hostování v týmu FK Karabach Agdam. V mládežnických kategoriích reprezentoval Rusko, na seniorské úrovni obléká reprezentační dres Ázerbájdžánu.\n\nRamil Šejdajev se narodil v ruském městě Petrohrad. Otec pochází z ázerbájdžánského města Kürdəmir, matka je Ruska.\n\n\nŠejdajev je odchovancem Zenitu Petrohrad, kde podepsal svůj první profesionální kontrakt. Od srpna do prosince 2015 hostoval v jiném ruském klubu FK Rubin Kazaň. V červenci 2016 přestoupil do tureckého prvoligového mužstva Trabzonspor, odkud v únoru 2017 odešel hostovat do slovenského týmu MŠK Žilina. Se Žilinou vyhrál v sezóně 2016/17 ligový titul. V Žilině se koncem srpna 2017 dohodl na ukončení smlouvy. Vzápětí odešel z Trabzonsporu na další hostování, tentokrát do ázerbájdžánského klubu FK Karabach Agdam, účastníka základní skupiny Ligy mistrů UEFA 2017/18.\n\nRamil Šejdajev má za sebou starty za mládežnické výběry Ruska od kategorie U16. \n\nV A-mužstvu Ázerbájdžánu debutoval 4. 9. 2016 v kvalifikačním utkání v Serravalle proti reprezentaci San Marina (výhra 1:0). \n\n\n"}
{"id": "1317653", "url": "https://cs.wikipedia.org/wiki?curid=1317653", "title": "Silnice II/453", "text": "Silnice II/453\n\nSilnice II/453 je silnice II. třídy, která vede z Jeseníku do Města Albrechtice. Je dlouhá 42,2 km. Prochází dvěma kraji a dvěma okresy.\n\n\n\n"}
{"id": "1317657", "url": "https://cs.wikipedia.org/wiki?curid=1317657", "title": "Azle", "text": "Azle\n\nAzle je malé město v americkém státu Texas. K roku 2010 zde žilo 10 947 obyvatel.\n\nAzle se nachází v Tarrant County, ale částečně přesahuje do Parker a Wise County. Leží 26 kilometrů severozápadně od Fort Worth. Rozloha města je 22,9 km², z toho 0,04 km² tvoří vodní plochy.\n\nPrvní zaznamenané osídlení místa se datuje k roku 1846, kdy se mladý doktor jménem James Azle Stewart nastěhoval do srubu, který zde postavil Holanďan Rumsfeld. Další osadníci přišli později a usadili se poblíž místních pramenů Ash Creek, Silver Creek a Walnut Creek. Stewart tu pomohl založit první hřbitov, Ash Creek. Nejstaršími hroby nesou jména Dave Morrison (1849–1874) a W. P. Gregg (1833–1874). První pošta zde byla otevřena v roce 1881 a městečko získalo jméno O'Bar podle zdejšího poštmistra. Krátce poté, roku 1883, bylo jméno na žádost Stewarta, který daroval městu pozemky, změněno na Azle. V roce 1933 byla k městu přistavěna silnice State Highway 34 (dnešní State Highway 199). V druhé půlce 30. let 20. století bylo Azle elektrifikováno. Mezi lety 1940 a 1960 narostla zdejší populace z 800 na 2696 obyvatel.\n"}
{"id": "1317658", "url": "https://cs.wikipedia.org/wiki?curid=1317658", "title": "Nico Dostal", "text": "Nico Dostal\n\nNikolaus Josef Michael Dostal (27. listopadu 1895 Korneuburg – 27. října 1981 Salzburg) byl rakouský hudební skladatel.\n\nNico Dostal nejprve studoval práva na univerzitě ve Vídni, ale pak přešel ke studiu hudby na \"Akademii duchovní hudby\" v Klosterneuburgu, kterou absolvoval v roce 1913 „Velkou mši“ D dur. \n\nBěhem 1. světové války sloužil v rakouské armádě a v letech 1919–1924 působil jako dirigent divadelních orchestrů v Innsbrucku, Sankt Pölten, Vídni, Černovcích a v Salzburgu. V roce 1924 odešel do Berlína, vydávyl hudební literaturu a pracoval jako aranžér na volné noze pro přední německé a rakouské operetní skladatele, jako byli Oscar Straus, Franz Lehár, Walter Kollo, Paul Abraham a Robert Stolz.\n\nKromě toho působil jako dirigent a skladatel. Začal komponovat operety a hudbu k filmům. Mimořádný úspěch mu přinesla v roce 1933 hudba k filmu \"Kaiserwalzer\" a opereta \"Clivia\". V těsném sledu pak následovala řada dalších operet a filmů. V roce 1942 se oženil s operní zpěvačkou Lillie Clausovou. Jejich syn, Roman Dostal, se stal dirigentem.\n\nV roce 1946 přesídlil do Vídně a od roku 1954 žil v Salzburgu. Dále komponoval operety, muzikály a hudbu k filmům, ale také chrámovou hudbu.\n\nNico Dostal zemřel v Salzburgu 27. října 1981 ve věku 85 let. Je pochován na městském hřbitově.\n\n\n\n\n\n"}
{"id": "1317659", "url": "https://cs.wikipedia.org/wiki?curid=1317659", "title": "Silnice II/455", "text": "Silnice II/455\n\nSilnice II/455 je silnice II. třídy, která vede z Velkých Kunětic do Písečné. Je dlouhá 7,8 km. Prochází jedním krajem a jedním okresem.\n\n\n"}
{"id": "1317662", "url": "https://cs.wikipedia.org/wiki?curid=1317662", "title": "Passer", "text": "Passer\n\nPříjmení Passer může nést:\n\n\n"}
{"id": "1317663", "url": "https://cs.wikipedia.org/wiki?curid=1317663", "title": "Shanghai Golden Grand Prix 2016", "text": "Shanghai Golden Grand Prix 2016\n\nShanghai Golden Grand Prix 2016 byl lehkoatletický mítink, který se konal 14. května 2016 v čínském městě Šanghaji. Byl součástí série mítinků Diamantová liga.\n"}
{"id": "1317664", "url": "https://cs.wikipedia.org/wiki?curid=1317664", "title": "Španělské schody", "text": "Španělské schody\n\nŠpanělské schody, též známé jako Andělské schody (, český název odvozen z náměstí Piazza di Spagna, Španělského náměstí) v Římě je barokní schodiště ke kostelu Santa Trinità dei Monti. Španělské schody byly postaveny v roce 1723 na popud papeže Inocenta XIII. a jsou jedním z nejznámějších schodišť na světě.\n\nPřed výstavbou schodiště byl zarostlý svah mezi kostelem Santa Trinità dei Monti a náměstím \"Piazza di Spagna\" pociťován jako nevhodné zakončení nyní zastavěné městské oblasti. \"Náměstí Piazza di Spagna\" bylo významné zejména jako sídlo španělského vyslanectví u Svatého stolce. Náměstí před španělským vyslanectvím bylo španělské výsostné území a každý cizinec, který tam pronikl bez oprávnění, mohl být donucen sloužit ve španělské armádě. Také zde platilo právo azylu vůči Vatikánu.\n\nKromě toho zájmů papeže byly velmi brzy ve hře i zájmy francouzského krále. Schodiště mělo umožnit slavnostní vstup do králem Francie Ludvíkem XII. financovaného kostela Trinità dei Monti. Jak říká nápis v dolní části schodiště, zanechal francouzský vyslanec Etienne Gueffier po smrti v roce 1661 značnou sumu peněz na stavbu schodiště. Mělo se však čekat až do roku 1725. než mohlo být schodiště postaveno. Nápis to zaobaluje jako OPUS AUTEM VARIO RERUM INTERVENTU, tedy „vmísení se různých věcí“. Tím se myslí konflikt zájmů francouzského krále a papeže. Schody měly být francouzský památník, což se neslučovalo s mocenskými nároky papeže. Konkurence mezi králem a papežem je ještě dnes vidět na bourbonských liliích na vnějších postranních pilířích a na orlu jako znaku papeže Inocence XIII. na vnitřních pilířích. Lilie a orel se opakují na čtyřech koulích na začátku schodů.\n\n„Král slunce“ Ludvík XIV. chtěl schodiště původně završit oslavnou jezdeckou sochou. Tato demonstrace síly jejich francouzských ochránců však byla pro papeže nepřijatelná. Konflikt mezi králi a papeži nejdříve vedl k tomu, že se nic nedělo. Benedikt XIII. pak v roce 1721 prosadil, že schodiště se bude stavět v římském slohu. Ludvík XV. se musel spokojit s pamětní deskou. Papež Klement XII. chtěl roku 1733 schody završit obeliskem, který měl konečně prokázat moc papežů i nad Francií. Vzhledem k francouzským protestům však byly plány prozatím zamítnuty. Až v roce 1789, kdy francouzská revoluce zbavila bourbonský královský dům moci, mohl obelisk být na schody umístěn.\n\nNávrh španělského schodiště vytvořil Francesco De Sanctis, který vyhrál soutěž, již vypsal Klement XI., předchůdce Inozenta XIII. Jeho konkurentem byl Alessandro Specchi. Ten již podobný úkol úspěšně vykonal v podobě později strženého přístavu Ripetta. De Sanctis měl nemalé potíže. Na vstupu schodiště, budovaného v letech 1723 až 1725, se setkávají dvě pohledové osy: pohled ze severu od \"Via del Babuino\" a od západu k \"Via Condotti\". Schodiště začíná centrálním výstupem a dvěma paralelními bočními větvemi. Po třetině stoupání se všechny cesty setkávají na první terase, pak se zase rozdělují a obcházejí zeď druhé terasy. Následuje zužující se centrální výstup, který se opět dělí před zdí poslední terasy a konečně vede ke kostelu Trinità dei Monti. Rozdělením schodiště na třetiny připomněl De Sanctis také zasvěcení kostela Nejsvětější Trojice na vyvýšenině. Účinek schodiště se ještě zvyšuje tím, že půdorys některých schodů je konvexní a jiných naopak konkávní. Stavba překonává rozdíl výšky 23 metrů, má délku 68 metrů, střední terasa má šířku 40 metrů a překlenuje vrchním dvoudílným schodištěm 52 metrů. Schodiště má celkem 138 schodů.\n\nŠpanělské schody patří k nejznámějším atrakcím města Říma. Jsou populárním místem setkání pro turisty. Oblast kolem ulice \"Via Condotti\" na úpatí schodiště se stala luxusní nákupní zónou s obchody jako Gucci.\nHned vedle Španělských schodů se napravo nachází Muzeum Keatse a Shelleyho a nalevo Babington's Tea Room. Obojí, jak bývalý domov anglického spisovatele Percyho Bysshe Shelleyho, ve kterém žil a zemřel i John Keats, tak i stará anglická čajovna, jsou svědci mezinárodního uměleckého společenství, které v 18. a 19. století žilo v okolí náměstí Piazza di Spagna.\n\nNa \"náměstí Piazza di Spagna\" se před schodištěm nachází starší fontána, kterou vytvořil Pietro Bernini, otec Giovanniho Lorenza Berniniho, v letech 1628 až 1629 a která se nazývá Fontana della Barcaccia. Během povodně na Tibeře o Vánocích roku 1598 až sem prý doplul člun a uvízl zde, když povodeň ustoupila. To Berniniho inspirovalo, aby fontánu vytvořil v podobě člunu.\n\n\n"}
{"id": "1317665", "url": "https://cs.wikipedia.org/wiki?curid=1317665", "title": "Palác Lažanských (rozcestník)", "text": "Palác Lažanských (rozcestník)\n\nJako palác Lažanských může být označován:\n\n"}
{"id": "1317666", "url": "https://cs.wikipedia.org/wiki?curid=1317666", "title": "Grendel (mytologie)", "text": "Grendel (mytologie)\n\nGrendel je mytologická příšera. Její nejslavnější vylíčení pochází z anglosaské epické básně \"Beowulf\", která vznikla někdy před 11. stoletím a zachovala se díky zápisu v Nowellském rukopisu. Jde o jednoho ze tří protivníků hrdiny Beowulfa, s nimiž se v příběhu utká (druhým je Grendelova matka, třetím drak). Grendel je někdy označován za obra, avšak původní epos o jeho podobě říká velmi málo, většina zpodobení je pozdějších. V básni jsou všichni tři odpůrci Beowulfa označeni za potomky biblického Kaina. Beowulf v příběhu usekne Grendelovu paži, ten ze souboje následně uteče, ale utopí se v bažině. Když Beowulf přemůže i jeho matku, nalezne Grendelovo tělo a uřízne si z něj hlavu jako trofej. Postava velmi zajímala J. R. R. Tolkiena a věnoval jí roku 1937 i teoretickou studii \"Beowulf, the Monsters and the Critics\". Roku 1971 napsal John Gardner román s názvem \"Grendel\", kde příběh z Beowulfa vypráví z pozice Grendela. V něm je Grendel vyděděnec společnosti, který nesdílí její hrdinské hodnoty a díky své izolaci se propracovává k hlubším existenciálním otázkám než tato společnost.\n"}
{"id": "1317669", "url": "https://cs.wikipedia.org/wiki?curid=1317669", "title": "Silnice II/452", "text": "Silnice II/452\n\nSilnice II/452 je silnice II. třídy, která vede z Holčovic do Bílčic. Je dlouhá 44,6 km. Prochází jedním krajem a jedním okresem.\n\n\n"}
{"id": "1317670", "url": "https://cs.wikipedia.org/wiki?curid=1317670", "title": "Kostel Obrácení svatého Pavla (Karlín)", "text": "Kostel Obrácení svatého Pavla (Karlín)\n\nKostel Obrácení svatého Pavla v Karlíně je zaniklý kostel se špitálem, který se nacházel za Poříčskou branou mezi ulicemi Prvního pluku, Pobřežní, Vítkova a Sokolovská. Podle tohoto špitálu se místu do založení Karlína říkalo \"„Špitálská pole“\".\n\nKostel se špitálem pro chudé a nemocné založila Staroměstská obec roku 1504. Zároveň v okolí kostela vznikl hřbitov, který sloužil pro potřeby špitálu a v době moru jako \"„morový“\". Za třicetileté války, před napadením Prahy švédskými vojsky, byl kostel s budovami z bezpečnostních důvodů 8.-10. ledna 1646 pražany pobořen. Po skončení bojů jej Staroměstská obec dala roku 1657 opět obnovit a obnovila i jeho hřbitov. Stavba nového kostela započala 5. října.\n\nPo josefínských reformách koupil zrušený kostel pražský knihtiskař Ferdinand Schönfeld a na pozemcích patřících ke kostelu vybudoval proslulý zábavní areál zvaný \"Růžodol\". Hostinec s tanečními sály a letohrádek byly obklopeny zahradou vysázenou do tvaru mapy Čech.\n\nKostel sloužil jako skladiště a pro zchátralost byl roku 1861 zbořen.\n\n"}
{"id": "1317673", "url": "https://cs.wikipedia.org/wiki?curid=1317673", "title": "Prokládání (rastrová grafika)", "text": "Prokládání (rastrová grafika)\n\nProkládání (anglicky \"interlacing\") je způsob uložení rastrového obrázku do souboru tak, že celý obrázek v nižší kvalitě je možné zobrazit ještě před stažením celého souboru. S postupným načítáním souboru se kvalita zobrazení zlepšuje.\n\nProkládání je tím užitečnější, čím větší je soubor a čím pomalejší je spojení.\n\nPro uživatele je přínos v tom, že se může lépe rozhodnout, jestli chce čekat na stažení celého souboru.\n\nProkládání může mít negativní vliv na kompresní poměr.\n\nOpačným přístupem je uložení bez prokládání: obrázek se zobrazuje postupně (typicky po jednotlivých řadách shora dolů), přičemž každá stažená a zobrazená část už je v plné kvalitě.\n\nNásledující formáty podporují prokládání:\n"}
{"id": "1317676", "url": "https://cs.wikipedia.org/wiki?curid=1317676", "title": "Silnice II/456", "text": "Silnice II/456\n\nSilnice II/456 je silnice II. třídy, která vede ze Žulové do Velkých Kunětic. Je dlouhá 12,6 km. Prochází jedním krajem a jedním okresem.\n\n\n"}
{"id": "1317677", "url": "https://cs.wikipedia.org/wiki?curid=1317677", "title": "Prefontaine Classic 2016", "text": "Prefontaine Classic 2016\n\nPrefontaine Classic 2016 byl lehkoatletický mítink, který se konal 28. května a 29. května 2016 v americkém městě Eugene. Byl součástí série mítinků Diamantová liga.\n"}
{"id": "1317678", "url": "https://cs.wikipedia.org/wiki?curid=1317678", "title": "Ficheux", "text": "Ficheux\n\nFicheux je francouzská obec v departementu Pas-de-Calais v regionu Hauts-de-France. V roce 2014 zde žilo 497 obyvatel.\n\nSousední obce jsou: Agny, Blairville, Boiry-Sainte-Rictrude, Boisleux-au-Mont, Hendecourt-lès-Ransart, Mercatel a Wailly.\n\n\"Počet obyvatel\"\n\n"}
{"id": "1317681", "url": "https://cs.wikipedia.org/wiki?curid=1317681", "title": "Vojtěch Jandečka", "text": "Vojtěch Jandečka\n\nVojtěch Jandečka (3. října 1914 Neurazy – 28. července 1973 Praha) byl český právník, který se snažil prosazovat myšlenky křesťanskodemokratické politiky. Za své politické aktivity byl však postihován nejprve nacistickým a poté komunistickým režimem. V českých i slovenských věznicích známých krutými podmínkami strávil dohromady 18 let, přičemž část posledního trestu mu byla ještě prominuta kvůli vážnému zdravotnímu stavu. \n\nVojtěch Jandečka se narodil na Plzeňsku v křesťanské rodině, jeho otec byl malorolníkem. V roce 1936 odešel do Prahy studovat práva. Zapojil se do činnosti katolických studentských organizací a také protinacistického odboje. V listopadu 1939 se účastnil příprav pohřbu Jana Opletala. Stejně jako stovky dalších mladých lidí byl poté internován v koncentračním táboře Sachsenhausen, odkud byl propuštěn až v roce 1942. \n\nBěhem květnového povstání v závěru 2. světové války organizoval bojové skupiny studentů v Praze i dalších městech. Zastával hodnoty prvorepublikové demokracie, byl činný i v československé straně lidové.\nVe svém politickém angažmá pokračoval i po únoru 1948. Na podzim téhož roku svolal k salesiánskému faráři na faru do Vinoře tajnou schůzku, které se dále účastnila Milada Horáková, bratr tehdy již bývalého prezidenta Edvarda Beneše Vojta Beneš, Josef Nestával a Zdeněk Peška. Schůzku se však nepodařilo utajit. Jandečka byl v lednu 1949 obviněn z toho, že jeho cílem na schůzce bylo založit ústředí protikomunistického odboje. Za několik měsíců později byl pro velezradu odsouzen ke dvaceti letům odnětí svobody. \n\nZemřel ve věku 58 let v nemocnici Na Františku. \n\n"}
{"id": "1317685", "url": "https://cs.wikipedia.org/wiki?curid=1317685", "title": "Kocour v klobouku", "text": "Kocour v klobouku\n\nKocour v klobouku, v originále The Cat in the Hat, je dětská kniha napsaná a ilustrovaná Američanem Theodorem Geiselem, známým pod pseudonymem Dr. Seuss. Poprvé byla vydána v roce 1957. Příběh se soustřeďuje na vysokého antropomorfního kocoura, který nosí klobouk s červeno-bílými proužky a červeného motýlka. Jednoho dne se objeví v domě malé dívky Sally a jejího malého bratra, v době, kdy je jejich matka pryč a děti jsou doma sami. Snaží se děti pobavit, ale způsobí přitom hrozný nepořádek. Děti nakonec přinutí Kocoura vyrobit si stroj, kterým všechno uklidí a vyčistí. Pak se Kocour rozloučí a zmizí těsně předtím, než se vrátí matka dětí. Geisel vytvořil knihu v reakci na debatu ve Spojených státech o gramotnosti v raném dětství a nevhodnosti tradičních textů pro začínající čtenáře, mezi nimiž do té doby kralovala poněkud starosvětská knížka \"Dick a Jane\". Kniha se setkala s dobrým kritickým ohlasem a finančním úspěchem. Tři roky po prvním vydání se prodalo přes milión výtisků a v roce 2001 časopis \"Weekly\" zařadil knihu na 9. místo v seznamu nejprodávanějších dětských knih všech dob. V roce 1971 vznikl na motivy knihy animovaný televizní seriál a v roce 2003 celovečerní film, v ČR uváděný pod názvem \"Kocour\".\n"}
{"id": "1317686", "url": "https://cs.wikipedia.org/wiki?curid=1317686", "title": "Vanth (měsíc)", "text": "Vanth (měsíc)\n\nVanth je měsíc planetky Orcus, která obíhá v Kuiperově pásu za Neptunem. Vanth má průměr asi 220 km. Rozdíl magnitudy oproti planetce je asi 2,7. Tento měsíc (satelit) byl objeven 22. února 2007 ve vzdálenosti 0,25 úhlové vteřiny od Orcusu. Parametry jeho oběžné dráhy však ještě nebyly upřesněny. Vanth byl objeven Michaelem Brownem a Terry-Ann Suyerovou.\n"}
{"id": "1317689", "url": "https://cs.wikipedia.org/wiki?curid=1317689", "title": "Scolosaurus", "text": "Scolosaurus\n\nScolosaurus (\"ještěr se vztyčenými kůly\") byl rod vývojově primitivního ankylosauridního dinosaura, žijícího v období pozdní svrchní křídy (souvrství Dinosaur Park a Oldman) na území kanadské provincie Alberta. Žil v období geologického stupně kampán (asi před 76,5 miliony let). Jde tedy o jednoho z nejstarších známých ankylosauridů z území Severní Ameriky. Jediný známý druh \"S. cutleri\" byl popsán v roce 1928 maďarským paleontologem Franzem Nopcsou na základě exempláře \"NHMUK R.5161\", vystaveného dnes v Přírodovědeckém muzeu v Londýně. Dlouhou dobu se předpokládalo, že tento rod je totožný s rodem \"Euoplocephalus\" nebo \"Oohkotokia\", výzkum z roku 2013 ale ukazuje, že jde o samostatný rod ankylosaurida. V roce 2018 byl formálně popsán nový druh tohoto rodu, \"S. thronus\".\n\nTento obrněný dinosaurus dosahoval délky kolem 5,6 metru a hmotnosti zhruba 2200 kilogramů.\n\n\"Scolosaurus\" je zřejmě blízkým příbuzným rodů \"Ziapelta\", \"Ankylosaurus\", \"Euoplocephalus\", \"Anodontosaurus\" a \"Zuul\".\n\n\n"}
{"id": "1317690", "url": "https://cs.wikipedia.org/wiki?curid=1317690", "title": "Ruční pletací stroj", "text": "Ruční pletací stroj\n\nRuční pletací stroj je mechanismus k výrobě zátažných pletenin poháněný lidskou silou.\n\nRuční zařízení jsou nejčastěji konstruována na stejném principu jako ploché zátažné stroje s elektrickým pohonem, známé jsou však také ruční okrouhlé pletací stroje. Obě varianty se stavějí zpravidla v menších dimenzích a jako snadno přenosné aparáty.\n\nK předchůdcům současných ručních pletacích strojů patřily: \n\n\"Stocking frame\" (stroj na zátažné pleteniny s ručním pohonem) anglického vynálezce \"Leeho\" z roku 1589. (V roce 1640 mělo být v provozu 50 těchto strojů především na pletení punčoch). Kolem roku 1800 vznikly první pletařské manufaktury („frame shops“), ve kterých se vyráběly v roce 1844 na 650 strojích punčochy.\n\nJeden z prvních plochých zátažných strojů vynalezl Američan \"Lamb\" v roce 1867 (\"viz snímek\"). Vynález prvního plošného pletacího strojku k domácímu používání pro sebe reklamoval v roce 1924 Japonec \"Hagiwara\".\n\nV roce 1891 založil Američan \"Griswold\" v anglickém Leicestru firmu, která vyráběla okrouhlé ruční pletací stroje.\n\nVe 20. století se ruční pletací stroje používaly ve značném rozsahu ke komerční výrobě zejména v regionech s nízkou úrovní mezd. Ještě za období 2005-2014 byl zaznamenám prodej 762 tisíc ručních a poloautomatických zařízení, ve 2. dekádě tohoto století se však pořizují nové stroje pro komerční výrobu už jen v Asii, v roce 2014 jich bylo celkem jen asi 18 000.\n(Rozsah výroby strojů pro amatérskou potřebu není veřejně známý).\n\nNa strojích se základním vybavením se musí ručně protáhnout nit podle požadované vazby patřičnými jehlami a vlastní pletení pak provádí \"jezdec\" tažený obsluhou podél jehel, jejichž pohyb jezdec ovládá. Po každém průchodu jezdce se vytvoří nový řádek pleteniny. V případě změny vazby nebo šířky pleteniny se musí manuálně nově nastavit průchod niti a jezdce.\n\nStroje se staví s cca 100 až 200 jehlami s dělením (odstupem) 4,5 – 9 mm v jednom nebo dvou lůžkách. Plocha celého zařízení mívá rozměry asi 120 x 20 cm, váha bývá 5- 15 kg. \nStroje mohou být vybaveny přídavnými zařízeními např. na tvorbu žebrové, krajkové nebo intarziové vazby, na automatickou změnu barvy splétané příze aj.\n\nOkrouhlý ruční pletací stroj je znám v několika verzích jako jednolůžkový strojek na amatérskou výrobu punčoch a ponožek a v miniaturním provedení také jako hračka pro děti.\n\nZařízení se staví s cca 20 až 50 jehlami seřazenými do kruhu o průměru 10 až 50 cm. Prstenec s jehlami dostává otáčivý pohyb od ručně poháněné kličky přes ozubený převod. Váha celého strojku bývá 1 až 3 kilogramy. \n\nV roce 2014 bylo předvedeno 5 strojků zhotovených touto metodou převážně z plastických materiálů (viz \"spodní snímek\"). Na zařízeních se na výstavě vyráběla jednoduchá pletenina. \n\n"}
{"id": "1317691", "url": "https://cs.wikipedia.org/wiki?curid=1317691", "title": "Bohumil Bílý", "text": "Bohumil Bílý\n\nBohumil Bílý (22. září 1921 Bratislava – 28. února 2002) byl český římskokatolický kněz. \n\nNarodil se v Bratislavě českým rodičům. Chodil zde na základní školu a do roku 1939 studoval na Masarykově státním reálném gymnáziu. Poté se rodina musela kvůli rozpadu Československa vrátit do Prahy, kde Bohumil Bílý o rok později složil maturitu. Kvůli uzavření vysokých škol nemohl dál studovat svou oblíbenou fyziku, a proto se přihlásil na dvouletý elektrotechnický obor na Druhé průmyslové škole. Poté po nějakou dobu pracoval ve Fyzikálním ústavu v Praze a místo totálního nasazení v Německu pracoval v rentgenové laboratoři Škodových závodů v Plzni.\n\nPo válce se místo fyziky rozhodl studovat na Teologické fakultě UK v Praze. Dne 23. dubna 1950 byl vysvěcen na kněze. V září téhož roku nastoupil vojenskou službu u Pomocných technických praporů, kde zůstal více než 3,5 roku - propuštěn byl až na Silvestra roku 1953.\n\nSvou kněžskou službu zahájil v Plotišti nad Labem (dnes místní část Hradce Králové), kde setrval do roku 1956. Poté působil až do rok 1992, kdy odešel kvůli zhoršujícímu se zdraví do důchodu, v kostele svaté Ludmily na pražském Náměstí Míru. \n"}
{"id": "1317693", "url": "https://cs.wikipedia.org/wiki?curid=1317693", "title": "Golden Gala 2016", "text": "Golden Gala 2016\n\nGolden Gala 2016 byl lehkoatletický mítink, který se konal 2. června 2016 v italském městě Řím. Byl součástí série mítinků Diamantová liga.\n"}
{"id": "1317699", "url": "https://cs.wikipedia.org/wiki?curid=1317699", "title": "Alcide d'Orbigny", "text": "Alcide d'Orbigny\n\nAlcide d'Orbigny (6. září 1802 – 30. června 1857) byl francouzský biolog. Narodil se v obcí Couëron, ale od roku 1820 žil s rodinou ve městě La Rochelle. Zde se začal zajímat o přírodopis (studoval mořskou faunu). V letech 1826 až 1833 působil v Jižní Americe – navštívil Brazílií, Argentinu, Paraguay, Chile, Bolívii, Peru, Ekvádor a Kolumbii. Do Francie si následně přivezl více než deset tisíc vzorků. Řadu z nich popsal ve svém devadesátisvazkovém díle \"La Relation du Voyage dans l'Amérique Méridionale pendant les annés 1826 à 1833\". Další z jeho vzorků popsali jiní zoologové. V roce 1834 získal zlatou medaili od Francouzské geografické společnosti. Zemřel v obcí Pierrefitte-sur-Seine ve věku 54 let.\n"}
{"id": "1317705", "url": "https://cs.wikipedia.org/wiki?curid=1317705", "title": "Jianianhualong", "text": "Jianianhualong\n\nJianianhualong (\"drak společnosti Jianianhua\") byl rod malého opeřeného teropodního dinosaura, žijícího v období spodní křídy (geol. stupeň barrem, asi před 125 mil. let) na území dnešní čínské provincie Liaoning (souvrství Yixian). Tento dravý troodontid byl vědecky popsán mezinárodním týmem vědců v roce 2017. Jedním z autorů popisné studie byl i kanadský paleontolog Philip J. Currie). Dinosaurus byl objeven i s otisky opeření, přičemž nejdelší dochovaná pera na case byla dlouhá až 120 mm.\n\nTypový exemplář tohoto druhu měřil zaživa asi 112 cm na délku (fosilii chybí část ocasní páteře). Krk měří 16 cm, torzo 17 cm a nekompletní ocas 54 cm. Na základě délky stehenní kosti 11,7 cm odhadli autoři popisné studie, že zvíře vážilo asi 2,4 kilogramu. Podle stupně srůstu obratlů se přitom zdá, že šlo již o dospělého jedince.\n\n\"Jianianhualong\" byl vývojově primitivním zástupcem čeledi Troodontidae a konkrétně byl blízce příbuzný rodům \"Sinusonasus\", \"Sinornithoides\", \"Mei\" a \"Byronosaurus\".\n\n"}
{"id": "1317708", "url": "https://cs.wikipedia.org/wiki?curid=1317708", "title": "Kostel svatého Mikuláše (Letonice)", "text": "Kostel svatého Mikuláše (Letonice)\n\nŘímskokatolický farní kostel svatého Mikuláše v Letonicích se nachází pod kopcem uprostřed hřbitova. Kostel je chráněn jako kulturní památka České republiky.\n\nKostel je poprvé zmiňovaný roku 1235. Přemysl – markrabě moravský – pozdější král Přemysl Otakar II. – dal tehdy půdu kolem Letonic za majetek klášteru panen augustiniánek v Doubravníku. Ten dal zde postavit kostel a dvůr. Ve věži je zvon z roku 1499. Barokní úprava kostela proběhla v 90. letech 17. století podle projektu italského stavitele Domenica Marrtinelliho. Stavba byla dokončena v roce 1699, podpůrná zeď a schodiště pak v roce 1703. Roku 1767 byla postavena nová věž, v roce 1943 byla zvětšena sakristie a přistavěna předsíň.\nJde o jednolodní kostel s odsazeným, rovně ukončeným kněžištěm, k jehož jižní zdi přiléhá čtyřboká sakristie. Loď má obdélný půdorys na boku s kaplemi a v ose západního průčelí hranolovou věž. Hlavní oltář pochází z poloviny 18. století, kazatelna je z roku 1856. \n\n\n"}
{"id": "1317709", "url": "https://cs.wikipedia.org/wiki?curid=1317709", "title": "Bonapartesaurus", "text": "Bonapartesaurus\n\nBonapartesaurus („Bonapartův ještěr“) byl rod poměrně velkého hadrosauridního dinosaura, který žil asi před 72 miliony let (v období svrchní křídy) na území Jižní Ameriky (Argentina, provincie Río Negro) v rámci ekosystémů dnešního souvrství Allen. Fosilie tohoto dinosaura byly objeveny roku 1984 paleontologem Jaime Powellem a popsány o tři roky později (bez stanovení vědeckého jména). Roku 2010 byl podle jiného fosilního materiálu ze dvou dalších lokalit stanoven druh \"Willinakaqe salitralensis\", v roce 2016 se ale podrobnou revizí ukázalo, že materiál patří ve skutečnosti jinému rodu a druhu. Roku 2017 proto dostal vlastní rodové jméno \"Bonapartesaurus\", což je pocta významnému argentinskému paleontologovi José F. Bonapartovi. Jedná se o jednoho z mála dosud známých jihoamerických hadrosauridů (tato skupina se vyskytovala převážně jen v Severní Americe, Evropě a Asii).\n\nNejbližšími známými příbuznými tohoto argentinského hadrosaurida z podčeledi Saurolophinae a tribu Saurolophini jsou rody \"Prosaurolophus\", \"Saurolophus\" a \"Lophorhothon\".\n\n\n"}
{"id": "1317710", "url": "https://cs.wikipedia.org/wiki?curid=1317710", "title": "Wailly", "text": "Wailly\n\nWailly je francouzská obec v departementu Pas-de-Calais v regionu Hauts-de-France. V roce 2014 zde žilo 1 096 obyvatel.\n\nSousední obce jsou: Agny, Achicourt, Beaumetz-lès-Loges, Berneville, Blairville, Dainville, Ficheux a Rivière.\n\n\"Počet obyvatel\"\n\n"}
{"id": "1317711", "url": "https://cs.wikipedia.org/wiki?curid=1317711", "title": "Dobruš", "text": "Dobruš\n\nDobruš (rusky i , ) je město v Homelské oblasti v Bělorusku, správní středisko Dobrušského rajónu. K roku 2010 měla bezmála devatenáct tisíc obyvatel.\n\nDobruš leží poblíž východní hranice Běloruska na řece Iputi (přítoku Soži) východně od místa, kde do ní ústí Chorapuc.\n\nZ jihu město míjí dálnice M10, která vede od východu od ruských hranic (kde je napojena na ruskou dálnici A240 přicházející z Novozybkova přes Zlynku) na západ přes Homel a další města až do Kobrynu na západě Běloruska.\n\n"}
{"id": "1317713", "url": "https://cs.wikipedia.org/wiki?curid=1317713", "title": "Elke Twestenová", "text": "Elke Twestenová\n\nElke Twestenová (\"Twesten\", * 7. července 1963 Scheeßel) je německá politička zvolená do Dolnosaského zemského sněmu ve volbách v roce 2008 a v roce 2013 za stranu Svaz 90/Zelení. V srpnu 2017 tuto stranu opustila, aby přešla do Křesťanskodemokratické unie, čímž rudozelená koaliční vláda Stephana Weila ztratila v zemském sněmu většinu jediného hlasu a tedy tím Twestenová nepřímo způsobila vypsání předčasných voleb na podzim 2017.\n"}
{"id": "1317715", "url": "https://cs.wikipedia.org/wiki?curid=1317715", "title": "Europatitan", "text": "Europatitan\n\nEuropatitan (\"evropský titán\") byl rod sauropodního dinosaura ze skupiny Somphospondyli, který žil v období spodní křídy, asi před 125 miliony let, na území dnešního severního Španělska (provincie Burgos; souvrství Castrillo de la Reina). Objeveny byly fosilní zuby a axiální části kostry (především obratle), získané již počátkem prvního desetiletí 21. století. Největší obratel měří na výšku 77 cm a na šířku 95 cm, což poukazuje na obří rozměry tohoto sauropoda. Druhové jméno odkazuje k americkému herci Clintu Eastwoodovi.\n\n\n"}
{"id": "1317716", "url": "https://cs.wikipedia.org/wiki?curid=1317716", "title": "Bislett Games 2016", "text": "Bislett Games 2016\n\nBislett Games 2016 byl lehkoatletický mítink, který se konal 9. června 2016 v norském městě Oslo. Byl součástí série mítinků Diamantová liga.\n"}
{"id": "1317717", "url": "https://cs.wikipedia.org/wiki?curid=1317717", "title": "HMS Calliope (1884)", "text": "HMS Calliope (1884)\n\nHMS \"Calliope\" byla korveta třídy \"Calypso\" (později klasifikována jako křižník třetí třídy) Královského námořnictva, která sloužila od roku 1887 až do roku 1951. Příkladem přechodného charakteru pozdně viktoriánského námořnictva, \"Calliope\" byla plachtová korveta – poslední loď postavená pro Královské námořnictvo – ale doplněna na plnou plachtovou plošinu s výkonným motorem. Ocel byla použita na trupu, a jako starší železo-ocelové korvety, \"Calliope\" byla obložena dřevem a pobita mědí pod čarou ponoru, stejným způsobem jako dřevěné lodě.\n\n\"Calliope\" a sesterská loď \"Calypso\" tvořily třidu \"Calypso\". Korvety navrhl Nathaniel Barnaby. Byly součástí dlouhé řady křižníkových tříd postavených k ochraně obchodních cest a koloniální policejní práci. Byly posledními dvěma plachetními korvetami postavenými pro Královské námořnictvo. Oproti lodím třídy \"Volage\" z roku 1867 postaveným z železa byly lodě třídy \"Calypso\" a předchozí třídy \"Comus\" místo toho postaveny z oceli. Korvety byly navrženy pro operace na obrovské vzdálenosti skrze Britskou námořní říši a nemohly tak spoléhat na suché doky pro údržbu. Jelikož železné a ocelové trupy byly předmětem biologického znečištění a nemohly být snadno čištšny, byla použita měďěná obšívka.\n\n\"Calliope\" se proslavila, když jako jediná přežila tropický cyklón, který v roce 1889 zasáhl Apiu a Samou. Po odchodu z aktivní služby sloužila \"Calliope\" jako tréninková loď až do roku 1951, kdy byla prodána na sešrotování.\n"}
{"id": "1317718", "url": "https://cs.wikipedia.org/wiki?curid=1317718", "title": "Dainville", "text": "Dainville\n\nDainville je francouzská obec v departementu Pas-de-Calais v regionu Hauts-de-France. V roce 2014 zde žilo 5 768 obyvatel. Je součástí aglomerace města Arras.\n\nSousední obce jsou: Achicourt, Arras, Berneville, Duisans, Wailly a Warlus.\n\n\"Počet obyvatel\"\n\n\n"}
{"id": "1317719", "url": "https://cs.wikipedia.org/wiki?curid=1317719", "title": "Moabosaurus", "text": "Moabosaurus\n\nMoabosaurus (\"ještěr od města Moab\") byl rod středně velkého sauropodního dinosaura ze skupiny Titanosauriformes, který žil v období spodní křídy (geol. stupeň apt), asi před 125 miliony let, na území dnešního Utahu v USA (souvrství Cedar Mountain). Objeveno bylo celkem 5500 fosilií z asi 18 jedinců tohoto dinosaura v lokalitě zvané Dalton Wells Quarry. Ve stejné lokalitě byly dále objeveny například i dinosauří rody \"Venenosaurus\", \"Nedcolbertia\", \"Gastonia\" nebo \"Utahraptor\", kromě toho také fosilie ptakoještěrů, krokodýlů, želv a dalších plazů.\nBlízkým příbuzným tohoto rodu titanosauriforma z kladu Turiasauria byl například větší evropský druh \"Turiasaurus riodevensis\", známý ze svrchní jury Španělska. Sesterským druhem pak byl \"Mierasaurus bobyoungi\".\n\n"}
{"id": "1317720", "url": "https://cs.wikipedia.org/wiki?curid=1317720", "title": "Santa Maria in Montesanto", "text": "Santa Maria in Montesanto\n\nSanta Maria in Montesanto je barokní bazilika v Římě, nachází se ve čtvrti Campo Marzio na náměstí piazza del Popolo mezi ulicemi via del Corso a via del Babuino. Je také známá jako Kostel umělců. Často se označuje jako \"dvojče\" sousedního kostela Santa Maria dei Miracoli, i když se oba kostely zblízka hodně liší, a to zejména v půdorysném rozvržení.\n\nJméno kostela se odvozuje od toho, že nahradil malý kostel, který patřil mnichům karmelitánům provincie Monte Santo na Sicílii. Byl postaven v roce 1662 z iniciativy papeže Alexandra VII. pod vedením kardinála Girolama Gastaldiho, který tam později byl pohřben.\n\nPráce byly přerušeny po smrti papeže v roce 1667 a obnoveny v roce 1673 pod dohledem Berniniho a za spolupráce Carla Fontany. Stavba byla dokončena v roce 1679.\n\nKostel uvnitř je eliptický, zatímco jeho takzvané dvojče Santa Maria dei Miracoli je kruhový; má šest bočních kaplí proti čtyřem u jeho \"dvojčete\".\n\nV červenci roku 1825 papež Lev XII. kostel povýšil na baziliku minor.\n\nOd roku 1953 se kostel stal sídlem „mše umělců“, unikátní iniciativy, kterou v roce 1941 založil Ennio Francia. Poté, co se několikrát změnilo místo bohoslužby, mše umělců našla domov v kostele na piazza del Popolo, kde se od té doby každou neděli slaví bohoslužby pro zástupce kultury a umění. Často se tu také konají pohřby osobností ze světa kultury a televize. Proto se basilice říká i „kostel umělců“.\n\nPod kostely-dvojčaty jsou pozůstatky dvou mohyl tvaru pyramid, velmi podobných velikostí a tvarem Cestiově pyramidě a později zbořené Vatikánské pyramidě. Tyto dva hroby byly datovány do augustovské éry a byly umístěny jako monumentální vstup do Campo Marzio, tedy plnily přesně stejnou funkci, kterou mají dnes dva podobné kostely.\n\nV tomto kostele byl 10. srpna 1904 vysvěcen na kněze Angelo Roncalli, budoucí papež Jan XXIII.; událost připomíná pamětní deska umístěná během jeho pontifikátu.\n\n"}
{"id": "1317723", "url": "https://cs.wikipedia.org/wiki?curid=1317723", "title": "Kanton Béthune", "text": "Kanton Béthune\n\nKanton Béthune ( ) je francouzský kanton v departementu Pas-de-Calais v regionu Hauts-de-France. Tvoří ho 7 obcí. Zřízen byl v roce 2015.\n\n"}
{"id": "1317725", "url": "https://cs.wikipedia.org/wiki?curid=1317725", "title": "Air Arabia", "text": "Air Arabia\n\nAir Arabia (arabsky: العربية للطيران‎‎) je nízkonákladová letecká společnost, která pochází ze Spojených arabských emirátů. Jediný druh letadel který používají je Airbus A320. Hlavní základnu má tato společnost v letišti Šardžá a druhou vedlejší základnu má v Rás al-Chájma. Sesterské společnosti Air Arabia jsou k roku 2019 Air Arabia Maroc (základna v Casablance), Air Arabia Egypt (základna v Alexandrii) a Air Arabia Jordan (základna v Ammanu). \n\nOd 11. prosince 2018 létá Air Arabia pravidelně linku Praha – Šarždá. Mezi dubnem 2019 až únorem 2020 provozovala společnost Air Arabia Maroc linku Praha – Casablanca.\n\nAir Arabia byla založena 3. února 2003 emírským dekretem, kterou vydal Sheikh bin Muhammad Al-Qasimi, vládce Šardžá a jeden z členů Nejvyšší rady Spojených arabských emirátů, čímž se stala první low-costovou leteckou společností v Spojených arabských emirátech. Air Arabia zahájila činnost 28. října 2003 prvním letem z Šardžá, na mezinárodní letiště v Bahrajnu. Letecká společnost byla zisková od prvního roku svého působení. Začala počáteční veřejnou nabídku na 55% svých akcií počátkem roku 2007.\n\nK srpnu 2016 bylo ve službě 36 letadel (jsou to pouze Airbusy A320). K srpnu 2018 Air Arabia provozovala 52 letadel.\n\n"}
{"id": "1317729", "url": "https://cs.wikipedia.org/wiki?curid=1317729", "title": "Kostel svatého Urbana (Nejdek)", "text": "Kostel svatého Urbana (Nejdek)\n\nKostel svatého Urbana v Nejdku, části obce Bělotín byl vybudován roku 1752 na místě staršího kostela. Je filiálním kostelem římskokatolické farnosti Bělotín a náleží do děkanátu Hranice. Kostel je chráněn jako kulturní památka České republiky.\n\nPrvní písemná zmínka o Nejdku pochází z roku 1412. V roce 1622 získal panství kardinál František z Dietrichsteina, který ho rekatolizoval. V roce 1637 byl Nejdek přifařem k Bělotínu. V roce 1752 byl na náklady věřících postaven nový kostel na základech původního kostela z 16. století. V roce 1787 byl Nejdek přiškolen k Bělotínu.\n\nJednolodní orientovaná zděná barokní stavba. Zděná věž je vnořena do západního průčelí.\n\nKazatelna z 15. století je vyřezávána. Pieta z 15. století byla přenesena a uložena v depozitáři Arcidiecézního muzea v Olomouci.\n\nVarhany zhotovil v roce 1890 varhanář František Čápek z Kremže. V období 2009–2014 byly varhany opraveny a přeneseny do nově zrekonstruované obřadní síně v Bělotíně.\n\nKostel je obklopen hřbitovem. Kolem kostela je zděná ohradní zeď. V jižní části ohrazení se nachází polygonální márnice z 18. století.Před ohradní zdí ve východní straně kostela je kamenný kříž z roku 1864.\n"}
{"id": "1317730", "url": "https://cs.wikipedia.org/wiki?curid=1317730", "title": "Agenti S.H.I.E.L.D. (3. řada)", "text": "Agenti S.H.I.E.L.D. (3. řada)\n\nTřetí řada amerického televizního seriálu \"Agenti S.H.I.E.L.D.\" na motivy organizace S.H.I.E.L.D. od Marvel Comics se točí kolem týmu Inhumanů a prastaré historie HYDRY. Tato řada se v USA vysílala na stanici ABC od 29. září 2015 do 17. května 2016. V Česku řadu vysílala televize Nova Action od 20. března 2017 do 10. dubna 2017. \n"}
{"id": "1317744", "url": "https://cs.wikipedia.org/wiki?curid=1317744", "title": "Izotopy kryptonu", "text": "Izotopy kryptonu\n\nKrypton (Kr) se skládá z šesti stabilních izotopů: Kr (přirozený výskyt 0,355 %), Kr (2,286 %), Kr (11,593 %), Kr (11,500 %), (56,987 %) a Br (17,279 %). Bylo také popsáno 27 radioizotopů, s nukleonovými čísly 69 až 101, a osm jaderných izomerů tohoto prvku. Nejstabilnější radioizotopy jsou Kr (poločas přeměny 229 000 let), Kr (10,739 let), Kr (35,04 h) a Kr (14,8 h). Všechny ostatní mají poločasy kratší než 3 hodiny, většinou pod 5 minut. Radioizotopy s nukleonovým číslem 81 a nižším se většinou přeměňují beta plus přeměnou na izotopy bromu, zatímco u Kr a těžších radioizotopů převažuje přeměna beta minus na rubidium.\n\nKr je izotop kryptonu s poločasem 10,739 let. Vzniká jaderným štěpením uranu a plutonia při testování jaderných zbraní a v jaderných reaktorech.\n\nKrypton-86 byl mezi roky 1960 a 1983 používán k definici metru, která byla definována jako 1 650 763,73násobek vlnové délky jedné jeho spektrální čáry ve vakuu (tomu odpovídá vlnová délka přibližně 605,8 nm).\n"}
{"id": "1317745", "url": "https://cs.wikipedia.org/wiki?curid=1317745", "title": "Leszek Balcerowicz", "text": "Leszek Balcerowicz\n\nLeszek Henryk Balcerowicz (* 19. ledna 1947, Włocławek) je polský ekonom a politik, profesor Vysoké školy ekonomické ve Varšavě (\"Szkoła Główna Handlowa w Warszawie\").\n\nDvakrát byl místopředsedou polské vlády a souběžně ministrem financí - v letech 1989–1991 v kabinetu Tadeusze Mazowieckého a v letech 1997–2000 ve vládě Aleksandera Kwaśniewského. Proslavil se především scénářem transformace polské ekonomiky na počátku 90. let zvaným Balcerowiczův plán. V letech 2001–2007 byl prezidentem polské centrální banky (\"Narodowy Bank Polski\"). V období 1995–2000 byl předsedou liberální politické strany Unie svobody (\"Unia Wolności\"). V roce 2016 se stal ekonomickým poradcem ukrajinské vlády (jeden ze zástupců ukrajinského prezidenta v ukrajinské vládě). Byl i významným publicistou, psal pravidelné sloupky do deníku \"Wprost\". Roku 2005 obdržel nejvyšší státní vyznamenání Řád bílé orlice.\n"}
{"id": "1317746", "url": "https://cs.wikipedia.org/wiki?curid=1317746", "title": "Mikrofona bratří Knotků", "text": "Mikrofona bratří Knotků\n\nMicrophona bratří Knotků (též Mikrofona bratří Knotků) je bývalý průmyslový podnik v Praze, který se nachází jihovýchodně od Nákladového nádraží Žižkov u Olšanských hřbitovů.\n\nPodnik založili bratři Antonín a Ludvík Knotkové na pražské Letné (Jirečkova 5) v dubnu 1926 pod názvem \"Microphona, Bratří Knotkové, tovární výroba a zařizování telefonů\". Právní formou byla veřejná obchodní společnost. Podle dostupných podkladů byly dílny podniku rozmístěny v několika okolních domech. Předmětem výroby byly v té době telefonní přístroje, ústředny a signalizační přístroje. Už v říjnu 1927 nahlásili majitelé firmy přestěhování celého podniku do nových prostor v Husově (dnes Drtinova) ulici na pražském Smíchově. Název i předmět podnikání zůstaly stejné. Další stěhování je hlášeno v dubnu 1931 do vlastní budovy na adrese: Praha XIII, Strašnice č. p. 800 (Staré Strašnice). Šlo o starší budovu v blízkosti Nákladového nádraží Žižkov. Ulice byla pojmenována až v roce 1947, dnes této adrese odpovídá adresa U nákladového nádraží 3147/8. Výrobní areál se postupně rozšiřoval, například o nově postavený šestipodlažní objekt a do výroby přibyly především rozhlasové přijímače, mezi něž patřil například MICROPHONA Superdual MK 205 I bratří Knotkových (Praha-Strašnice, ČSR 1934-1935). \nVzhledem k rostoucí výrobě radiotechnického sortimentu včetně součástek se firma k listopadu 1935 přejmenovala na \"Mikrofona, Bratří Knotkové, telefonní a radiotechnická továrna\". \nFirma měla od roku 1937 pobočku ve Valašském Meziříčí, kde vyráběla kolektivní zesilovací aparaturu používanou v místní škole pro sluchově postižené děti ke zjišťování zbytků sluchu žáků.\nProvoz ve Valašském Meziříčí se obdobnému sortimentu věnoval i po znárodnění a dosud (2017) zde působí firma, která na tuto výrobu navazuje. \nV období druhé světové války firma produkovala pro Německo letecké palubní přístroje. Po znárodnění v prosinci 1945 přešla pod n.p. Tesla. Po roce 1989 byl areál bývalé Tesly Strašnice změněn na administrativní centrum. \n\n\n"}
{"id": "1317747", "url": "https://cs.wikipedia.org/wiki?curid=1317747", "title": "Lord Zsinj", "text": "Lord Zsinj\n\nLord Zsinj je fiktivní postava z univerzia Star Wars. Objevil se jako jedna z hlavních záporných postav v celé trilogii o eskadře X-wingů Wraith a jako vedlejší v knize Námluvy princezny Leii. Je jednou z nejdůležitějších postav éry po bitvě u Endoru - ze soupeřících imperiálních velitelů zabral jeden z největších kusů galaxie, který kontroloval ze svého superhvězdného destruktoru \"Železná pěst\". Byl osobním nepřítelem Hana Sola, který ho jako generál pronásledoval po celém Zsinjem ovládaném prostoru. Jejich flotily sváděly tuhé boje, až nakonec Han Zsinje porazil - Zsinj uprchl a začal konsolidovat svoji flotilu nad planetou Dathomir, kde ho Han neúmyslně odhalil a nakonec i Zsinje zabil, pomocí své lodě Millennium Falcon. \nZsinj se narodil na planetě Fondor, v blíže neurčeném datu před bitvou o Yavin. Porodila ho Maarisa Zsinj a přesně dle fondorských tradic mu nedala křestní jméno, tudíž Zsinjovo jméno sestávalo pouze z jeho příjmení. Jeho otec byl jedním z techniků ve fondorských loděnicích, ale jeho matka byla admirálkou republikových obranných sil Vnějšího okraje, což Zsinjovi už od dětství imponovalo. Toužil potom, aby se stal velkým válečníkem a domníval se, že k tomu byl zrozen. Proto nastoupil později na imperiální akademii na planetě Prefsbelt IV, na kterou ještě neměl ani požadovaný věk. Na akademie byl neoblíbený pro svoji sobeckost, ale nikdo mu nemohl upřít taktický talent. Nakonec akademii dokončil mezi prvními třemi ze svojí třídy a stal se podřízeným svojí matky v imperiální flotile na bitevní lodi třídy Venator, zvané \"Retaliation\" (česky Odveta).\n\nZatímco Zsinj stoupal po kariérním žebříčku nahoru, hvězda jeho matky naopak pohasínala. Nakonec, když začala nabíhat výroba hvězdných destruktorů třídy Victory a Imperial, rozhodlo velení, že bitevní loď Zsinjovy matky stáhne ze služby. Zsinj se matce nabídl, že převezme velení lodi a pokusí se ji zachránit, ona však odmítla. Nepředala loď k vyřazení a začala pirátské nájezdy po imperiálních sektorech, přičemž prohlašovala, že Impérium je zkorumpované. Z bývalé hvězdy Vnějšího okraje se stala hrozba a Impérium proti ní vyslalo paradoxně právě Zsinje. Ten dostal hvězdný destruktor třídy Victory I, nazvaný \"Iron Fist\" (česky Železná pěst) a vydal se stíhat svoji matku. Při svém tažení postupoval nesmírně efektivně a nakonec se mu podařilo matku dopadnout a zabít. \n\nByl odměněn titulem \"válečný lord Impéria\" a začal vyvíjet speciální taktiky - proslavil se hlavně ústupovými - přičemž mezi jeho nejlepší vypracované patřila lest v asteroidech, která počítala s tím, že hvězdný destruktor je pronásledován hejnem stíhaček v pásu asteroidů, načež využije svých turbolaserových baterií, rozstřílí menší kusy těles a ty svými úlomky zničí stíhačky a destruktor skočí do hyperprostoru. Při vývoji speciálních taktik potkal Zsinj generála Melvara, svého budoucího nejvěrnějšího pobočníka. Nakonec, těsně před bitvou o Yavin, byl Zsinj převelen do sektoru Quelli, k planetě Dathomir. Tou dobou už se pěkně \"zakulatil\" a získal svůj typický vzhled s velkým břichem, pečlivě upraveným knírkem a naducanými tvářemi. Přímo nad Dathomirem se stal moffem sektoru Quelli s jasným úkolem - zničit všechny prostředky schopně letět do vesmíru na planetě Dathomir. Dathomirské čarodějky totiž byly Palpatinovi trnem v oku a on potřeboval, aby zůstaly uvězněné na planetě, bez možnosti svou Sílou narušovat běh galaxie. Zsinj splnil úkol na sto procent. Všechny letuschopné prostředky zničil a celý sektor se svým destruktorem neprodyšně uzavřel. Palpatine byl z jeho výkonu naprosto nadšen a následovala vlna povýšení. Ze Zsinje se stal admirál a dostal superhvězdný destruktor třídy \"Executor\", stejný jako vlastnil Darth Vader, ovšem jeho nesl jméno \"Brawl\" (česky hádka, popř. výtržnost). Zsinj se dostal na vrchol velení Impéria, později se stal velkomoffem a dostal dozor nad velikým prostorem o počtu několik sektorů, s centrem u Dathomiru. Pod jeho velení se dostala obrovská flotila téměř sta hvězdných destruktorů třídy Victory a několika desítek starších lodí - byla to největší flotila, která byla samostatně jakémukoliv admirálu svěřena. Zsinj se začal starat i o logistiku své oblasti - budoval zázemí, založil vlastní oddíly stormtrooperů, zvané Raptoři a nad Dathomirem nechal rozšířit loděnice. Tyto přípravy se ukázaly jako velice rozumné, ve světle událostí následujících po bitvě u Endoru.\n\nImpérium se po Endoru rozpadlo do několika frakcí - vládu přímo nad Coruscantem převzala ředitelka tajné služby Ysanne Isard a ovládla tak jádro galaxie. Zsinj si udržel dostatečný odstup od Isard, přezdívané \"Ledové srdce\". Místo toho se soustředil na konsolidaci svého vlastního Impéria. Měl sice poslouchat rozkazy vládnoucích moffů (velitelů jednotlivých imperiálních sektorů), tzv. rady moffů, avšak jednal na vlastní pěst a moffové se ho rozhodli ho ignorovat, než aby si koledovali o problémy. Zsinj si přejmenoval superdestruktor z \"Brawl\" na pověstnou \"Iron Fist\", nebo-li obávanou Železnou pěst. Jeho \"Impérium\" čelilo z jihu útokům \"Impéria\" admirála Terradoca, který se po Endoru řídil Zsinjovým příkladem. Zsinj jeho útoky vcelku snadně odrážel a začal se soustředit na tvorbu vlastní armády - od té doby ho obtěžovali jen Mon-Calamariané (roku 4 ABY) a občas útočící síly Impéria Pentastar, které vedl velkomoff Ardus Kaine. Zsinjovi se povedlo sektor uhájit a mohl začít s expanzí.\n\nNechal vytvořit speciální dílny a továrny, vyrábějící zbraně pro jeho elitní stormtroopery - Raptory. Ti kombinovali \"levnou sílu\" stormtrooperů s efektivností císařské gardy. Zsinj pro ně nechal vyrobit speciální transportéry a nové stíhačky TIE vlastního designu - s kulovitým kokpitem uprostřed a čtyřmi malými křidélky po stranách. Zsinjovy síly následně přebudovaly loděnice nad Dathomirem, napadly planetu Saffalore, kde sídlila společnost Binring, specializující se na genetické úpravy. Na příkaz Zsinje se v Binringu začali upravovat \"nelidé\" - druhy Ewoků, Gammoreanů či Talzů. Tento nelidský experiment měl za úkol naučit primitivní tvory mluvit a rozvíjet jejich schopnosti jedním směrem - například intenzivním studiem matematiky. Všechny pokroky byly zaznamenávány a připraveny k použití na nejutajenější Zsinjovu operaci v dějinách.\n\nMezitím byl Zsinj donucen zastavit plán Nové republiky, která chtěla zničit jeho síly, stejně jako jednotky admirála Terradoca jednou ranou. Díky Zsinjovu zásahu se však podařilo porazit Novou republiku na Hydiánské hyperprostorové cestě a později na téměř stejném místě znovu. Po těchto dvou vítězstvích se Zsinj stal úhlavním nepřítelem Republiky, hned po Ysanne Isard. Zsinj usoudil, že nadešel čas k úderu. Po lehkém \"oťukávání sil\" napadl konvoj s léčivou bactou Nové republiky v soustavě Alderaan, přičemž se domníval, že zničil konvoj i s pověstnou eskadrou Rogue, načež vyslal po celém vesmíru holografickou projekci, kde se vychloubal jako naprostý vojenský génius. Naneštěstí pro něj, eskadra Rogue se živá a zdravá vrátila na Coruscant, protože u Alderaanu přiletěla později a Zsinj zničil falešnou eskadru, ovšem s pravým konvojem (falešnou eskadru Rogue ve skutečnosti vypravil agent Kirtan Loor, ve službách Isanne Ysard). Zsinj tak byl obelstěn a navíc přišel o jeden destruktor třídy Victory, který zničila skutečná eskadra Rogue.\n\nHon na Zsinje začal kolem roku 7 ABY a trval téměř jeden rok. Zsinje v něm pronásledovala republiková eskadra lodí vedená generálem Hanem Solem, obsahující elitní eskadry Rogue a Wraith. Generál Solo si jako hlavní loď zvolil mon-calamarský křižník \"Mon Remonda\". Celé stíhání se dá rozdělit do tří úseků - 1. Souboj s admirálem Trigitem (kniha X-Wing:Eskadra Wraith), 2. Wraithové vs. Zsinj (kniha X-Wing:Železná pěst), 3. Závěr honu pod velením generála Sola (kniha X-Wing:Solovy rozkazy).\nRoku 6 ABY došlo nad planetou Thyferra k rozhodujícímu střetu mezi silami Ysanne Isard a novorepublikovou eskadrou Rogue (podpořenou pašerákem Boosterem Terrikem), v němž Ysanne Isard (domněle) zahynula a její hvězdný superdestruktor \"Lusankya\" padl do rukou Nové republiky. Jediný admirál, který zbyl po flotila Isard, byl Apwar Trigit, dobrý stratég a nemilosrdný velitel. Ten vzal svůj destruktor třídy Imperial, pojmenováný \"Implacable\" a skočil do hyperprostoru k Zsinjovým silám. Diktátor jej přivítal s otevřenou náručí a pověřil ho úkolem - zničit novou republikou eskadru Wraith - jednotku složenou ze \"ztroskotanců\", kterou sestavil Wedge Antilles. V té době se k Zsinjovi přidal starý známy generál Melvar, muž libující si v mučení a krutostech páchaných na nevinných obětech. Stal se Zsinjovou pravou rukou v boji proti Republice. \n\nPsal se rok 7 ABY a eskadra Wraith se usídlila na planetě Folor, základnu spadající pod vedení generála Crespina. Těsně před tím admirál Trigit díky svoji počítačové expertce Gaře Pethotel připravil past, do níž lapil eskadru Talon v systému Gravan. Celá jednotka X-Wingů byla zničena, přežil jen velitel Myn Donos, který se přidal k eskadře Wraith. Trigit na Zsinjův pokyn začal provádět operaci Morrt - v každé soustavě blízko Zsinjova teritoria byla umístěna družice napojená na minu - když vyletěli nepřátelé z hyperprostoru a mina vybuchla, tak poškodila nepřátelské cíle a Trigit se mohl vypravit zničit zbytky. Díky této operaci Trigit lokalizoval základnu na Foloru a vydal se ji zničit na Zsinjův pokyn. Byl však obelstěn a většina nepřátel z bitvy unikla. Eskadra Wraith byla přesto zachycena v nedaleké soustavě Xonobe malou correlianskou fregatou \"Night Caller\" patřící k Zsinjovým jednotkám. Wraithové však loď přepadli a v přestrojení za posádku začali oblétávat Zsinjovy základny a systematicky je ničit. Znepokojený diktátor nařídil Trigitovi situaci vyřešit. Ten s pomocí Petothel dospěl k závěru, že \"Night Caller\" pronásleduje eskadra Rogue, což byla jen další promyšlená lest Wedge Antillese. \n\nAdmirál Trigit začal pomýšlet na to, že by unikl i se svými skromnými silami a založil si vlastní malé Impérium. Než to však mohl provést, byl přepaden Novou republikovu v bitvě u Essionu. Eskadra Wraith se odmaskovala a napadla \"Implacable\", načež přiletěla eskadra Rogue a obě jednotky se střetly se 181.imperiální stíhací skupinou, vedenou bývalým členem eskadry Rogue, baronem Soontirem Felem. Bitva skončila zánikem hvězdného destruktoru a smrtí Trigita, kterého zradila Petothel, protože nemohla překousnout, že Trigit opustil loď, aniž by uvědomil posádku. Tím skončila první část honu na Zsinje - část jeho sil byla zničena, jeho finanční zázemí se pod údery Wraithů pomalu rozpadalo. Zsinj musel vytasit něco geniálního, aby své protivníky překonal.\nPo smrti Trigita se Zsinj zapojil do akce osobně. S generálem Melvarem létali se \"Železnou pěstí\" nad neutrální systémy a za slib poskytnutí ochrany získávali jejich loajálnost. Celé sektory tak padaly do Zsinjových rukou. Nová Republika vyslala proti Zsinjovi operační svaz pod velením generála Hana Sola, hrdiny Rebelie. Ten se svým vlajkovým křižníkem \"Mon Remonda\" zahájil stíhání, ale Zsinj mu stále unikal. V té době také Zsinj nechal provést atentát na eskadru Wraith odpočívající na Coruscantu, ovšem neúspěšný. Gara Petothel si změnila jméno na Lara Notsil a nakonec se jí tajně podařilo projít stíhacím výcvikem až do eskadry Wraith. Původně plánovala, že tam bude jako špionka a následně zběhne k Zsinjovi, nakonec ale změnila názor a u eskadry zůstala, což ovšem Zsinj netušil. \n\nSamozvaný diktátor začal shromažďovat záložní flotilu pro svůj velkolepý plán - nájezd na Kuat. Jeho plánem bylo ukrást druhý superhvězdný destruktor \"Razor Kiss\", téměř dokončený v loděnicích nad Kuatem. Pro tuto operaci verboval piráty, od kterých očekával ochranu \"Železné pěsti\" a na oplátku je hodlal dobře vyplatit. V souvislosti s touto akcí se potkal se se skupinou Jestřapýrů, operujících v sektoru Halmad. To byli ve skutečnosti přestrojení Wraithové, kteří měli v plánu Zsinjovu flotilu infiltrovat. Při setkání byl popraven člen eskadry, který se nechal neprozřetelně lapit, když se snažil nahrát svůj špehovací program do systému Železné pěsti - ostatní Wraithové byli donuceni zachovat mlčení, kvůli svému krytí. Po tomto malém testu je Zsinj přibral do své \"pirátské\" flotily a sdělil jim svůj plán, ale záměrně zamaskoval Kuat jako Coruscant, aby nikdo až do poslední chvíle netušil, kam útok povede.\n\nRozhodujícího dne se setkali Wraithové s generálem Melvarem, který umístil jednu členku eskadry do infiltrační skupiny, která se měla prodrat na palubu \"Razor Kiss\". Zbytek členů eskadry se přidal ke stíhacím jednotkám. Zsinj osobně nařídil skok do hyperprostoru a celá flotila se pohnula směrem ke Kuatu. Po příletu běželo vše jak na drátku - infiltrační skupina dokázala polapit superdestruktor, převzala nad ním kontrolu a planetární síly Kuatu byly rozmetány pirátskou clonou Zsinje. Generál Melvar ještě před skokem do hyperprostoru vyplatil odměny pirátům a Zsinjův geniální strategický tah byl dokončen, aspoň to tak vypadalo. Ve skutečnosti na obou superdestruktorech visely ve skrytu štítů dvě stíhačky. Na \"Razor Kiss\" Dia Passik s TIE Interceptorem a na \"Železné pěsti\" Voort SaBinbring, výsledek experimentu v Zsinjových zařízeních na Saffaloru, s poškozeným TIE Interceptorem. Obě lodě vstoupily do hyperprostoru a vynořily se v nedalekém systému, kvůli tomu, že ukradený superdestruktor nebyl ještě zcela dokončen a musely na něm být provedeny drobné opravy. Zároveň, aniž by to někdo tušil, však právě ukradená loď vysílala signál, nahraný do ní špionkou z eskadry Rogue, Diou Passik. Ten zachytil podle plánu generál Solo a přiřítil se se svojí flotilou do soustavy, přičemž Zsinje naprosto zaskočil. V tu chvíli Dia odpálila štíty \"Razor Kissu\" a loď se ocitla bezbranná, s minimální osádkou a bez štítů. Lodě Nové republiky na ni vychrlily drtivou palbu a loď se začala rozpadat. Šokovaný Zsinj se ji snažil krýt \"Železnou pěstí\", ale v tu chvíli se povedlo Voortovi SaBinringovi opravit stíhačku a odpálil štíty i druhému superdestruktoru. Síly Nové republiky začaly Zsinje tlačit na ústup a jeho úžasný plán se naráz zhroutil jak domeček z karet. Ponechal ukradený superdestruktor svému osudu a unikl se \"Železnou pěstí\" do hyperprostoru. Zsinj tak utrpěl od Hana Sola první tvrdou porážku, a měly přijít další.\n\nPo porážce a ztrátě \"Razor Kissu\" se ocitl Zsinj na dně. Dokonce i generál Melvar začal ztrácet víru v konečné vítězství. Nakonec však společně využili všechny zdroje, které měly dostupné a zahájili několik projektů. První souvisel s předchozími genetickými experimenty na Saffaloru. Tamější tým pod vedením doktorky Gast vynalezl způsob, jak během jednoho dne vymazat \"nelidem\" paměť a implementovat jim myšlenku na zavraždění či sabotování jakéhokoliv cíle. Zsinj nechal operaci uvést do chodu - během několika týdnů začali \"nelidé\" - zpočátku pouze Twileci a Gotalové - útočit na vedoucí představitele Nové republiky. Napadena byla prezidentka Mon Mothma, admirál Ackbar, načež začali Bothani sabotovat počítačové sítě a Sullustani ničit lodě nárazy do planet. Ve stejné době probíhal projekt \"Druhá smrt\", shromáždění zbytků \"Razor Kissu\" a jejich přetvoření v třetinový superdestruktor, vybavený maskovacím zařízením - skutečný účel tohoto projektu znali pouze Zsinj a Melvar.\n\nK další bitvě mezi Zsinjem a generálem Solem došlo nad planetou Levian II. Zsinjovy síly byly připraveny Sola vlákat do léčky, tudíž byly už předem v přesile. Solo se sice nechal do pasti vlákat, ale díky brilantním manévrům, eskadře Rogue a Wraith a odvážnosti některých vlastních lodí Zsinje odrazil a ten ustoupil, když si uvědomil, že Sola nezabije. Pár dní potom přepadla eskadra Wraith Zsinjovy laboratoře na Saffaloru, zajala doktorku Gast a celé zařízení vyhodila do povětří. Zuřící Zsinj nechal všechen výzkum převést na palubu \"Železné pěsti\", přičemž začal zkoumat i možnosti Ewoků a Gamorreanů - hlavně v kokpitu stíhačky. I přes tuto ztrátu však Zsinj slavil úspěch - dva Twileci ve skupině generála a Sola na jeho příkaz po vymazání mozků napadli Wedge Antillese a samotného Sola na můstku \"Mon Remondy\". I přesto že byl útok zmařen, musela Nová republika zakázat \"nelidem\" létání ve stíhačkách, což se bralo jako jasný projev nenávisti k cizím rasám a Nová republika se tak začala trhat zevnitř. Proto bylo kriticky důležité, aby Solo a ostatní porazili Zsinje co nejdřív.\n\nPiloti eskadry Wraith tak přišli s plánem - uvést do chodu falešný \"Millennium Falcon\", Solovu loď. Generál nakonec souhlasil - tento falešný Falcon začal cestovat přes planety v Zsinjově prostoru, přičemž se snažil naznačit, že Solo je na palubě, i když ve skutečnosti v lodi seděl pouze Wedge Antilles a Chewbacca. Jejich úkolem bylo vedení planet přesvědčit, aby se dobrovolně přidali k Republice. Když se planeta nepřidala, přiletěly eskadry Rogue a Wraith a zničily Zsinjovy budovy a jednotky na planetě. Brzy poté byl Zsinj chudší o 20%, co se financí týče. Generálu Airenu Crackenovi z republikové rozvědky se také povedlo předvídat útoky \"nelidí\" a tento projekt také skončil. V tu chvíli přišel poslední hřebíček do rakve Zsinje - imperiální admirál Rogriss nabídl spolupráci Nové republice při honu na Zsinje a dvě nesmiřitelné strany se tak spojily v boji proti společnému nepříteli. Zsinj získal jedinou výhodu - Gara Petothel se k němu opět přidala, poté co byla odhalena eskadrou Wraith - aniž by to však tušil, její loajálnost pořád patřila Nové republice a ona začala tajně sabotovat jeho superdestruktor. Poradila mu však, které planety bude Solo napadat a tak Zsinj vyslal malou flotilu k planetě Comkin V, kde se podle Petothel měl Solo poprvé objevit. Sám vyčkával v nedaleké soustavě, aby při příletu Hana Sola na scénu mohl okamžitě skočit hyperprostorem do boje.\n\nFalešný \"Millennium Falcon\" se skutečně v soustavě objevil, samozřejmě bez Sola na palubě, což Zsinj nemohl tušit. Zatímco Zsinj vyčkával na přílet \"Mon Remondy\", Solo v jiné soustavě čekal na přílet \"Železné pěsti\" - ani jeden z nich se ovšem nedočkal. Wedge Antilles nakonec odhodil od falešného Falcona nástavbu, která byla nabytá výbušninami a zničila zastaralý těžký křižník, který proti němu Zsinj vyslal. Antilles otočil loď a unikl do hyperprostoru s jednou věcí navíc - Gara Petothel pilotující stíhačku TIE přesměrovala laserové paprsky a pomocí nich poslala Antillesovi zprávu, že navrhla Zsinjovi jako příští cíl soustavu Vahaba. Bylo tedy zcela jasné, že Zsinj do soustavy přiletí, což měl i diktátor v plánu. Chtěl zničit Sola, uniknout do hyperprostoru s co nejvíce silami a vrátit se na základnu Rancor, ležící nad Dathomirem. Ovšem nic se nevyvíjelo tak, jak Zsinj očekával.\n\nGenerál Solo kontaktoval svého spojence z Impéria, admirála Rogrisse. Požádal ho o zapůjčení interdikčního křižníku, lodi schopné zabránit nepřátelským plavidlům ve skocích do hyperprostoru. Po troše vyjednávání Rogriss souhlasil, tudíž se interdiktor, zvaný \"Stellar Web\" v doprovodu dvou novorepublikových destruktorů vydal do boje. Zsinj skočil do sektoru Vahaba, načež zjistil, že vše je jen promyšlená léčka. Pokusil se uniknout, když v tom interdikční křižník zapnul gravitační pole a Zsinj zůstal uvězněn v soustavě s celou svojí flotilou. Nechal proti interdiktoru vyslat svoje dva menší destruktory třídy \"Victory\", kterým se podařilo interdiktor vychýlit z kurzu, narušit jeho pole a Zsinj tak se zbytkem sil a supedestruktorem unikl, byť oba destruktory Victory byly nenávratně zničeny. Zsinj, radující se z úniku, však brzy dostal další tvrdý úder. Petothel s pomocí svého droida vymazala z navigačního počítače systém Sellagis VI a jeho gravitační studna vytáhla celou flotilu z hyperprostoru, přičemž vhodné místo ke skoku pryč se nacházelo na opačné straně soustavy, několik desítek minut od místa, kde se Zsinj nacházel. Jeho flotila začala zoufale směřovat k místu skoku. Zklamaný Solo by možná ani nezjistil, že má Zsinj potíže, kdyby diktátor neprozřetelně nerozeslal zprávu všem svým pirátským spojencům, ať mu přijdou na pomoc. Vzhledem k tomu že základna Jestřapýrů, ze které létali Wraithov přestrojení, byla pořád v provozu, zpráva došla i tam. Následně se přeposlala přímo ke Wraithům, kteří informovali generála Sola. Nadšený Solo skočil se svou flotilou do systému Sellagis VI a finální bitva o Zsinjův osud začala. \n\nPetothel byla odhalena a donucena uniknout ze \"Železné pěsti\" ve vlastním X-Wingu, ještě předtím však zachránila oběti nechutných Zsinjových experimentů - několik příslušníků z druhu Ewoků, Gamorreanů a Talzů. Zsinj samotný počkal, až generál Solo vypustí svoje eskadry stíhaček, které se vydaly za unikajícím superdestruktorem. Pak sám vyslal stíhačky a bombardéry ze všech svých lodí na Solovy lodě bez stíhací ochrany, zbytek svých velkých lodí vsunul flotile Sola do cesty a se \"Železnou pěstí\" začal unikat pásem asteroidů k místu hyperprostorového skoku. Následně vyslal 181. stíhací eskadru, vedenou baronem Felem, protože věděl, že pro Wedge Antillese bude souboj s ním záležitost cti a tím zdrží jak eskadru Rogue, tak Wraith. Eskadra Rogue na návnadu skutečně skočila a dostala se do souboje se 181., ale Wraithové pokračovali za superdestruktorem. V tu chvíli Zsinj použil svoji vlastní taktiku - začal rozstřeloval asteroidy. Pilot eskadry Myn Donos to však pochopil, ostatní varoval a Wraithové se raději zapojili po bok eskadry Rogue do boje se 181. Obě eskadry 181. první nakonec zlikvidovaly, ale Wedge Antilles zjistil, že celá nepřátelská jednotka byla jen přetvářka, protože skutečný Soontir Fel ji nevedl - velel jí herec Tetran Cowall, který se za Fela jen vydával. Uvědomujíc si vlastní chybu, Antilles začal s oběma eskadrami stoupat k \"Železné pěsti\". Generál Solo mezitím devastoval jednu Zsinjovu loď za druhou, sám však utržil velké škody od Zsinjových letounů a musel spoléhat na to, že jeho stíhačky superdestruktor diktátora zastaví. Zsinj však měl v kapse jednu poslední kartu, kterou vytasil právě v onu chvíli. Na okraji soustavy byla tajně přivolaná \"Druhá smrt\" se zapnutým maskováním. Zsinj proletěl kolem ní, načež nařídil skočit \"Železné pěsti\" do hyperprostoru - přesně v tu chvíli se odpálila výbušninami přeplněná \"Druhá smrt\". Finální výsledek byl takový, že \"Železná pěst\" unikla, zatímco Solo, zmaten výbuchem \"Druhé smrti\" se domníval, že ji zničil. Republikové síly začaly slavit - konečně se jim povedlo ukončit několik měsíců trvající hon na Zsinje. Sám diktátor přišel o všechny zbylé velké lodě, které do bitvy nasadil, také o všechny stíhače, které ponechal v soustavě bez podpory a ani je už poté nevyzvedl, ovšem přežil. Podařilo se mu zachránit svůj hlavní superdestruktor, aniž by o tom někdo z nepřátel věděl a mohl se tak stáhnout na základnu Rancor, byť utrpěl katastrofální porážku.\n\nZsinj zkonsolidoval svoje síly kolem roku 9 ABY, tedy rok po osudné selaggiské bitvě, nad Dathomirem. V tu dobu vedla Nová republika jednání se zástupci hvězdokupy Hapes, která čítala 63 nezávislých systémů, neuvěřitelně vyspělých a oplývajících bohatstvím. Princ Isolder, jehož žena se měla stát nástupkyní v monarchii Hapes, si vybral za ženu Leiu, což nemohl Han Solo snést a Leiu unesl na planetu, kterou vyhrál v kartách - na Dathomir. Zde našel Zsinje i jeho hvězdný superdestruktor, což pro něj byl značný šok, přesto se mu však povedlo přistát na planetě, i když \"Millennium Falcon\" byl těžce poškozen a na planetě nebyly potřebné díly k opravě, s výjimkou imperiální věznice, kterou ovládaly čarodějky z klanu Sester noci, nadané Sílou.\n\nSituace se později začala ještě více komplikovat, přiletěl princ Isolder, Luke Skywalker a všichni se nakonec sešli u sester Zpívají hory, dalšího klanu v oblasti. S jejich pomocí ukradli díly z věznice, ovšem Sestry noci je nakonec odhalily a zaútočily na základnu sester Zpívající hory. Bitva byl vleklá a tvrdá, ale sestry Zpívající hory za vydatné pomoci Luka Skywalkera zvítězily. Gethzerion, vůdkyně Sester noci, byla donucena uniknout zpět do věznice. V tu chvíli Zsinj, vyčkávající na orbitě planety, spustil satelitní pás, který nad Dathomirem rozprostřel naprosto tmu - v takovém podnebí by planeta do tří dnů zmrzla. Gethzerion nabídla Zsinjovi Hana Sola, jeho nemesis, pokud odvolá satelity a nechá jí volnou loď k odletu ze soustavy. Zsinj souhlasil a poslal na povrch generála Melvara, který měl po výbuchu \"Druhé smrti\" několik kovových implantátů.\n\nNic však nešlo tak, jak Zsinj očekával. Gethzerion Sola neměla, tudíž zabila Melvara i jeho doprovod a loď jednoduše ukradla. To nechtěl dovolit Luke Skywalker, který by si nemohl odpustit únik osoby, prosycené temnou stranou Síly. Ponořil se do Síly tak hluboce, že o ní získal zcela nové smýšlení, díky němuž dokázal pilotovat \"Millennium Falcon\" s neuvěřitelnou zručností - podařilo se mu zlikvidovat unikající Gethzerion, poté satelitní plášť generující tmu, vyzvedl Hana a ostatní z povrchu a vyletěl na orbitu. Tam už probíhala bitva mezi Zsinjovými silami a hapanskou flotilou, která přiletěla zachránit prince Isoldera. Ohromený Zsinj se snažil zorganizovat nepřipravenou obranu a shodou okolností jeho superdestruktor zachytil \"Millennium Falcon\" do tažného paprsku. Han Solo se však díky svému triku (vypálil rakety do paprsku, ty zničily jeho úložiště) dokázal z paprsku dostat, vletět pod štíty \"Železné pěsti\" a zjevit se přímo před můstkem. Zapnul si spojení k Zsinjovi - ten ho celý zrudlý námahou přijal. Han mu oznámil pouze stručné \"Polib mi Wookieho!\" načež odpálil můstek a Zsinj zahynul. Tak skončil příběh jednoho z nejmocnějších imperiálních diktátorů z doby po pádu císaře Palpatina.\n\n"}
{"id": "1317748", "url": "https://cs.wikipedia.org/wiki?curid=1317748", "title": "Synagoga v Hořicích", "text": "Synagoga v Hořicích\n\nBývalá synagoga se nachází v Tovární ulici severně od náměstí Jiřího z Poděbrad v Hořicích v okrese Jičín v Královéhradeckém kraji.\n\nBarokní budova nahradila původní dřevěnou stavbu z let 1726–1729, zbořenou po roce 1765. Zděná budova byla postavena v roce 1767, v roce 1788 je zmínka o dřevěné střeše, která byla roku 1860 nahrazena taškovou. V roce 1859 totiž podlehla požáru, který zachvátil ulici i s masnými krámy a domy. Oprava byla provedena v novorománském slohu a budova byla také rozšířena. V 80. letech 19. století byla vystavěna nová ženská galerie, ještě jedna významná renovace se uskutečnila v roce 1902, kdy byla pořízena nová sedadla a okna a budova byla vymalována.\n\nVchodem ze severní strany se sestupuje do interiéru pod úroveň dnešní silnice. Vnitřní vybavení se nezachovalo, vidět je však zbudovaná galerie. Na severní straně střechy je dochováno původní desatero, pod ním je umístěna pamětní deska připomínající místní židovskou komunitu vyvražděnou v letech 1939-1945 nacisty.\n\nK bohoslužbám se synagoga využívala do poloviny 30. let 20. století, od roku 1956 ji používá jako modlitebnu Československá církev husitská. Od roku 1993 je chráněnou kulturní památkou České republiky.\n\n\n"}
{"id": "1317751", "url": "https://cs.wikipedia.org/wiki?curid=1317751", "title": "Santa Maria dei Miracoli", "text": "Santa Maria dei Miracoli\n\nSanta Maria dei Miracoli (\"Panna Maria Zázračná\" nebo \"Panna Maria Zázraků\") je kostel v Římě ve čtvrti Campo Marzio na náměstí piazza del Popolo, mezi ulicemi via del Corso a via di Ripetta. Uvádí se jako dvojče protějšího kostela Santa Maria in Montesanto, i když se zblízka oba kostely dost liší, zejména půdorysem.\n\nPopudem ke stavbě původní svatyně toho jména byl zázrak, který se podle tradice stal 20. června 1325, kdy žena na břehu Tibery vzývala obraz Madony namalovaný na stěně u řeky, aby Maria zachránila její dítě, které spadlo do vody. Záchrana dítěte vedla ke stavbě kaple zasvěcené Marii u řeky Tibery, nedaleko současného mostu Ponte Margherita. V kapli byl umístěn zázračný obraz, zvaný Madonna dei Miracoli, \"Madona zázračná\". Kaplička se objevuje v dílech dobových kartografů, tedy v městských plánech Bufaliniho (1551), Tempesty (1593) a Losiho.\n\nV září 1525 papež Klement VII. svěřil kapli nedaleké nemocnici Ospedale di San Giacomo degli Incurabili, takže bohaté dary věnované „Zázračné Panně“ mohly sloužit k pokrytí nákladů nemocnice. V roce 1529 kaple přešla na řád kapucínů, který ji však opustil hned v následujícím roce, když během povodně řeky Tibery byla zcela zaplavená vodou.\n\nV následujících letech byla kaple u řeky svěřována do rukou různých náboženských kongregací a v roce 1590 byl obraz \"Panny Marie Zázračné\" přenesen do tehdy vybudovaného kostela San Giacomo in Augusta, kde se nachází dodnes. V kapli byla pak umístěna kopie.\n\nProtože místo u řeky Tibery bylo velmi nezdravé a vystavené neustálým záplavám, v roce 1661 papež Alexandr VII. nařídil, aby byl postaven na náměstí piazza del Popolo nový kostel k uchovávání kopie obrazu \"Panny Marie Zázračné.\" Nová budova měla nahradit stávající kostel zasvěcený sv. Uršule. Nový kostel se začal stavět, ale až 14 let po papežově rozkazu, v roce 1675, tedy 13 let po založení tak zvaného kostela-dvojčete Santa Maria di Montesanto. Kostel byl dokončen v roce 1679 a dva roky poté vysvěcen a otevřen pro veřejnost.\n\nV roce 1793 byl kostel poskytnut Bratrstvu Nejsvětější svátosti oltářní a v roce 1856 Arcibratrstvu sv. Řehoře Divotvůrce. Do roku 1915 v kostele sloužili Kněží Nejsvětějšího Srdce Ježíšova z Bétharramu, který předtím působili v kostele Santi Angeli Custodi al Tritone, nyní zaniklém.\n\nFasádu charakterizuje výrazný obdélníkový pronaos, sloupová chrámová předsíň, korunovaný štítem, na kterém je napsáno jméno dobrodince kostela, kardinála Gastaldiho. Sloupy předsíně byly původně určeny pro zvonice Svatého Petra ve Vatikánu navržené Berninim, ale nikdy nerealizované.\n\nNa na balustrádě stojí 10 soch světců, z nichž pouze některé lze s jistotou určit. Provedli je mezi roky 1676 a 1677 Filippo Carcani, Ercole Ferrata a další.\n\nV horní části kostela je osmiboká kopule, pokrytá břidlicí, kterou navrhl a postavil Carlo Fontana.\n\nV ulici via del Corso stojí zvonice, zrcadlový obraz zvonice sousedního kostela Santa Maria di Montesanto, připisovaná Gerolamovi Theodolimu nebo Francescovo Navonovi.\n\nKostel má kruhový půdorys (zatímco jeho tzv. dvojče je eliptické) se čtyřmi bočními kaplemi a hlubokým kněžištěm. Jak exteriér, tak interiér navrhl Carlo Rainaldi a provedl Carlo Fontana. Uprostřed podlahy je umístěna kruhová deska s erbem kardinála Girolama Gastaldiho, dobrodince a patrona kostela; stejný znak se také nachází v průčelí nad pamětní deskou, která připomíná vybudování kostela.\n\nChrám má čtyři boční kaple:\n\nHluboké kněžiště, které navrhl Carlo Fontana, je spojeno s lodí kostela triumfálním obloukem završeným znakem kardinála Gastaldiho.\n\nHlavní oltář byl vysvěcen 3. listopadu 1677. Autorem je Fontana, zatímco štuková výzdoba je dílem Antonia Raggiho. Ve středu oltáře je umístěn obraz \"Panny Marie Zázraků\", kopie původní fresky z konce šestnáctého století. Originál nyní je v kostele San Giacomo v Augustě: Panna a Dítě jsou korunováni korunkami ze zlata; korunka Panny Marie se datuje k roku 1646 a byla jednou z prvních aplikovaných na liturgický obraz.\n\nPo stranách presbytáře jsou dva náhrobky Gastaldiů: na levé straně je \"monument kardinála Girolama Gastaldi\"ho, na pravé straně \"šlechtice Benedetta Gastaldi\"ho; na náhrobcích se nacházejí čtyři sochy, představující nalevo Víru a Naději, napravo Opatrnost a Střídmost.\n\nVelký sakristie byla postavena spolu s kostelem a její dekorace se datuje do 17. století; kromě dvou pamětních desek, které připomínají dřívější majitele kostela, sakristie uchovává mramorovou bustu papeže Pia VI.\n\n"}
{"id": "1317754", "url": "https://cs.wikipedia.org/wiki?curid=1317754", "title": "Euryanta", "text": "Euryanta\n\nEuryanta (německy Euryanthe) je velká hrdinsko-romantická opera Carla Marii von Webera z roku 1823. Autorkou libreta je Helmina von Chézy.\n\nSál na dvoře krále Ludvíka VI. probíhá oslava vítězné bitvy králových rytířů. Rytíř Adolar se těší na svou nevěstu Euryantu a oslavuje árií její lásku a věrnost. Rytíř Lysiart vyprovokuje Adolara k sázce: pokud se mu podaří Euryantu svést, připadne mu veškerý Adolarův majetek. Pokud ne, získá Adolar veškterý majetek Lysiartův. Ačkoli Adolara varuje před neuváženou sázkou král i jeho druhové, Adolar sázku přijme.\n\nZahrada v neverském zámku: Eglantina se tváří jako přítelkyně Euryantina, ve skutečnosti ji nenávidí, protože jí Adolar dal přednost. Eglantintě se podaří vylákat Euryantino tajemství: Adolarova sestra Ema se otrávila poté, co ji opustil její milenec. Nemůže ale najít klid a bude vysvobozena teprve poté, co prsten, který obsahoval jed a který má mrtvá Ema v hrobě skropí slzy nevinné dívky. Euryanta lituje, že prozradila tajemství, ale je pozdě.\n\nStejná scéna: Veškerá snaha Lysiartova svést Euryantu je marná. Touží po pomstě. Slyší kohosi přicházet a skryje se. Příchozí je Egliantina, která se raduje ze získaného tajemství a z toho, že se jí podařilo z Emina hrobu získat její prsten. Lysiart a Eglientina se domlouvají na společné pomstě.\n\nSál na dvoře krále Ludvíka VI.: Ke dvoru přichází Euryanta a Adolar ji vítá. Tu předstupuje Lysiart a prohlašuje, že vyhrál sázku a jako důkaz předkládá Emin prsten. Euryanta přiznává, že prozradila Adolarovo tajemství. Ostatní obvinění ale odmítá. Adolar je zdrcen a proklíná svou nevěstu. Králi nezbývá, než prohlásti Lysiarta za vítěze sázky.\n\nLesní pustina: Adolar v černém brnění odvádí svou bývalou nevěstu, aby ji v lese za její nevěru potrestal smrtí. V trávě se náhle objeví had a chce na Arolara zaútočit. Euryanta se postaví mezi hada a svého bývalého snoubence. Tím mu dá příležitost hada zahubit. Tento čin zabránil Adolarovi zabít Euryantu. Ponechává ji v lesích jejímu osudu.\n\nEuryantu nalézá v lesích král, který si vyrazil na lov. Euryanta mu vylíčila skutečný příbeh a král slibuje nápravu. Euryanta je ale příliš zesláblá a klesá k zemi jako mrtvá.\n\nHrad hraběte z Neversu: Adolar přichází k hradu a poddaní, kteří jej poznávají, mu sdělují, že Lysiart je špatným vládcem. Dnes má proběhnout sňatek Lysiartův s Eglantinou. Eglantina ale pronásledována výčitkami svědomí přizná Adolarovi svůj čin. Adolar vyzývá Lysiarta na souboj. Přichází ale král s družinou a oznamuje Euryantinu smrt. Egliantina se nad toutozprávou raduje. Lysiart zděšen chováním své nevěsty ji probodne. Král jej nechá zatknout jako vraha. Adolar trpce lituje, že své snoubence ukřivdil. Tu ale přichází Euryanta, která procitla ze své mdloby. Milenci si odpouštějí a jásají štěstím.\n\n\nOpera byla uvedena ve Stavovském divadle v roce 1824.\n\nZnovu byla uvedena v roce 1976 ve Stavovském divadle v Praze a to v koncertním provedení (jedinné představení).\n\n\n\n"}
{"id": "1317756", "url": "https://cs.wikipedia.org/wiki?curid=1317756", "title": "Böttcherstraße (Brémy)", "text": "Böttcherstraße (Brémy)\n\nBöttcherstraße je přibližně 100 metrů dlouhá ulice v historické části Brém, která díky své architektuře a památkám patří mezi turisticky nejnavštěvovanější místa v Brémách. Většina budov pochází z let 1922–1931, kdy je nechal postavit brémský obchodník s kávou a mecenáš Ludwig Roselius (1873–1943). Ten pověřil uměleckými pracemi sochaře, malíře a architekta Bernharda Hoetgera. Böttcherstraße a její domy jsou jednou z mála ukázek expresionismu v architektuře. Od roku 1973 je Böttcherstraße památkově chráněná.\n\n\n"}
{"id": "1317760", "url": "https://cs.wikipedia.org/wiki?curid=1317760", "title": "Viertel (Brémy)", "text": "Viertel (Brémy)\n\nViertel (něm. \"čtvrť\") je hovorové označení pro některé části Ostertoru a Steintoru v Brémách. Nachází se východně od historické části města. Ve Viertelu se nachází kavárny, restaurace a módní obchody.\n\nViertel byl vybudován od poloviny 19. století do 30. let 20. století. Nachází se zde budovy (typické \"brémské domy\", \"Bremer Häuser\") v historizujícím, neoklasicistním a secesním slohu. V druhé polovině 20. století se uvažovalo o zboření části zástavby a vybudování rychlostní silnice. Po protestech bylo od těch plánů v roce 1973 upuštěno. \n\n"}
{"id": "1317766", "url": "https://cs.wikipedia.org/wiki?curid=1317766", "title": "Císařský Hamr", "text": "Císařský Hamr\n\nCísařský Hamr ( \"Kaiserhammer\") je zaniklá osada, která byla součástí obce Trojmezí. Nacházela v nejzápadnější části Ašského výběžku v těsné blízkosti trojmezí Česka, Bavorska a Saska, v oblasti přírodního parku Smrčiny. Na severu osada sousedila se zaniklou saskou obcí Tiefenbrunn.\n\nPrvní zmínka o osadě pochází z roku 1396. Na počátku 15. století byl zde vybudován hamr, v němž se tavilo železo, a přes osadu vedla tzv. \"Železná cesta\" do Hofu. V 18. století byl v jeho místě postaven mlýn. Další mlýny byly postaveny proti proudu Rokytnice. Lidé se živili zemědělstvím, tkaním látek a také se pokoušeli v okolí těžit železnou rudu, fylit a v potoce cín. V roce 1845 Johann Gottfried Sommer zmínil, že za zboží mezi obcemi Regnitzlosau a Trojmezí se platilo mýto, které bylo v roce 1849 zvednuto. V roce 1868 osada patřila k okresu Aš. Po vzniku Československa v roce 1918 byla lokalita Císařského Hamru vyhledávaná německými výletníky, kteří navštěvovali hostinec \"U Jakuba (Jakobs Restaurant)\" a na samotném Trojmezí stál ještě penzion Willy Hoffmanna, \"Drei Länder Ecke\". V roce 1930 měla osada 9 domů a asi 50 obyvatel. V roce 1937 byla osada oddělena od farnosti v Regnitzlosau a přidělena k farnosti Rossbach. Po druhé světové válce byl hraniční přechod blízko osady uzavřen a do konce roku 1946 bylo odsunuto německé obyvatelstvo. Ve stejném roce byl vyhozen do povětří hraniční most na cestě do Prexu a část obce zničena žhářstvím. Se vznikem železné opony v roce 1948 byla obec zcela opuštěna. Poslední domy byly odstřeleny v roce 1950 a místo se na 40. let stalo zcela nepřístupným, nacházelo se v zakázaném pásmu v blízkosti hranic s Německou spolkovou republikou i v blízkosti přísně střežené hranice mezi Německou spolkovou republikou a Německou demokratickou republikou.\n\nDo dnešních dnů se dochoval smírčí kříž, je údajně symbolem vážného zločinu. Došlo zde k souboji dvou důstojníků, z nichž jeden byl usmrcen. Kolem kříže vede turistická cesta k Trojmezí mezi Českem, Bavorskem a Saskem.\n\n"}
{"id": "1317767", "url": "https://cs.wikipedia.org/wiki?curid=1317767", "title": "Samnitské Apeniny", "text": "Samnitské Apeniny\n\nSamnitské Apeniny () je soubor horských pásem v Jižních Apeninách, na pomezí střední a jižní Itálie, v regionech Molise, Apulie a Kampánie. Podle některých autorů jsou Samnitské Apeniny součástí Kampánských Apenin. Nejvyšší horou Samnitských Apenin je \"Monte Miletto\" (2 050 m) v pohoří Matese.\n\nNázev je odvozen od původních obyvatel v oblasti Samnitů (historicky doložené jsou například Samnitské války). Oblast obývaná Samnity se nazývala Samnium.\n\nSamnitské Apeniny se rozkládají jižně od průsmyku \"Bocca di Forlì\" (v provincii Isernia) až k průsmyku \"Sella di Vinchiaturo\" (v provincii Campobasso).\n\n"}
{"id": "1317768", "url": "https://cs.wikipedia.org/wiki?curid=1317768", "title": "Marie Alžběta Salm-Reifferscheidt-Raitz", "text": "Marie Alžběta Salm-Reifferscheidt-Raitz\n\nMarie Alžběta Salm-Reifferscheidt-Raitz (* 17. srpna 1931 Rájec nad Svitavou) je starohraběnka z moravské linie šlechtického rodu Salm-Reifferscheidtů – Salm-Reifferscheidt-Raitz. Po nástupu komunistického režimu nemohla studovat a pracovala v administrativě nebo jako řidička nákladních vozů. V roce 1957 emigrovala do Rakouska, kde se živila jako pojišťovací agentka. Po roce 1989 se vrátila do České republiky. Od roku 1992 usiluje v restitučních sporech o vrácení rodového majetku včetně zámku v Rájci nad Svitavou.\n\nMarie Alžběta se narodila na zámku v Rájci nad Svitavou jako třetí dcera knížete Hugo Mikuláše z rodu Salm-Reifferscheidt-Raitz (1893–1946) a Leopoldiny, rozené Mensdorff-Pouilly. Má ještě starší sestru Idu (1921), další dva sourozenci již zemřeli: sestra Eliška (1925–1992) a bratr Hugo Maria (1933–1974). \n\nKníže Hugo Mikuláš se s rodinou za první republiky trvale usídlil na zámku v Rájci nad Svitavou. Za 2. světové války se přihlásil k německému občanství, podle Marie Alžběty tak učinil po velkém nátlaku kvůli ochraně 120 rodin zaměstnanců proti nacistům. Po válce požádal o obnovení občanství československého, rozhodnutí úřadů se už ale nedožil – zemřel 2. března 1946.\n\nPoté byl zámek rodině zkonfiskován, ale mohla v něm dál bydlet – ve třech místnostech. Kvůli svému původu a nedostatku peněz nemohla jít Marie Alžběta studovat na vysokou školu, po maturitě tedy začala pracovat v administrativě podniku Metra Blansko. Poté šest let řídila nákladní vozy jako zaměstnankyně ČSAD Brno. \n\nV roce 1956 se vdala za Jiřího Čubuka, syna ruského emigranta, který zemřel při výslechu v roce 1949. V roce 1957 emigrovali do Rakouska, kde již žily dvě její sestry. Téhož roku tam odešla i její matka. Ve Vídni se manželům narodili synové Georg a Leopold. \n\nV Rakousku Marie Alžběta pracovala jako pojišťovací agentka. V roce 1964 za svou rodinou emigroval i její bratr Hugo. Předtím však byl v Čechách odveden k Pomocným technickým praporům a z prašné práce v dolech onemocněl rakovinou. Zemřel tak již ve věku 40 let. \n\nPo sametové revoluci se Marie Alžběta začala z Vídně pravidelně vracet do Čech a zažádala o vydání rodového majetku. Restituční spor se státem, jehož předmětem je mj. zámek v Rájci, který rodině patřil téměr dvěstě let, trvá už více než dvě desetiletí. Z lesů dostali Salmové zpět 570 hektarů.\n\nVe Volbách v roce 2004 kandidovala do senátu v obvodě č. 49 – Blansko jako členka Koruny České.\n"}
{"id": "1317769", "url": "https://cs.wikipedia.org/wiki?curid=1317769", "title": "Krčma Řím (Sucha Beskidzka)", "text": "Krčma Řím (Sucha Beskidzka)\n\nZájezdní hostinec Krčma Řím (polsky: \"Karczma Rzym\") je historická dřevěná stavba z počátku 18. století v městě Sucha Beskidzka, v gmině Sucha Beskidzka, okres Sucha, Malopolské vojvodství.\n\nZájezdní hostinec je součástí Stezky dřevěné architektury v Malopolském vojvodství.\n\n\"Krčma Řím\" je jedním z nejcennějších dochovaných objektů v Polsku i v Evropě. \"Krčma Řím\" vznikla v 18. století v době, kdy vlastníci obce Sucha obdrželi mimo jiné právo trhů a stala se jarmareční vesnicí. Umístění hostince odpovídá jejímu účelu. Nachází se v blízkosti tržiště (náměstí) a křižovatky komunikačních tras. Na tržišti se uzavíraly obchody s dobytkem (především koňské trhy), které se stvrzovaly v \"Krčmě Řím\".\n\nZájezdní hostince existovaly v skoro ve všech beskydských vesnicích – sloužily nejen jako místa pro setkání, konzumaci jídla a pití, ale také plnily úlohu přepřahacích stanic, prodejny krmiva pro zvířata a poskytovaly nocleh. V 18. století na 100 vesnic na území Beskyd připadalo kolem 70–80 zájezdních hostinců, především u důležitých komunikačních tahů. Dodnes se zachovaly pouze dva objekty tohoto typu: v Suché Bezkidzké (Krčma Řím) a v Stará krčma v Jeleśni.\n\nKrčma je dávána do souvislosti s legendou o Panu Twardowském, který se měl v Krčmě Řím setkat s ďáblem. (Adam Mickiewicz, Pani Twardowska).\n\nHostinec je dřevěná patrová roubená stavba na obdélníkovém půdorysu na zděné podezdívce o rozměrech 27 x 19,3 m. Střecha je valbová, krytá šindelem. V ose budovy se nachází síň (dříve průjezdná vedoucí k místu vozovny pro pocestné), po stranách se nacházejí místa pro hosty. V přední části budovy je podsíň s dřevěnou roštovou balustrádou.\n\nV interiéru je restaurace s 180 místy, která nabízí staropolskou a regionální kuchyň.\n\n\n\n"}
{"id": "1317770", "url": "https://cs.wikipedia.org/wiki?curid=1317770", "title": "Izotopy rubidia", "text": "Izotopy rubidia\n\nPřírodní rubidium (Rb) se skládá ze dvou stabilních izotopů: Rb (přirozený výskyt 72,17 %) a Rb (27,83 %). Bylo také popsáno 31 radioizotopů, s nukleonovými čísly 71 až 103, a třináct jaderných izomerů tohoto prvku. Nejstabilnější radioizotopy jsou Rb (poločas přeměny 86,2 dne), Rb (32,82 dne) a Rb (18,642 dne). Všechny ostatní mají poločasy kratší než 5 hodin, většinou pod 1 minutu. Radioizotopy s nukleonovým číslem 84 a nižším se většinou přeměňují beta plus přeměnou na izotopy kryptonu, zatímco u Rb a těžších radioizotopů převažuje přeměna beta minus na stroncium.\n\nRb je téměř stabilní izotop rubidia. Bylo prvním a stále je nejpoužívanějším atomem pro přípravu Bose-Einsteinových kondenzátů.\n"}
{"id": "1317772", "url": "https://cs.wikipedia.org/wiki?curid=1317772", "title": "In a Heartbeat (film)", "text": "In a Heartbeat (film)\n\nIn a Heartbeat je americký krátký animovaný film, který vznikl jako absolventský studentský projekt na Ringling College of Art and Design. Byl napsán a režírován Estebanem Bravem a Beth Davidovou. \n\n Němý film pojednává o chlapci Sherwinovi, který je zamilovaný do svého spolužáka Jonathana a bojí se vyznat mu své city. Sherwinova láska je vyjádřena antropomorfním srdíčkem. Na konci se dají dohromady. \n\nFilm se stal internetovým hitem a během pěti dnů jej vidělo přes 20 milionů diváků.\n\n\"(výběr)\"\n\n"}
{"id": "1317774", "url": "https://cs.wikipedia.org/wiki?curid=1317774", "title": "Nalžovy (zámek)", "text": "Nalžovy (zámek)\n\nZámek Nalžovy se nachází v centrální části města Nalžovské Hory, okres Klatovy. Renesanční čtyřkřídlý zámek s vnitřním nádvořím a hranolovou věží byl vybudován ve 20. letech 17. století. V polovině 18. století podstoupil barokní a kolem roku 1840 empírovou přestavbu. Zámek s přilehlým parkem a hospodářskými budovami je chráněn jako kulturní památka.\n\nPůvodní tvrz v Nalžovech vznikla pravděpodobně již v polovině 15. století. Na počátku třicetileté války, roku 1618 nebo 1619 byly Nalžovy i s tvrzí vydrancovány protihabsburskými uherskými vojsky. Tvrz byla přitom zřejmě značně poškozena. Tehdejší majitel panství Bedřich Švihovský z Rýzmberka následně nechal jižně od stávající tvrze vystavět nový renesanční čtyřkřídlý zámek s uzavřeným dvorem, hlavní věží nad východním průčelí, věžemi (\"„rundely“\") ve třech rozích a kaplí. Zámek je poprvé připomínán k roku 1630. Původní tvrz byla adaptována na obydlí panských úředníků, kolem vznikl hospodářský dvůr a pivovar. Roku 1718 koupila nalžovské panství hrabata z Pöttingu. Nové majitelé nechali v první polovině 18. století zámek upravit v barokním stylu, stavební dispozice se však příliš nezměnila. Úpravy byly dokončeny pravděpodobně v červenci 1744, kdy došlo ke znovuvysvěcení zámecké kaple svatého Václava. Tvrz („starý zámek“) pravděpodobně v této době zanikl a byl nahrazen budovou sýpky. Barokní úpravy se dotkly i okolního parku a zahrad.\n\nRoku 1769 koupila panství Nalžovy hrabata Taaffe, původem irský rod, působící v císařských službách. Za Ludvíka Taaffeho (1791–1855) proběhla poslední přestavba zámku v empírovém a novorenesančním stylu, zahájená roku 1840. Jejím architektem byl vídeňský císařský architekt Heinrich Koch. V rámci přestavby byla doplněna čtvrtá věž na jihovýchodní nároží zámku a upravena střecha velké věže nad východním průčelí. Další práce se týkaly úprav interiérů a sjednocení fasád. Tím byly prakticky setřeny rysy předchozí barokní přestavby. Mimo samotný zámek došlo k přístavbě budovy koníren, uzavírající dolní stranu hospodářského dvora, budova stodoly navazující na objekt sýpky, nová kočárovna, a dále soubor pivovarských sklepů pod novými konírnami, využívající starších renesančních sklepů. V rámci přestavby zámku byla původní barokní zahrada upravena na krajinářský park, s osázením exotickými druhy dřevin. Současně s přestavbou zámku nechal Ludvík Taaffe na vrchu Prašivec, severovýchodně od městečka, vybudovat umělou zříceninu podle vzoru irského rodového sídla Ballymotte.\n\nRoku 1873 zdědil majetek Eduard hrabě Taaffe, politik a budoucí ministerský předseda Předlitavska. Po svém odchodu z politiky přesídlil na zámek a zde také koncem listopadu 1895 zemřel. \n\nVelkostatek Nalžovy u obce Stříbrné Hory byl šlechtitelským střediskem a disponoval kolem 2 000 ha orné půdy. Ve šlechtitelském středisku se nalézaly školky, na nichž se provádělo šlechtění, zkušební pole a laboratoře, z technického zařízení pak moderní zařízení na čištění obilí podle váhy. Nalžovské podniky se zabývaly zušlechťováním horských plodin, žita, ovsa, brambor a hrachu a platily za nejvýše a nejnepříznivěji položenou šlechtitelskou stanicí v Československu. \n\nBěhem pozemkové reformy po vzniku Československé republiky byl ze záboru velkostatku Nalžovy vydělen zbytkový statek Přebořice o 28 ha za přídělovou cenu 92 000.- Kč a zbytkový statek Tedražice o rozloze 67 ha za přídělovou cenu 240 000.- Kč. Následkem pozemkové reformy začal velkostatek hospodářsky upadat. \n\nV roce 1929 postihl zámek požár. Roku 1934, během držení Edwarda Taaffeho, byla na zadlužený statek uvalena nucená správa. Po neúspěšných pokusech o obnovu hospodářství Edward velkostatek Nalžovy, spolu s dvory Sedlečko a Krutěnice roku 1937 prodal bratrům Františkovi a Karlovi Müllerovým. Ti majetek drželi do roku 1945, kdy jim byl zabaven státem. Později v zámku byla umístěna základní škola. V roce 1975 podstoupil zámek opravy. Roku 1993 byl nalžovský zámek navrácen dědicům Karla Müllera. Od nich pak roku 2008 koupila zámek s hospodářskými budovami, parkem a zemědělskými pozemky společnost Lamela Electric. Záměrem společnosti je vybudovat v zámeckém areálu lázeňsko–rehabilitační centrum.\n\nZámek je čtyřkřídlá dvoupatrová stavba na půdorysu nepravidelného čtyřúhelníka, s hlavním průčelím obráceným k východu. Na vnějších nárožích se nacházejí polygonální věžice. V ose hlavního průčelí vyrůstá větší věž hranolového půdorysu. Z jižního křídla předstupuje polygonálně zakončená kaple svatého Václava. Místnosti v přízemí jsou opatřeny valenými klenbami, místnosti vyšších pater mají stropy ploché. Severně od zámku stojí budovy sýpky, konírny a kočárovny. Severozápadně od zámku se nachází podlouhlá budova bývalého pivovaru. Jižně od zámku se rozprostírá přírodně krajinářský park.\n"}
{"id": "1317777", "url": "https://cs.wikipedia.org/wiki?curid=1317777", "title": "Velké okresní město", "text": "Velké okresní město\n\nVelké okresní město () je pojem z německého obecního práva. Tento zvláštní status je zaveden ve třech spolkových zemích, a to v Bádensku-Württembersku, Bavorsku a Sasku.\n\nV jednotlivých spolkových zemích má pojem velké okresní město odlišný právní status a označuje zpravidla největší obce v okrese, které na rozdíl od ostatních obcí disponují rozšířenými pravomocemi. Velkým okresním městem se mohou stát během reforem územní samosprávy na základě zákona či jiného právního předpisu města nezařazená do okresů, respektive městské okresy. Status mohou také obdržet obce příslušné k okresům na základě vlastní žádosti, kterou vyřizují ministerstva vnitra jednotlivých spolkových zemí. Takové obce musí splňovat podmínku minimálního počtu obyvatel a ministerstvo dále posoudí jejich schopnost plnění správních úkolů. Velké okresní město nemusí být nutně okresní město ve smyslu sídla okresního úřadu.\n\nV německých spolkových zemích Bádensku-Württembersku, Bavorsku a Sasku se tato města nazývají shodně velká okresní města. Jsou součástí zemského okresu a přejala část jeho administrativních pravomocí. Uvedené spolkové země mají odlišný minimální počet obyvatel nutný pro získání statusu velkého okresního města. Pokud nějaké město tuto hranici překročí, může požádat zemskou vládu o přidělení statusu. Obec, která před přiznáním statusu ještě nebyla městem, je na město aútomaticky povýšena. Pokud klesne počet obyvatel velkého okresního města pod zákonem stanovenou mez, status mu zůstane zachován. Starosta velkého okresního města je označován jako a do češtiny se zpravidla překládá jako primátor, doslovně pak jako vrchní starosta.\n\nMinimální počet obyvatel pro získání statusu velkého okresního města je 20 000. K 1. dubnu 1956 vstoupilo v platnost nové obecní zřízení, na základě kterého se stala všechna města nad 20 000 obyvatel velkými okresními městy. Status získala také většina dřívějších okresních měst, pokud při slučování obcí překročila hranici minimálního počtu obyvatel. Na konci roku 2019 bylo v Bádensku-Württembersku 94 velkých okresních měst.\n\nBavorsko má nejvyšší limit pro získání statusu velkého okresního města, a to 30 000 obyvatel. Velká okresní města byla zavedena při okresní reformě k 1. červenci 1972. Před tímto datem mělo Bavorsko 48 městských okresů, tedy měst, která nebyla příslušná k žádnému okresu. Celkem 23 z nich bylo začleněno do okresů a získalo status velkého okresního města. V následujících letech k nim přibylo dalších šest měst, na konci roku 2019 tak mělo Bavorsko 29 velkých okresních měst.\n\nSasko má nejnižší limit pro získání statusu velkého okresního města. Mohou jej získat města s minimálním počtem obyvatel 17 500, pokud splňují další náležitosti. Po okresních reformách v letech 1994/1996 a 2008 se staly velkými okresními městy také bývalá okresní města. Na konci roku 2019 mělo Sasko 51 velkých okresních měst.\n\nSrovnatelná označení v ostatních spolkových zemích jsou:\n"}
{"id": "1317781", "url": "https://cs.wikipedia.org/wiki?curid=1317781", "title": "UP (letecká společnost)", "text": "UP (letecká společnost)\n\nUP byla nízkonákladová značka izraelské letecké společnosti El Al. Ta ji představila v roce 2013. Své lety zahájila v roce 2014, a to do pěti destinací – Berlína, Budapešti, Kyjevu, Larnaky a Prahy. Základnu měl UP na Tel Avivském letišti. Ze začátku měla společnost převedených od El Al pět letadel, k roku 2017 byly čtyři. Jednalo se o Boeingy 737-800 s kapacitou 180 cestujících.\n\nV lednu 2018 bylo oznámeno, že společnost El Al bude do půlky roku 2018 rušit lety UP a nahrazovat je vlastními lety, přičemž přidá nové tarify, které se přiblíží nízkonákladovým cenám.\n\n"}
{"id": "1317782", "url": "https://cs.wikipedia.org/wiki?curid=1317782", "title": "Muktar Edris", "text": "Muktar Edris\n\nMuktar Edris (* 14. ledna 1994) je etiopský vytrvalostní běžec, mistr světa v běhu na 5000 metrů z roku 2017.\nV roce 2012 se stal juniorským mistrem světa v běhu na 5000 metrů. O rok později doběhl na této trati na světovém šampionátu dospělých sedmý. Úspěšný je také na světových šampionátech v přespolním běhu – v roce 2016 byl členem vítězného etiopského mužstva a mezi jednotlivci skončil třetí. V srpnu 2017 v Londýně se stal mistrem světa v běhu na 5000 metrů.\n\n\n"}
{"id": "1317787", "url": "https://cs.wikipedia.org/wiki?curid=1317787", "title": "Důl Roudný", "text": "Důl Roudný\n\nDůl Roudný (běžně též označovaný jako zlatodůl Roudný) byl v první polovině 20. století jedním z největších a nejmodernějších zlatých dolů ve střední Evropě. Jeho pozůstatky se nacházejí na území obce Zvěstov v okrese Benešov ve Středočeském kraji, v prostoru mezi menšími sídly Roudný, Bořkovice a Ramena.\n\nOblast, ve které probíhala těžba zlata již od středověku a kde se na přelomu 19. a 20. století nacházel hlubinný důl s přilehlými zpracovatelskými provozy, leží ve střední části tzv. blanické brázdy, což je systém prvohorních geologických zlomů, na jehož území se vyskytují jak permokarbonské sedimenty, tak i polymetalické zrudnění. Z geomorfologického hlediska toto území přináleží do Mladovožické pahorkatiny, která je podcelkem Vlašimské pahorkatiny. Nejvyšší vrchol Mladovožické pahorkatiny Velký Blaník (638 m n. m.) je od Roudného vzdálen zhruba 5,5 km vzdušnou čarou směrem na severovýchod. Bývalý těžební prostor leží v již zalesněném území mezi kótami 508 m n. m. (Vinice) a 503 m n. m., přičemž na jihu je tato oblast vymezena Bořkovickým potokem a na severu hranicí CHKO Blaník.\n\nLožisko zlata v krystaliniku moldanubika je svým vznikem vázané na masiv blanické ortoruly.Mezi zdejšími horninami převládají sillimanit-biotitické pararuly, které obsahují zejména křemen, živce, slídy (biotit a v menší míře muskovit) a dále pak sillimanit, apatit, pyrit a granáty. Pararulou prostupují kvarcity a žilné vyvřeliny aplitů a pegmatitů. Kromě toho se zde vyskytují pyroxenity, amfibolity a skarn.\n\nSíť rudních žil zlata vznikla hydrotermální mineralizací v místě křížení poruch blanické brázdy. V oblasti ložiska Roudný, které patří mezi mineralogicky chudší ložiska, se zlato vyskytuje jako elektrum, t. j. světle žluté zlato o nízké ryzosti. Zlato je převážně mikroskopicky rozptýlené v šedém až šedomodrém křemenu, který tvoří většinu výplně žil, a dále v kyzech - zejména v arzenopyritu a pyritu. Viditelné zlato mělo nejčastěji podobu zrníček, většinou do velikosti 1 mm, vtroušenin a plíšků. Větší plíšky zlata o rozměrech do 5 mm se nacházely jen ojediněle. Vzácně se zde našlo zlato v podobě osmibokých krystalků.\n\nPrvní písemné zmínky o těžbě zlata v oblasti Roudného pocházejí z roku 1337, kdy král Jan Lucemburský dal doly v Karrenbergu (Kamberku) spolu s některými dalšími zlatými doly na Sedlčansku do zástavy Petrovi z Rožmberka. V okolí řeky Blanice však podle historických zjištění bylo těženo zlato již v době keltského osídlení tohoto kraje. V terénu na svazích kopce nad vsí Roudný jsou dodnes patrné výrazné známky někdejší povrchové těžby. Později byly hloubeny první šachty. Jedna z nich byla objevena v hloubce 60 metrů v pozdější štole Václav. Středověkou těžbu, v jejímž průběhu by podle odhadů mohla být celkem vytěžena až 1 tuna zlata, pravděpodobně ukončilo období husitských válek.\n\nDalší pokračování těžby zlata je doloženo až z druhé poloviny 18. století, kdy nedaleká Libouň spolu s celým vlašimským panstvím patřila knížecímu rodu Auerspergů. Kromě štoly Václav zde existovaly štoly Pavlína, Josef, Michal a František. Mezi lety 1769 - 1804 bylo v Roudném vytěženo celkem 21 kg zlata. Poté téměř po celé 19. století byly doly opuštěny.\n\nV roce 1882 navštívil Roudný profesor František Pošepný, který pak tuto lokalitu doporučil důlnímu podnikateli Mořici Beckerovi. Firma Stantien a Becker zahájila v Roudném práce na výstavbě zlatodolu 1. 5. 1893. Jako první vznikla štola Mořic, později zde byla činnost ukončena a soustředila se na novou štolu Jindřiška (Henrieta), propojenou se štolou Václav. Samotná těžba zlata zde probíhala od roku 1896, zlato bylo získáváno z rudy amalgamací a surovina byla odesílána k dalšímu zpracování do německého Freibergu.\n\nPo smrti Mořice Beckera v roce 1901 byl důl dán do dražby a v roce 1903 jej získala anglická společnost Sugdan a Fischer. Následovala rozsáhlá modernizace dolu a 10. 9. 1904 byla obnovena těžba. Zatímco v roce 1901 v dole pracovalo asi 70 osob, po modernizaci bylo v Roudném zaměstnáno již na 400 horníků a dělníků. Štola Václav, spojená s Jindřiškou, která sloužila jako větrací šachta, byla dále spojena s jámou Albert (pozdější Aleška). V roce 1912 se již těžilo v hloubce 300 metrů, do roku 1930 dosáhla štola Václav hloubky 450 metrů. Zpočátku představoval výnos 6 kg zlata za měsíc, později dosáhl až 30 kg. Celkem bylo podle záznamů v letech 1904 -1930 vytěženo 660 000 tun rudy, z níž bylo získáno 5,77 tun zlata.\n\nV roce 1929 získal důl nový vlastník, belgicko-francouzská společnost, která však neměla zájem investovat prostředky a důl dále modernizovat. V důsledku toho byla 11. října 1930 těžba zlata v Dole Roudný ukončena a přes určité snahy již nebyla obnovena. Po skončení 2. světové války bylo v červnu 1946 rozhodnuto o obnovení kutacích prací na Roudném. Úkol byl svěřen podniku Příbramské rudné doly. Následovalo odčerpání vody ze zatopeného dolu a vysoušení šachet, jáma Aleška byla proražena na povrch jako náhrada za poškozenou štolu Václav. Probíhalo budování infrastruktury a zázemí pro zaměstnance, byly odebírány vzorky rudy, a to i z nejhlubšího patra, které bylo založeno v hloubce 510 metrů. Bylo zjištěno značné množství zbytkové zlatonosné rudy, avšak z ekonomických důvodů byly přípravné práce ukončeny v roce 1956 a těžba nebyla obnovena. Přesto určité průzkumné práce zde probíhaly i v následujících desetiletích. Velký zájem o Důl Roudný začaly projevovat zahraniční těžařské společnosti po roce 1990 v souvislosti se změnou politické situace po rozpadu tzv. sovětského bloku. Tyto snahy o zahájení geologického průzkumu a následné těžby zlata byly však vždy vládou ČR odmítnuty, přičemž toto odmítnutí podpořila i veřejnost v regionu.\n\nDůl Roudný leží na území geoparku Kraj blanických rytířů, kterému byl v roce 2014 udělen titul \"národní geopark\". V rámci aktivit geoparku byla v bývalém těžebním prostoru vybudována 4,5 km dlouhá naučná stezka \"Zlatodůl Roudný\", která má 15 zastavení a detailně dokumentuje historii těžby zlata v této oblasti. Součástí jednotlivých zastavení jsou také informace o CHKO Blaník a interaktivní program pro dětské návštěvníky. Kromě informačních tabulí je v terénu umístěno dalších deset panelů s historickými fotografiemi konkrétních míst, kde dříve probíhala těžba. V oblasti Dolu Roudný se nacházejí dvě přírodní památky - PP Roudný a PP Štola Mořic. Zatímco štola Mořic není veřejnosti přístupná z důvodu ochrany netopýrů, kolem prostoru bývalé výsypky dolu, chráněné jako přírodní památka Roudný, vede trasa naučné stezky.\n\n\n"}
{"id": "1317790", "url": "https://cs.wikipedia.org/wiki?curid=1317790", "title": "Eligijus Jankauskas", "text": "Eligijus Jankauskas\n\nEligijus Jankauskas (* 22. června 1998, Šiauliai, Litva) je litevský fotbalový útočník a mládežnický reprezentant, od září 2018 hráč českého prvoligového klubu SFC Opava. Hraje nejčastěji na pravém křídle.\n\n\nEligijus Jankauskas nastupoval za litevské mládežnické reprezentace U17, U18, U19 a U21.\n\n"}
{"id": "1317794", "url": "https://cs.wikipedia.org/wiki?curid=1317794", "title": "Algis Jankauskas", "text": "Algis Jankauskas\n\nAlgis Jankauskas (* 27. září 1982, Vilnius, Litevská SSR, Sovětský svaz) je litevský fotbalový obránce a reprezentant, od roku 2016 hráč klubu FK Sūduva Marijampolė. Hraje na postu stopera (středního obránce). Prošel angažmá v Litvě a Rusku.\n\n\nV A-mužstvu Litvy debutoval 31. 5. 2008 na turnaji Baltic Cup v lotyšském městě Jūrmala proti reprezentaci Estonska (výhra 1:0).\n\n"}
{"id": "1317800", "url": "https://cs.wikipedia.org/wiki?curid=1317800", "title": "Jankauskas", "text": "Jankauskas\n\nPříjmení Jankauskas, přechýleně Jankauskaitė (příjmení neprovdané ženy)/Jankauskienė (příjmení ženy, provdané za Jankauska)/Jankauskė (příjmení ženy, která nechce indikovat svůj rodinný stav), nosí více osobností:\n\n"}
{"id": "1317801", "url": "https://cs.wikipedia.org/wiki?curid=1317801", "title": "Kostel svatého Aloise (Otnice)", "text": "Kostel svatého Aloise (Otnice)\n\nŘímskokatolický farní kostel svatého Aloise v Otnicích se nachází v centru obce při silnici z Bošovic do Újezdu u Brna. Kostel je postavený v letech 1855 – 1858 v novorenesančním slohu, je třetí na stejném místě. Původně byl zasvěcen svatému Havlovi. Současná fara byla postavena roku 1805.\n\n\n"}
{"id": "1317802", "url": "https://cs.wikipedia.org/wiki?curid=1317802", "title": "In a Heartbeat", "text": "In a Heartbeat\n\nIn a Heartbeat může být:\n\n"}
{"id": "1317804", "url": "https://cs.wikipedia.org/wiki?curid=1317804", "title": "Edward R. Murrow", "text": "Edward R. Murrow\n\nEdward R. Murrow, rodným jménem Egbert Roscoe Murrow (25. dubna 1908, Polecat Creek – 27. dubna 1965, Pawling) byl americký novinář a televizní moderátor. Začínal v rozhlase, pracoval pro CBS, a to i jako válečný reportér během druhé světové války - s jeho hlasem mělo miliony Američanů zážitek války spojený. Tým válečných korespondentů, který tehdy v Evropě pro CBS vytvořil a vedl, se nazýval \"Murrowovi hoši\" (\"\"Murrow Boys\"\"). Po válce se stal průkopníkem publicistiky televizní. Proslavil se zejména v pořadu \"See It Now\" a také větou \"\"Good night, and good luck\"“ („Dobrou noc a hodně štěstí“), kterou každý pořad \"See It Now\" končil. \nPocházel z kvakerské rodiny. Vystudoval politologii a mezinárodní vztahy na Washington State University. Nejvíce ho na škole ovlivnila Ida Lou Andersonová, která ho učila rétorice a modulaci hlasu. Během studií si změnil jméno na Edward. V letech 1929–1931 byl prezidentem Národní studentské asociace (\"National Student Association\"). V letech 1932-1935 pracoval v neziskové organizaci Institute of International Education, která organizovala zahraniční pobyty studentů, a zejména v komisi, která pomáhala přijímat řadu studentů z Německa, které v té době vypudil nacismus (\"Emergency Committee in Aid of Displaced Foreign Scholars\"). \n\nPak se však rozhodl pro novinařinu. V roce 1935 nastoupil do CBS. Roku 1937 byl vyslán do Londýna, aby vedl evropské korespondenty CBS. Když se situace v Evropě začala vyhrocovat, byl to on, kdo informoval o hlavních událostech (Anšlus, Mnichovská dohoda, bombardování Londýna). Právě během bombardování Londýna prvně užil závěrečnou větu \"Good night, and good luck\", to proto, že věděl, že ho poslouchá i mnoho místních, kteří budou v noci, kdy nejvíc padají bomby, štěstí rozhodně potřebovat. Jeho reportáže měly podle mnohých odborníků velký vliv na pokles izolacionismu v americké veřejnosti. Stal se hvězdou jak v Americe, tak v Británii, a Winston Churchill mu nabídl, aby vedl BBC. Murrow odmítl, nicméně během kontaktů s britským premiérem prožil krátký milostný románek s jeho dcerou Pamelou. V roce 1945 dělal Murrow slavnou reportáž o osvobození koncentračního tábora Buchenwald. Zajímavostí je, že tehdy Murrow vyzpovídal i československého národněsocialistického politika a bývalého primátora Prahy Petra Zenkla, který byl v táboře vězněn. V soukromém rozhovoru Murrow Zenkla prý varoval před komunisty. \n\nV roce 1945 se Murrow stal viceprezidentem a šéfem zpravodajství CBS. Tím skončila jeho kariéra reportérská. Z rozhlasových vln však nezmizel, stal se moderátorem. Roku 1947 způsobil \"UFO horečku\", když referoval o pozorování \"létajících talířů\" amatérským pilotem Kennethem Arnoldem, s nímž udělal interview. Uváděl zprávy a zároveň publicistické pořady jako \"This I Believe\" a \"Hear It Now\". \n\nPrávě tento pořad pak převedl na televizní obrazovky, když CBS rozjíždělo i televizní vysílání, a to pod názvem \"See It Now\". Murrow v pořadu silně kritizoval mccarthysmus, který v té době kulminoval. O konfliktu mezi Murrowem a senátorem McCarthym v 50. letech pojednává i film George Clooneyho z roku 2005. Jmenuje se \"Good night, and good luck\", podle slavné Murrowovi závěrečné věty v pořadu. Slavný díl \"See It Now\" z roku 1954, kritizující McCarthyho, zakončil Murray slovy: \"Nebojme se jeden druhého. Nenechme se vláčet strachem. V naší historii vidíme, že nejsme potomky zbabělců\". Následná konfrontace Murrowa a McCarthyho v přímém přenosu v dalším díle pořadu, kdy McCarthy nebyl schopen argumentovat a nakonec bezdůvodně obvinil Murrowa ze sympatií ke komunismu, bývá považována za začátek pádu vlivného senátora. Pořad sice v roce 1955 skončil, když sponzor, firma Alcoa, stáhl svou reklamní podporu, ale stal se vzorem pro mnoho dalších podobných. Pořad byl sice později obnoven, avšak nezískal již tak prestižní vysílací čas. Zanikl definitivně v roce 1958, po prudkém Murrowově sporu s ředitelem CBC Billem Palleym o postupující komercializaci vysílání, která se Murrowovi nelíbila. Mezitím však Murrow vytvořil i jiné pořady: v roce 1953 vymyslel a moderoval pořad rozhovorů s osobnostmi nazvaný \"Person to Person\". Roku 1958 vymyslel další nový formát, pořad \"Small World\", v němž proti sobě postavil dva politiky, aby vedly debatu, kterou on moderoval. Zrušení \"See It Now\" vzbudilo rozruch i na politické scéně a Murrow dostal nabídku kandidovat za Demokratickou stranu na senátora v New Yorku (tedy tam, kde to mají Demokraté takřka jisté). Zvažoval ji, ale nakonec mu politickou kariéru rozmluvil Harry Truman, který ho upozornil, že by okamžitě ztratil punc \"hrdiny milionů\". \n\nMurrow tedy pokračoval, ač frustrovaný, v práci pro CBS, jednak dál uváděl debaty \"Person to Person\" a \"Small World\" a také reportážně přispíval do nového pořadu \"CBS Reports\". V roce 1960 například vzbudil pozornost reportáží \"Harvest of Shame\" o strašlivých pracovních podmínkách přistěhovalců na zemědělských farmách. Ve stejném roce však CBS definitivně opustil. \n\nPrezident John F. Kennedy mu pak nabídl funkci ředitele United States Information Agency, která mj. řídila známou rozhlasovou stanici \"Hlas Ameriky\" (\"The Voice of America\"), jež měla propagovat postoje Spojených států v zahraničí. Brzy však Murrow onemocněl rakovinou a instituci de facto nevedl. Oficiálně rezignoval roku 1964, ve stejném roce obdržel vyznamenání Prezidentská medaile svobody. Zemřel rok poté na rakovinu plic, jakožto silný kuřák dvou krabiček cigaret denně. Paradoxem je, že to byl právě on, kdo v pořadu \"See It Now\" jako první v USA informoval o spojitosti kouření s rakovinou.\n"}
{"id": "1317806", "url": "https://cs.wikipedia.org/wiki?curid=1317806", "title": "Silnice II/459", "text": "Silnice II/459\n\nSilnice II/459 je silnice II. třídy, která vede z Krnova do Leskovce nad Moravicí. Je dlouhá 24,6 km. Prochází jedním krajem a jedním okresem.\n\n\n"}
{"id": "1317807", "url": "https://cs.wikipedia.org/wiki?curid=1317807", "title": "Kanton Beuvry", "text": "Kanton Beuvry\n\nKanton Beuvry ( ) je francouzský kanton v departementu Pas-de-Calais v regionu Hauts-de-France. Tvoří ho 13 obcí. Zřízen byl v roce 2015.\n\n"}
{"id": "1317808", "url": "https://cs.wikipedia.org/wiki?curid=1317808", "title": "Silnice II/460", "text": "Silnice II/460\n\nSilnice II/460 je silnice II. třídy, která vede z Úvalna do Jakartovic. Je dlouhá 19,7 km. Prochází jedním krajem a dvěma okresy.\n\n\n\n"}
{"id": "1317810", "url": "https://cs.wikipedia.org/wiki?curid=1317810", "title": "Štírovník Borbásův", "text": "Štírovník Borbásův\n\nŠtírovník Borbásův (\"Lotus borbasii\") je vytrvalá rostlina z čeledi bobovitých.\n\nŠtírovník Borbásův se vyskytuje v jižní Evropě a jižní části střední Evropy, především na Slovensku, v Maďarsku, Rakousku a na Istrijském poloostrově, v České republice pak na jižní Moravě. Vyrůstá v teplomilných doubravách, křovinách a lesních lemech, obvykle na bazických substrátech.\n\nJedná se o vytrvalou, žlutě kvetoucí rostlinu s vystoupavou lodyhou, dorůstající 10-22 cm. Je značně podobná běžnému štírovníku růžkatému, na rozdíl od něhož má srpovitě zahnuté, špičaté listy.\n\nV České republice je podle Černého a červeného seznamu cévnatých rostlin České republiky hodnocen jako silně ohrožený druh.\n"}
{"id": "1317811", "url": "https://cs.wikipedia.org/wiki?curid=1317811", "title": "Warlus (Pas-de-Calais)", "text": "Warlus (Pas-de-Calais)\n\nWarlus je francouzská obec v departementu Pas-de-Calais v regionu Hauts-de-France. V roce 2014 zde žilo 373 obyvatel.\n\nSousední obce jsou: Agnez-lès-Duisans, Berneville, Dainville, Duisans, Gouves, Montenescourt, Simencourt a Wanquetin.\n\n\"Počet obyvatel\"\n\n"}
{"id": "1317812", "url": "https://cs.wikipedia.org/wiki?curid=1317812", "title": "Silnice II/461", "text": "Silnice II/461\n\nSilnice II/461 je silnice II. třídy, která vede ze Slavkova do Opavy. Je dlouhá 7,8 km. Prochází jedním krajem a jedním okresem.\n\n\n"}
{"id": "1317813", "url": "https://cs.wikipedia.org/wiki?curid=1317813", "title": "Warlus", "text": "Warlus\n\nWarlus je název dvou obcí ve Francii:\n\n"}
{"id": "1317815", "url": "https://cs.wikipedia.org/wiki?curid=1317815", "title": "Silnice II/462", "text": "Silnice II/462\n\nSilnice II/462 je silnice II. třídy, která vede z Vítkova do Březové. Je dlouhá 9,8 km. Prochází jedním krajem a jedním okresem.\n\n\n"}
{"id": "1317816", "url": "https://cs.wikipedia.org/wiki?curid=1317816", "title": "Gouves", "text": "Gouves\n\nGouves je francouzská obec v departementu Pas-de-Calais v regionu Hauts-de-France. V roce 2014 zde žilo 197 obyvatel.\n\nSousední obce jsou: Agnez-lès-Duisans, Montenescourt a Warlus.\n\n\"Počet obyvatel\"\n\n"}
{"id": "1317817", "url": "https://cs.wikipedia.org/wiki?curid=1317817", "title": "Bršlice", "text": "Bršlice\n\nBršlice (\"Aegopodium\") je rod rostlin z čeledi miříkovitých. Zahrnuje 11 druhů a je rozšířen téměř v celé Eurasii. Nejznámějším zástupcem tohoto rodu je bršlice kozí noha.\n\n\n \n"}
{"id": "1317821", "url": "https://cs.wikipedia.org/wiki?curid=1317821", "title": "Walter Kollo", "text": "Walter Kollo\n\nWalter Kollo, rozený Walter Elimar Kolodziejski, (28. ledna 1878 Neidenburg, Prusko (dnes Nidzica, Polsko) – 30. září 1940 Berlín) byl německý skladatel operet, filmové hudby a populárních písní, dirigent a hudební vydavatel.\n\nWalter Kollo se narodil 28. ledna 1878 v Neidenburgu ve východním Prusku Po 2. světové válce se obec stala součástí polského Varmijsko-mazurského vojvodství. Jeho otec byl místním kupcem a syn měl původně zdědit jeho řemeslo. Matka byla koncertní klavíristka a když rozpoznala synovo hudební nadání podpořila Waltrův záměr studovat hudbu. \n\nAbsolvoval Sondershausenovu konservatoř v Königsbergu (dnes Kaliningrad) a do roku 1899 působil v Königsbergu jako divadelní dirigent. Oženil se s Marií Preussovou, zpěvačkou s uměleckým jménem Mizzi Josetti. V roce 1904 se jim narodil syn Willi.\n\nV témže roce odešel s rodinou do Berlína, změnil si jméno na lépe německy znějící Walter Kollo a věnoval se populární hudbě. Od roku 1907 psal hudbu pro berlínská hudební divadla. Velkého úspěchu dosáhla silvestrovská fraška \"Große Rosinen\" hraná na přelomu roku 1910. Záhy se stal žádaným autorem operet, veseloher, revuí a dalších zábavných hudebních forem. Z jeho mnoha děl vynikly zejména operety \"Wie einst im Mai\" (1913, byla dvakrát zfilmována), \"Der Juxbaron\" (1916), \"Drei alte Schachteln\" (1917) a \"Die Frau ohne Kuß\" (1924). S příchodem zvukového filmu se stal i vyhledávaným autorem filmové hudby.\n\nByl rovněž organizačně schopným. Byl jedním se zakladatelů organizace na ochranu autorských práv výkonných umělců \"Gesellschaft für Musikalische Aufführungs\" (GEMA), otevřel vlastní nakladatelství a spolu s Jeanem Gilbertem a Paulem Linckem stál u zrodu \"Berlínské operety\". Podnikal rovněž úspěšná turné jako dirigent svých děl.\n\nZemřel v Berlíně ve svém domě na Schwäbischer Straße v Schönebergu 30. září 1940 ve věku 62 let. Je pohřben na hřbitově Sophienfriedhof.\n\nJeho syn Willi Kollo (1904–1988) se stal rovněž skladatelem populární a filmové hudby. Vnuk, René Kollo (* 1937), je slavným wagnerovským operním pěvcem.\n\n\n\n\n"}
{"id": "1317822", "url": "https://cs.wikipedia.org/wiki?curid=1317822", "title": "Thomas Heurtaux", "text": "Thomas Heurtaux\n\nThomas Heurtaux [toma ertó] (* 3. července 1988, Lisieux, Francie) je francouzský fotbalový obránce, od roku 2012 hráč klubu Udinese Calcio, od léta 2017 na hostování v Hellas Verona FC. Hraje zejména na postu stopera (středního obránce), alternativně na kraji obrany. Nedávno hrál za Turecký tým Ankaragücü, ze kterého však před skončením smlouvy odešel, protože mu nevypláceli peníze. Na začátku září 2019 podepsal roční smlouvu s US Salernitana 1919\n\n\nThomas Heurtaux nastupoval v roce 2010 za francouzskou mládežnickou reprezentaci U20. V roce 2007 odehrál jeden zápas v dresu francouzské reprezentace U19.\n\n"}
{"id": "1317823", "url": "https://cs.wikipedia.org/wiki?curid=1317823", "title": "Qorlortorsuaq", "text": "Qorlortorsuaq\n\nQorlortorsuaq je farma v kraji Kujalleq v Grónsku. Nachází se u stejnojmenného vodopádu, který je největší vodopád v Grónsku. V roce 2017 tu žili 3 farmáři. Nachází se tu také vodní elektrárna. Chovají se tu především pstruzi, takže je to jediná aktivní pstruží farma v Grónsku (existovala ještě pstruží farma s názvem Eqaluit, ta byla však v roce 2005 uzavřena).\n"}
{"id": "1317824", "url": "https://cs.wikipedia.org/wiki?curid=1317824", "title": "Kanton Boulogne-sur-Mer-1", "text": "Kanton Boulogne-sur-Mer-1\n\nKanton Boulogne-sur-Mer-1 ( ) je francouzský kanton v departementu Pas-de-Calais v regionu Hauts-de-France. Tvoří ho 6 obcí a část města Boulogne-sur-Mer. Zřízen byl v roce 2015.\n\n"}
{"id": "1317825", "url": "https://cs.wikipedia.org/wiki?curid=1317825", "title": "Kanton Boulogne-sur-Mer-2", "text": "Kanton Boulogne-sur-Mer-2\n\nKanton Boulogne-sur-Mer-2 ( ) je francouzský kanton v departementu Pas-de-Calais v regionu Hauts-de-France. Tvoří ho čtyři obce a část města Boulogne-sur-Mer. Zřízen byl v roce 2015.\n\n"}
{"id": "1317829", "url": "https://cs.wikipedia.org/wiki?curid=1317829", "title": "Montenescourt", "text": "Montenescourt\n\nMontenescourt je francouzská obec v departementu Pas-de-Calais v regionu Hauts-de-France. V roce 2014 zde žilo 447 obyvatel.\n\nSousední obce jsou: Agnez-lès-Duisans, Gouves, Habarcq, Wanquetin a Warlus.\n\n\"Počet obyvatel\"\n\n"}
{"id": "1317831", "url": "https://cs.wikipedia.org/wiki?curid=1317831", "title": "Kanton Brebières", "text": "Kanton Brebières\n\nKanton Brebières ( ) je francouzský kanton v departementu Pas-de-Calais v regionu Hauts-de-France. Tvoří ho 33 obcí. Zřízen byl v roce 2015.\n\n\n"}
{"id": "1317835", "url": "https://cs.wikipedia.org/wiki?curid=1317835", "title": "British Grand Prix (atletika) 2016", "text": "British Grand Prix (atletika) 2016\n\nBritish Grand Prix 2016 byl lehkoatletický mítink, který se konal 5. června 2016 ve Spojeném království městě Birmingham. Byl součástí série mítinků Diamantová liga.\n"}
{"id": "1317836", "url": "https://cs.wikipedia.org/wiki?curid=1317836", "title": "Ivanovo sedlo", "text": "Ivanovo sedlo\n\nIvanovo sedlo se nachází jihozápadně od Sarajeva v Bosně a Hercegovině, v nadmořské výšce 967 m. Odděluje od sebe pohoří Volujak a Bjelašnica. Název má podle nedaleké hory Ivanova planina. V místním bosenském názvu je termín \"sedlo\" použit namísto průsmyku (\"prevoj\") z historického důvodu, a to pod vlivem německého \"der Sattel\" a rakousko-uherské správy Bosny, resp. německých map, vydávaných v letech 1878–1914. Z geografického hlediska od sebe sedlo odděluje Bosnu a Hercegovinu.\n\nPřes současné sedlo vedly obchodní stezky a dopravní tahy již od dob středověku. Během závěru vlády Osmanské říše v Bosně byla vybudována sedlem silnice, která umožňovala průjezd potahů. Vzniklo několik zájezdních hostinců (tzv. hanů) v blízkosti samotného sedla. \n\nPod sedlem je veden silniční tunel, dlouhý 645 m, kudy prochází silnice M 17, spojující Sarajevo a město Jablanica. V budoucnu jej má nahradit dálniční tunel.\n\nTunelem dlouhým 3221 m překonává sedlo také železniční trať Sarajevo–Ploče.\n"}
{"id": "1317838", "url": "https://cs.wikipedia.org/wiki?curid=1317838", "title": "Jorubština", "text": "Jorubština\n\nJorubština (jorubsky \"èdè Yorùbá\") je jazyk, kterým se mluví v západní Africe. Mluví jím také emigrantské komunity v Evropě, ale hlavně v Americe v karibské oblasti, kde se v mnoha místních náboženstvích používá jako liturgický jazyk. Jorubsky mluví hlavně národ Jorubů. Jorubština má slovosled SVO (předmět-sloveso-podmět).\n\nJorubština má tři tóny (vysoký, střední a nízký.).\n\nV následující tabulce je zobrazeno otčenáš v jorubštině a český překlad.\n"}
{"id": "1317840", "url": "https://cs.wikipedia.org/wiki?curid=1317840", "title": "Silnice II/463", "text": "Silnice II/463\n\nSilnice II/463 je silnice II. třídy, která vede z Březové do Bílovce. Je dlouhá 13,4 km. Prochází jedním krajem a dvěma okresy.\n\n\n\n"}
{"id": "1317841", "url": "https://cs.wikipedia.org/wiki?curid=1317841", "title": "San Lorenzo in Damaso", "text": "San Lorenzo in Damaso\n\nBazilika svatého Vavřince in Damaso (Basilica Minore di San Lorenzo in Damaso), nebo jednoduše San Lorenzo in Damaso je farní a titulární kostel v centru Říma v Itálii, jeden z řady římských kostelů zasvěcených svatému Vavřinci, jáhnu a mučedníku. Kostel je stavebně začleněn do paláce Palazzo della Cancelleria, který má exteritorialitu Svatého stolce.\n\nArcheologické nálezy naznačují, že stejně u mnoha jiných starých kostelů v Římě zde mohl dříve sídlit pohanský chrám. První písemný doklad o kostele na tomto místě je záznamy synody papeže Symmacha roku 499, kde se zmiňuje \"Titulus Damasi\". Podle tradice kostel roku 380 postavil papež Damasus I. ve vlastní rezidenci. Tento kostel je jedním z mnoha v Římě zasvěcených svatému Vavřinci, včetně starší a tehdy za hradbami ležící Baziliky San Lorenzo Fuori le Mura, kterou přestavěl stejný papež Damasus I. Původní baziliku San Lorenzo in Damaso nechal strhnout kardinál Raffaele Riario, synovec papeže Sixta IV., který objednal impozantní renesanční palác Palazzo della Cancelleria (1489-1513). Palác byl postaven z kamene blízkých římských budov včetně Kolosea a zahrnoval novou baziliku San Lorenzo in Damaso za svým pravým křídlem; vchod je umístěn v čísle 1 na náměstí Piazza della Cancelleria, na pravém křídle fasády paláce.\n\nArchitekt baziliky stejně jako paláce není znám. Návrh paláce byl připisován Francescu di Giorgio Martinimu a Bacciovi Pontellimu, zatímco Filippo Titi navrhl Donata Bramanteho a jiní autoři citovali Giuliana da Sangallo a Andreu Bregna. Titi také nezávisle připsal rekonstrukci baziliky Bramantemu. Poslední oprava byla nutná po požáru, který poškodil baziliku v roce 1944.\n\nNápisy v bazilice jsou cenné ilustrace historie římskokatolické církve a byly shromážděny a zveřejněny Vincenzem Forcellou.\n\nKardinál kněz \"titulu S. Laurentii in Damaso\" je Antonio Rouco Varela, emeritní arcibiskup Madridu.\n\nVnitřní výzdobu zahájil obyvatel paláce, kardinál Alessandro Farnese, na konci 16. století. Cavaliere d'Arpino vymaloval stěny na pravém vnitřním průčelí. Hlavní oltář nese obraz \"Světci a korunovace Panny Marie\" od Federica Zuccariho. Pod oltářem jsou ostatky sv. papežů Eutychiana a Damasa I. Vlevo od oltáře je kopie sochy \"svatého Hippolyta Římského\"; originál, restaurovaná antická socha, je nyní ve Vatikánské knihovně. Tradice má za to, že sv. Vavřinec podnítil obrácení svatého Hippolyta na katolickou víru. Kopii pro baziliku objednal kardinál Pietro Ottoboni. Vignola navrhl portál. Hned napravo od vchodu je náhrobek Alessandra Valtriniho, ministra papeže Urbana VIII., který Gian Lorenzo Bernini navrhl v roce 1639. Ve druhém vestibulu jsou sochy svatého Františka Xaverského a svatého Karla Boromejského od Stefana Maderna.\n\nNapravo od vchodu je kaple, kterou navrhl Nicola Salvi a objednal kardinál Tommaso Ruffo v pozdním 18. století. Strop je pokryt freskou Oslavení sv. Mikuláše od Corrada Giaquinta a oltářní obraz \"Panna Maria se svatými Filipem Nerim a Mikulášem\" namaloval Sebastiano Conca. Vlevo od vchodu je Kaple Nejsvětější Svátosti, kterou objednal kardinál Ottoboni a fresku provedl Andrea Casali. Oltářní obraz je \"Poslední večeře\" od Vincenza Berrettiniho.\n\nPrvní kaple na pravé straně chrámové lodi obsahuje dva náhrobky z 19. století. Náhrobek knížete Camilla Massimiho vytvořil Filippo Gnaccarini, jeho manželky Pietro Tenerani.\n\nDruhá kaple napravo obsahuje hrob Pellegrina Rossiho, posledního ministra Papežského státu pod papežem Piem IX., od Pietra Teneraniho. Rossiho vražda v sousedním paláci v roce 1848 byla jednou z událostí, které vedly k uzavření papežů ve Vatikáně a k anexi Papežského státu Itálií.\n\nPrvní kaple vlevo obsahuje hrobky a náhrobek kardinála Ludovica Trevisana, patriarchy Akvilejského, s ležící sochou od Paola Romana.\n\nDruhá kaple vlevo obsahuje náhrobek Fra Annibala Cara (1566), jehož autorem je Giovanni Antonio Dosio.\n\nKapli u sakristie má oltářní obraz zobrazující \"Pannu Marii Radostnou.\" Autorem je Nicolò Circignani zvaný il Pomarancio. Dále zde jsou dvě stříbrné sochy od Cirra Ferriho, sv. Vavřinec a sv. Damasus.\n\nDalší kaple je zasvěcena Nejsvětějšímu Srdci Bolestného Ježíše a obsahuje portrét papeže Lva XIII. vyhlašujícího stanovy Bratrstva Nejsvětějšího Srdce Ježíšova, který v 19. století namaloval architekt kaple Vincenzo De Rossi Re. Založení tohoto bratrstva se v bazilice odehrálo v roce 1883.\n\nKapli Neposkvrněného početí provedl a freskami vyzdobil (1635-8) mladý Pietro da Cortona. Obsahuje mimo jiné náhrobek kardinálaa Trevisana (1505).\n"}
{"id": "1317843", "url": "https://cs.wikipedia.org/wiki?curid=1317843", "title": "Liaoningvenator", "text": "Liaoningvenator\n\nLiaoningvenator (\"lovec z Liao-ningu\") byl rod malého opeřeného teropodního dinosaura, žijícího v období spodní křídy (geol. stupeň hoteriv, asi před 130 mil. let) na území dnešní čínské provincie Liao-ning u města Beipiao (souvrství Yixian). Tento dravý troodontid byl vědecky popsán mezinárodním týmem vědců v roce 2017, jedním z nich byl i slovenský paleontolog Martin Kundrát. Druhové jméno je poctou kanadskému paleontologovi Philipu J. Curriemu). Fosilní exemplář byl objeven jako téměř kompletní kostra dochovaná v neobvyklém trojrozměrném stavu.\n\n\"Liaoningvenator\" byl blízce příbuzný rodům \"Anchiornis\", \"Eosinopteryx\" a \"Xiaotingia\" v rámci kladu Anchiornithinae.\n\n\n"}
{"id": "1317847", "url": "https://cs.wikipedia.org/wiki?curid=1317847", "title": "Daliansaurus", "text": "Daliansaurus\n\nDaliansaurus (\"ještěr z města Ta-lien\") byl rod malého opeřeného teropodního dinosaura, žijícího v období spodní křídy (geol. stupeň hóteriv až barrem, asi před 130 - 125 mil. let) na území dnešní čínské provincie Liao-ning (souvrství Yixian). Tento dravý troodontid byl vědecky popsán mezinárodním týmem vědců v roce 2017, jedním z nich byl i slovenský paleontolog Martin Kundrát. Tento teropod je zajímavý přítomností zvětšeného drápu na čtvrtém prstu zadní končetiny. Popsán byl podle téměř kompletní kostry, naznačující délku asi 1 metr a hmotnost kolem 5 kilogramů.\n\n\"Daliansaurus\" byl blízce příbuzný rodům \"Mei\", \"Sinovenator\" a \"Sinusonasus\" v rámci nově stanovené podčeledi Sinovenatorinae.\n\n\n"}
{"id": "1317851", "url": "https://cs.wikipedia.org/wiki?curid=1317851", "title": "Tengrisaurus", "text": "Tengrisaurus\n\nTengrisaurus (\"Tengriův ještěr\") byl rod sauropodního dinosaura ze skupiny Lithostrotia, který žil v období spodní křídy (geologické stupně barrem až apt), asi před 125 miliony let, na území dnešního severního Ruska (souvrství Murtoi). Nález sestává pouze ze tří ocasních (kaudálních) obratlů, jejichž anatomické rysy ukazují na nový rod a druh sauropoda. Roku 2017 byl na základě tohoto objevu formálně popsán nový druh \"T. starkovi\".\n\nRodové jméno odkazuje k božstvu \"Tengri\" v mongolsko-turkické mytologii. Druhové jméno je poctou Alexeji Starkovovi za jeho příspěvek k výzkumu transbajkalských dinosaurů.\n\n\"Tengrisaurus\" byl zástupce skupiny sauropodů zvané Lithostrotia, jeho nejbližšími vývojovými příbuznými byly zřejmě rody \"Rapetosaurus\" a \"Trigonosaurus\". Velmi podobnými a vývojově příbuznými druhy byly dosud nepopsané (formálně nepojmenované) exempláře titanosaurních sauropodů z území současné Indie.\n\n"}
{"id": "1317853", "url": "https://cs.wikipedia.org/wiki?curid=1317853", "title": "Silnice II/464", "text": "Silnice II/464\n\nSilnice II/464 je silnice II. třídy, která vede z Opavy do Skotnice. Je dlouhá 37,6 km. Prochází jedním krajem a dvěma okresy.\n\n\n\n"}
{"id": "1317854", "url": "https://cs.wikipedia.org/wiki?curid=1317854", "title": "Christopher Nicole", "text": "Christopher Nicole\n\nChristopher Nicole (* 7. prosince 1930) je britský romanopisec. Narodil se skotským rodičům v Georgetownu v tehdejší Britské Guyaně, kde rovněž vyrůstal. Kromě Guyany studoval také na Barbadosu. Roku 1957 se usadil na ostrově Guernsey. Téhož roku vydal svou první knihu, první román následoval o dva roky později. Příběhy jeho prvních děl se odehrávaly v Karibiku, později napsal řadu historických románů, ale také romantických románů. Kromě svého vlastního jména publikoval také pod pseudonymy Peter Grange, Andrew York, Robin Cade, Mark Logan, Christina Nicholson, Alison York, Leslie Arlen, Robin Nicholson, C.R. Nicholson, Daniel Adams, Simon McKay, Caroline Gray, Alan Savage a Nicholas Grant.\n"}
{"id": "1317855", "url": "https://cs.wikipedia.org/wiki?curid=1317855", "title": "Athletissima 2016", "text": "Athletissima 2016\n\nAthletissima 2016 byl lehkoatletický mítink, který se konal 25. srpna 2016 v švýcarském městě Lausanne. Byl součástí série mítinků Diamantová liga.\n"}
{"id": "1317856", "url": "https://cs.wikipedia.org/wiki?curid=1317856", "title": "Silnice II/465", "text": "Silnice II/465\n\nSilnice II/465 je silnice II. třídy, která vede z Ostravy přes Velkou Polom do Bílovce. Je dlouhá 16,5 km. Prochází jedním krajem a třemi okresy. Po zprovoznění Prodloužené Rudné bude část silnice I/11 označeno jako II/465. \n\n\n\n\n"}
{"id": "1317857", "url": "https://cs.wikipedia.org/wiki?curid=1317857", "title": "Leonid Lakerbaja", "text": "Leonid Lakerbaja\n\nLeonid Lakerbaja, též Leonid Lakrba (abchazsky: Леонид Иван-иҧа Лакербаиа, gruzínsky: ლეონიდ ლაკერბაია; nar. ) je abchazský politik, který od roku 2011 až do masových protivládních protestů v roce 2014 zastával funkci premiéra Abcházie. Předtím byl místopředsedou vlády této separatistické země. Je též od roku 2001 předsedou hnutí Aitaira.\n\nLakerbaja se narodil 1. ledna 1947 v Kutaisi v Gruzínské SSR. Jeho otec byl vojákem z povolání, a tak trávil dětství mimo Abcházii. Základní vzdělání získal v západogruzínském městě Senaki (tehdy se jmenovalo Cchakaja), ale na střední školu nastoupil v roce 1962 již v Abcházii v Gudautě. Po ukončení vojenské služby v roce 1970 se přesunul na studia do Moskvy, kde nastoupil na Moskevský institut dopravy (Московский авто-дорожный институт), a kde o 5 let později promoval. Od roku 1975 pracoval v okrese Gagra v místním podniku nákladní přepravy, nejprve jako specialista, o čtyři roky později jako ředitel. Od roku 1985 byl ředitelem podniku zabývajícího se experimentální činnosti rychlého mražení potravin v Gagře. Zde setrval šest let a poté se začal angažovat v politice.\n\nOd roku 1991 do 1996 byl poslancem nejprve v Nejvyšším sovětu Abcházské ASSR, poté v Abchazském lidovém shromáždění, jež je parlamentem separatistické Abcházie. V prosinci 1992 se stal také během války s Gruzií prvním místopředsedou separatistické vlády do doby, než byla v dubnu 1995 definitivně zorganizována první poválečná vláda. V té se přesunul na post ministra zahraničí, kde setrval pouze do srpna 1996, než byl z tohoto postu odvolán. Po svém odvolání z ministerského postu se angažoval v opozici vůči prezidentovi, avšak v téže době zároveň neobhájil poslanecký mandát, takže se na čas z aktivní politiky stáhnul. Přesto nadále působil jako hlas vznikající opozice vůči prezidentovi a stal se členem uskupení kolem dalších veřejně známých osobností jako Stanislav Lakoba (politik), Aleksandr Ankvab (politik, podnikatel), JUDr. Zurab Ačba (zavražděn v roce 2000), Harry Aiba (politik, zavražděn v roce 2004), Natella Aqabová (lidskoprávní aktivistka), Alexej Gogua (spisovatel), Nugzar Logua (malíř), Amiran Adleiba (sochař), Oleg Damenia (učitel), Irina Agrbová, Valerij Biguaa, Dalila Pilia a dalších, jež dalo vzniknout prodemokratickému hnutí Aitaira. Ty spojovalo odmítání stávající státní byrokracie spojené s vládnoucím dynastickým klanem, který ovládal veškerý administrativní aparát a veřejné zdroje. I proto byl Lakerbaja nominován v prezidentských volbách v roce 1999 na návrh Abchazské lidové strany jako kandidát. Ústřední volební komise však odmítla jeho kandidaturu zaregistrovat, a tak dosavadní prezident Vladislav Ardzinba vyhrál volby bez účasti protikandidáta.\n\nV dubnu 2000 byl opět zvolen poslancem do Abchazského lidového shromáždění a ještě téhož roku se stal společně s Aleksandrem Ankvabem spolupředsedou hnutí Aitaira, od roku 2001 byl zvolen předsedou celého tohoto opozičního hnutí. Své působení v abchazském parlamentu ukončil až v roce 2002, neboť bylo funkční období stávajícího parlamentu prodlouženo o čtyři měsíce vinou Kodorské krize. V parlamentních volbách, jež následovaly, bylo celkem osm kandidátů za hnutí Aitaira, včetně Lakerbaji, vyloučeno. Sám Lakerbaja to považoval za hrubé porušení volebního zákona ze strany Ústřední volební komise Republiky Abcházie a ze strany vládnoucí moci, jež ve společnosti ztrácela vliv kvůli ekonomickým potížím, jež se nadále zhoršovaly. Na protest proto odmítlo kandidaturu všech zbylých patnáct kandidátů hnutí. Hnutí však i nadále fungovalo jako opoziční síla vůči vládnoucí klice a den bezprostředně před uskutečněním voleb Lakerbaja důrazně pohrozil vládnoucí moci, že nebude od nich mít klid.\n\nZlom nastal v roce 2005 při opakovaných prezidentských volbách, které vyhrála opozice v čele s novým prezidentem Sergejem Bagapšem, jehož ve volbách podporovalo i hnutí Aitaira poté, kdy byl jako kandidát odmítnut Aleksandr Ankvab. V nové vládě zaujal od 24. února 2005 po celou dobu prvního Bagapšova funkčního období post místopředsedy vlády. Týden poté zažil dramatickou situaci, když byl spáchán atentát na premiéra Aleksandra Ankvaba, jemuž však zapůjčil svůj automobil, a tak vyvázli oba nezraněni. O měsíc později zažil Lakerbaja s Ankvabem další pokus o atentát, když pravděpodobně titíž pachatelé zaútočili na premiéra znovu. Během období, kdy Abcházie zintenzivnila snahu o získání uznání své nezávislosti, se přikláněl k možnosti navázat spolupráci se zeměmi Evropské Unie, aby byl vyvážen ruský vliv v zemi, se slovy, že nelze uchovávat vejce v jediném košíku, a že dokonce i Rusko se přibližuje k Evropě. Nakonec následkem Války v Jižní Osetii v roce 2008 coby místopředseda vlády zažil mezinárodní uznání Abcházie ze strany Ruska a několika dalších států. \n\nPoté, co byl Bagapš v roce 2009 znovuzvolen prezidentem, se stal prvním místopředsedou vlády. V souvislosti s úmrtím prezidenta Bagapše v roce 2011 a s kandidaturou Ankvaba na prezidenta v předčasných prezidentských volbách musel převzít Ankvabovy pravomoci premiéra.\n\nVolby nakonec vyhrál Aleksandr Ankvab a v jeho vládě zaujal od 27. září 2011 post premiéra. Při jmenování vlády se vyjádřil směrem k novému ministrovi zahraničí Vjačeslavu Čirikbovi, že ho čeká náročná práce v prosazování abchazských zájmů ve světě při procesu zisku uznání nezávislosti od dalších států, i když se v tomto směru již udělalo hodně. Už coby Bagapšův podřízený se s Ankvabem snažil plnit sliby hnutí Aitaira a postupoval proti korupci i organizovanému zločinu, nyní v tomtéž hodlali oba pokračovat, což vedlo k dalším pokusům o atentát na nyní již prezidenta. Přesto časem začala u obyvatel Abcházie růst nespokojenost, zejména v souvislosti se skandálem ohledně udělování občanství příslušníkům gruzínské menšiny obývající okres Gali, čehož využívala opozice.\n\nTo nakonec vedlo k mohutným protestům obyvatel, jež přerostly v nepokoje v Abcházii na konci května 2014, kdy byl prezident Ankvab nucen před přívrženci opozice uprchnout z hlavního města do Gudauty. 29. května se mimořádně sešlo Abchazské lidové shromáždění, které premiérovi i jeho vládě vyslovilo nedůvěru, avšak Ankvab odmítl premiéra z funkce odvolat. Lakerbaja však deklaroval svou připravenost rezignovat, bude-li to nutné a pokud opozice prokáže schopnost řešit problémy země. Poukázal i na své přesvědčení, že žádná politická funkce nestojí za případné krveprolití. Po úprku prezidenta z hlavního města a jeho následné rezignaci byl nakonec nucen rezignovat i Lakerbaja, a to 2. června 2014.\n\nV červenci 2014 se Lakerbaja stal vedoucím volebního týmu prezidentského kandidáta Aslana Bžaniji, který se hodlal utkat s dalšími kandidáty v předčasných prezidentských volbách, jež byly vyhlášeny na 24. srpen toho roku. Exprezident Ankvab právě jeho v kandidatuře podpořil podpořil. Po volbách, z nichž Bžanija odešel poražen, se Lakerbaja na čas stáhl z politického života a přestal se ukazovat na veřejnosti.\n\nNásledující rok v květnu se vydal za exprezidentem Ankvabem do Moskvy, kde se účastnil několika přednášek a konzultací. S Aleksandrem Ankvabem a s představiteli ruské i abchazské veřejnosti probral aktuální politické otázky ohledně Abcházie a také možnosti, jak překonat současnou politickou krizi, jež však s nástupem Raula Chadžimby do prezidentské funkce uhasla.\n\nPoté se vrátil do aktivní politiky a začal se účastnit aktivit bloku opozičních stran vůči nové vládě. Nabídl jim také své politické i právní stanoviska ohledně událostí z května 2014, které dle něj proběhly v jasném rozporu s Ústavou. Nový režim v Abcházii ale kritizoval jen umírněným způsobem a úřady vyzýval, aby plnily své funkce, jak mají. Během konání opozičního fóra 24. prosince 2015 se distancoval od návrhů opozice k rozpuštění Abchazského lidového shromáždění i od výzev k rezignaci prezidenta Chadžimby.\n\nV březnu 2017 kandidoval do voleb do Abchazského lidového shromáždění. Ve svém obvodu však nakonec o dva měsíce později prohrál proti Leonidovi Čamagvovi.\n\n"}
{"id": "1317871", "url": "https://cs.wikipedia.org/wiki?curid=1317871", "title": "Silnice II/466", "text": "Silnice II/466\n\nSilnice II/466 je silnice II. třídy, která vede z Rohova ke hraničnímu přechodu Píšť / Owsiszcze. Je dlouhá 13,2 km. Prochází jedním krajem a jedním okresem.\n\n\nSilnice II/466 v dnešní podobě vznikla v roce 1997 v rámci celorepublikového přečíslování a revize kategorizace silnic. Původně se jednalo o jeden z úseků tehdejší silnice II/468.\n\nDo tohoto roku nesla označení II/466 silnice Opava - Kravaře - Hlučín - Ostrava. Byla však povýšena na silnici první třídy a stala součástí dnešní silnice I/56.\n\n"}
{"id": "1317873", "url": "https://cs.wikipedia.org/wiki?curid=1317873", "title": "Vouivria", "text": "Vouivria\n\nVouivria (podle okřídleného draka z legend v místě objevu) byl rod sauropodního dinosaura ze skupiny Brachiosauridae, který žil v období svrchní jury, asi před 163 - 157 miliony let, na území dnešní východní Francie (Franche-Comté). Fosilie byly objeveny již roku 1934, popsány však byly až roku 2017. Předpokládá se, že tito dinosauři obývali někdejší pobřežní laguny pozdně jurských evropských moří.\nNa základě délky stehenní kosti (146 cm) vědci odhadli, že délka tohoto dinosaura činila asi 15 metrů a hmotnost dosahovala 15 tun. Patřil tedy ke středně velkým sauropodům, mnohem menším, než byl třeba obří rod \"Turiasaurus\" ze Španělska.\n\nFylogenetická analýza ukázala, že \"Vouivria\" je vývojově primitivní zástupce čeledi Brachiosauridae a velmi vzdáleným příbuzným rodů \"Europasaurus\" a \"Brachiosaurus\".\n\n"}
{"id": "1317874", "url": "https://cs.wikipedia.org/wiki?curid=1317874", "title": "Ỽ", "text": "Ỽ\n\nỼ (minuskule: ỽ) je písmeno, které se používalo ve velšských (ve 13–14. století) rukopisech. Značilo zvuky \"v\", \"u\" a \"w\". Před začlenění do Unicode se v přepisech místo Ỽ psalo w.\n\nV Unicode mají písmena Ỽ a ỽ tyto kódy:\n\n\n"}
{"id": "1317875", "url": "https://cs.wikipedia.org/wiki?curid=1317875", "title": "Meeting Areva 2016", "text": "Meeting Areva 2016\n\nMeeting Areva 2016 byl lehkoatletický mítink, který se konal 27. srpna 2016 ve francouzském městě Paříž. Byl součástí série mítinků Diamantová liga.\n"}
{"id": "1317877", "url": "https://cs.wikipedia.org/wiki?curid=1317877", "title": "Silnice II/467", "text": "Silnice II/467\n\nSilnice II/467 je silnice II. třídy, která vede z Nových Sedlic ke hraničnímu přechodu Třebom / Kietrz. Je dlouhá 16,8 km. Prochází jedním krajem a jedním okresem.\n\n\n"}
{"id": "1317878", "url": "https://cs.wikipedia.org/wiki?curid=1317878", "title": "Ỿ", "text": "Ỿ\n\nỾ (minuskule ỿ) je písmeno, které se nazývá Y se smyčkou. Písmeno ỿ použil v roce 1913 John Morris Jones v knize \"A Welsh Grammar , Historical and Comparative\", pro označení střední centrální samohlásky ve velštině (IPA: /ə/).\n\nV Unicode mají písmena Ỿ a ỿ tyto kódy:\n"}
{"id": "1317881", "url": "https://cs.wikipedia.org/wiki?curid=1317881", "title": "Kostel svatého Floriána (Bochoř)", "text": "Kostel svatého Floriána (Bochoř)\n\nKostel svatého Floriána v Bochoři byl vybudován v letech 1873–1875 na místě staršího kostela. Je farním kostelem římskokatolické farnosti Bochoř a náleží do děkanátu Přerov. Kostel je od roku 1963 zapsán jako kulturní památka.\n\nPrvní písemná zmínka o Bochoři pochází z roku 1294. Bohoslužby se prováděly ve zvonici z roku 1764, ta vyhořela v roce 1822 a žár požáru roztavil zvon. V roce 1836 na místě současného kostela byla obcí postavena zděná kaple s hranolovou věží zasvěcená sv. Floriánovi. Ve věži byl zavěšen zvon. Bochoř byly rozdělena mezi dvě farnosti Přerov a Vlkoš. Kaple v roce 1831 vyhořela. Kaple byla stržena a na jejím místě byl postaven nový kostel. Architektem byl Gustav Meretta. Výstavba proběhla v letech 1873–1875. Dne 7. května 1875 byl kostel vysvěcen arcibiskupem Bedřichem Fürrstenbergem V roce 1997 byl kostel poškozen povodní a opraven v roce 1998.\n\nJednolodní orientovaná zděná novogotická stavba, která je podpírána opěrnými piliři. Loď má obdélníkový půdorys, ukončená pětibokým kněžištěm a trojúhelníkovou sakristií. Střecha je sedlová, K průčelí lodi je přistavena věž, která po poškození vichřicí byla znovu postavena o 8 m nižší na výšku 40 m. Hranolová věž podepřená opěrnými pilíři nad zvonovým patrem přechází v osmistěn, střecha je osmiboký jehlan. Podvěžím vede portálový vchod do kostela. Nad vchodem je vysoké pravoúhlé okno se záklenky v lomeném oblouku, tympanon, který má podobu fiály, a kruhové okno s kružbou v podobě trojlistu. Fasáda je hladká trojosá v niž jsou prolomena vysoká gotická lomená okna s kružbami. Okna v kněžišti a sakritii jsou také vysoká gotická lomená okna s kružbami.\n"}
{"id": "1317883", "url": "https://cs.wikipedia.org/wiki?curid=1317883", "title": "Shuangbaisaurus", "text": "Shuangbaisaurus\n\nShuangbaisaurus (\"ještěr z kraje Shuangbai\") byl rod vývojově primitivního teropodního dinosaura, žijícího v období spodní jury (geol. stupeň hettang až toark, asi před 200 - 175 mil. let) na území dnešní čínské provincie Jün-nan (souvrství Fengjiahe). Dinosaurus je znám podle nálezu jedné téměř kompletní lebky, která měří na délku 54 centimetrů. Nad očima měl tento teropod dva paralelní nízké hřebínky, které možná zasahovaly až nad nozdry. Jediný známý druh \"S. anlongbaoensis\" byl formálně popsán roku 2017.\n\n\"Shuangbaisaurus\" byl relativně primitivní teropod, blízce příbuzný rodům \"Dilophosaurus\" a \"Sinosaurus\".\n\n\n"}
{"id": "1317884", "url": "https://cs.wikipedia.org/wiki?curid=1317884", "title": "Johannes Vetter", "text": "Johannes Vetter\n\nJohannes Vetter (* 26. březnaa 1993) je německý sportovec, atlet, mistr světa v hodu oštěpem z roku 2017.\n\nDo světové špičky oštěpařů s dostal v roce 2015, kdy na mistrovství světa v Pekingu obsadil sedmé místo. O rok později sice na evropském šampionátu nepostoupil z kvalifikace, na olympiádě v Rio de Janeiro však skončil na čtvrtém místě. V srpnu 2017 se v Londýně stal mistrem světa v hodu oštěpem. Jeho osobní rekord v této disciplíně – 94,44 m z 11. července 2017 – je pátým nejlepším výkonem v historii.\n\n"}
{"id": "1317886", "url": "https://cs.wikipedia.org/wiki?curid=1317886", "title": "Silnice II/468", "text": "Silnice II/468\n\nSilnice II/468 je silnice II. třídy, která vede z Třince do Českého Těšína. Je dlouhá 12,4 km. Prochází jedním krajem a dvěma okresy. V Českém Těšíně se jedná o bývalé úseky silnic I/11 a I/67.\n\nJako silnice II/468 byly do celorepublikového přečíslování a revize kategorizace silnic v roce 1997 označovány dva nesouvislé úseky silnic: Třinec - Český Těšín - Karviná - Bohumín (včetně většiny dnešní silnice II/468) a Píšť - Chuchelná - Třebom na Opavsku (dnešní II/466 a II/467). Úsek Český Těšín - Karviná - Bohumín byl v roce 1997 povýšen na silnici první třídy a přeznačen na I/67.\n\n\n\n"}
{"id": "1317890", "url": "https://cs.wikipedia.org/wiki?curid=1317890", "title": "Silnice II/469", "text": "Silnice II/469\n\nSilnice II/469 je silnice II. třídy, která vede z Ostravy ke hraničnímu přechodu Hať / Tworków. Je dlouhá 18,1 km. Prochází jedním krajem a dvěma okresy.\n\n\n\n"}
{"id": "1317891", "url": "https://cs.wikipedia.org/wiki?curid=1317891", "title": "Appaalissiorfik", "text": "Appaalissiorfik\n\nAppaalissiorfik (zastarale \"Agpâligsiorfik\") je zaniklá osada v Upernavickém souostroví v kraji Avannaata v Grónsku. Nacházela se na ostrově Qullikorsuit, avšak její ruiny již nejsou zřetelně vidět - osada je tedy i fyzicky zaniklá. Existovala pouze krátkou dobu, byla založena v roce 1916 a po sedmi letech byla v roce 1923 opuštěna.\n"}
{"id": "1317892", "url": "https://cs.wikipedia.org/wiki?curid=1317892", "title": "Silnice II/472", "text": "Silnice II/472\n\nSilnice II/472 je silnice II. třídy, která vede z Karviné ke hraničnímu přechodu Karviná Ráj / Kaczyce Dolne. Je dlouhá 2,7 km. Prochází jedním krajem, jedním okresem a jedinou obcí.\n\nSilnice vedla do roku 1997 z Karviné přes Orlovou a Petřvald ve čtyřproudovém uspořádání bez středového dělicího pásu až do Ostravy-Radvanic, kde se napojovala na silnici I/11 (ulici Rudnou). Měla délku 17 km . V roce 1997 došlo k přečíslování a revizi kategorizace silnic, a drtivá část silnice II/472 byla povýšena na silnici první třídy a nově označena jako I/59.\n\n\n"}
{"id": "1317894", "url": "https://cs.wikipedia.org/wiki?curid=1317894", "title": "Buddhova ruka", "text": "Buddhova ruka\n\nBuddhova ruka\" (Citrus medica var. sarcodactylis)\" je odrůda citrusů z čeledi routovitých (\"Rutaceae\"), který má tvar lidské ruky.\n\nBuddhova ruka je vysazována jako okrasná dřevina v zahradách či je v květináčích umisťována na terasy.\n\nBuddhova ruka je velmi aromatická a zvláště v Číně, Malajsii a Japonsku je využívána k provonění pokojů či oblečení.\n\nBuddhova ruka je v buddhistických chrámech uctívána jako oběť. Podle tradice Buddha preferuje pokud jsou prsty sevřeny, protože prý symbolizují buddhovo modlení. V Číně je považována za symbol štěstí a dlouhověkosti. Jedná se též o tradiční novoroční dárek.\n\nNa rozdíl od jiných citrusů buddhova ruka neobsahuje dužninu ani šťávu. A přesto, že je ceněna především pro svoji vůni a neobvyklý tvar má využití i v kuchyni. Používána je například v dezertech, pikantních jídlech a alkoholických nápojích. Servírována je například s vodkou. Také je kandována.\n\nSušené plátky nezralých plodů jsou v tradiční medicíně využívány jako povzbuzující lék.\n"}
{"id": "1317895", "url": "https://cs.wikipedia.org/wiki?curid=1317895", "title": "Lucianovenator", "text": "Lucianovenator\n\nLucianovenator (\"Lucianův lovec\") byl rod vývojově primitivního teropodního dinosaura ze skupiny Coelophysoidea, žijícího v období svrchního triasu (geol. stupeň nor až rét, asi před 210 - 201 mil. let) na území dnešní severozápadní Argentiny (souvrství Quebrada del Barro).\n\nFosilie byly objeveny v 80. letech 20. století na pozemku bratrů Leyesových, z nichž jeden - Luciano - o nich informoval paleontology (odtud rodové jméno dinosaura). Původně byl tento teropod pojmenován rodovým jménem \"Lucianosaurus\", ale brzy se ukázalo, že toto jméno již bylo roku 1994 použito pro jiného archosauromorfa. Rodové jméno tedy bylo vzápětí změněno na \"Luciavenator\" s jediným známým druhem \"L. bonoi\". Druhové jméno je poctou Tuliovi Abelu del Bonovi, někdejšímu řediteli místní univerzity, který se zasloužil o získání financí na výzkum.\n\nPodle odhadů byl tento štíhlý dvounohý teropod dlouhý asi 2 metry a jeho hmotnost se zřejmě pohybovala kolem 45 kilogramů.\n\n\"Lucianovenator\" byl primitivní celofyzoidní teropod, blízce příbuzný rodům \"Coelophysis\" a \"Camposaurus\".\n\n\n"}
{"id": "1317902", "url": "https://cs.wikipedia.org/wiki?curid=1317902", "title": "Nicole", "text": "Nicole\n\nNicole je ženská forma jména Nicolas, Mikuláš:\n\n\n\n"}
{"id": "1317906", "url": "https://cs.wikipedia.org/wiki?curid=1317906", "title": "Zhongjianosaurus", "text": "Zhongjianosaurus\n\nZhongjianosaurus (\"ještěr Jang Čung-ťiena\") byl rod opeřeného dromeosauridního teropodního dinosaura ze skupiny Microraptoria, žijícího v období spodní křídy (geol. stupeň apt, asi před 125 – 120 mil. let) na území dnešní severovýchodní Číny (souvrství Yixian).\n\nNález nového dromeosaurida z Liao-ningu byl poprvé ohlášen roku 2009, formální popis však přišel až roku 2017. Nález sestává z nekompletní postkraniální kostry (postrádající lebku) a byl učiněn v jezerních sedimentech. Tento dinosaurus byl pravděpodobně stromový (arboreální) všežravec.\nV původní vědecké studii byla hmotnost tohoto (zřejmě dospělého) jedince odhadnuta na 0,31 kg, což jej řadí mezi nejmenší známé druhohorní dinosaury, jen o trochu větší než druhy jako \"Anchiornis huxleyi\". Tělesná délka nepřesáhla několik desítek centimetrů.\n\n\"Zhongjianosaurus\" byl zástupcem čeledi Dromaeosauridae a kladu Microraptoria. Mezi jeho blízké příbuzné tak patřily například rody \"Microraptor\", \"Sinornithosaurus\" nebo \"Changyuraptor\".\n\n\n"}
{"id": "1317910", "url": "https://cs.wikipedia.org/wiki?curid=1317910", "title": "Herculis 2016", "text": "Herculis 2016\n\nHerculis 2016 byl lehkoatletický mítink, který se konal 15. července 2016 v Monaku. Byl součástí série mítinků Diamantová liga.\n"}
{"id": "1317913", "url": "https://cs.wikipedia.org/wiki?curid=1317913", "title": "Magnamanus", "text": "Magnamanus\n\nMagnamanus (\"Velká ruka\") byl poměrně velký býložravý dinosaurus, ornitopod z infrařádu Iguanodontia. Žil na území dnešního Španělska v období spodní křídy, asi před 130 miliony let (geologické stupně hoteriv-barrem).\n\nFosilie tohoto dinosaura byly objeveny mezi roky 2000 a 2004 v souvrství Golmayo a nesou katalogová označení MNS 2000/132, 2001/122, 2002/95, 2003/69, 2004/54. Pravděpodobně se jedná o zkameněliny jediného dospělého exempláře, dnes umístěné ve sbírkách Museo Numantino v Sorii.\n\n\"Magnamanus\" byl velkým ornitopodem, dosahujícím délky mezi 9 až 10 metry a hmotnosti kolem 3 tun, čímž se zhruba rovná známějšímu rodu \"Iguanodon\".\n\nTento rod patří do skupiny Ankylopollexia v rámci kladu Styracosterna, a to na bazální vývojové pozici.\n\n\n"}
{"id": "1317914", "url": "https://cs.wikipedia.org/wiki?curid=1317914", "title": "Seznam dílů seriálu MacGyver (2016)", "text": "Seznam dílů seriálu MacGyver (2016)\n\nToto je seznam dílů seriálu \"MacGyver\". Americký dobrodružný televizní seriál \"MacGyver\" měl premiéru na stanici ABC.\n\n<onlyinclude></onlyinclude>\n\n"}
{"id": "1317915", "url": "https://cs.wikipedia.org/wiki?curid=1317915", "title": "Otokar Šimek", "text": "Otokar Šimek\n\nOtokar Šimek (15. května 1878, Hustopeče – 9. října 1950, Hradec Králové) byl český literární historik, romanista, středoškolský profesor a překladatel z francouzštiny, autor prvních českých ale nedokončených dějin francouzské literatury.\n\nVystudoval gymnázium v Brně a v Kolíně (maturoval roku 1896) a poté francouzštinu a češtinu na Filozofické fakultě Karlo-Ferdinandovy univerzity v Praze. Svá studia prohloubil studijním pobytem na Sorbonně v Paříži, kde ještě stihl přednášky Gastona Parise, a dalšími pobyty ve Francii a Belgii.\n\nPo ukončení studií působil nejprve na Obchodní akademii v Kolíně a od roku 1902 až do odchodu do důchodu v roce 1938 byl profesorem francouzštiny, češtiny a němčiny na Obchodní akademii v Hradci Králové. Současně se podílel na českém literárním životě, do kterého vstoupil již za studentských let jako člen skupiny mladých autorů, kteří se hlásili k F. X. Šaldovi (Otakar Theer, Arne Novák, Hanuš Jelínek, Prokop Miroslav Haškovec. Otokar Fischer, Viktor Dyk a další). Stal se autorem mnoha předmluv, doslovů, článků a statí a věnoval se i překladatelské činnosti.\n\nBěhem první světové války se ale Šimkův zájem začal postupně přesouvat od kritiky k literární historii, zejména k dějinám francouzské literatury. Významně se rovněž podílel na rozvoji česko-francouzské kulturní spolupráce (byl například místopředsedou Alliance française v České republice). Již roku 1918 vydal první svazek plánovaných šestidílných \"Dějin francouzské literatury v obrysech\", a to první část jejich třetího dílu \"Klasický věk. Století XVII.\". Roku 1923 následovala druhá část třetího dílu a díl druhý \"Renesance a reformace. Století XVI.\". První díl \"Středověk (od IX. stol. do renesance)\" vyšel však až roku 1947.\nDalší dva plánované díly, \"Věk osvícenský\" a \"Věk romantický\", byly společně s fragmentem dílu šestého (měl se jmenovat \"Věk pozitivistický\") nalezeny v pozůstalosti v jednom exempláři psaném na stroji. a byly roku 1962 společně vydány pod názvem \"Dějiny francouzské literatury v obrysech IV. (Literatura 18. a 19. století)\". \n\nŠimkovy dějiny se vyznačují širokým záběrem (obsahují i literaturu filozofickou a náboženskou) a podrobným uváděním mimoliterárních sociálních a politických souvislostí. Roku 1923 byly poctěny Státní cenou za literaturu.\n\n\n\n"}
{"id": "1317917", "url": "https://cs.wikipedia.org/wiki?curid=1317917", "title": "Izotopy stroncia", "text": "Izotopy stroncia\n\nPřírodní stroncium (Sr) se skládá ze čtyř stabilních izotopů: Sr (přirozený výskyt 0,56 %) , Sr (9,86 %), Sr (7,00 %) a Sr (82,58 %). Bylo také popsáno 31 radioizotopů, s nukleonovými čísly 73 až 107, a šest jaderných izomerů tohoto prvku. Nejstabilnější radioizotopy jsou Sr (poločas přeměny 28,9 let), Sr (64,849 dne), Sr (50,563 dne) a Sr (25,34 dne). Všechny ostatní mají poločasy kratší než 33 hodin, většina pod 1 minutu. Radioizotopy s nukleonovým číslem 85 a nižším se většinou přeměňují beta plus přeměnou na izotopy rubidia, zatímco u Sr a těžších radioizotopů převažuje přeměna beta minus na yttrium.\n\nSr je nejstabilnější izotop stroncia. Je jedním z produktů jaderného štěpení a nachází se v jaderném spadu, při černobylské havárii jím bylo kontaminováno velké množství půdy. Poškozuje zdraví tím, že se usazuje v kostích místo vápníku.\n"}
{"id": "1317919", "url": "https://cs.wikipedia.org/wiki?curid=1317919", "title": "Mistrovství světa v atletice 2017 – Muži 100 metrů", "text": "Mistrovství světa v atletice 2017 – Muži 100 metrů\n\nBěh na 100 m mužů na Mistrovství světa v atletice 2017 se uskutečnil 4. a 5. srpna. Ve finálovém běhu zvítězil reprezentant Spojených států amerických Justin Gatlin. Světový a olympijský rekordman, 8-násobný olympijský vítěz a 11-násobný mistr světa Usain Bolt v něm skončil až na třetím místě s časem 9,95.\n\nZávod se skládal z předkol, rozběhů, semifinále a finále.\n\nZ každého běhu postupovali 3 závodníci přímo (Q) a další 2 nejlepší na čas (q).\n\nZ každého běhu postupovali 3 závodníci přímo (Q) a dalších 6 nejlepších na čas (q).\n\nZ každého běhu postupovali 2 závodníci přímo a další 2 nejlepší na čas.\n\n"}
{"id": "1317920", "url": "https://cs.wikipedia.org/wiki?curid=1317920", "title": "Kukurá", "text": "Kukurá\n\nKukurá (též Cucurá nebo Kokura) je falešný jazyk, kterým se údajně mělo mluvit v Brazílii.\n\nKdyž český cestovatel Alberto Vojtěch Frič roku 1901 navštívil oblast Rio Verde v Brazílii, vzal si s sebou indiána kmene Kainguá jménem Guzmán, který tvrdil, že umí mluvit místním jazykem kmene Xavanate. Tvrdil, že se tento jazyk jmenuje kukurá a že se o něm domnívá, že se jedná o izolovaný jazyk. Roku 1932 tuto oblast navštívil Curt Nimuendajú. Zjistil, že polovina všech slov v jazyce kukurá je smyšlená a druhá polovina jsou poupravená slova z guaranštiny a navíc vůbec nebyl příbuzný s jazykem ofayé, kterým se v této oblasti mluví.\n\nČestmír Loukotka zaznamenal tyto slova, která se údajně měla vyskytovat v jazyce kukurá:\n\n"}
{"id": "1317922", "url": "https://cs.wikipedia.org/wiki?curid=1317922", "title": "AZP S-60", "text": "AZP S-60\n\nAZP S-60 (, zkr. АЗП (AZP); doslova: \"Automatický protiletadlový kanón S-60\") je sovětský jednohlavňový protiletadlový kanón ráže 57 mm krátkého až středního dosahu.\n\nVývoj zbraně začal v bývalém Sovětském svazu v polovině 40. let jako náhrada za kanóny ráže 37 mm. Byly představeny tři různé modely a vítězným se stal návrh konstruktéra V. Grabina. Podle západních zpravodajských zdrojů posloužil jako základ pro zbraň prototyp německého kanonu \"5,5 cm Gerät 58\". Sověti měli k dispozici také německé zbraně \"5 cm Flak 41\", které byly ukořistěny po bitvě u Stalingradu. Prototyp absolvoval testy v roce 1946 a po několika drobných úpravách byl přijat do služby v roce 1950. Zbraň dostala název \"57 mm AZP S-60\". Grabin pokračoval ve vývoji a v roce 1955 byla k dispozici verze pro samohybný systém ZSU-57-2. Zbraň byla rozšířená v členských státech Varšavské smlouvy a zemích třetího světa, kde je částečně ve službě dodnes. Licenční výroba probíhala v Polsku a Číně.\n\n"}
{"id": "1317926", "url": "https://cs.wikipedia.org/wiki?curid=1317926", "title": "Izotopy yttria", "text": "Izotopy yttria\n\nPřírodní yttrium (Y) se skládá z jediného stabilního izotopu , yttrium tedy patří mezi monoizotopické prvky. Bylo také popsáno 33 radioizotopů, s nukleonovými čísly 76 až 109, a 27 jaderných izomerů tohoto prvku. Nejstabilnější radioizotopy jsou Y (poločas přeměny 106,626 dne), Y (58,51 dne), Y (79,8 hodin) a Y (64,053 h). Všechny ostatní mají poločasy kratší než 15 hodin, většina pod 31 sekund. Radioizotopy s nukleonovým číslem 88 a nižším se většinou přeměňují beta plus přeměnou na izotopy stroncia, zatímco u Y a těžších radioizotopů převažuje přeměna beta minus na zirkonium.\n"}
{"id": "1317929", "url": "https://cs.wikipedia.org/wiki?curid=1317929", "title": "Starček vejčitý", "text": "Starček vejčitý\n\nStarček vejčitý (\"Senecio ovatus\"), též starček Fuchsův (\"Senecio fuchsii\"), lidově známý jako kycol, je vytrvalá, jedovatá a léčivá bylina z čeledi hvězdnicovité (\"Asteraceae\").\n\nČeské rodové jméno \"starček\" i latinské \"Senecio\" vychází z podobnosti odkvetlé rostliny s bělavou hlavou starého muže. Lidový název \"kycol\" má nejspíše svůj původ v němčině. Podle jedné teorie vznikl zkomolením slova , tedy kravská oháňka, používaného jizerskými horaly a kořenářkami německého původu. Podle jiné pochází ze slova , tedy kamzíčkový nebo kočičkový olej, což má odkazovat k jeho léčivým účinkům.\n\nMezi vědecká synonyma uváděná k starčeku vejčitému patří:\n\nBotanicky se spolu s druhy starček hercynský (\"S. hercynicus\") a starček německý (\"S. germanicus\") řadí do souborného druhu, tzv. agregátu, starček hajní (\"Senecio nemorensis\" agg.).\n\nJde o vytrvalou rostlinu, dorůstající 40 až 150 cm. Lodyha je mohutná, většinou načervenalá, přímá a v horní části větvená. Listy jsou jednoduché, kopinaté, pilovité, přisedlé nebo krátce řapíkaté, lysé nebo téměř lysé. Jsou přibližně pětkrát delší oproti jejich šířce. Květenství rostliny je chocholičnatá lata, tvořená žlutými úbory. Vně úboru je 5–7 jazykových květů a uvnitř 6–15 trubkovitých květů. Plodem jsou lysé nažky s chmýrem. Kvete od července do září.\n\nAreálem rostliny je střední Evropa a sever jižní Evropy. Vzácně se vyskytuje i v severní Evropě, například ve Švédsku. V Česku roste od pahorkatin až po horské oblasti, v Německu v horských a podhorských oblastech.\n\nRoste ve vlhkých horských smíšených lesech, na pasekách, okrajích lesů, mýtinách do 2000 metrů nad mořem. Preferuje vlhké, humózní a výživné půdy s vyšším obsahem dusíku.\n\nÚčinnou složkou rostliny jsou senecin, senecionin, alkaloidy, jakobin a rutin. Obsahuje rovněž vitamín C.\n\nV lidovém léčitelství se používá na odřeniny, poradění kůže a jako prostředek k zastavování a zklidňování křečí a krvácení, a to včetně krvácení z dělohy. Vzhledem ke karcinogenním účinkům se v 21. století používá pouze zevně a vnitřní použití se nedoporučuje.\n\n\n \n"}
{"id": "1317935", "url": "https://cs.wikipedia.org/wiki?curid=1317935", "title": "Falešné jazyky", "text": "Falešné jazyky\n\nFalešné jazyky jsou jazyky, které se objeví v různých zdrojích, kde je uváděno, že se jimi někde mluví, ale jiné zdroje to popírají. Falešný jazyk pak vznikne tak, že se prokáže, že daný jazyk neexistuje.\n\nČasto vzniknou falešné jazyky tak, že si je někdo vymyslí (jedná se o hoax).\n\nDalší důvodem vzniku falešných jazyků je situace, že se objeví již existující jazyk, jenom pod jiným jménem. Tato situace často nastává v jazykově nejrozmanitější oblasti světa, na Papui-Nové Guiney. \n\nMezi nejznámější falešné jazyky patří indiánské jazyky kukurá a taensa. \n\nZvláštní kategorií jsou pochybné jazyky. Sem se řadí jazyky, jejichž existence není prokázána, ale ani vyvrácena. Do této skupiny se řadí následující jazyky:\n\nEthnologue je sbírka jazyků z celého světa. Mnoho jazyků z něj ale bylo vyřazeno, protože se prokázalo, že jsou falešné. Podobně je na tom sbírka ISO 639-3. \n\nV závorkách jsou uvedeny kódy těchto jazyků\n"}
{"id": "1317936", "url": "https://cs.wikipedia.org/wiki?curid=1317936", "title": "Hong Kong Disneyland", "text": "Hong Kong Disneyland\n\nHong Kong Disneyland je zábavní park v zátoce Penny's Bay na ostrově Lantau v Hongkongu, otevřený 12. září 2005. Do října 2016 jej navštívilo přes 64 milionů návštěvníků, z toho 6,1 milionu ve fiskálním roce 2016. Park provozuje společnost Hongkong International Theme Parks Limited (HKITP), joint venture hongkongské vlády (podíl 53 %) a Walt Disney Company (podíl 47 %).\n\nPark se skládá ze sedmi tematických oblastí: Adventureland, Fantasyland, Grizzly Gulch, Main Street U.S.A., Mystic Point, Tomorrowland a Land. Park má přes 7 000 zaměstnanců. Jeho součástí jsou dva hotely s celkovou kapacitou 1 000 pokojů. Ve fiskálním roce 2016 vykázal park ztrátu 171 milionů HKD, a obrat 4,8 miliardy HKD. V roce 2016 akcionáří HKITP odsouhlasili plán rozšíření parku s rozpočtem 10,9 miliardy HKD. V rámci rozšíření mají mezi roky 2018 a 2023 přibýt nové oblasti s tématy Marvel a Ledové království.\n"}
{"id": "1317937", "url": "https://cs.wikipedia.org/wiki?curid=1317937", "title": "Petrópolis", "text": "Petrópolis\n\nPetrópolis, též známé jako Císařské město, je město v Jihovýchodním regionu v Brazílii, ležící asi 68 kilometrů severovýchodně od Rio de Janeiro. Založeno bylo v roce 1843 a v průběhu 19. století sloužilo jako letní sídlo brazilských císařů a aristokracie. Nese jméno druhého a posledního brazilského císaře Petra II., který je pohřben ve zdejší katedrále. V letech 1894 až 1902 bylo v době První Brazilské republiky hlavním městem státu Rio de Janeiro. K roku 2010 zde žilo 295 917 obyvatel.\n"}
{"id": "1317944", "url": "https://cs.wikipedia.org/wiki?curid=1317944", "title": "Útok automobilem v Charlottesville", "text": "Útok automobilem v Charlottesville\n\nDne 12. srpna 2017 došlo k útoku automobilem ve městě Charlottesville ve Virginii. 20letý muž najel autem do skupiny protestujících lidí. Je obviněn z několika trestných činů, včetně vraždy druhého stupně. Média o tomto incidentu mluvila jako o neúmyslném až teroristickém útoku.\n\nIncident se stal 12. srpna 2017 okolo 13:45 UTC-4:00 v ulici 4th Street SE v Charlottesville. Podle očitého svědka zamířil řidič vozidla do čela davu demonstratnů, kteří se v daný moment nacházeli na ulici. Zranění lidé protestovali proti Unite the Right rally, které započaly předešlý večer. Automobil narazil do zadní části jiného automobilu, než se obrátil zpět na ulici a odjel pryč. Jeden člověk zemřel a 19 jich bylo zraněno. Šéf policie Al Thomas identifikoval osobu zabitou automobilem jako 32letou ženu Heather Heyer. Krátce po útoku byl řidič zatčen a obviněn.\n\nJames Alex Fields, Jr., který se narodil 26. dubna 1997 v Maumee v Ohiu, je pachatelem automobilového útoku, který se stal 12. srpna v Charlottesville. Je obviněn z vraždy druhého stupně, trojnásobného těžkého ublížení na zdraví a útěku od nehody. Reportér New York Daily News dříve zachytil snímek, kde útočník drží štít s logem neonacistické skupiny Vanguard America.\n\nV noci téhož dne byla uspořádána tisková konference na golfovém hřišti v Bedminster v New Jersey, na které se vyjádřil americký prezident Donald Trump: \"Odsuzujeme nejsilnějším možným způsobem tyto děsivé projevy nenávisti, fanatismu a násilí na mnoha stranách. V naší zemi už to trvá dlouho.\" Trumpovo prohlášení vyvolalo velké rozepře mezi Demokraty a Republikány.\n\nRepublikánský senátor Utahu Orrin Hatch, jehož bratr byl zabit v boji během 2. světové války v Evropě, tweetnul \"We should call evil by its name. My brother didn't give his life fighting Hitler for Nazi ideas to go unchallenged here at home.\" Republikánský senátor Ted Cruz napsal na Facebooku: \"The Nazis, the KKK, and white supremacists are repulsive and evil, and all of us have a moral obligation to speak out against the lies, bigotry, anti-Semitism, and hatred that they propagate.\" Dodal: \"Having watched the horrifying video of the car deliberately crashing into a crowd of protesters, I urge the Department of Justice to immediately investigate and prosecute this grotesque act of domestic terrorism.\"\n\nDva jezdci v postiženém vozidle žalovali organizátory akce a řidiče.\n"}
{"id": "1317949", "url": "https://cs.wikipedia.org/wiki?curid=1317949", "title": "Integralismus", "text": "Integralismus\n\nIntegralismus nebo integrismus (z lat. \"integratio\", zcelení) je označení různých extrémně konzervativních politických a náboženských ideologií, usilujících o národní nebo náboženskou jednotu a odporujících pluralismu. Název razil francouzský nacionalistický myslitel a politik Charles Maurras, vůdce krajně pravicového hnutí Action Française. \n\nDnes se slovo nejčastěji vyskytuje ve spojení s katolickým integralismem. Tento směr v katolicismu vznikl v jižní Evropě v 19. století, odmítá modernu (pluralismus, liberalismus, demokracii atd.) včetně modernizačních změn vlastní církve a požaduje, aby náboženství bylo nadřazené politice. Jedná se tak o součást širšího proudu katolického tradicionalismu. Integralistický ideál, autoritativní stát s katolickým státním náboženstvím, jehož vládci se v otázkách mravů a kultury řídí pokyny papežů a biskupů, byl do jisté míry uskutečněn ve Francově Španělsku a Salazarově Portugalsku.\n\nChristopher van der Krogt: Catholic Fundamentalism or Catholic Integralism?\n\nHans Urs von Balthasar – Integralismus dnes (jediný kompletní český překlad nové verze (cca. po 25 letech – bez vynechávek, jinak Teologické texty, Getsemany. V překladu v Teologických textech chybí pasáž: \"Je dobře, že je Vatikán chudý. Neboť i peníze mohou být mocenským prostředkem, jímž si lze v době, kdy slovo simonie vyšlo z užívání, leccos koupit, snad dokonce kanonizace.\" – Komentátoři vztahují závěr na kanonizaci zakladatele Opus Dei Josého Marii de Balaguera. V první verzi studie z roku 1963 mluví Balthasar o Opus Dei otevřeně. Svou kritiku vyjádřil i jinde.)\n"}
{"id": "1317959", "url": "https://cs.wikipedia.org/wiki?curid=1317959", "title": "Alexandr Ivanovič Michajlov", "text": "Alexandr Ivanovič Michajlov\n\nAlexandr Ivanovič Michajlov také A. I. Michajlov (; 6. prosince 1905 Ruské impérium – 6. února 1988 Moskva) byl ruský inženýr a informační vědec. Je jedním z vlivných myslitelů, kteří se v Sovětském svazu a ve východním bloku zabývali informační vědou.\n\nV roce 1931 absolvoval strojní inženýrství na Mendělejově institutu a ve 30. a 40. letech byl úspěšný v oblasti letadlové a letecké techniky. Na začátku 50. let se podílel na vzniku a vývoji Všeruského institutu vědeckých a technických informací (VINITI), institutu zaměřeném na studium a postupy vědeckých informací v Rusku. Institut byl otevřen v roce 1952 a od října 1956 se stal jeho ředitelem, jímž zůstal až do své smrti.\n\nOd 60. do 80. let byl činný v International Federation for Information and Documentation, dvakrát se stal jeho zastupujícím ředitelem (od 1969 do 1976 a od 1981 do 1988), koordinoval Study Committee Research on Theoretical Basis of Information (FID/RI) a v roce 1975 a 1988 se stal šéfredaktorem časopisu \"International Forum for Information and Documentation\". V 60. letech rozvinul společně s ostatními autory koncept Informatics (rusky Informatika), spojující studium, organizaci a šíření vědeckých informací. Jeho hlavní práce v této oblasti byly \"Osnovy naučnoj informaciji\" (1965), \"Osnovy informatiki\" (1968) a \"Naučnyje kommunikacii i informatika\" (1976), všechny psané společně s Arkadijem Černym a Rudžerem Giljarevskym.\n"}
{"id": "1317962", "url": "https://cs.wikipedia.org/wiki?curid=1317962", "title": "Neklasifikovaný jazyk", "text": "Neklasifikovaný jazyk\n\nJako neklasifikovaný jazyk se označuje jazyk, který není zařazen do žádné jazykové rodiny. Většinou se jazyky dostanou do této skupiny kvůli nedostatku dat (existuje jen málo informací o tomto jazyce). Mezi další důvody, proč se jazyk zařadí mezi neklasifikované, patří důvod, že jazyk je silně ovlivněn jiným jazykem a to může být velmi matoucí. Často jsou sem zařazeny dávno mrtvé jazyky, o kterých je málo informací. Dále může nastat situace, že je jazyk zařazen do nějaké jazykové skupiny, ale v rámci této skupiny není zařazen do žádné podskupiny. Tento problém se vyskytuje hlavně u malajsko-polynéských jazyků, bantuských, austrálských a indiánských jazycích.\n\nPojem neklasifikovaný jazyk se může splést s pojmem izolovaný jazyk. U izolovaného jazyka je stoprocentně jisté, že nemá žádné příbuzné jazyky, zatímco u neklasifikovaného jazyka se neví, do jaké jazykové skupiny patří.\n\nExistuje mnoho neklasifikovaných, ale většina z nich jsou mrtvé. Těch, které jsou živé, je velmi málo. V následujícím seznamu jsou uvedeny příklady neklasifikovaných jazyků, ty mrtvé jsou označené křížkem (†). Jazyky jsou srovnané podle toho, z jakého důvodu jsou neklasifikované.\n\n\n\n\n\n\n"}
{"id": "1317963", "url": "https://cs.wikipedia.org/wiki?curid=1317963", "title": "Mezinárodní geografická unie", "text": "Mezinárodní geografická unie\n\nMezinárodní geografická unie (,UGI; , IGU) je mezinárodní asociace zeměpisných organizací. První Mezinárodní geografický kongres se konal v roce 1871 a trvalá organizace byla založena v roce 1922 v Belgii. \n\nUnie má 34 komisí a čtyři pracovní skupiny. Jednou z těchto komisí je komise pro městskou geografii. Tato porovnává města rozvíjející se v kapitalistickém ekonomickém systému a města v socialistickém ekonomickém světě. Byla vytvořena v roce 1976 na konferenci UGI v Moskvě. Navrhl ji Polák Kasimierz Dziewonski.\n\n\n"}
{"id": "1317966", "url": "https://cs.wikipedia.org/wiki?curid=1317966", "title": "Dálnice R255 (Rusko)", "text": "Dálnice R255 (Rusko)\n\nFederální dálnice R255 Sibiř () je silnice spojující ruská města Novosibirsk, Tomsk, Kemerovo, Krasnojarsk a Irkutsk. Jedná se o důležitou spojnici východní a západní části Ruska, neboť navazuje na dálnici R254 Irtyš a přechází dále v R258 Bajkal. Je součástí asijské silnice AH6.\n\n"}
{"id": "1317971", "url": "https://cs.wikipedia.org/wiki?curid=1317971", "title": "Davey Rimmer", "text": "Davey Rimmer\n\nDavey Rimmer (* 6. prosince, 1968) je hráč na baskytaru v britské progressive rockové skupině Uriah Heep, kde působí od roku 2013, kdy nahradil Trevora Boldera.\nJe také členem skupiny Camden Town, jejímiž členy jsou Richie Faulkner (Judas Priest), Les Binks (ex-Judas Priest) a Piete Friesen (ex-Almighty / Alice Cooper). Davey Rimmer je levoruký baskytarista.<ref name=\"http://www.bassguitarmagazine.com/\"></ref> \n\ns Uriah Heep\n\n"}
{"id": "1317974", "url": "https://cs.wikipedia.org/wiki?curid=1317974", "title": "Spider-Man (seriál, 2017)", "text": "Spider-Man (seriál, 2017)\n\nSpider-Man (v anglickém originále Marvel's Spider-Man nebo zkráceně též Spider-Man) je americký animovaný sci-fi televizní seriál založený na komiksech o Spider-manovi a vytvořený Stanem Leem a Stevem Ditkoem. Seriál, který je náhradou za předchozí seriál Dokonalý Spiderman, měl v USA premiéru 19. srpna 2017 na stanici Disney XD.\n\n25. ledna 2018 televize Disney XD oznámila, že seriál dostane druhou řadu, která měla premiéru 18. června 2018.\n\n30. března 2019 byl seriál prodloužen o třetí řadu, která bude mít premiéru na jaře 2020 a ponese název \"Marvel's Spider-Man: Maximum Venom\".\n\nV Česku měl seriál premiéru 16. září 2017 na stanici Disney Channel.\n\nNejistý, ale odvážný a chytrý teenager Peter Parker získá po kousnutí radioaktivním pavoukem super sílu. Stává se hrdinou známý pod jménem Spider-Man. Musí se vyrovnat nejen se svou nově nabitou schopností, ale i smrtí svého strýce a nástupem na novou střední školu.\n\nVe druhé řadě začne Peter Parker pracovat pro Daily Bugle a bude bojovat s Doctorem Octopusem. Tato řada adaptuje příběh komiksu \"The Superior Spider-Man\", kde Doctor Octopus převezme kontrolu na Spider-Manovym tělem, když uvězní jeho mysl ve stroji zvaném Living Brain.\n\nVe třetí řadě Venom přinese novou hrozbu pro lidstvo z jeho planéty.\n\n\nSeriál byl oznámen v říjnu 2016 Cortem Lanem, senior viceprezidentem Marvel Animation, jakožto náhrada za seriál \"Dokonalý Spiderman\", který skončil na začátku ledna 2017. Seriál měl premiéru 19. srpna 2017 na stanici Disney XD.\n\n\n"}
{"id": "1317977", "url": "https://cs.wikipedia.org/wiki?curid=1317977", "title": "Munčchon", "text": "Munčchon\n\nMěsto Munčchon ( – \"Munčchŏn-si\") je město v Severní Koreji. Leží na východním okraji země na břehu Východokorejského zálivu Japonského moře, v rámci správního členění Severní Korey na severu provincie Kangwŏn, severně od Wonsanu. Oficiální informace z roku 2008 uváděly, že má necelých 123 tisíc obyvatel.\n\nPřes Munčchon vede Kangwonská železnice z okresu Kowŏn do okresu Pchjŏnggang.\n"}
{"id": "1317979", "url": "https://cs.wikipedia.org/wiki?curid=1317979", "title": "Vyšný Kazimír", "text": "Vyšný Kazimír\n\nVyšný Kazimír je obec na Slovensku v okrese Vranov nad Topľou.\n\nPrvní písemná zmínka o obci pochází z roku 1363. Nachází se zde řeckokatolický chrám svaté Paraskevy.\n\n"}
{"id": "1317980", "url": "https://cs.wikipedia.org/wiki?curid=1317980", "title": "Pavol Bakalár", "text": "Pavol Bakalár\n\nPavol Bakalár (* 27. července 1948 Giraltovce) je bývalý slovenský fotbalista. Po skončení hráčské kariéry se stal trenérem a funkcionářem. Byl také komunálním politikem.\n\nV československé lize hrál v sezóně 1969/70 za Tatran Prešov. Nastoupil v 1 ligovém utkání. V nižších soutěžích hrál také za OZKN Svidník.\n\n"}
{"id": "1317981", "url": "https://cs.wikipedia.org/wiki?curid=1317981", "title": "František Dokulil", "text": "František Dokulil\n\nFrantišek Dokulil (* 31. května 1948) je bývalý český fotbalový obránce.\n\nV československé lize hrál v sezóně 1969/1970 za Baník Ostrava. Nastoupil v 1 ligovém utkání. Gól v lize nedal.\n\n"}
{"id": "1317982", "url": "https://cs.wikipedia.org/wiki?curid=1317982", "title": "Svatopluk Přikryl", "text": "Svatopluk Přikryl\n\nSvatopluk Přikryl (* 1943) je bývalý český fotbalista.\n\nV československé lize hrál v sezóně 1969/70, za SONP Kladno. Nastoupil ve 3 ligových utkáních. Gól v lize nedal. Do Kladno přišel ze Slavie.\n\n"}
{"id": "1317987", "url": "https://cs.wikipedia.org/wiki?curid=1317987", "title": "Majerovce", "text": "Majerovce\n\nMajerovce jsou obec na Slovensku v okrese Vranov nad Topľou.\n\nPrvní písemná zmínka o obci pochází z roku 1363. Nachází se zde řeckatolický chrám Nanebevstoupení Páně a římskokatolický kostel Nanebevzetí Panny Marie.\n\n"}
{"id": "1317989", "url": "https://cs.wikipedia.org/wiki?curid=1317989", "title": "Emma Coburnová", "text": "Emma Coburnová\n\nEmma Coburnová, nepřechýleně Emma Coburn (* 19. října 1990) je americká atletka, běžkyně na střední tratě. Její specializací je zejména běh na 3000 metrů překážek, tzv. steeplechase. V této disciplíně se stala v roce 2017 mistryní světa.\n\nPři svém prvním startu na mistrovství světa (v Tegu v roce 2011) obsadila jedenácté místo v běhu na 3000 metrů překážek. O rok později na olympiádě v Londýně skončila devátá, na světovém šampionátu v Pekingu v roce 2015 již pátá. Ve finále této disciplíny na olympiádě v Rio de Janeiro v roce 2016 vybojovala bronzovou medaili. Největším úspěchem se pro ni zatím stal titul mistryně světa v Londýně v srpnu 2017, kde zvítězila v osobním rekordu 9:02,58.\n\n"}
{"id": "1317994", "url": "https://cs.wikipedia.org/wiki?curid=1317994", "title": "Poutní areál Hora Kalvárie v Jaroměřicích u Jevíčka", "text": "Poutní areál Hora Kalvárie v Jaroměřicích u Jevíčka\n\nPoutní areál na Hoře Kalvárii v Jaroměřicích u Jevíčka je cenný soubor barokních památek z počátku 18. století, chráněný jako kulturní památka ČR a v roce 2018 byl celý areál prohlášen národní kulturní památkou České republiky.. V současnosti je poutní areál spadající pod farnost Jaroměřice spravován řeholníky kongregace pasionistů a je duchovním sídlem Řádu Božího hrobu v České republice.\n\nU počátku poutního místa Kalvárine nad obcí Jaroměřice jsou postavy majitele panství Františka Michala Šubíře z Chobyně (14. prosince 1682, Jaroměřice -3. ledna 1738, Jaroměřice) a františkána Jeronýma Veita, který byl původně misionářem ve Svaté zemi. Poutní areál byl budován od roku 1712, prvotním podnětem bylo přežití donátorovy manželky Johany Konstancie rozené Sakové z Bohuňovic. Jako první byl posteven kostel, vysvěcený roku 1713, další prvky poutního areálu byly budovány následně, se stavbou fary bylo započato roku 1730, roku 1742 k ní byla přistavěna loretánská kaple.\nCentrem poutního areálu je Kostel Povýšení sv. Kříže (dnes farní), posvěcený 14. září 1713 olomouckým kapitulním děkanem Kolovratem. Podobně jako celý areál, byl dříve připisován architektu Santinimu, ale Mojmír Horyna přesvědčivě prokázal, že \"\"průčelí jaroměřického kostela je zřejmě dílem epigona dobře poučeného Santiniho architekturou, jehož vlastní projev však byl nesrovnatelně jednodušší...\"\" Horyna uvažuje spíše o autorském podílu Santiniho následovníka brněnského architekta Františka Benedikta Klíčníka, který byl realizátorem některých Santiniho moravských staveb a jehož činnost je prokázána pro objekt kněžské rezidence.\n\nPřed kostelem se nachází mírně svažitý areál obestavěný přízemním ambitem, v ose areálu se nachází vstupní brána se dvěma hranolovými věžemi, uprostřed je sousoší Ecce homo. V areálu nalezneme tři hlavní stavby, které jsou spojeny s Kristovým životem ve Svaté zemi: \n\nNedaleko poutního areálu se nachází budova kněžské rezidence. Základní kámen k ní byl položen 24. května 1730, v roce 1742 k ní dal František Xaver Antonín Šubíř (syn zakladatele, 1713-1753) přistavět Loretánskou kapli.\nKřížová cesta je netypická svým provedením i skladbou: kvůli svému propojení s poutním areálem má pouze 11 zastavení (byla upravena i příslušná pobožnost) a jednotlivá zastavení nemají jednotnou podobu. \n\n\n"}
{"id": "1317995", "url": "https://cs.wikipedia.org/wiki?curid=1317995", "title": "Šalom Aš", "text": "Šalom Aš\n\nŠalom Aš (1. listopadu 1880 Kutno, Kongresové Polsko - 10. července 1957, Londýn) byl americký spisovatel židovského původu, narozený na území dnešního Polska (tehdy Ruské říše) píšící svá díla v jidiš. V období druhé světové války byl jako literát na seznamu zakázané literatury. \n\nNarodil se v chasidské rodině. V mládí působil ve městě Włocławek, kde se živil jako písař pro negramotné. Kolem roku 1900 přesídlil do Varšavy a zde ovlivněn haskalou (židovskou verzí osvícenství) napsal svou první knihu v hebrejštině (1900). Pak ho však židovský dramatik Isaac Leib Peretz přesvědčil, aby začal psát v jidiš, tedy specifickém dialektu středoevropských židů. Od roku 1904 psal takřka výhradně v něm, toho roku mu vyšel první text v jidiš - román \"A Shtetl\". Angažoval se i v jidiš-hnutí a roku 1908 se zúčastnil konference v Černovicích (dnes Ukrajina, tehdy součást Rakouska-Uherska), která prohlásil jidiš za \"národní jazyk Židů\", což je ovšem pojetí, které se v sionismu neprosadilo. Roku 1910 odjel do Spojených států, v roce 1920 získal americké občanství. Roku 1932 byl zvolen prezidentem jidišové sekce PEN klubu. V závěru života žil v Izraeli, na předměstí Tel Avivu zvaném Bat Jam. V domě, kde žil, je dnes jeho muzeum. \n\nZpočátku byl jeho hlavním tématem tragikomický osud takřka středověce žijících východoevropských židů čelících nástupu moderního světa (např. \"Motke Ganev\", 1916). V roce 1907 vydal jedno ze svých zásadních děl, první historický román v jidiš nazvaný \"Kiddush ha-Shem\", který se věnoval temným aspektům Chmelnického povstání. \n\nNevyhýbal se ani jiným kontroverzním tématům, jeho divadelní hra \"Got fun nekome\" z roku 1907 například popisovala lesbický vztah mladé židovské dívky s prostitutkou v nevěstinci, který vlastní její otec. Toto drama bylo také o rok později uvedeno Maxem Reinhardtem v Berlíně. \n\nPo odchodu do USA se soustředil na tématiku židovských imigrantů v Americe (\"Onkl Mozes\", \"Khaym Lederers Tsurikkumen\" aj.). V pozdní fázi své tvorby zase věnoval několik děl tématice prvních křesťanů (zejm. \"Der man fun Netseres\", 1943) a byl poté v americkém židovském tisku pranýřován za propagaci křesťanství. Sám Aš se netajil koncepcí, že by se judaismus a křesťanství měly sloučit, neboť tvoří \"jednu kulturu a jednu civilizaci\" (anglicky psaný esej \"One Destiny: An Epistle to the Christians\", 1945). \n\nČeský spisovatel Karel Čapek roku 1936 napsal do Lidových novin Ašův portrét. Uvedl v něm mimo jiné: \"Prý česky by chtěl umět; prý je to taková měkká řeč se svými změkčenými souhláskami, jako když maminka mluví k dítěti. (...) Je žid přesvědčením i typem; ale je něco nesmírně slovanského v jeho citovosti a naivitě, v jeho rozevlátém a širokém naturelu, v jeho nezakrývaném sklonu k dojetí. (...) V Praze se cítí šťasten: pro úctu k Masarykovi, pro strašidelnou romantiku Starého města a pro nás samotné - 'jste kritičtí a máte smysl pro humor, to oboje je zárukou svobody,' praví.\"\n\n"}
{"id": "1317997", "url": "https://cs.wikipedia.org/wiki?curid=1317997", "title": "Polská národní knihovna", "text": "Polská národní knihovna\n\nPolská národní knihovna () je centrální knihovna Polska. Knihovna je nejdůležitější polskou vědeckou knihovnou pro humanitní vědy, hlavním literární archivem a centrem informace o knihách a pro knihovny. Zřizovatelem je Ministerstvo kultury a národního kulturního dědictví.\n\nKnihovna shromažďuje knihy, noviny a časopisy, elektronické a audiovizuální dokumenty, které byly vydány na polském území a také tzv. polonica – polské exteriorica, tj. zahraniční knihy které byly napsány Poláky, přeloženy z polštiny nebo týkají se Polska. Knihovna provozuje také nakladatelskou činnost – vydává knihy a tři vědecké časopisy: „Polish Libraries”, „Rocznik Biblioteki Narodowej” a „Notes Konserwatorski”.\n\nKnihovna má právo na dva bezúplatné povinné výtisky periodických a neperiodických publikací vydaných na polském území.\n\nHistorie Polské národní knihovny sahá 18. století (Knihovna Zaluských). Díky usnesení polského sněmu měla od začátku právo na jeden bezúplatný povinný výtisk každé knihy vydané na území tehdejšího polského státu. Po druhém dělení Polska byly sbírky knihovny zabaveny ruskou armádou a odeslány do Petrohradu, kde se v roce 1795 staly základem pro nově zřízenou Carskou veřejnou knihovnu. Část sbírky byla poškozena, zničena nebo odcizena v důsledku nesprávného zacházení během přepravy knih do Ruska.\n\nPo obnovení samostatnosti v roce 1918 neexistovalo v Polsku mnoho centrálních institucí, včetně národní knihovny. Teprve 24. února 1928 roku byla nařízením prezidenta Ignacého Moścického zřízena Polská národní knihovna v její moderní podobě. Knihovna byla otevřena veřejnosti v roce 1930 a původně shromažďovala 200 000 položek. Jejím prvním ředitelem byl Stefan Demby, kterého nahradil Stefan Vrtel-Wierczyński v roce 1934. Sbírky knihovny se díky novým přírůstkům velmi rychle zvětšovaly. K příkladu prezident Mościcki věnoval Knihovně všechny knihy a rukopisy ze sbírky z paláce ve Wilanově, včetně 40 000 svazků a 20 000 kreseb z kolekce Stanislawa Kostka Potockého.\n\nNárodní knihovně chyběla v meziválečném období vlastní budova. V důsledku toho byly sbírky uchovávány v skladovacích prostorech v různých částech města. Hlavní studovna se nacházela v budově nově postavené knihovny Varšavské ekonomické školy. Speciální sbírky byly v roce 1935 umístěny v Paláci Potockých ve Varšavě. Plány stavby nového sídla Knihovny přerušil německý útok proti Polsku, který zahájil druhou světovou válku v Evropě.\n\nPřed druhou světovou válkou k sbírkám knihovny patřilo:\nV roce 1940 přejmenovali Němečtí okupanti Národní knihovnu na Městskou knihovnu ve Varšavě a změnili její organizační strukturu:\nSpeciální sbírky byly v roce 1944 spáleny jako perzekuce po skončení Varšavského povstání. 80 000 starých tisků, včetně bezcenných polských exteriorik z 16.-18. století, 26 000 rukopisů, 2 500 inkunábulí, 10 000 kreseb a grafik, 50 000 hudebnin a divadelních dokumentů bylo zničeno. Podle poválečných odhadu z původních 6 milionů svazků, které vlastnily varšavské knihovny v roce 1939, bylo během druhé světové války zničeno nebo ztratilo se kolem 3,6 milionů svazků, z čeho většina patřila Národní knihovně.\n\nKnihovna obnovila činnost v roce 1945. Do Polska se postupně vrátily sbírky vyvezené do Německa a Rakouska a také pozůstalosti jiných sbírek, mezi jiné Knihovny Krasinských a Przezdzieckých.[8] V roce 1959 se z Kanady vrátily jedny z nejstarších polsky psaných památek Svatokřížská kázání, Žaltář florianský a Chopinovy rukopisy.\n\nV letech 1962–1976 byl pro Knihovnu vznesen nový komplex budov na adrese aleje Niepodległości 213.\n\nSbírky Polské národní knihovny patří k nejvýznamnějším v Polsku. Mezi více než 8 500 000 položek, které byly shromážděny ve skladech knihovny na konci roku 2016, se nacházelo více než 162 000 svazků starých tisků, více než 26 000 rukopisů (včetně 7 000 hudebních rukopisů), více než 120 000 hudebnin a také 485 000 grafik.\n\nV Knihovně se nacházejí také fotografie a jiné grafické dokumenty, více než 130 000 atlasů a map, 2 000 000 příležitostných tisků, 2 000 000 knih a 1 000 000 novin a časopisů z 19. a 20. století.\n\nK nejvýznamnějším položkám ve sbírce patří 151 listů Codexu Suprasliensis, který je zapsán do Registru UNESCO Paměť světa v roce 2007 jako výraz uznání jeho nadnárodního a nadregionálního významu.\n\nOd roku 2012 Knihovna sděluje část svých bibliografických záznamů v katalogu Worldcat.\n\n\n"}
{"id": "1317999", "url": "https://cs.wikipedia.org/wiki?curid=1317999", "title": "Luo (jazyk)", "text": "Luo (jazyk)\n\nLuo je kriticky ohrožený neklasifikovaný jazyk, kterým se mluví v Kamerunu v oblasti Atta, region Adamawa ve středním Kamerunu. Počet mluvčích tohoto jazyka je 1, ale protože je tato informace z roku 1995, je možné, že jazyk luo je v současnosti vymřelý. Jazyk není zařazen do žádné jazykové rodiny, protože je o něm málo informací.\n"}
{"id": "1318002", "url": "https://cs.wikipedia.org/wiki?curid=1318002", "title": "Kostel Povýšení svatého Kříže (Jaroměřice)", "text": "Kostel Povýšení svatého Kříže (Jaroměřice)\n\nKostel Povýšení svatého Kříže v v Jaroměřicích u Jevíčka je cennou památkou barokní architektury, chráněnou jako kulturní památka ČR. Je farním kostelem farnosti Jaroměřice a je součástí poutního areálu na Kalvárii. Dříve bylo autorství jeho stavby připisováno architektu Santinimu, ale Mojmír Horyna přesvědčivě prokázal, že \"\"průčelí jaroměřického kostela je zřejmě dílem epigona dobře poučeného Santiniho architekturou, jehož vlastní projev však byl nesrovnatelně jednodušší...\"\" Horyna uvažuje spíše o autorském podílu Santiniho následovníka brněnského architekta Františka Benedikta Klíčníka.\n\nJde o centrální stavbu protaženého šestilistého půdorysu s lukovitě prohnutým průčelím. V průčelí se nacházejí tři portály (střední je zazděn), v arkádách nad nimi jsou dřevěné krucifixy s plochými malovanými korpusy.\n\nPodélný, na obou koncích půlkruhově uzavřený prostor, na konci obou stran jsou připojeny z obou stran půlkruhové prostory, v levém zadním prostoru je sakristie a oratoř.\nHlavní oltář je z konce 18. století a nese kopii obrazu Veraikon, jehož originál se nachází v Římě. Za hlavním oltářem je krápníková jeskyně Getsemanské zahrady s tzv. Jaroměřickou Pietou.\n\nV rámci Programu záchrany architektonického dědictví bylo v letech 1995-2014 na opravu památky čerpáno 10 885 000 Kč.\n\n"}
{"id": "1318003", "url": "https://cs.wikipedia.org/wiki?curid=1318003", "title": "Jang Ťia-jü", "text": "Jang Ťia-jü\n\nJang Ťia-jü (* 18. února 1996) je čínská atletka, mistryně světa v chůzi na 20 km z roku 2017.\nHned při své premiéře na světových soutěžích vybojovala v srpnu 2017 v Londýně titul mistry ně světa v chůzi na 20 kilometrů. Vytvořila si přitom svůj osobní rekord 1ː26ː18.\n"}
{"id": "1318004", "url": "https://cs.wikipedia.org/wiki?curid=1318004", "title": "Silnice II/476", "text": "Silnice II/476\n\nSilnice II/476 je silnice II. třídy, která vede z Třince ke hraničnímu přechodu Horní Líštná / Leszna Górna. Je dlouhá 6,1 km. Prochází jedním krajem a jedním okresem. Po dokončení obchvatu Třince se prodloužila o necelých 900 metrů a tento nový úsek (s označením 476H) slouží jako přivaděč k nové I/11.\n\nDnešní silnice II/476 vznikla v roce 1997 v rámci přečíslování a revize kategorizace silnic, a byla původně silnicí třetí třídy. \n\nDo roku 1997 byla jako II/476 označována silnice Třinec - Hnojník - Horní Tošanovice, tedy spojnice mezi tehdejšími úseky silnic I/11 a I/48, zkracující cestu mezi Třincem a Frýdkem-Místkem . Tato silnice však byla tehdy povýšena na silnici první třídy a byla přeznačena na I/68.\n\n\n"}
{"id": "1318005", "url": "https://cs.wikipedia.org/wiki?curid=1318005", "title": "Bidasoa", "text": "Bidasoa\n\nBidasoa je řeka ve Španělsku, dlouhá 66 km. Pramení na svazích pyrenejské hory Pico de Astaté nedaleko vesnice Errazu. Teče přes území Navarry k severozápadu, na dolním toku tvoří v desetikilometrovém úseku státní hranici mezi Španělskem a Francií. U města Hondarribia se vlévá do estuáru Txingudi, který je výběžkem Biskajského zálivu. Na řece leží Bažantí ostrov, který je pod společnou správou Francie a Španělska.\n\nNázev řeky je odvozen od baskického slova \"bida\" (cesta) a názvu starověkého města Oiasso. Na horním toku se jí říká také Baztan. Nejdelšími přítoky jsou Zeberia, Ezkurra a Latsa. V povodí Bidasoy převažují dubové a kaštanovníkové lesy bohaté na houby, řeku obývá množství ryb, jako losos obecný, úhoř říční, vranka obecná, placka pomořanská, střevle potoční nebo hrouzek iberský.\n\nPodle řeky se jmenuje házenkářský klub CD Bidasoa Irún, mistr Španělska v roce 1995, i tzv. bidasojská malířská škola, jejíž příslušníci se na počátku 20. století inspirovali okolní krajinou.\n"}
{"id": "1318008", "url": "https://cs.wikipedia.org/wiki?curid=1318008", "title": "Extrakce zubu", "text": "Extrakce zubu\n\nExtrakce zubu je stomatologický nebo stomatochirurgický zákrok, při němž dochází k vytrhnutí, či odstranění zubu. Podle stádia růstu zubu a taky směru jeho růstu provádí zákrok buďto ošetřující zubní lékař nebo stomatochirurg.\n\nO extrakci zubu rozhoduje ošetřující zubní lékař. Nejčastěji dochází k extrakcím třetích molárů. Podle stavu zubu, který se zjišťuje rentgenem, zubní lékař nařídí druh extrakce zubu, který bude pacientovi proveden. V případě třetích molárů dochází k extrakcím zubů mezi 18. a 25. rokem. Pro odstranění zubů moudrosti může být důvodem jejich prokažení, špatný růst, růst do kosti nebo růst do ostatních zubů.\n\nExtrakce zubu se provádí třemi způsoby:\n\nTento druh extrakce se provádí v případě, že je zub zcela vyrostlý. Zubař při nich používá nástroje běžné pro takový typ zákroku. V tomto případě se rána po vyjmutí zubu nezašívá. Zákrok se provádí pod lokální anestezií.\n\nKe komplikované extrakci dochází zejména v případě dolních zubů. Znamená to, že si zubní lékař musí v průběhu zákroku pomoci některými rotačními nástroji, které usnadní přístup k zubu a umožní jeho vyjmutí z lůžka.\n\nChirugickou extrakci provádí stomatochirurg na příslušném oddělení v nemocnici, často na operačním sále. K tomuto zákroku dochází v případě nevyrostlých, případně špatně rostlých zubů, nejčastěji v případě třetích dolních molárů. Chirurgická extrakce se provádí v lokální anestezii. Stomatochirurg odklopí dáseň a pomocí nástrojů vyjme zub z lůžka. Rána se po tomto zákroku zašívá. Preventivně může zubní lékař předepsat antibiotika, aby nedošlo ke vzniku zánětu.\n\n"}
{"id": "1318010", "url": "https://cs.wikipedia.org/wiki?curid=1318010", "title": "Silnice II/477", "text": "Silnice II/477\n\nSilnice II/477 je silnice II. třídy, která vede z Ostravy do Bašky. Je dlouhá 28,3 km. Prochází jedním krajem a dvěma okresy. V Ostravě v úseku křižovatka ulic Bohumínská a Muglinovská (s II/647) až MÚK Frýdecká (s I/11) je po ní veden pomyslný okruh kolem centra. Okruh je veden po ulicích Rudná, Frýdecká, Bohumínská, Muglinovská, Mariánskohorská a Plzeňská.\n\n\n\n"}
{"id": "1318014", "url": "https://cs.wikipedia.org/wiki?curid=1318014", "title": "Žižický rybník", "text": "Žižický rybník\n\nŽižický rybník je vodní plocha ležící severovýchodně od obce Žižice v okrese Kladno. Má nepravidelný tvar, který by se dal přirovnat k obdélníku, dlouhé strany jsou orientovány od severu k jihu s mírným nakloněním z východu na západ. Rybník je napájen od jihu bezejmenným pravostranným přítokem Červeného potoka. Odtéká tímtéž potokem, který se záhy do Červeného potoka vlévá na severu. Hráz je orientována ze severozápadu na jihovýchod. Na hráz vede cesta. Na březích se nacházejí stromy a různé stavby, v okolí pak převážně zemědělská půda. Rybník vznikl po roce 1880. Jedná se o rybník chovný, na kterém je umožněno sportovní rybaření za úplatu.\n"}
{"id": "1318018", "url": "https://cs.wikipedia.org/wiki?curid=1318018", "title": "Silnice II/478", "text": "Silnice II/478\n\nSilnice II/478 je silnice II. třídy, která vede z Klimkovic do Šenova. Je dlouhá 24,2 km. Prochází jedním krajem a jedním okresem.\n\n\n"}
{"id": "1318022", "url": "https://cs.wikipedia.org/wiki?curid=1318022", "title": "Oropom", "text": "Oropom\n\nOropom (též oworopom, oyoropom, oropoi) je jazyk severovýchodní Ugandy a severozápadní Keni. O tomto jazyce se neví, zda existuje, tím se řadí mezi pochybné jazyky. Existuje pouze jeden článek, který obsahuje jakýkoli originální výzkum o tomto jazyce, \"Wilson 1970\", o kterém diskutuje jen hrstka dalších článků. Tento článek obsahuje několik slov. Wilson přitom rozlišuje dva hlavní dialekty. Tímto jazykem prý mluví kmen Oropomů.\n\nJazyk se dá zařadit mezi pochybné jazyky-jazyky, o kterých se neví, zda existují. Pokud by oropom neexistoval, byl by to falešný jazyk. Wilson, co tento jazyk objevil tvrdí, že oropom nejspíše patří mezi khojsanské jazyky, ale usoudil tak pouze podle toho, že Oropomové jsou podobní mluvčím khojsanských jazyků v jižní Africe, ovšem lingvista Harold Fleming považuje tuto teorii za směšnou a že oropom má některé společné rysy s jazykem Kuliak, nebo že může mít něco společného s nilotskými nebo nilosaharskými jazyky. Lingvista Bernd Heine tvrdí že jazyk neexistuje, že se jedná o falešný jazyk, protože když se do této oblasti později vydal, žádný takový jazyk tam nebyl. I samotný Wilson tvrdí, že v oblasti by mohlo být mnoho šarlatánů, kteří si jazyk prostě vymysleli a že celý jazyk byl prostě vtip-\n\nProtože se žádná z těchto teorií nepotvrdila, tak se jazyk řadí mezi neklasifikované jazyky. \n\nWilson uveřejnil ve své práci asi sto slov, pod tímto textem jsou uvedeny příklady.\n"}
{"id": "1318034", "url": "https://cs.wikipedia.org/wiki?curid=1318034", "title": "Aariya", "text": "Aariya\n\nAariya je nejspíše falešný jazyk, kterým se mělo mluvit v Indii ve státě Madhjapradéš.\n\nJazyk byl vyřazen ze systému ISO 639-3 roku 2007, protože se prokázalo, že tento jazyk neexistuje.\n\nJazyk byl do systému zařazen od roku 1970, jako zdroj byla uvedena kniha Richarda Hugoniota  \"A bibliographical Index of the Lesser Known Languages and Dialects of India and Nepal\".\n\nZ jazyky nebylo známo vůbec nic, nikdy nebyli nalezeni mluvčí tohoto jazyka. Je možné, že to byl jen název pro kastu.\n"}
{"id": "1318040", "url": "https://cs.wikipedia.org/wiki?curid=1318040", "title": "Aviva London Grand Prix 2016", "text": "Aviva London Grand Prix 2016\n\nLondýn Grand Prix 2016 byl lehkoatletický mítink, který se konal 22. a 23. 7. 2016 v Spojeném království městě Londýn. Byl součástí série mítinků Diamantová liga.\n"}
{"id": "1318044", "url": "https://cs.wikipedia.org/wiki?curid=1318044", "title": "Knihovna Załuských", "text": "Knihovna Załuských\n\nKnihovna Załuských () byla založena ve Varšavě v letech 1747-1795 Józefem Andrzejem Załuskim a jeho bratrem Andrzejem Stanisławem Załuskim. Knihovna Załuských byla první polská veřejná knihovna, také největší polská knihovna a první veřejná knihovna v Evropě. \n\nKnihovna Załuských se považuje za první polskou veřejnou knihovnu a jednu z největších knihoven v tehdejší době. V celé Evropě byly jenom dvě nebo tři knihovny s takovou kapacitou. Původně ve fondech knihovny bylo kolem 200 000 položek, postupně se sbírka rozšiřovala a na konce 80. let 18. století dosáhla kolem 400 000 tisků, map a rukopisů.\n\nPo smrti bratrů Załuských knihovnu přejala peče nad knihovnou Komise národní výchovy.\n\nV roce 1794, po potlačení Kościuszkova povstání, byly sbírky knihovny na příkaz carevny Kateřiny II. Veliké konfiskovány ruskou armádou a převezeny do Petrohradu, kde byly z počátku začleněny do carské soukromé knihovny a rok později se staly základem pro nově zřízenou Carskou veřejnou knihovnu. Část sbírky byla poškozena, zničena nebo odcizena v důsledku nesprávného zacházení během přepravy knih do Ruska.\n\nSbírky byly pak rozptýleny po různých ruských knihovnách a v roce 1821 byla budova knihovny přeměněna na činžovní dům. Část sbírky se vrátila do Polska ještě v 19. století.\n\nV meziválečném období ruská vláda vrátila Polsku část fondu bývalé Knihovna Załuských na základě Rižského míru. Tato část byla pak úplně zničena německými oddíly po potlačení Varšavského povstání v říjnu 1944. Jenom 1800 rukopisů a 30 000 tisků z původní kolekce přetrvalo válku.\n\nBudova byla zničena německými oddíly během druhé světové války. Po válce byla znovu postavena v rámci obnovy Varšavy.\n\nDnešní Polská národní knihovna se považuje za nástupkyni Knihovny Załuských.\n\n\n\n"}
{"id": "1318046", "url": "https://cs.wikipedia.org/wiki?curid=1318046", "title": "Adam Kazimierz Czartoryski", "text": "Adam Kazimierz Czartoryski\n\nAdam Kazimierz Czartoryski (1. prosince 1734 Gdaňsk – 19. března 1823 Sieniawa) byl polský spisovatel, literární kritik, jazykovědec, politik a šlechtic, představitel polského osvícenství. Vychován byl v Anglii, do Polska se vrátil v roce 1758, načež byl jmenován správcem Podolska. Byl jedním z kandidátů na polského krále, ale roku 1763 korunu odmítl a získal ji nakonec jeho bratranec Stanislav II. August Poniatowski. Czartoryski krále a jeho reformy potom podporoval. Roku 1812 byl zvolen maršálkem Sejmu. Byl členem Výboru pro národní vzdělání (\"Komisja Edukacji Narodowej\") a nakonec byl jmenován ministrem školství - zastával tento post jako první Evropan vůbec. Byl velkým mecenášem kultury a jeho palác v Puławy se stal významným kulturním centrem. Z jeho díla literárního vynikají divadelní komedie, například \"Panna na wydaniu\" (1771) nebo \"Kawa\" (1779). Oceňovanější jsou ale jeho teatrologické práce. Literární teorie je shromážděna ve spise \"Myśli o pismach polskich\" (1810). Bohatství rodu nashromáždil zejména jeho otec August Aleksander Czartoryski, vojvoda Rusínského vévodství. Jeho syn Adam Jerzy Czartoryski sehrál významnou roli při dělení Polska. \n"}
{"id": "1318048", "url": "https://cs.wikipedia.org/wiki?curid=1318048", "title": "Seznam československých mistryň Evropy", "text": "Seznam československých mistryň Evropy\n\nSeznam československých mistryň Evropy – vítězek mistrovství Evropy, které reprezentovaly Československo do roku 1992.\n\n\n"}
{"id": "1318052", "url": "https://cs.wikipedia.org/wiki?curid=1318052", "title": "František Michael Šubíř z Chobyně", "text": "František Michael Šubíř z Chobyně\n\nSvobodný pán František Michael Šubíř z Chobyně (14. prosince 1682, Jaroměřice – 3. ledna 1738, Jaroměřice) byl moravský šlechtic, úředník, známý především jako zakladatel obcí Šubířov a Chobyně, stavitel poutního areálu na hoře Kalvárii v Jaroměřicích u Jevíčka a rozhodující činitel vzniku Olomoucké stavovské akademie. Byl ženat s Johanou Konstancií rozenou Sakovou z Bohuňovic, s níž měl dvě děti: dceru Marii a syna Františka Xavera.\n\n"}
{"id": "1318053", "url": "https://cs.wikipedia.org/wiki?curid=1318053", "title": "Eretz", "text": "Eretz\n\nEretz nebo Aretz () je hebrejské slovo pro „zemi“ (s určitým členem, Ha Aretz ( „země“)\n\nMůže odkazovat zejména na:\n\nJako příjmení:\n\n"}
{"id": "1318058", "url": "https://cs.wikipedia.org/wiki?curid=1318058", "title": "DN Galan 2016", "text": "DN Galan 2016\n\nDN Galan 2016 byl lehkoatletický mítink, který se konal 16. července 2016 ve švédském městě Stockholm. Byl součástí série mítinků Diamantová liga. \n"}
{"id": "1318059", "url": "https://cs.wikipedia.org/wiki?curid=1318059", "title": "Mistrovství světa v ledním hokeji žen 2019", "text": "Mistrovství světa v ledním hokeji žen 2019\n\nMistrovství světa v ledním hokeji žen 2019 proběhlo poprvé v historii s deseti zúčastněnými družstvy v elitní skupině, která se odehrála ve Finském městě Espoo. Šampiónkami se staly po páte v řadě hráčky Spojených států, stříbrné medaile získalo domácí družstvo Finska a třetí místo obsadila Kanada. Skupinu A první divize vyhrálo Maďarsko a zajistilo si tak účast na svém prvním turnaji elitní skupiny v roce 2020. \n\n\n"}
{"id": "1318061", "url": "https://cs.wikipedia.org/wiki?curid=1318061", "title": "Silnice II/482", "text": "Silnice II/482\n\nSilnice II/482 je silnice II. třídy, která vede z Rybí do Kopřivnice. Je dlouhá 8,6 km. Prochází jedním krajem a jedním okresem.\n\n\n"}
{"id": "1318063", "url": "https://cs.wikipedia.org/wiki?curid=1318063", "title": "Reflexy (hudební skupina)", "text": "Reflexy (hudební skupina)\n\nReflexy jsou pop-rocková hudební skupina ze Zlínského kraje. Vydala 11 alb.\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1318067", "url": "https://cs.wikipedia.org/wiki?curid=1318067", "title": "Mistrovství světa v atletice 2017 – Ženy hod oštěpem", "text": "Mistrovství světa v atletice 2017 – Ženy hod oštěpem\n\nHod oštěpem žen na Mistrovství světa v atletice 2017 probíhal 6. (kvalifikace) a 8. srpna (finále). Ve finále zvítězila Barbora Špotáková výkonem 66,76 m ze 2. série.\n\n"}
{"id": "1318072", "url": "https://cs.wikipedia.org/wiki?curid=1318072", "title": "Silnice II/486", "text": "Silnice II/486\n\nSilnice II/486 je silnice II. třídy, která vede z Krmelína do Kopřivnice. Je dlouhá 18,6 km. Prochází jedním krajem a dvěma okresy.\n\n\n\n"}
{"id": "1318073", "url": "https://cs.wikipedia.org/wiki?curid=1318073", "title": "Joachim Ringelnatz", "text": "Joachim Ringelnatz\n\nJoachim Ringelnatz (7. srpna 1883 Wurzen – 17. listopadu 1934 Berlín) byl německý básník, výtvarník a jevištní komik, výrazný představitel bohémského života Výmarské republiky, jehož tvorba byla ovlivněna expresionismem a dadaismem. Vešel ve známost také pod jinými pseudonymy, a to např. Pinko Meyer, Fritz Dörry, či Gustav Hester. \n\nNarodil se jako \"Hans Bötticher\" (jeho otec Georg Bötticher byl úspěšný autor a ilustrátor dětských knih), pseudonym si zvolil podle německého výrazu \"Ringelnatter\", označujícího užovku obojkovou. Nedokončil studia na gymnáziu v Lipsku, utekl z domu a stal se námořníkem. Do Německa se vrátil v roce 1905, často střídal bydliště (Berlín, Mnichov, Frankfurt nad Mohanem) i zaměstnání (byl dělníkem, úředníkem, turistickým průvodcem, knihovníkem i kočovným komediantem). V roce 1909 získal angažmá v mnichovském kabaretu \"Simplicissimus\" a roku 1910 vydal svoji první knihu básní. Jeho tvorba byla plná nonsensů a slovních hříček, zesměšňovala zavedené autority. \n\nVytvořil postavu svérázného námořníka jménem \"Kuttel Daddeldu\", který vystupoval v jeho knihách a jevištních výstupech jako drsně upřímný glosátor okolního dění. Psal také romány, divadelní hry a vzpomínky na své cesty po světě, originální byla díky používání černého humoru jeho tvorba pro děti. \n\nZa první světové války sloužil na minolovce, poté podpořil listopadovou revoluci a z armády odešel. Spolu se svou manželkou Muschelkalk Ringelnatzovou jezdil na satirická představení po celém Německu, často vystupoval se svými vyprávěními v rozhlase, živil se také prodejem svých obrazů. Patřil do okruhu avantgardní skupiny Novembergruppe, založené roku 1918, psal texty pro vokální skupinu Comedian Harmonists, mezi jeho přátele patřili Max Reinhardt, Paul Wegener, Asta Nielsenová, Jules Pascin, Otto Dix, Kurt Tucholsky a další významní umělci. Známý byl jeho okázalý a výstřední životní styl, kontrastující s jeho skromnými výdělky. Po nástupu nacistů k moci byl Ringelnatz zařazen mezi představitele zvrhlého umění a bylo mu znemožňováno veřejné vystupování, krátce na to zemřel na tuberkulózu. \n\nV Cuxhavenu bylo roku 2002 otevřeno Ringelnatzovo muzeum, uděluje se také literární cena s jeho jménem. Německá pošta vydala ke 125. výročí Ringelnatzova narození známku s jeho portrétem. \n\nV češtině vyšla kniha Ringelnatzových básní v překladech Josefa Hiršala pod názvem \"Stará láska nerezaví\" (1999), byl také jedním z autorů, které germanista Radek Malý zařadil do svého výboru německé absurdní poezie nazvaného \"Malé lalulá\" (2014). \n\n"}
{"id": "1318075", "url": "https://cs.wikipedia.org/wiki?curid=1318075", "title": "Seznam vítězů diamantové ligy v běhu na 100 m", "text": "Seznam vítězů diamantové ligy v běhu na 100 m\n\nToto je seznam vítězů diamantové ligy v běhu na 100 m.\n"}
{"id": "1318076", "url": "https://cs.wikipedia.org/wiki?curid=1318076", "title": "Fausto Sozzini", "text": "Fausto Sozzini\n\nFausto Paolo Sozzini, Faustus Socinus, Faust Socyn (5. prosince 1539 Siena – 4. dubna 1604 Lusławice) byl italský teolog a filosof působící v Polsku. Byl zakladatelem tzv. socianismu, učení založeném na antitrinitářství, racionálním výkladu Bible, náboženské toleranci a pacifismu. Jeho klíčovým spisem bylo \"De statu primi homini ante lapsum\" (\"O stavu prvních lidí před pádem\", 1575-1578).\n\nNarodil se v bohaté rodině. Otec mu zemřel ještě v jeho dětství, vychovávali ho pak strýcové, jednak liberální katolík Celso Sozzini a zejména pak významný humanista Lelio (Laelius Socinus), který ho velmi ovlivnil. V roce 1557 začal studovat na akademii \"Intronati\", která se specializovala na právní vzdělání, ale právnická kariéra mu nebyla dopřána, neboť se o něj brzy začala zajímat inkvizice (vyšetřovala i jeho strýce). Proto Fausto raději odešel do Lyonu (strýc Lelio do Curychu). Po smrti Lelia v roce 1562 načas žil v Curychu, aby vypořádal strýcovu pozůstalost. V ní našel Fausto mnoho nepublikovaných spisů, z nichž pak čerpal ve svém vlastním díle. \n\nRoku 1563 se vrátil do Itálie, aby ve Florencii přijal místo sekretáře toskánské vévodkyně Isabelly Medicejské. Avšak Isabella v roce 1575 zemřela a Faustovi v Itálii opět hořela půda pod nohama. Odešel tedy do Basileje. Zde napsal svou první významnou práci: \"De Jesu Christo servatore\" (\"O Ježíši Kristu Spasiteli\", 1578). Odmítl v ní tradiční učení o Kristově smrti jakožto vykoupení z prvotního hříchu. \n\nSpis zaujal podobně naladěného Giorgia Biandratu, který pak pozval Fausta na návštěvu Sedmihradska, kde v té době žil. Sliboval si od toho, že se Faustus stane jakýmsi smírčím soudcem mezi ním a vůdcem antitrinitářské církve Ferencem Dávidem (v Sedmihradsku za vlády Jana II. Zikmunda Zápolského vznikla na krátký čas pozoruhodně svobodná náboženská situace, která umožnila i takovýmto skupinám veřejně působit). Dávid se od antitrinitářství dostal až k tomu, že by se Kristu neměla vzdávat jakákoli úcta, s čímž Biandrata nesouhlasil. Sozzini souhlasil, že \"invocatio Christi\" (vzývání Krista) může mít modloslužebnou povahu, ale přesvědčoval Dávida, že alespoň vnitřní \"adoratio Christi\" je pro křesťana nezbytné. Dávid však setrval na svém stanovisku a byl uvězněn na hradě Deva, kde brzy zemřel. \n\nTo už však Socinus působil v polském Krakově, který se stal jeho novým domovem. Zde začal formovat specifickou verzi polské reformace. Založil malou antitrinitářskou církev \"Ecclesia minor\", byť se sám členem této církve nestal. S ostatními zakladateli se totiž nepohodl v otázce křtu. Oni vyžadovali nový křest v dospělosti, Sozzini tvrdil, že křest nebyl apoštoly nikdy předepsán a smysl u dospělých má maximálně při konverzi. Časem polská reformace toto stanovisko akceptovala. \n\nV roce 1583 Krakov opustil, když se v něm po nástupu krále Štěpána Báthoryho necítil bezpečně. Uchýlil se do vsi Pawlikowice, pod ochranu šlechtice Christophera Morsztyna. Jeho dceru Elisabetu si v roce 1586 vzal za ženu. Rok poté sice zemřela, ale porodila mu ještě dceru Agnesu. Vrátil se pak do Krakova, avšak v roce 1598 ho v jeho vlastním bytě napadl dav opilých studentů. Byt zapálili a jemu tak shořelo mnoho rukopisů. Poté čím dál méně tolerantní Krakov definitivně opustil a uchýlil se k přátelům do obce Lusławice, kousek od Krakova. Zde roku 1604 zemřel. \n\nJeho stoupenci, kteří si začali říkat sociniáni, v Polsku zakořenili, jejich centrem se stalo město Raków. Na základě Sozziniho nedokončeného díla \"Christiane religionis institutio\" sepsali svůj závazný kodex, tzv. Rakovský katechismus. Z Polska byli vypuzeni definitivně až roku 1660. Odešli pak do protestantských zemí, například Nizozemska, kde Sozziniho vnuk Andrzej Wiszowaty uspořádal a vydal dědovy sebrané spisy pod názvem \"Bibliotheca fratrum polonorum\". \"Polští bratři\" bylo totiž označení, které se po odchodu z Polska pro sociniány ujalo. V protestantském prostředí byli Polští bratři poměrně doma, byť se nedá říci, že by se s ostatními evangelickými konfesemi shodovali - odmítali například kalvínské dogma o předurčení. Také jejich zásada, že Bible má být zdrojem víry jen tehdy, pokud se neprotiví rozumu, byla pro mnohé jiné protestanty mimořádným radikalismem. Výjimečným byl také jejich zásadní pacifismus, neboť Sozzini učil, že každá válka i každé násilné zmaření lidského života jsou neomluvitelné. Sociniáni jsou někdy považováni za zakladatele či předchůdce unitářství.\n\nŘímskokatolická církev zařadila v roce 1757 spis \"Bibliotheca fratrum polonorum\" na Index zakázaných knih.\n\n\n"}
{"id": "1318077", "url": "https://cs.wikipedia.org/wiki?curid=1318077", "title": "Seznam vítězů diamantové ligy v běhu na 200 m", "text": "Seznam vítězů diamantové ligy v běhu na 200 m\n\nToto je seznam vítězů diamantové ligy v běhu na 200 m.\n"}
{"id": "1318084", "url": "https://cs.wikipedia.org/wiki?curid=1318084", "title": "Mistrovství světa v atletice 2017 – Muži hod oštěpem", "text": "Mistrovství světa v atletice 2017 – Muži hod oštěpem\n\nHod oštěpem mužů na Mistrovství světa v atletice 2017 probíhal 10. (kvalifikace) a 12. srpna (finále). Ve finále zvítězil Němec Johannes Vetter výkonem 89,89 m z 1. série. Druhý skončil Jakub Vadlejch a třetí Petr Frydrych.\n\n"}
{"id": "1318085", "url": "https://cs.wikipedia.org/wiki?curid=1318085", "title": "Seznam vítězů diamantové ligy v běhu na 110 metrů překážek", "text": "Seznam vítězů diamantové ligy v běhu na 110 metrů překážek\n\nToto je seznam vítězů diamantové ligy v běhu na 110 m překážek (muži) a běhu na 100 m překážek (ženy).\n"}
{"id": "1318086", "url": "https://cs.wikipedia.org/wiki?curid=1318086", "title": "Seznam vítězů diamantové ligy v běhu na 400 m", "text": "Seznam vítězů diamantové ligy v běhu na 400 m\n\nToto je seznam vítězů diamantové ligy v běhu na 400 m.\n"}
{"id": "1318090", "url": "https://cs.wikipedia.org/wiki?curid=1318090", "title": "Seznam vítězů diamantové ligy v běhu na 800 m", "text": "Seznam vítězů diamantové ligy v běhu na 800 m\n\nToto je seznam vítězů diamantové ligy v běhu na 800 m.\n"}
{"id": "1318093", "url": "https://cs.wikipedia.org/wiki?curid=1318093", "title": "Karpinsk", "text": "Karpinsk\n\nKarpinsk (; do roku 1941 – \"Bogoslovsk\") je město ve Sverdlovské oblasti v Ruské federaci. Při sčítání lidu v roce 2010 měl bezmála třicet tisíc obyvatel.\n\nKarpinsk leží na řece Turje, přítoku Sosvy v povodí Obu. Od Jekatěrinburgu, správního střediska oblasti, je vzdálen přibližně 430 kilometrů severně. Na východě přímo sousedí s Krasnoturjinskem; další nejbližší město v okolí je Volčansk přibližně osmnáct kilometrů severně.\n\nV Karpinsku končí železniční trať, která vede ze Serova.\n\nKarpinsk vznikl v roce 1759 současně se stavbou hutí. Podle zdejšího kostela evangelisty Jana nazývaného rusky \"Bogoslov\" se původně nazýval \"Bogoslovsk\" k přejmenování na Karpinsk došlo až v roce 1941 spolu s povýšením na město.\n"}
{"id": "1318094", "url": "https://cs.wikipedia.org/wiki?curid=1318094", "title": "Dokulil", "text": "Dokulil\n\nPříjmení Dokulil, přechýleně Dokulilová, nosí více osobností:\n"}
{"id": "1318095", "url": "https://cs.wikipedia.org/wiki?curid=1318095", "title": "Seznam vítězů diamantové ligy v běhu na 1500 m", "text": "Seznam vítězů diamantové ligy v běhu na 1500 m\n\nToto je seznam vítězů diamantové ligy v běhu na 1500 m.\n"}
{"id": "1318097", "url": "https://cs.wikipedia.org/wiki?curid=1318097", "title": "Seznam vítězů diamantové ligy v běhu na 5000 m", "text": "Seznam vítězů diamantové ligy v běhu na 5000 m\n\nToto je seznam vítězů diamantové ligy v běhu na 5000 m.\n"}
{"id": "1318099", "url": "https://cs.wikipedia.org/wiki?curid=1318099", "title": "Skřivánek (Ústí nad Labem)", "text": "Skřivánek (Ústí nad Labem)\n\nSkřivánek je městská čtvrť na levém břehu Labe v Ústí nad Labem přímo nad městským centrem. Jedná se převážně o obytnou čtvrť tvořenou především cihlovými a panelovými domy. Patří do obvodu Ústí nad Labem-město a sousedí s centrem, Stříbrníky, Červeným Vrchem, sídlišti Severní Terasa a Hornická-Stará. Oproti centru se nachází na vyvýšenině. Jsou zde dvě základní školy, čtyři mateřské školy, soukromá střední škola, Dům Techniky, zdravotní středisko, obchodní středisko Panorama, celní ředitelství a horní vstup do letního kina.\n\nPrvní domy se na Skřivánku stavěly po první světové válce. Mezi větší komplexy patří bytové domy pro zaměstnance ústeckého Spolku pro chemickou a hutní výrobu s prvky expresionismu ze začátku 30. let 20. století. Ve stejné době se také stavěla většina zdejších rodinných domů a vil. Po připojení města k Třetí říši v rámci odtržení Sudet od Československa zde pokračovala výstavba typizovaných bytových domů v dnešních ulicích Ženíškova a Ve Smyčce. Největší stavební ruch Skřivánek zažil od 50. let, kdy zde bylo vybudováno sídliště v duchu socialistického realismu. Plán sídliště byl pak začátkem 60. let přepracován a pokračovalo se s technologií panelových domů. \n\nPodrobný plán byl vypracován v roce 1962 architektem Vladimírem Emingerem. V roce 1963 začaly stavební práce, které byly ukončeny v roce 1968, kdy se dostavěly poslední domy na navazujícím sídlišti Hornická-Stará. Středem obytného celku byla ulice Slovenského národního povstání. Kolem této komunikace byla umístěna řada staveb občanské vybavenosti, například obchodní středisko Panorama, zdravotnické středisko, pošta a škola. Dále byly v dalších místech postaveny tři objekty pro dětské jesle, dva pro mateřské školy a další. Kromě typických panelových domů byly postaveny i čtrnáctipodlažní panelové věžové domy. Jedná se o kopie mosteckých atypů. Na sídlišti se nachází 1 635 bytů typu T06B. Zajímavostí je, že již původní vzhled domů byl výrazně barevný. \n\nHlavními komunikacemi jsou ulice Hoření a Bělehradská, které obě vedou od serpentin v Důlcích a ulici Rooseveltova na Severní Terasu. Zároveň těmito ulicemi jezdí většina trolejbusů (linky 51, 52, 53, 54, 55) a autobusů (linky 2, 7, 15, 23) městského dopravního podniku, které čtvrť obsluhují.\n\nSkřivánek je z větší části obklopen dalšími čtvrtěmi. Výjimku tvoří oblast na východ, kde se nachází Bertino údolí, kterým protéká Stříbrnický potok a oblast na sever, kde jsou volné plochy původně určené k výstavbě centra Severní Terasy.\n"}
{"id": "1318103", "url": "https://cs.wikipedia.org/wiki?curid=1318103", "title": "Mistrovství světa v atletice 2017 – Ženy chůze na 50 km", "text": "Mistrovství světa v atletice 2017 – Ženy chůze na 50 km\n\nPoprvé v historii se na Mistrovství světa v atletice objevila i chůze na 50 km žen. Přihlásilo se pouze 7 závodnic. Závod dokončily pouze 4. Zvítězila Inês Henriquesová v novém světovém rekordu.\n\n¹ \"Nedokončily v časovém limitu.\"\n\n"}
{"id": "1318104", "url": "https://cs.wikipedia.org/wiki?curid=1318104", "title": "Ỻ", "text": "Ỻ\n\nỺ (minuskule ỻ) je písmeno latinky, nazývá se dvojité L. Používalo se ve střední velštině, což je varianta velštiny, které se používala ve středověku. Písmeno Ỻ značilo neznělou alveolární laterální frikativau (IPA:ɬ). V moderní velštině se místo Ỻ píše ll. Písmeno Ỻ také použil v roce 1913 John Morris Jones v knize \"A Welsh Grammar , Historical and Comparative\".\n\nV Unicode mají písmena Ỻ a ỻ tyto kódy:\n"}
{"id": "1318106", "url": "https://cs.wikipedia.org/wiki?curid=1318106", "title": "Karel Šafář", "text": "Karel Šafář\n\nKarel Šafář (28. května 1938 Rychnov nad Kněžnou – 10. února 2016) byl český akademický malíř a grafik. Kromě toho se věnoval také kresbě a akvarelu.\n\nV mládí pracoval v Karlových Varech jako bytový architekt. V letech 1965–1971 studoval na Vysoké škole umělecko průmyslové v Praze v ateliéru Karla Svolinského a od roku 1970 v ateliéru Zdeňka Sklenáře. Po studiích odcestoval do Nepálu a následně do Indie, kde působil jako profesor na univerzitě v Benáresu. Od roku 1974 pracoval na volné noze. V roce 1976 navštívil Mongolsko. Několik prací vytvořil i pro Kancelář prezidenta republiky, Ministerstvo kultury Ministerstvo zahraničních věcí, Univerzitu Karlovu, Národní galerii v Praze či Nadaci Charty 77. Byl tvůrcem grafického listu předávaného laureátovi Čestného uznání Mensy ČR.\n\nJeho manželkou byla Jaryna Šafářová. Jeho synem je Jakub Šafář a dcerou Tereza Šafářová.\n\n"}
{"id": "1318108", "url": "https://cs.wikipedia.org/wiki?curid=1318108", "title": "Baldur's Gate (rozcestník)", "text": "Baldur's Gate (rozcestník)\n\nBaldur's Gate může být:\n"}
{"id": "1318111", "url": "https://cs.wikipedia.org/wiki?curid=1318111", "title": "Rosnička včelí", "text": "Rosnička včelí\n\nRosnička včelí, známá také pod synonymními jmény rosnička pruhovaná a rosnička harlekýn (\"Trachycephalus resinifictrix\", vědeckým synonymem je \"Phrynohyas resinifictrix\"), je žába, jež náleží do čeledi rosničkovití (Hylidae) a rodu \"Trachycephalus\". Druh popsal Émil Goeldi v roce 1907 a od Goeldiho pochází i zmíněné vědecké synonymum.\nDomovem tohoto druhu jsou tropické deštné lesy (preferuje stromové baldachýny, existují však záznamy o rosničkách, které si k životu vybraly otevřené prostranství) Jižní Ameriky. Obývá zdejší státy Surinam (východ), Guyanu i Francouzskou Guyanu, Bolívii s Brazílií, Kolumbii (část spadající pod Amazonii), Rio Baria ve státě Venezuela a rozšířila se i do Peru. Maximální nadmořská výška, ve které lze tuto žábu spatřit, leží ve 450 m n. m.\nSamičky tohoto druhu jsou větší než samci; dosahují velikosti okolo 88 mm, samci bývají o 11 mm menší. Zbarvení je tmavohnědé se skvrnami (jejichž zbarvení se pohybuje od zelené po světlehnědou) s trojúhelníkovitou skvrnou na hlavě. Končetiny zdobí hnědavé pruhy se světlejším okrajem. Oko se u tohoto druhu vyvinulo zlatavé. V kůži žáby se nacházejí žlázy, pomocí kterých může vylučovat sekret bílé barvy, který má lepivé vlastnosti. Látka je jedovatá, žába ji využívá k obraně například pokud ji někdo napadne. Vlastnost vylučovat tuto tekutinu vynesla rosničce včelí anglický název „” (v překladu „mléčná žába”).\n\nDruh se ozývá převážně trojitým zakvákáním, u něhož jsou měněny frekvence (nejvyšší dosahuje až 1300 Hz), přičemž nejvariabilnější je volání v brzkých nočních hodinách. Rosnička včelí je aktivní v noci. Tyto žáby se rozmnožují v období mezi listopadem až květnem. K reprodukci jsou vybírány stromové dutiny naplněné vodou položené ve výšce mezi dvěma až třiceti dvěma metry. Z této dutiny láká samec svou budoucí družku. Ta do vody ve stromě nebo z vnitřní strany dutiny naklade okolo 2 500 vajíček. Vylíhnou se z nich pulci krmící se zbytky rostlin, co se dostaly do otvoru, požírají však také jiná, ještě nevylíhnutá vajíčka. Jakmile se přemění v dospělou žábu, začnou žít v lese jako dospělci.\n\nPro rosničku včelí představuje ohrožení ztráta habitatu. Kvůli velkému areálu rozšíření, jenž se táhne i přes chráněné oblasti, a velké populaci ji Mezinárodní svaz ochrany přírody zařazuje mezi málo dotčené druhy.\nV Česku rosničku včelí chová například Zoologická zahrada Jihlava a Zoologická zahrada Ústí nad Labem. Roku 2017 získala tento druh i Zoologická zahrada Liberec (Pavilon tropů) a následujícího roku se zde žáby začaly rozmnožovat.\n\n"}
{"id": "1318119", "url": "https://cs.wikipedia.org/wiki?curid=1318119", "title": "K9 (seriál)", "text": "K9 (seriál)\n\nK9 (také K-9) je britsko-australský komediálně-akční televizní seriál zaměřený na dobrodružství robotického psa K9 ze seriálu Pán času, který byl vytvoření díky počítačové animaci a živé akci. Seriál cílil na děti ve věku od 11 do 15 let věku. První a jediná řada pořadu byla natáčená v Brisbane v Austrálii. Seriál byl premiérově vysílán v letech 2009 a 2010, v Austrálii na stanici Network Ten, ve Spojeném království na stanici Disney XD.\n"}
{"id": "1318123", "url": "https://cs.wikipedia.org/wiki?curid=1318123", "title": "Ladislav Kurucz", "text": "Ladislav Kurucz\n\nLadislav Kurucz [kuruc] (15. ledna 1950 Tvrdošovce – 3. ledna 2014) byl slovenský fotbalový útočník a později trenér menších klubů.\n\nV československé lize hrál za Duklu Praha, vstřelil jeden prvoligový gól. V nižších soutěžích nastupoval také za Vagónku Česká Lípa a Jiskru Nový Bor.\n\n\n"}
{"id": "1318124", "url": "https://cs.wikipedia.org/wiki?curid=1318124", "title": "Seznam nevládnoucích větví říšských knížecích rodů", "text": "Seznam nevládnoucích větví říšských knížecích rodů\n\nTento článek přináší seznam vedlejších nepanujících větví jednotlivých rodů říšských knížat spolu se základními biografickými údaji. Seznam zatím není úplný. U uvedených dynastií jsou zmíněny veškeré vedlejší větve (tzv. sekundogenitury), nikoli ale všechny mateřské dynastie. Stejný barevný podklad znamená totožnou mateřskou dynastii. V seznamu jsou uvedeny nejprve rody „starých říšských knížat“ a následně, počínaje Lobkowiczi rody „knížat nových“ (hranicí mezi „starými“ a „novými“ knížaty je rok uvedení na říšský sněm: 1582). Zejména pro novoknížecí rody platí, že do seznamu nejsou zahrnuty ty vedlejší rodové linie, které se dočkaly výslovného vlastního povýšení do knížecího stavu (mají tedy vlastní knížecí titul). Vedlejší nevládnoucí linie oddělené až po zániku Svaté říše římské, 6. srpna 1806, nejsou v seznamu uvedeny vůbec. \n\nNevládnoucí linie jsou tučně zvýrazněny\n\n\n\nJako panující linie jsou uvedeny i takové, které vládly mimo území Svaté říše a nepatřily tedy k rodům vládnoucích říšských knížat \n\n\nMorganatické větve rodu nejsou uvedeny ani pokud dosáhly knížecího hodnosti.\n\n\nGenealogické schéma rodu Wettinů je zjednodušeno na období od druhé poloviny 15. století po současnost (2018)\n\n\n\n"}
{"id": "1318125", "url": "https://cs.wikipedia.org/wiki?curid=1318125", "title": "Julianova akademie", "text": "Julianova akademie\n\nJulianova akademie () byla soukromá umělecká škola pro malíře a sochaře, kterou v roce 1867 založil v Paříži francouzský malíř a grafik Rodolphe Julian (1839–1907) coby alternativu státem podporované Národní školy krásných umění, École des Beaux-Arts. Škola fungovala v letech 1868–1968. Je známa do dnešních dní díky množství a kvalitě umělců, kteří ji v době uměleckého vření na přelomu 19. a 20. století navštěvovali. Akademie sídlila v pasáži des Panoramas poblíž bulváru Montmartre. Díky svým nízkým školním poplatkům (což bylo pro mnohé adepty umění významné), vyučujícím na vysoké úrovni a nekonvenčnímu přístupu, který umožňoval studentkám malovat akty podle mužských modelů, byla škola oblíbená jak mezi studenty ze zahraničí, tak mezi mladými avantgardními francouzskými umělci.\n\nAkademie na jedné straně připravovala studenty ke zkouškám na prestižní Národní školu krásných umění, na druhé pak nabízela nezávislé alternativní vzdělání a průpravu v oblasti výtvarného umění.\n\nAkademie se stala vyhledávanou školou francouzských i zahraničních studentů z různých sociálních vrstev doslova z celého světa.\n\nRodolphe Julian založil akademii v roce 1868 coby nezávislou alternativu oficiální akademické průpravě výtvarníků na École des Beaux-Arts.\n\nV roce 1880 přivítala Julianova akademie ženy, které se v té době nesměly zapsat ke studiu na státem podporované École des Beaux-Arts.\n\nZa úspěchem akademie již v prvních letech jejího fungování stáli bezesporu také známí a respektovaní umělci, které Rodolphe Julian zaměstnal jako učitele. Patřili k nim především: William-Adolphe Bouguereau (1825–1905), Henri Royer (1869–1938), Jean-Paul Laurens (1838–1921), Gabriel Ferrier (1847–1914), Tony Robert-Fleury (1837–1911), Jules Joseph Lefebvre (1836–1911) a další přední akademičtí umělci té doby. Posléze získali studenti Julianovy akademie i právo soutěžit o Římskou cenu, což bylo stipendium pro nadějné mladé studenty umění, a zúčastnit se Pařížských salonů a významných uměleckých výstav.\n\nKoncem 19. století se na pařížské umělecké scéně objevil termín \"L'art pompier\" neboli kýč jako posměšný název tradičního akdemizujícího umění, jež učitelé na Julianově akademii obhajovali. Vedení akademie proto přijalo mnohem liberálnější režim stavějící na méně konzervativním, mnohem otevřenějším přístupu k umění, což bylo v souladu se secesním hnutím v Německu a s vídeňskou secesí v Rakousku. Tento trend pak následovali a zřetelně formulovali nabisté, kteří v letech 1888–1889 připravovali cestu modernímu umění.\n\nČasem otevřela akademie pobočky i na jiných místech Paříže. Ateliéry byly v č. 28 na bulváru St-Jacques v 6. pařížském obvodu, v č. 5 na Rue de Berri v 8. pařížském obvodu a v č. 31 na Rue du Dragon v 6. obvodu. Ateliér v č. 51 na Rue Vivienne v 2. pařížském obvodu byl určen pro ženy a řídila ho Julianova manželka, malířka Amélie Beaury-Saurelová.\n\nBěhem 1. světové války se na akademii vyučovalo, i když ji navštěvoval menší počet studentů. Naopak za 2. světové války přinutily úvahy německého vojenského velení okupované Francie o zvrhlém umění, jež následovaly po výstavě \"Vingt jeunes peintres de tradition française\" (Dvacet mladých francouzských tradičních malířů) konané v roce 1941 vedení akademie školu zavřít. V roce 1946 byly některé ateliéry prodány.\n\nZa své služby umění byl Rodolphe Julian v roce 1881 vyznamenán Řádem čestné legie.\n\nV roce 1968 byla Julianova akademie sloučena s École supérieure d'arts graphiques Penninghen neboli ESAG Penninghen (Penninghenovou vysokou školou grafických umění).\n\nRoku 1989 proběhla v Shepherdově galerii na Manhattanu výstava věnovaná existenci Julianovy akademie v letech 1868–1939.\n\n\n\n"}
{"id": "1318126", "url": "https://cs.wikipedia.org/wiki?curid=1318126", "title": "Kostel svatého Prokopa (Štěnovice)", "text": "Kostel svatého Prokopa (Štěnovice)\n\nKostel svatého Prokopa je barokní stavba nacházející se ve Štěnovicích.\n\nKostel byl původně vestavěn do raně barokní sýpky v letech 1747–1753. Zaujímá západní část farního domu, východní část je obytná. Zakladatelkou kostela byla majitelka štěnovického panství Marie Terezie von Pötting (roz. Michnová z Vacínova) pro české sedláky, pro které bylo daleko do farního kostela v Liticích na německé mše. \n\nOd rok 1753 do reforem Josefa II. byl celý dům klášterem. Dnes je filiálním kostelem římskokatolické farnosti Plzeň-Bory.\n\n"}
{"id": "1318127", "url": "https://cs.wikipedia.org/wiki?curid=1318127", "title": "Šafář (příjmení)", "text": "Šafář (příjmení)\n\nPříjmení Šafář, přechýleně Šafářová, nosí více osobností:\n\n"}
{"id": "1318137", "url": "https://cs.wikipedia.org/wiki?curid=1318137", "title": "Matka!", "text": "Matka!\n\nMatka! (v anglickém originále mother!) je americký hororový film z roku 2017. Režie se ujal Darren Aronofsky. Ve filmu se objevila Jennifer Lawrence, Javier Bardem, Ed Harris a Michelle Pfeiffer. \n\nFilm byl nominován na Zlatého lva na 74. ročníku Benátského filmového festivalu, kde měl 5. září 2017 světovou premiéru. V USA byl vydán 15. září 2017 společností Paramount Pictures. V České republice měl premiéru dne 19. října 2017. \n\n\nNatáčení filmu začalo 13. června 2016 a skončilo 28. srpna 2016\n\nJóhann Jóhannsson složil filmovou hudbu. Toto je první Aronofskyův film bez hudebního skladatele Clinta Mansella O obsazení Jennifer Lawrence se mluvilo od října roku 2015. V lednu roku 2016 se k obsazení filmu přidal Javier Bardem. V březnu roku 2017 bylo oznámeno, že se ve filmu objeví i Kristen Wiig. V dubnu bylo oznámeno, že se k filmovému obsazení přidali Domhnall Gleeson, Michelle Pfeiffer, Ed Harris a Brian Gleeson.\n\nFilm měl mít premiéru 13. října 2017, avšak ta byla přesunuta už na 15. září 2017 Světová preméra filmu proběhla na 74. ročníku Benátského filmového festivalu, kde byl nominován na Zlatého lva. V Severní Americe měl premiéru roku 2017 na Toronto International Film Festival. 7. srpna 2017 byl vydán trailer\n\nFilm vydělal 17,8 milionů dolarů v Severní Americe a 26,7 milionů dolarů v ostatních oblastech, celkově tak vydělal 44,5 milionů dolarů po celém světě. Rozpočet filmu činil 30 milionů dolarů. V Severní Americe byl uveden do 2 368 kin a za první promítací víkend vydělal 7,5 milionů dolarů a stal se třetím nejnavštěvovanějším filmem. Za další víkend vydělal 3,3 milionů dolarů.\n\nFilm získal převážně pozitivní recenze od kritiků, kteří kladně hodnotili režisérskou práci Darrena Aronofskyho a výkon Jennifer Lawrence a Michelle Pfeiffer. Na recenzní stránce Rotten Tomatoes získal z 296 započtených recenzí 69 procent s průměrným ratingem 6,8 bodů z deseti. Na serveru Metacritic snímek získal z 51 recenzí 75bodů ze sta. Na Česko-Slovenské filmové databázi snímek získal 62%.\n\n"}
{"id": "1318141", "url": "https://cs.wikipedia.org/wiki?curid=1318141", "title": "Izotopy zirkonia", "text": "Izotopy zirkonia\n\nPřírodní zirkonium (Zr) se skládá z pěti stabilních izotopů: Zr (přirozený výskyt 51,45 %), Zr (11,22 %), Zr (17,15 %), Zr (17,38 %) a Zr (2,80 %). Bylo také popsáno 30 radioizotopů, s nukleonovými čísly 78 až 112, a šest jaderných izomerů tohoto prvku. Nejstabilnější radioizotopy jsou Zr (poločas přeměny 1,61×10 let), Zr (83,4 dne), Zr (64,032 dne) a Zr (78,41 h). Všechny ostatní mají poločasy kratší než 17 hodin, většina pod 31 sekund. Radioizotopy s nukleonovým číslem 89 a nižším se většinou přeměňují beta plus přeměnou na izotopy yttria, zatímco u Zr a těžších radioizotopů převažuje přeměna beta minus na niob.\n\nZr je radioizotop zirkonia s poločasem přeměny 78,41 h. Vyrábí se ozářením přírodního yttria-89 protony. Jeho nejvýznamnější gama foton má energii 909 keV.\n\nTento izotop se používá například v některých metodách založených na pozitronové emisní tomografii.\n"}
{"id": "1318144", "url": "https://cs.wikipedia.org/wiki?curid=1318144", "title": "Kurucz", "text": "Kurucz\n\nPříjmení Kurucz [\"kuruc\"], přechýleně Kuruczová, nosí více osobností:\n\n"}
{"id": "1318147", "url": "https://cs.wikipedia.org/wiki?curid=1318147", "title": "Ondavské Matiašovce", "text": "Ondavské Matiašovce\n\nOndavské Matiašovce jsou obec na Slovensku v okrese Vranov nad Topľou.\n\nPrvní písemná zmínka o obci pochází z roku 1363. Nachází se zde římskokatolický kostel svatého Mikuláše.\n\n"}
{"id": "1318150", "url": "https://cs.wikipedia.org/wiki?curid=1318150", "title": "Weltklasse Zürich 2016", "text": "Weltklasse Zürich 2016\n\nWeltklasse Zürich 2016 byl lehkoatletický mítink, který se konal 1. září 2016 ve švýcarskem městě Curych. Byl součástí série mítinků Diamantová liga. \n"}
{"id": "1318155", "url": "https://cs.wikipedia.org/wiki?curid=1318155", "title": "Ludovico Piavi", "text": "Ludovico Piavi\n\nMons. Ludovico Piavi, O.F.M. (17. března 1833, Ravenna – 24. ledna 1905, Jeruzalém) byl italský římskokatolický biskup, který byl patriarchou Latinského patriarchátu jeruzalémského.\n"}
{"id": "1318157", "url": "https://cs.wikipedia.org/wiki?curid=1318157", "title": "Never Say Never", "text": "Never Say Never\n\nNever Say Never může být:\n"}
{"id": "1318158", "url": "https://cs.wikipedia.org/wiki?curid=1318158", "title": "Letiště Raná", "text": "Letiště Raná\n\nLetiště Raná se nachází poblíž obce Raná, přibližně 10 kilometrů od města Louny a asi 20 kilometrů od města Most. Bylo založeno roku 1932 a pro své mimořádné přírodní podmínky se od začátku využívalo především k plachtění. V roce 2017 ho vlastní Aeroklub Raná a kromě plachtění je využíváno i k letům RC modelů. Dráha je travnatá.\n\nPočátky leteckého sportu na Rané spadají do roku 1932, kdy členové studentského leteckého spolku Německé techniky v Praze \"Akaflieg Prag\" hledali o jarních prázdninách výhodný plachtařský terén a objevili holý hřbet se třemi vrcholky, dlouhý téměř 1,5 km, pozvolna vystupující z nížiny.\n\n2. září roku 1932 začala historie plachtění na Rané prvním několikaminutovým letem. Již 13. listopadu se instruktor Erwin Primavesi udržel ve vzduchu dvě hodiny a 25 minut. Dosažený sportovní výkon byl zveřejněn v několika novinách a i pražský rozhlas přinesl senzační hlášení. Pod vedením mladého plachtařského instruktora Masarykovy letecké ligy (MLL) z Prahy začali s létáním na Rané také budoucí letci z Loun.\n\nKonal se zde první a druhý národní plachtařský závod. Ústřední plachtařská škola zde v letech 1933–1938 vyškolila převážnou většinu svých plachtařů pilotů-instruktorů. Příznivý plachtařský terén nebyl využíván jen členy MLL a \"Akaflieg\". Své pravidelné letní tábory zde měly i skupiny ČOS (Sokola) a Německého leteckého svazu v ČSR.\n\nAčkoli mezi německými a českými plachtaři fungovala na Rané dobrá spolupráce, v době vyhrocování národnostního napětí těsně před válkou byl i tento terén záminkou k třenicím. Sudetští poslanci G. Obrlik a F. May si v lednu 1937 v parlamentu stěžovali, že se německým spolkům „trýznivě omezuje plachtění na Ranské hoře“. Ministerstvo vnitra v odpovědi na interpelaci poukázalo na rovné podmínky a stížnost zamítlo jako nedůvodnou.\n\nSvobodné létání na Rané skončilo v říjnu 1938, kdy byly Sudety okupovány. Se začátkem války se z Rané stalo německé školící středisko pro piloty kluzáků Luftwaffe. Během válečných let docházelo postupně ke změnám v technikách startů. Od „vystřelování“ kluzáků gumovým lanem ze svahů začaly převládat starty z rovných letišť pomocí navijáků.\n\nPo roce 1945 se stala Raná vyhledávaným centrem plachtařské mládeže z celé republiky. Zemská plachtařská škola zde vyškolila 962 pilotů, kteří zde v roce 1946 provedli dnes nepředstavitelných 41 367 startů. Dnešní sportovní letiště vybudovali lounští plachtaři brigádně. Pro tuto slavnou a průkopnickou minulost nazvali plachtaři Ranou u Loun kolébkou českého a československého plachtění.\n\n\n"}
{"id": "1318163", "url": "https://cs.wikipedia.org/wiki?curid=1318163", "title": "Zlatník (okres Vranov nad Topľou)", "text": "Zlatník (okres Vranov nad Topľou)\n\nZlatník je obec na Slovensku v okrese Vranov nad Topľou.\n\nPrvní písemná zmínka o obci pochází z roku 1478. Nachází se zde řeckokatolický chrám Nanebevstoupení Páně.\n\n"}
{"id": "1318165", "url": "https://cs.wikipedia.org/wiki?curid=1318165", "title": "Van Dammeho memoriál 2016", "text": "Van Dammeho memoriál 2016\n\nVan Dammeho memoriál 2016 byl lehkoatletický mítink, který se konal 9. září 2016 v belgickém městě Bruselu. Byl součástí série mítinků Diamantová liga.\n"}
{"id": "1318167", "url": "https://cs.wikipedia.org/wiki?curid=1318167", "title": "Chronologie nahrávek skupiny Olympic 1966–1967", "text": "Chronologie nahrávek skupiny Olympic 1966–1967\n\nČlánek Chronologie nahrávek skupiny Olympic 1966–1967 zpracovává dostupné informace o datu vzniku (známých) nahrávek Olympiku v období 1966–1967 a řadí je chronologicky. Nejde o 'diskografii' – nahrávky jednak nejsou řazeny podle data jejich vydání na nosičích a jednak zahrnuje také rozhlasové, filmové a TV nahrávky, z nichž některé donedávna ani na nosičích nevyšly. \n\nDo roku 1966 vstoupil Olympic v sestavě Petr Janda (kytara, zpěv), Miki Volek (zpěv), Pavel Chrastina (baskytara, zpěv), Miroslav Berka (klavír, foukací harmonika), Ladislav Klein (doprovodná kytara, zpěv) a Jan Antonín Pacák (bicí, zobcová flétna, zpěv) už jako poměrně slavná skupina.\n\nNa jaře 1966 skupina natočila několik písniček pro TV film bavorské televize \"Vormärz In Prag (Předjaří v Praze)\" režiséra Dietricha Haugka. Písničky vyšly na desce exportního vydavatelství Artia – EP \"4x Olympics\" a některé z nich také na LP sampleru \"Night Club '66\". Film se pravděpodobně nedochoval – k dispozici je jen pár fotografií z natáčení.\n\nV dubnu 1966 natočil Olympic první EP s výhradně vlastními skladbami . \n\nV létě 1966 se se skupinou rozloučil zpěvák Miki Volek (poslední koncert s Olympikem měl 27. 5. 1966). \n\nNovým manažerem skupiny se stal Pavel Kratochvíl. \n\nSkupina se po autorské stránce už plně věnovala vlastní tvorbě (z 90 % od dvojice Janda–Chrastina). \n\nObjevila se v dalších filmech: \na účinkovala také v televizním pořadu \"Big beat ve fraku\" se skladbou \"Snad jsem to zavinil já\" (verze nahrávky z roku 1966). \n\nV únoru, březnu a říjnu 1967 natočil Olympic v dejvickém studiu 16 vlastních skladeb , z 12 z nich bylo později sestaveno první LP skupiny – Želva, zbývající 4 vyšly na singlech. Dvě z nich byly navíc nazpívány také v angličtině (pro LP sampler \"Night Club 1967\"). \n\n23. března 1967 byl Petr Janda vyhlášen \"Beatmanem roku 1966\" (cena časopisu „Klub Olympik“) \n\nNa přelomu listopadu a prosince 1967 zvítězil Olympic společně s Rebels v podzimním \"Beat Cupu 67\", pořádaném ve Sluníčku. \n\nV prosinci 1967 kapela vystoupila na \"1. československém beatovém festivalu\", který se konal 20.–23. prosince 1967 v pražské Lucerně. Dochoval se záznam Čs. televize. V sestřihu zní 3 písničky Olympiku: \"Jen Bůh ví\", \"Želva\", \"Psychiatrický prášek\". \n\n\n"}
{"id": "1318171", "url": "https://cs.wikipedia.org/wiki?curid=1318171", "title": "Aus der Haut", "text": "Aus der Haut\n\nAus der Haut (tj. \"Stažený z kůže\") je rakousko-německý televizní film z roku 2015, který režíroval Stefan Schaller. Film pojednává o coming outu teenagera. Film měl premiéru 29. června 2015 na Filmovém festivalu v Mnichově. Televizní premiéra proběhla 9. března 2016 na televizním kanálu Das Erste.\n\n17letý Milan s podporou rodičů překonal drogovou závislost, má dívku Larissu, se spolužáky Christophem a Leanderem hraje v kapele. Vše se zdá být proto v pořádku. Rodiče odjíždějí na víkend do Halle za přáteli a Milana nechávají samotného. Milan se doma pokusí políbit Christopha, do kterého je tajně zamilovaný, ale je vyděšeným Christophem odmítnut. Milan se opije, vezme auto a při vysoké rychlosti nabourá. Autonehodu přežije bez vážnějších poranění, ale odmítá rodičům sdělit důvod svého chování. Nechce spolupracovat ani s terapeutkou. Rodiče jeho chování nechápou tím spíš, když objeví dopis na rozloučenou, že kterého vyplývá, že autonehoda byla úmyslná. Ve škole Christoph sice mlčí, ale odmítá se jinak s Milanem bavit a zkoušet v kapele. Milan v každé ironické poznámce spolužáků vidí homosexuální podtext a obviňuje Christopha, že vše prozradil. Milan se jednoho večera náhodně seznámí s fotografem Harrem a stráví s ním noc. Rodiče jsou znepokojeni. Druhého dne jim Milan ještě pod vlivem euforie sdělí, že je gay. Rodičům se uleví, že nejde o závažnější věc. Přesto Milan nyní musí čelit dalším negativům – odmítnutí ze strany spolužáků i Harra. Také rodiče musejí řešit neshody mezi sebou. Gustav dostane nabídku pracovat v Berlíně, což se Susan moc nelíbí.\n"}
{"id": "1318174", "url": "https://cs.wikipedia.org/wiki?curid=1318174", "title": "Pituffik", "text": "Pituffik\n\nPituffik (dříve \"Dundas\") je stanice v Pituffické oblasti v Grónsku. Je to hlavní a jediné sídlo Pituffické oblasti. Natrvalo tu v roce 2017 žilo 87 obyvatel; na mnohých místech je však Pituffik zmiňován jako opuštěný a jelikož spadá pod USA, není většinou zmiňován v seznamech grónských osad.\n\nOsada byla obydlená již asi před 4500 lety Saqqackou kulturou. Oficiálně byla založena v roce 1849, poté co tu polárník James Saunders kvůli ledu ztroskotal s lodí HMS North Star.\n\nV roce 1951 dostalo USA povolení k postavení Thulské letecké základny. Nacházela se na dřívějším umístění Pituffiku (toto umístění bylo označováno jako Dundas) a nyní již opuštěné osady Uummannaq (nemá nic společného se stejnojmenným městem na ostrově u poloostrova Nuussuaq), takže tyto osady musely být kvůli stavbě zničeny a obyvatelé těchto osad byli mezi roky 1952 a 1953 přestěhováni do asi 130 km vzdáleného, nově založeného města Qaanaaq. V roce 1953 byla Thulská letecká základna dokončena. Po dokončení byl Pituffik obnoven, ale Uummannaq již kvůli dříve nízkému počtu obyvatel obnoven nebyl. Vláda USA a vláda Dánska zaplatily původním obyvatelům postavení 27 nových domů, což celkově stálo 8 650 000 DKK (1 520 000 $).\n\nV roce 1968 stihla Pituffik další pohroma; nedaleko Thulské letecké základny havarovalo letadlo B-52, které kontaminovalo oblast plutoniem, takže se všichni obyvatelé museli přestěhovat do Qaanaaqu nebo Kullorsuaqu. Byly známy případy bezsrstých lachtanů nebo pižmoňů bez kopyt. Po mnoha letech byl Pituffik však opět obnoven.\n"}
{"id": "1318176", "url": "https://cs.wikipedia.org/wiki?curid=1318176", "title": "Ꞩ", "text": "Ꞩ\n\nꞨ (minuskule ꞩ nebo dlouhá forma ẜ) je písmeno latinky, které se nazývá přeškrtnuté S. Používá se v indiánských jazycích luiseño, cupeño a juaneño, kterými se mluví v Kalifornii. V minulosti se Ꞩ používalo také v lužické srbštině a v ugrofinských jazycích mansijštině a chantyjštině. V lotyštině se v minulosti ẜ používalo ve spřežce \"ẜch\" místo písmene Š.\n\nV Unicode mají písmena Ꞩ, ꞩ a ẜ tyto kódy:\n"}
