{"id": "1207943", "url": "https://cs.wikipedia.org/wiki?curid=1207943", "title": "Josef Eduard Kornyšl", "text": "Josef Eduard Kornyšl\n\nJosef Eduard Kornyšl (20. ledna 1824 Rakvice – 20. října 1873 Vídeň) byl rakouský politik české národnosti z Moravy; poslanec Moravského zemského sněmu.\n\nNarodil se v mlýně v Rakvicích (v lokalitě Trkmanec) v rodu původem z Moravskobudějovicka. Jeho otcem byl bohatý mlynář (svobodník, tedy nikoliv poddaný) Josef Kornyšl. Od roku 1830 navštěvoval českou triviální školu v rodné obci a od věku jedenácti let studoval na šestiletém latinském gymnáziu v Brně, které dokončil roku 1841. Pak nastoupil dvouleté studium filozofie v Brně. V roce 1846 (podle jiného zdroje roku 1843) započal studia medicíny na Karlo-Ferdinandově univerzitě v Praze. Během revolučního roku 1848 se účastnil veřejného dění a patřil mezi účastníky Slovanského sjezdu, kde reprezentoval vlastence z Klobouk u Brna, Kobylí, Vrbice a Brumovic. Podílel se na studentských bouřích a konfrontaci s vojsky Alfreda Windischgrätze. Účastnil se i dvou neúspěšných vojenských výprav z Moravy na pomoc Slovákům proti maďarské revoluci. V roce 1848 studia přerušil a odstěhoval se do rodného kraje. Patřil mezi hlavní veřejně činné osoby na Hustopečsku a Hodonínsku. Vystupoval proti robotě a šlechtickým výsadám. Poté, co zemřel jeho otec, převzal správu rodinného mlýna, který zdědil roku 1836. Mlýn roku 1857 prodal správě císařských statků ve Velkých Pavlovicích, místo toho roku 1859 zakoupil půllánovou usedlost čp. 140, kde hospodařil do své smrti.\n\nOkolo roku 1869 začal veřejně vystupovat ve prospěch založení rolnického cukrovaru. Po schůzkách s cukrovarskými odborníky začala stavba. Dokončena byla v roce 1871. Provoz ale skončil po první kampani a roku 1873 byl prodán. Kornyšl byl i politicky činný. Byl předsedou silničního výboru na Hustopečsku. V dubnu 1864 byl zvolen do obecního výboru v Rakvicích. Od roku 1870 do roku 1873 zastával funkci starosty obce. Inicioval založení čtenářského spolku Žerotín v Rakvicích. Patřil mezi první členy Sokola v Brně. Organizoval sbírku na výstavbu Národního divadla v Praze a účastnil se slavnostního pokládání základního kamene. V roce 1871 získal čestné občanství v Podivíně.\n\nZapojil se i do vysoké politiky. V doplňovacích zemských volbách 13. listopadu 1866 se stal poslancem Moravského zemského sněmu, za kurii venkovských obcí, obvod Hustopeče, Břeclav, Židlochovice atd. Mandát zde obhájil v zemských volbách v lednu 1867, zemských volbách v březnu 1867, zemských volbách 1870, zemských volbách v září 1871 i krátce poté konaných zemských volbách v prosinci 1871. Zbaven mandátu byl roku 1872. Patřil k Moravské národní straně (staročeské). Poslanecký slib skládal v únoru 1867 v češtině.\n\nZemřel v říjnu 1873 ve Vídni, kam odjel na Světovou výstavu. Okolo příčin jeho úmrtí se objevily četné dohady. Mělo ale jít o mozkovou mrtvici. V roce 1848 mu byla na domě čp. 140 v Rakvicích odhalena pamětní deska.\n"}
{"id": "1207962", "url": "https://cs.wikipedia.org/wiki?curid=1207962", "title": "Josef Krčka", "text": "Josef Krčka\n\nJosef Krčka (8. března 1853 Rakvice – 1934) byl rakouský politik české národnosti z Moravy; poslanec Moravského zemského sněmu.\n\nByl synem pololáníka Martina Krčky. Otec brzy zemřel a Josef převzal společně s matkou Annou správu hospodářství. Matka zemřela, když mu bylo 18 let. Vychodil školu v Rakvicích. Ve věku 21 let byl odveden na tři roky do armády. Sloužil u 7. dělostřeleckého pluku. Po návratu z vojny prodal dům a koupil usedlost čp. 33 v Rakvicích. Jeho manželkou byla Veronika Křivánková. Měli dva syny a dvě dcery. Později vychovával dalších šest dětí od druhé manželky. Od roku 1882 zasedal v obecní radě. Post obhájil i ve volbách roku 1885 a 1891. Roku 1895 se stal starostou Rakvic. V úřadu setrval po šest let. Od roku 1897 byl předsedou školní rady v Rakvicích a působil i jako člen hospodářského spolku ve Velkých Pavlovicích. V roce 1906 se podílel na založení Potravního spolku a roku 1902 i poštovního úřadu v Rakvicích. Roku 1911 byl zvolen do výboru Kontribučenské záložny. Měl podíl na založení hasičského sboru a byl jeho dlouholetým náčelníkem. Od roku 1896 byl i předsedou župní hasičské jednoty. Roku 1917 mu byl udělen Válečný kříž pro civilní zásluhy II. třídy.\n\nZapojil se i do vysoké politiky. Již v zemských volbách 1902 kandidoval na Moravský zemský sněm, ale tehdy ho porazil Jakub Kobzík. Až v zemských volbách 1906 se stal poslancem Moravského zemského sněmu, za kurii venkovských obcí, český obvod Hustopeče, Klobouky u Brna, Mikulov. Mandát obhájil v zemských volbách 1913 za kurii venkovských obcí, obvod Bučovice, Žďánice. Kandidoval za Katolickou stranu národní na Moravě. Na sněmu byl v září 1907 zvolen do zemědělského odboru, do odboru pro honební zákon, do odboru pro vodní cesty a do nouzového odboru. Od září 1908 zasedal v odboru pro kontribučenské fondy. V září 1910 ho poslanci zvolili do sněmovního odboru komunikačního, vodocestného, železničního, nouzového odboru pro kontribučenské záležitosti. V září 1911 usedl do odboru zemědělského, vodocestného, pro vojenské záležitosti, pro nouzové záležitosti a pro kontribučenské záležitosti. V červenci 1913 se stal členem sněmovního zemědělského odboru, odboru pro vodocestné záležitosti a odboru pro záležitosti kontribučenských fondů.\n\nZa první republiky se podílel na zakládání Československé strany lidové a vedl její pobočku v Rakvicích. Byl členem zemědělské rady, melioračního svazu, okresní školní rady, vodního družstva v Rakvicích a výboru Hospodářské záložny v Hustopečích. Zasedal v předsednictvu Nákupního a prodejního družstva ve Velkých Pavlovicích a členem komise chovu hovězího dobytka pro okres Hustopeče (od roku 1911 coby předseda).\n\nV závěru života trpěl ztrátou zraku. Zemřel roku 1934.\n"}
{"id": "1207976", "url": "https://cs.wikipedia.org/wiki?curid=1207976", "title": "Dotek Múzy", "text": "Dotek Múzy\n\n„Dotek Múzy“ (v originále „The Muse“) je v pořadí dvacátá první epizoda čtvrté sezóny seriálu \"\".\n\nV Odově kanceláři se objeví těhotná Lwaxana Troi, která zde hledá útočiště. Její manžel Jeyal jí totiž chce dítě vzít. Tavniané, z jehož druhu Jeyal pochází, po narození oddělí chlapce a děvčata až do jejich šestnácti let. Jeyal Lwaxaně slíbil, že tento zvyk nebude dodržovat, jenže teď, když Lwaxana čeká chlapce, názor změnil. Jeyal dorazí na stanici a má v plánu dítě po porodu odvézt. Odo vymyslí plán: ještě před porodem si chce Lwaxanu vzít, čímž by se stal manželem matky a dítě jeho majetkem. Má to však háček, při tavnianské svatbě může kdokoliv z přítomných vyjádřit o ženichovi pochyby a zneplatnit tak manželství. Odova svatební řeč je výmluvná a Jeyala přesvědčí, že Lwaxanu opravdu miluje. Jeyal odlétá na svou domovskou planetu a Lwaxana porodit na Betazed, protože ví, že ji Odo nemiluje.\n\nJake Sisko zahlédne na promenádě tajemnou cizí ženu. Jmenuje se Onaya a při setkání v baru mu prozradí, že dokáže vycítit umělce. Jake právě píše povídku a přijme nabídku Onayi, že mu s psaním pomůže. Benjamin odlétne s Cassidy na Bajor na dovolenou a Jake tak zůstane plně v moci Onayi. Ta ho začne stimulovat a zároveň mu odsává energii z mozku, a aby se Jake příliš rychle nevyčerpal, doporučí mu odpočinek. Jake odmítne a v baru zkolabuje. Onaya se zhmotní na ošetřovně, zlikviduje ostrahu a Jakea odvede pryč. V jednom z průlezů ho pak přinutí dále pokračovat na románu, dokud je nenajde Benjamin. Onaya mu vysvětlí, že pomáhá výjimečně nadaným umělcům s jejich tvorbou a za to se živí jejich energií, a to i přesto, že to nakonec vede k jejich smrti. Následně se Onaya změní v oblak částic a odlétne do vesmíru. Benjamin musí Jakea přesvědčit, že svůj talent bude muset rozvinout sám a jednoho dne román opravdu dokončí.\n"}
{"id": "1207985", "url": "https://cs.wikipedia.org/wiki?curid=1207985", "title": "French Open 2016 – čtyřhra vozíčkářů", "text": "French Open 2016 – čtyřhra vozíčkářů\n\nObhájci titulu soutěže čtyřhry vozíčkářů na pařížském French Open 2016 byli Kunieda s Reidem, kteří trofej opět získali.\n\nSoutěž vyhrála druhá nasazená dvojice složená z 32letého Japonce Šinga Kuniedy a 23letého Skota Gordona Reida, když v boji o titul zdolala francouzsko-švédský pár Michaël Jeremiasz a Stefan Olsson ve dvou setech 6–3 a 6–2.\n\nPro Kuniedu se jednalo o sedmou deblovou trofej z Roland Garros, když turnaj opanoval již v letech 2008, 2010, 2011, 2012, 2013 i 2015, a celkově dvacátý první grandslamový triumf z této soutěže. Britský paralympionik Reid získal svůj druhý titul na Grand Slamu. \n\nDo žebříčku si každý z vítězů připsal 800 bodů a dvojice si rozdělila prémii 10 000 eur.\n\n"}
{"id": "1207987", "url": "https://cs.wikipedia.org/wiki?curid=1207987", "title": "Alan Walker", "text": "Alan Walker\n\nAlan Olav Walker (* 24. srpna 1997, Northampton) je britsko-norský hudební producent a DJ. Je známý především svými písněmi \"Faded\", \"Sing Me to Sleep\", \"Alone\" a \"The Spectre\", přičemž první mu zajistila obchodní úspěch na mezinárodních trzích a zisk platinových desek ve více než 10 různých zemí.\n\nAlan Walker se narodil v anglickém Northamptonu do rodiny norské matky a anglického otce, se kterými se ve dvou letech přestěhoval do Bergenu v Norsku. Vyrůstal v době digitální éry, ve které si našel zalíbení v počítačích, které se později změnilo ve fascinaci v počítačové programování a grafický design. Od počátku netušil jak se hudba dělá; nicméně později se učil tak, že sledoval návody na YouTube založené na tvoření hudby.\n\nV roce 2012 poslouchal song od Davida Whistlea (více známého jako DJ Nesse) a zajímal se, jak vytváří svou hudbu. Svou muziku začal tvořit na svém notebooku ve FL Studiu (dříve FruityLoops), volně dostupného v programu pro začátečníky. Ve stejném roce začal dělat hudbu na svém notebooku a jeho skladby brzy upoutaly pozornost nahrávacích společností. Ještě před tím se jmenoval DJ Walkzz a je ho první písnička byla Celebrate.\n\nWalkerova skladba \"Fade\" získala pozornost po jeho vydání na YouTube pomocí společnosti NoCopyrightSounds. Skladba má okolo 377 milionů zhlédnutí na YouTube, 48 miliónů spuštění na Spotify a 17 miliónů na SoundCloud. Stala se nejpopulárnějším songem na jeho kanále a jednou z nejpoužívanějších hudeb na pozadí různých kanálů na YouTube. Skladba byla později zahrnuta do alba od NoCopyrightSounds, \"NCS: Uplifting\". V roce 2015 ji následovaly skladby \"Spectre\" a \"Force\".\n\nWalker podepsal smlouvu s MER Musikk patřící pod skupinu Sony Music Entertainment a jeho další singl \"Faded\" byl předělaný jako vokální verze předchozí skladby \"Fade\". Píseň byla zpřístupněna 3. prosince a vokálů se ujala norská zpěvačka Iselin Solheim. Píseň se dostala na úplný vrchol v norské hitparádě VG-lista, stejně jako ve švédské obdobě Sverigetopplistan a v aplikaci iTunes se dostala na 1. místo ve 32 různých státech. Byl to hit i ve Finsku, Dánsku, Irsku, Itálii, Španělsku, Německu, Nizozemsku, Spojeném království, Spojených státech, a dalších zemí v Evropě a Asii. Rovněž v Česku se dostal na 1. místo zdejší hitparády. Hudební video na YouTube má přes 2,6 miliardy zhlédnutí a 18 milionů lajků, což ho řadí do Top 20 nejvíce oblíbených videí na YouTube. Zároveň má okolo 850 milionů přehrání na Spotify a byl také jedním z Top 10 nejvíce vyhledávaných skladeb pomocí programu na rozpoznávání skladeb Shazam za rok 2016. Singl se také dočkal několika remixů od umělců jako Tiësto, Dash Berlin či Hardwell.\n\nDo března 2016 produkoval celkem \"30 nebo 40\" skladeb, ale \"Faded\" značí jeho první singl se společností jako je Sony Music a první, se kterou dosáhl tak velkého globálního úspěchu.\n\nDne 3. června zpřístupnil singl \"Sing Me to Sleep\", jehož vokálů se opět ujala Iselin Solheim. Na iTunes píseň triumfovala v 7 zemích, hudební video na YouTube má přes 420 milionů zhlédnutí a skladba rovněž dosáhla 180 milionů přehraní na Spotify. V Česku se stejně jako \"Faded\" dostala na úplný vrchol.\n\nJeho další prací je skladba \"Alone\", kterou zpřístupnil 2. prosince a jejíž zvukové stránky se ujala švédská zpěvačka Noonie Bao. Hudební klip na Youtube má něco přes 647 milionů zhlédnutí a na Spotify dosáhla skladba 245 milionů přehraní.\n\nV roce 2017 vydal singl \"Tired\", se kterým mu zpěvem pomohl Gavin James. V září (15.9.2017) vydal další svůj remix, tentokrát na singl \"Spectre\". Nový singl má název \"The Spectre\" a na YouTube má 335 miliónů zhlédnutí, na Spotify něco přes 80 milióny přehrání. Ke konci roku má jeho nejúspěšnější skladba \"Faded\" na YouTube něco přes 1 miliardu a 200 miliónů zhlédnutí a na Spotify něco přes 700 miliónů přehrání. Také vydal novou skladbu \"All Falls Down\", která na YouTube dosáhla 112 miliónu zhlédnutí. Na Spotify je to potom 187 miliónů.\n\nPodílel se na tvorbě skladby \"Legends Never Die\", která se stala hymnou Světového šampionátu v League of Legends (League of Legends World Championship 2017) \n\nV roce 2018 vydal tři skladby. První má název \"Ignite\" a na YouTube za 4 týdny překročila sledovanost 100 miliónů. Druhá, \"Darkside,\" překonala na YouTube 200 milionů zhlédnutí, třetí s názvem “Diamond Heart” překročila 60 milionů zhlédnutí na YouTube. Před vánoci se k nim přidala ještě píseň \"Different World\", které propůjčila svůj hlas americká zpěvačka Sofia Carson, dále k tvorbě hudby přispěli K-391 a Corsak, kteří oba mají zkušenosti s tvorbou elektronické hudby. 14. prosince vydal své debutové album které přináší 5 nových skladeb, plus všechny kromě \"Tired\", \"The Spectre\" a \"Ignite\" které už byly vydány. Album přináší kolaborace s hodně umělci, těmi nejznámějšími jsou třeba Steve Aoki nebo Trevor Guthrie. Album nese název \"Different World\" dle titulní písničky. Protože, jak bylo v traileru zmíněno, tak „Walkeři” chtějí změnit svět k lepšímu.\n\n"}
{"id": "1207990", "url": "https://cs.wikipedia.org/wiki?curid=1207990", "title": "Robert Henry Dicke", "text": "Robert Henry Dicke\n\nRobert Henry Dicke (9. května 1916 – 4. března 1997) byl americký fyzik známý svými významný příspěvky v oblasti astrofyziky, kosmologie a atomové fyziky.\n\nNarodil se v roce 1916 v St. Louis ve státě Missouri. Studovat začal na Princetonské univerzitě, kde získal titul bakaláře. K dalšímu studiu přešel na Rochesterskou univerzitu, kde v roce 1939 získal doktorát z jaderné fyziky.\n\nPo dokončení doktorátu pracoval na armádním výzkumu v Radiační laboratoři MIT. Podílel se zde na vývoji radaru a navrhl radiometr a mikrovlnný přijímač.\n\nPo skončení Druhé světové války se v roce 1946 vrátil na Princeton, kde setrval až do důchodu. Ve druhé polovině 40. let se zabýval především atomovou fyzikou, například měřením vlastností elektronů. Jeho nejdůležitějším příspěvkem fyzice z té doby je ale objev takzvaného Dickeho zúžení. Jestliže je střední volná dráha atomu výrazně menší než vlnová délka jeho přechodu záření, dochází k časté změně rychlosti a směru pohybu atomu při současném vyzařování a pohlcování fotonu. To vede k vyzařování velmi úzkých spektrálních čar. Dickeho zúžení při nízkých tlacích ve spektru mikrovln s milimetrovou vlnovou délkou. Tento jev je analogický Mössbauerovu jevu, který platí pro gama záření a využívá se v atomových hodinách pro zvýšení jejich přesnosti.\n\nV roce 1956 Dickeho napadla možnost výroby infračerveného laseru na kterou si vzápětí podal patent. Ten mu byl uznán v roce 1958, tedy ve stejné době, kdy patent dostali i Charles Hard Townes a Arthur Leonard Schawlow, oba dva pozdější nositelé Nobelovy ceny za laserovou fyziku.\n\nDalší část kariéry věnoval problematice testování obecné teorie relativity. V roce 1957 navrhl vlastní teorii gravitace inspirovanou Machovým principem a Diracovou prací o gravitační konstantě. Paul Dirac si všiml, že hodnota gravitační konstanty je přibližně shodná s věkem vesmíru v určitých jednotkách. A domníval se, že se její hodnota musí tedy měnit. Dicke si uvědomil, že jde o výběrový efekt, v době kdy tato rovnost neplatí nemůže ve vesmíru existovat život. Jedná se o první použití slabého antropického principu ve fyzice. \n\nTyto myšlenky o 4 roky později vedly k dokonalejší teorii gravitace, kterou předložili s Carlem H. Bransem a dnes se nazývána Brans-Dickeho teorie. Tato modifikuje princip ekvivalence platný v obecná teorii relativity. Zkoumal rovněž jeden z klasických důkazů obecné teorie relativity, tedy Stáčení perihelia Merkuru.\n\nV roce 1965 odvodili Dicke a James Peebles při práci na obecné relativitě, nezávisle na polozapomenuté dřívější předpovědi z roku 1948 Alphera a Gamowa, existenci reliktního záření.\nDicke, Peter Roll a David T. Wilkinson začali budovat radiometr, aby toto záření našli, byli však předstiženi náhodným objevem z Bellových laboratoří, který uskutečnili Arno Allan Penzias a Robert Woodrow Wilson. Nicméně práce Dickeho a Peeblese byla velmi podstatná pro pochopení důsledků objevu z Bellových laboratoří.\n\nV 70. letech se podílel na výzkumu celkové energetické bilance vesmíru. Tvrdil, že vesmír musí mít hustotu velmi blízkou hustotě kritické, čímž míníme hustotu potřebnou pro zastavení expanze vesmíru. Občas toto bylo nazýváno Dickeho náhoda. Nicméně posléze tyto jeho myšlenky byly vyvráceny dalším pokrokem ve fyzice.\n\nDicke byl ženatý, měl dva syny a dceru. Jeho práce byla oceněna například v roce 1970, když získal Národní vyznamenání za vědu nebo o 3 roky později, kdy se stal laureátem Comstockovy ceny od Národní akademie věd Spojených států amerických.\n"}
{"id": "1207991", "url": "https://cs.wikipedia.org/wiki?curid=1207991", "title": "French Open 2016 – čtyřhra vozíčkářek", "text": "French Open 2016 – čtyřhra vozíčkářek\n\nObhájcem titulu soutěže čtyřhry vozíčkářek na pařížském French Open 2016 byl nizozemský pár Griffioenová a van Kootová, který z finále odešel poražen.\n\nSoutěž vyhrála druhá nasazená dvojice složená z 22leté Japonky Jui Kamidžiové a 23leté Britky Jordanne Whileyové, když v boji o titul zdolala turnajové jedničky – 31letou Jiske Griffioenovou hrající po boku 25leté Aniek van Kootové. Poté, co si obě dvojice rozdělily úvodní dva sety poměrem 6–4 a 4–6, rozhodl o vítězkách až supertiebreak čtyřbodovým rozdílem [10–6]. Oba páry se tak potkaly ve finále potřetí za sebou.\n\nKamidžiová získala druhý deblový titul z Roland Garros a v této soutěži osmý z Grand Slamu. Pro Whileyovou to byla také druhá pařížská trofej a sedmá deblová na majoru. Do žebříčku si každá z nich připsala 800 bodů a dvojice si rozdělila prémii 10 000 eur.\n\n"}
{"id": "1207992", "url": "https://cs.wikipedia.org/wiki?curid=1207992", "title": "Zdeněk Laube", "text": "Zdeněk Laube\n\nZdeněk Laube je bývalý policista, do roku 2016 náměstek policejního prezidenta pro Službu kriminální policie a vyšetřování (SKPV) Policie České republiky (PČR), bývalý příslušník komunistické Státní bezpečnosti (StB). Od roku 2017 je pak šéfem inspekce ve společnosti Česká pošta, s.p.\n\nZdeněk Laube se stal příslušníkem Sboru národní bezpečnosti (SNB) v září 1981. Od března roku 1984 pracoval na IV. správě SNB, která měla za úkol tajné sledování občanů. Zdeněk Laube pracoval ve druhém odboru IV. správy, která se zabývala monitoringem zastupitelských úřadů. V rámci StB dosáhl pozice vedoucího staršího referenta. V roce 1988 začal studovat Vysokou školu Sboru národní bezpečnosti, studium ale vzhledem k politickému převratu v listopadu 1989 nedokončil.\n\nPo pádu komunistického režimu pracoval v Úřadu na ochranu ústavy a demokracie, a poté na pátrací službě. Od roku 1994 byl zástupcem ředitele Útvaru operativní dokumentace. V letech 2001 až 2004 byl zástupcem ředitele Útvaru zvláštních činností. Od roku byl 2009 působil jako zástupce ředitele Útvaru speciálních činností, od roku 2009 do 2014 pak jako ředitel Útvaru speciálních činností.\n\nOd června 2014 byl náměstkem policejního prezidenta pro SKPV. Má negativní lustrační osvědčení.\n\nV roce 2016 byl pověřen policejním prezidentem Tuhým reorganizací elitních policejních útvarů, která znamenala sloučení Útvaru pro odhalování organizovaného zločinu (ÚOOZ) a Útvaru odhalování korupce a finanční kriminality (ÚOKFK) do jednoho útvaru (NCOZ), jenž by měl lépe reagovat na změny, které nastaly v organizovaném zločinu. Připravovaná reorganizace je kritizována mimo jiné nejvyšším státním zástupcem Pavlem Zemanem a ministrem spravedlnosti Robertem Pelikánem. Podle Roberta Pelikána je plánovaná reorganizace účelová a nepřipravená, a může ohrozit nezávislost vyšetřování.\n\nDne 18. září 2016 oznámil svůj odchod od policie ze zdravotních důvodů. Následujícícho dne se stal poradcem ministra vnitra Milana Chovance a o několik měsíců později, 1. ledna 2017, se stal šéfem inspekce České pošty, s.p., přičemž k platu z České pošty je mu vyplácen i výsluhový příspěvek převyšující 50 tisíc Kč.\n\n"}
{"id": "1207993", "url": "https://cs.wikipedia.org/wiki?curid=1207993", "title": "Renato Sanches", "text": "Renato Sanches\n\nRenato Júnior Luz Sanches (portugalská výslovnost [ʁɨˈnatu ˈsɐ̃ʃɨʃ] IPA, zjednodušeně [renátu sánšeš]; * 18. srpna 1997, Lisabon) je portugalský fotbalový záložník a reprezentant, od roku 2016 hráč německého klubu FC Bayern Mnichov, od léta 2017 na hostování v týmu Swansea City AFC. Mistr Evropy z roku 2016. Na tomto šampionátu byl vyhlášen nejlepším hráčem v juniorském věku.\nZa rok 2016 získal ocenění Golden Boy pro nejlepšího hráče do 21 let v Evropě, které uděluje italský deník \"Tuttosport\".\n\nMatka pochází z Kapverd, otec z afrického státu Svatý Tomáš a Princův ostrov.\n\n\nRenato Sanches reprezentoval Portugalsko v mládežnických kategoriích.\n\nV A-mužstvu Portugalska debutoval 25. března 2016 v přátelském zápase ve městě Leiria proti reprezentaci Bulharska (prohra 0:1). Dostal se do 23členné portugalské nominace na EURO 2016 ve Francii jako vůbec nejmladší Portugalec v historii, překonal věkový rekord Cristiana Ronalda. Jeho věk však zpochybnila některá portugalská média a francouzský trenér Guy Roux, podle kterých je mladý záložník o několik let starší.\n\n"}
{"id": "1207994", "url": "https://cs.wikipedia.org/wiki?curid=1207994", "title": "Kostel svatého Martina (Šurany)", "text": "Kostel svatého Martina (Šurany)\n\nKostel sv. Martina se nachází v Šuranech, v městské části Nitriansky Hrádok, který je mimo jiné znám i nálezem hrádocké Venuše. Původní stavba tohoto kostela pochází z 18. století. V roce 1967 byla postavena nová věž a v roce 2000 byla provedena rozsáhlá rekonstrukce a přestavba celé budovy. Svým atypickým vzhledem se zařadila mezi zajímavosti blízkého regionu.\n"}
{"id": "1207995", "url": "https://cs.wikipedia.org/wiki?curid=1207995", "title": "Žiarsky potok", "text": "Žiarsky potok\n\nNázev Žiarsky potok má více vodních toků:\n\n"}
{"id": "1207996", "url": "https://cs.wikipedia.org/wiki?curid=1207996", "title": "Sandöbron", "text": "Sandöbron\n\nSandöbron je betonový silniční obloukový most, který překonává řeku Ångermanälven v obci Kramfors v provincii Västernorrland v severním Švédsku. Jeho celková délka je 810 m, hlavní obloukové pole má délku rozpětí 264 m a výška oblouku činí 42 m.\n\nMost se nachází v oblasti známé jako Höga Kusten. Jeho výstavba probíhala v letech 1938 – 1943 a po dokončení bylo hlavní pole nejdelším betonovým obloukovým polem na světě až do roku 1963, kdy byl dokončen portugalský most Ponte da Arrábida. Během výstavby 31. srpna 1939 se část mostu zřítila, což si vyžádalo život 18 pracovníků. Neštěstí nebyla věnována velká mediální pozornost, protože o den později vypukla druhá světová válka.\n\nDo otevření nedalekého mostu Högakustenbron v roce 1997 sloužil Sandöbron jako hlavní silniční spojnice obou břehů řeky. V té době byl obloukový most i rekonstruován.\n"}
{"id": "1207998", "url": "https://cs.wikipedia.org/wiki?curid=1207998", "title": "Třída Tubbataha", "text": "Třída Tubbataha\n\nTřída Tubbataha (jinak též třída Parola) je třída víceúčelových hlídkových lodí Filipínské pobřežní stráže. Jejich filipínská klasifikace je \"Multi-role Response Vessels\" (MRRV). Mezi jejich hlavní úkoly patří prosazování námořního práva, kontrola znečištění a záchranné operace. V letech 2016–2018 bylo do služby přijato celkem 10 jednotek této třídy. Plavidla jsou pojmenována podle významných filipínských majáků. Prototypová jednotka je pojmenována podle majáku na útesu Tubbataha.\n\nStavba hlídkových plavidel této třídy byla objednána roku 2015. Plavidla vycházejí z japonské třídy \"Bizan\". Finance na stavbu plavidel Filipínám půjčilo Japonsko. Stavbu všech lodí této třídy zajistila japonská loděnice Japan Marine United Corporation (JMUC) v Jokohamě. Prototypová jednotka \"Tubbataha\" připlula 18. srpna 2016 z Japonska do Manily. Poslední dvě jednotky byly do služby přijaty 23. srpna 2018.\n\nJednotky třídy \"Tubbataha\":\nPlavidla pohánějí dva diesely MTU 12V 4000 M93L. Nejvýšší rychlost dosahuje 27 uzlů. Cestovní rychlost je 16 uzlů a dosah 1500 námořních mil.\n"}
{"id": "1208001", "url": "https://cs.wikipedia.org/wiki?curid=1208001", "title": "Važecká chata", "text": "Važecká chata\n\nVažecká chata také \"Kertészová chata\", \"Kertészová Važecká chata\", Chata kpt. Rašu (polsky Schronisko Ważeckie, německy Vážecer Hütte, Vážecer Schutzhaus unter dem Krivan, Vážecer Schutzhaus) byla chata, zbudovaná na Třech Studničkách ve Vysokých Tatrách.\n\nPojmenována byla proto, že se nacházela na Važeckých pozemcích. Důvěrnější znalci, turisté a horolezci ji nazývali Kertézsovou chatou nebo Kertézsovou Važecká chatou, protože ji postavil Josef Kertész, bývalý nájemce chaty v Kôprové dolině.\n\nNa Třech studničkách poskytovala ubytování turistům erární hájovna, která byla postavena v roce 1907. Kriváň a jeho okolí lákaly v té době nicméně stále více turistů. Hájovna svojí kapacitou nedostačovala; Josef Kertész z Kežmaroku se proto rozhodl v roce 1933 postavit novou chatu. Byla na výhodném místě, neboť se stala výchozím bodem pro túry přes \"Vyšnou priehybu\" na Kriváň.\n\nVažecká chata během druhé světové války sloužila polským kurýrům, byla útočištěm i zásobovací základnou pro partyzánů během Slovenského národního povstání. Fašistická vojska ji 27. září 1944 vypálila.\n\nV roce 1961 vyrostla na Třech studánkách, nedaleko vypálené Važecká chaty nová, která sloužila turistům. Její ubytovací kapacita však nebyla dostatečně využita, a tak byla v roce 1970 předána podniku košického Prioru. Dostala jméno Chata kpt. Rašu a stala se podnikovým rekreačním zařízením. Chata stála přibližně na místě, kde padl 26. září 1944 hrdina SNP kpt. Ján Rašo. Chata v roce 1999 vyhořela a nová na tomto místě nebyla zbudována.\n\n"}
{"id": "1208004", "url": "https://cs.wikipedia.org/wiki?curid=1208004", "title": "Greenhithe", "text": "Greenhithe\n\nGreenhithe je malé město v Anglii, v hrabství Kent, okres Dartford. Nachází se 27 km severovýchodně od města Maidstone a 30 km na východ od centra Londýna. V roce 2005 zde žilo 4700 obyvatel.\n\nGreenhithe pro svoji polohu bylo vhodným místem pro přistání lodí. V římském období bylo známo jako Gretenrsce od roku 1363 Grenehuth. Greenhithe bylo postaveno jako přístav s doky pro překládku obilí, dřeva a dalších komodit, k největším patřily především vývoz křídy a vápna. V nedalekém Swanscombe byl v roce 1873 vybudován Isaacem Johnsonem závod na zpracování křídy a výrobu cementu. Greenhithe ve viktoriánském období bylo na krátký čas populárním letoviskem. V roce 1842 zde byl vybudován Greenhithe Pier (neexistuje).\n\nV roce 1862 byla zde zřízena Námořní škola pro výcvik důstojníků královského a obchodního loďstva. Admiralita přidělila k výcviku \"HMS Worcester\". Královské námořnictvo původní celo dřevěnou loď nahradilo lodí opláštěnou železnými pláty s výtlakem 1473 tun a 50 děly. Od roku 1870 měla \"HMS Worcester\" trvalé kotviště v Greenhithe až do roku 1970. Námořní škola byla zrušena v roce 1968. S Greenhithe je spojena další významná loď clipr \"Cutty Sark\", která byla od roku 1938 zakotvena v Greenhithe a používána k výcviku jako školní loď. V současné době se nachází v suchém doku na břehu Temže v National Maritime Museum v Greenwich.\n\nDne 19. května 1845 z Greenhithe vypluly na polární výpravu, kterou vedl sir John Franklin (1786–1847), a poslední plavbu lodě HMS Erebus a HMS Terror.\n\nMěstečko je dostupné po dálnicí M25, vysoko rychlostní železnici (Hight Speed 1) s nádražím Ebbsfleet International v 37 km. Nachází se zde nákupní středisko Bluewater shopping centre, které má význam pro místní ekonomiku. \"Ingres Abbey\" je zámeček v Greenhithe ze čtrnáctého století přestavěn v neogotickém slohu v třicátých letech devatenáctého století.\n"}
{"id": "1208006", "url": "https://cs.wikipedia.org/wiki?curid=1208006", "title": "Kokotice ladní", "text": "Kokotice ladní\n\nKokotice ladní (\"Cuscuta campestris\") je parazitická rostlina bez kořenů a listů, má pouze lodyhy, květy a plody, je jedním z téměř 200 druhů rodu kokotice. Je původní v Severní Americe a na karibských ostrovech, odkud se rozšířila do Jižní Ameriky, Jižní, Střední i Západní Evropy, do velké části Asie od Arabského poloostrova přes Kavkaz, Střední Asii a Čínu až po Japonsko, Indii a Indonésii. Doputovala také do Austrálie i na Tichomořské ostrovy.\n\nV České republice je kokotice ladní považována za invazní neofyt, patrně byla zavlečena s osivem kulturních plodin, olejninami, luštěninami nebo bavlnou. V Praze byla nalezena již roku 1883 a byl to patrně její první sběr v Evropě. Postupně se ze středních Čech začala šířit na Moravu, kde byla zjištěna v roce 1924. V současnosti roste hlavně v teplých a sušších oblastech, v Polabí, na Hané, na jižní Moravě a v podhůří Bílých Karpat. V chladnějších podmínkách se hojněji vyskytuje pouze v jižních Čechách.\n\nMimo polí osídluje často zelené rostliny podél komunikací, na rumištích, skládkách, v nevyužívaných prostorách továren, na odkalištích cukrovarů, na úhorech i v obdělávaných zahradách. Nemá specifické podmínky na hostitele a žije na širokém spektru druhů, její šíření na nová území podporuje i zvýšená tolerance vůči zasoleným biotopům na okrajích silnic. Vyskytuje se jak na rostlinách rostoucích na suchých stráních, tak i na vlhkých, obnažených dnech rybníků.\n\nKokotice ladní je parazitující rostlina, která nemá vlastní vyživovací kořenový systém a neosahuje chlorofyl. Při získávání živin je zcela odkázána na hostitelské rostliny, připojuje se k jejich nadzemním, lodyžním pletivům pomoci mnoha haustorií, jimiž z rostlin pro svou potřebu odčerpává vodu a živiny, tím je oslabuje a dochází k jejich vadnutí a usychání. V porostech kulturních rostlin pak vznikají následkem kruhovitého šíření parazita plochy zcela bez výskytu pěstované plodiny.\n\nV ČR tento nebezpečný plevel cizopasí hlavně většinu druhů čeledí lilkovitých a tykvovitých a dále rody: aksamitník, dvouzubec, heřmánek, hulevník, chryzantéma, jablečník, jetel, jitrocel, krásenka, lebeda, máchelka, merlík, mrkev, pelyněk, posed, rýt, řebříček, řepeň, sléz, sporýš, srdečník, svlačec, tolice, truskavec, vikev atd. V Evropě je uváděn její výskyt u více než 200 druhů cévnatých rostlin.\n\nJednoletá parazitická bylina se silně rozvětvenou, asi 1 mm hrubou, nažloutlou, bezlistou, ovíjivou lodyhou z které vyrůstají četná haustoria. Její lodyha porůstá pětičetnými, asi 3 mm velkými, bílými, nažloutlými až narůžovělými květy. Ty vytvářejí klubkatá květenství, která obsahují dvě až deset oboupohlavných květů na krátkých stopkách s miskovitými listeny. Pětičetný kalich má vejčité plátky, které se na bázi překrývají. Pět korunních plátků tvořící korunní trubku je trojúhelníkovitého tvaru a na vrcholech jsou dovnitř zahnuté. V krátce zvonkovité koruně je pět tyčinek, jejichž podlouhlé prašníky z květu vyčnívají a kulovitý semeník se dvěma hnědými čnělkami zakončenými kulovitými bliznami. Květy rozkvétají v období od června do srpna a opyluje je hmyz. Ve velikosti a hustotě květenství, stejně jako ve velikosti plodů, bývají u jednotlivých rostlin rozdíly. Ploidie druhu je 2n = 56.\n\nPlodem je kulatá, na vrcholu mírně zploštělá tobolka asi 3 mm velká. Obsahuje čtyři světle hnědá, oválná, jednostranně zploštělá, asi 1 mm velká semena.\n\nRozmnožuje se semeny, kterých může statná rostlina ročně vytvořit i přes 100 000. Bývají roznášena větrem, vodou, zvířaty i lidmi na strojích nebo během přepravy sklizených plodin. Mají nestejnou dobu dormance, podržují si klíčivost po dobu šesti až deseti roků, přežívají i průchod trávicí soustavou zvířat. Klíčit začínají při teplotě od 8 °C, optimum je při 18 až 24 °C. Vzcházejí v dubnu až červnu, kvetou v červnu a srpnu a semena dozrávají v červenci až říjnu. Tento parazitický druh se může rozšiřovat i roznesenými útržky lodyh s dosud nezralými semeny, ta spolehlivě uzrají i na jejich suchých úlomcích.\n\nPři klíčení spotřebovává mladá rostliny zásobu živin uloženou v drobném v semenu a musí se co nejdřív připojit k parazitované rostlině pro získání dalších živin. Semeno proto musí vyklíčit v těsné blízkosti zelené rostliny, kolem které se může semenáček ovinout a napojit se na ni haustoriemi. Kořínek slouží jen k upevnění a brzy zaniká, rostlina pak nemá žádný kontakt s půdou.\n\nKokotice ladní je celosvětově považována za invazní plevelný druh, který nemá pro lidi ani zvířata žádný ekonomický přínos, ale přináší v místech silného výskytu nemalé škody. V české přírodě se její škody nejvíce projevují na porostech jetele a vojtěšky.\n\n"}
{"id": "1208012", "url": "https://cs.wikipedia.org/wiki?curid=1208012", "title": "Důl Jan (Otvovice)", "text": "Důl Jan (Otvovice)\n\nDůl Jan, v němž byla ukončena těžba v roce 1965, byl jedním z historických černouhelných dolů v Otvovickém údolí. Areál bývalého dolu se nachází na levém břehu Zákolanského potoka na hranici katastrálního území obcí Zákolany a Otvovice v okrese Kladno ve Středočeském kraji.\n\nZ hlediska geologické charakteristiky černouhelné ložisko v Otvovickém údolí přináleží do karbonu, středočeského a západočeského mladšího paleozoika radnické vrstvy s hlavní 2,5 m mocnou slojí vestfálského kladenského souvrství. Na uhelnou sloj nasedají slepence, složené převážně z křemičitých, v menší míře z buližníkových valounků o velikosti kolem 5 cm. V jílovcových horninách se hojně vyskytují otisky karbonské flóry. Přírodní památky Otvovická skála a Minická skála, které se nacházejí v dané lokalitě, jsou proterozoického, tj. starohorního stáří.\n\nOblast v prostoru Otvovického údolí mezi Otvovicemi a Minicemi byla kolébkou slávy kladenských černouhelných dolů. První záznamy o rozsáhlejším důlním podnikání v Otvovickém údolí jsou z roku 1720, avšak uhlí se zde těžilo pravděpodobně již v 17. století – například existují písemné doklady z roku 1688 o tzv. selském dolování uhlí v okolí vsi Mikovice.\n\nV nejstarších dobách se uhlí těžilo značně primitivním způsobem – do svahů byly v uhelné sloji, která zde vycházela na povrch, raženy štoly, mírně stoupající od ústí vzhůru. Nakopané uhlí bylo vyváženo kolečky a tříděno u ústí štol. Dle záznamů v roce 1756 začali majitelé zvoleněveského panství hledat možnosti rozšíření těžby v severní části otvovického revíru. V té době byly otvovické doly již největšími uhelnými doly ve středních Čechách. Uhlí se používalo k topení v domácnostech a v místních cihelnách a sklárnách.\n\nCelkem bývalo v okolí Otvovic 6 dolů jámových a 41 štol, kterými byla nafárána výchozová liniie uhelné sloje.  Mezi historicky poslední díla patřila jáma Emilie – Isabela, uzavřená v roce 1921. Za nejvýznamnější lze považovat štolu Jan a štolu Felix dolu Jan, kde byla ukončena těžba až v roce 1965. Ze štoly Felix během její největší produkce byly dodávány čtyři vagony uhlí denně. V prostoru poblíž bývalého dolu Jan jsou lokalizovány četné další historické štoly, vesměs z 19. století: štola František Xaverský, štola Aloisie, zvaná též Záduška, jáma Alžběta, dále štoly Moritz, Albrecht, Marie, Tomáš, Václav, Lorenz, Alexis, Mikuláš, Leopold, Amálie, Štěpán, Rosalie, Wilhelmia, Boží požehnání a Všemohoucnost boží. Další důlní díla se nacházela v areálu sklárny a v prostoru mezi sklárnou a kostelem sv. Prokopa v Otvovicích.\n\nAreál dolu Jan byl později přeměněn na skladové prostory a portál štoly Felix byl zlikvidován zásypem a betonovou zátkou. Nejvýraznějším svědectvím o zdejší těžbě je velká halda, která se nachází ve stráni nad areálem bývalého dolu.\n\nHalda ve svahu nad dolem Jan je vyhledávanou mineralogickou lokalitou. Mezi nejznámější nálezy patří až několik centimetrů velké, dobře vyvinuté krystaly pyritu, zarostlé v pelosideritových konkrecích. V materiálu na haldě se velmi hojně vyskytují otisky zkamenělých částí lepidodendronů, přesliček a kapradin karbonského stáří.\n\n\n"}
{"id": "1208014", "url": "https://cs.wikipedia.org/wiki?curid=1208014", "title": "Daniel Habrda", "text": "Daniel Habrda\n\nDaniel Habrda (* 10. března 1993 České Budějovice) je český režisér, scenárista a občasný divadelní herec, spoluzakladatel multimediální producentské společnosti NuArt. Absolvoval studia na SVOŠF v Písku i na Filmové akademii Miroslava Ondříčka.\n\nJe synem hudebního skladatele, producenta a zakladatele soukromé rozhlasové stanice Evropa 2 – České Budějovice Michala Habrdy.\n\nV dětství byl vášnivým hráčem počítačových her, a když jeho PC zastaralo a na nové tituly bylo příliš slabé, bavil se alespoň jeho neustálým rozebíráním a skládáním. Roku 1999, kdy nastoupil docházku na českobudějovické základní škole v Dukelské ulici, byl přijat do pěveckého souboru Jitřenka (pěvecký soubor). Pod vedením sbormistra Otakara Dubského procestoval více než polovinu Evropy a posbíral různá ocenění na mezinárodních pěveckých soutěžích.\n\nPoté vystudoval Střední odbornou školu elektrotechnickou v Hluboké nad Vltavou, kde maturoval v oboru Elektrotechnické počítačové systémy. Během svých studií se zajímal o 3D grafiku a animaci, otci vypomáhal s různými filmovými (např. dokument Výhled) či hudebními projekty a psal povídky, které publikoval třeba v předním českém fanzinu Dech draka. Při zvažování dalšího studia se rozhodoval mezi elektrotechnikou, game designem a režií. Nakonec se i díky vlivu svého otce a otcova strýce, činoherního herce Ivana Holuba, přiklonil k filmařině.\n\nUž v 11 letech účinkoval jako sborista ve Dvořákově opeře Jakobín, uvedené Jihočeským divadlem v prosinci 2004. Od roku 2009 tady vystupuje i coby komparsista a objevuje se též na Otáčivém hledišti v Českém Krumlově.\n\nZa jeho režijní prvotinu by se dalo považovat krátké video Oranžová učebna, určené do soutěže vyhlášené Nadací ČEZ, které natočil ve 4. ročníku střední školy. Dalším jeho dílem je první autorský film Pan Liwed – do něj se mu podařilo obsadit herce z ansámblu Jihočeského divadla a přiložil ho k přijímacím zkouškám na Filmovou akademii Miroslava Ondříčka v Písku. Nakonec se o dva měsíce později pokusil ještě o přijetí na Soukromou vyšší odbornou školu filmovou ve stejném městě. Tam na základě téhož snímku uspěl a nastoupil studium Režie, scenáristiky a dramaturgie.\n\nPod vedením učitele režie a Danielova mentora Jana Míky ml. následně vznikly studentské filmy \"Kutilové\", \"Jitřenka\", \"Houby\" a absolventský snímek \"Ta pravá\". Dokumentaristka Jana Hádková zase dozorovala práci na dokumentu \"Pan Dubský\", medailonu Danielova bývalého sbormistra a sólisty Jihočeské opery.\n\nSvé studium SVOŠF v Písku zakončil v roce 2015 a nastoupil do 3. ročníku Dokumentární tvorby na písecké Filmové akademii Miroslava Ondříčka, kde dříve neuspěl, protože byl komisí shledán spíše „technickým typem“. Roku 2016 i tady úspěšně absolvoval dokumentem Jazzman, který mapuje život předního jazzového hráče a skladatele Milana Svobody.\n\n\nV roce 2011 napsal scénář k dokumentu Kristian: Way of Music, s nímž se zúčastnil scenáristické soutěže pořádané Evropským parlamentem. V celoevropské konkurenci se dokázal jako jediný zástupce České republiky probojovat do finálové devítky, a tak získat potřebné finanční prostředky na realizaci filmu, k níž se jako producent přidal český režisér a scenárista Marek Dobeš. Následně se Daniel zapojil i do další celoevropské soutěže Done in 60 Seconds, kde se v roce 2012 prosadil se snímkem Nosferatu 60, který se jako jeden z 62 soutěžních filmů vyšplhal až na 5. příčku.\n\n\n"}
{"id": "1208018", "url": "https://cs.wikipedia.org/wiki?curid=1208018", "title": "Paralelní světy (film, 2012)", "text": "Paralelní světy (film, 2012)\n\nParalelní světy (v anglickém originále Upside Down, doslova „vzhůru nohama“, francouzsky Un monde à l'envers) je kanadsko-francouzský film z roku 2012. Fantaskní romantické drama natočil podle vlastního scénáře argentinský režisér Juan Diego Solanas, s Jimem Sturgessem a Kirsten Dunstovou v hlavních rolích romantického páru pocházejícího z odlišných, vzájemně protilehlých světů. \n\nVe Francii film uvedla společnost Warner Bros. France od 1. května 2013. Do amerických kin jej jen v omezeném rozsahu přinesla společnost Millennium Entertainment od 15. března 2013. V českém znění jej premiérovala 31. ledna 2013 distribuční společnost Hollywood Classic Entertainment.\n\n"}
{"id": "1208032", "url": "https://cs.wikipedia.org/wiki?curid=1208032", "title": "WYSIWYM", "text": "WYSIWYM\n\nWYSIWYM (zkratka z anglického , doslova \"Vidíš to, co máš na mysli\") je způsob přístupu k tvorbě strukturovaných dokumentů, ve kterém se pisatel stará o správné označení různých částí dokumentu, ale konkrétní podoba formátování výstupní podoby je řešena zvlášť, obvykle počítačovým programem. Je někdy uváděn jako protiklad přístupu WYSIWYG, kde uživatel v rámci přípravy textu přímočaře rozhoduje o podobě jednotlivých prvků, což je tradiční přístup v textových procesorech bez použití stylování. Jedná se v podstatě o dosažení oddělení obsahu a podoby.\n\nTypickými zástupci WYSIWYM systémů jsou systémy pracující se značkovacími jazyky, např. DocBook nebo HTML, včetně různých typů wikitextů, nebo typografický systém LaTeX (včetně editoru LyX). V oblasti notové sazby jsou příkladem systémy MusiXTeX a LilyPond.\n"}
{"id": "1208034", "url": "https://cs.wikipedia.org/wiki?curid=1208034", "title": "Pudož", "text": "Pudož\n\nPudož (, , karelsky ) je město v Karelské republice v Ruské federaci. Při sčítání lidu v roce 2010 měl bezmála deset tisíc obyvatel.\n\nPudož leží na pravém, severním břehu Vodly přibližně třicet kilometrů nad jejím ústím do Oněžského jezera. Od Petrozavodsku, hlavního města republiky, je vzdálen vzdušnou čarou přibližně 115 kilometrů východně, ovšem pozemní cesta objíždějící Oněžského jezero je dlouhá přes 350 kilometrů.\n\nPudož byl založen v roce 1382 s názvem \"Pudoga\" (), později se mu říkalo \"Pudožskij pogost\" ().\n\nOd 16. května 1785 je s jménem \"Pudož\" městem.\n"}
{"id": "1208035", "url": "https://cs.wikipedia.org/wiki?curid=1208035", "title": "Högakustenbron", "text": "Högakustenbron\n\nHögakustenbron (nebo \"Vedabron\") je visutý silniční most přemosťující ústí řeky Ångermanälven v blízkosti vesnice Veda och Mörtsal na hranici obcí Härnösand a Kramfors v provincii Västernorrland v severním Švédsku. Nachází se v oblasti známé jako Höga kusten, podle níž byl i pojmenován.\n\nMost byl postaven v letech 1993 - 1997 jako náhrada nedalekého obloukového mostu Sandöbron, který do otevření Högakustenbronu 1. prosince 1997 sloužil jako hlavní dopravní spojnice obou břehů ústí. Po otevření se hlavní pole stalo polem s druhým nejdelším visutým rozpětím v Evropě (hned po mostě Humber Bridge), čímž překonalo hlavní pole istanbulského mostu Most Fatiha Sultána Mehmeta o 120 m. K roku 2019 byl čtvrtým nejdelším visutým mostem v Evropě. \n\nCelková délka mostu je 1867 m, hlavní pole má délku rozpětí 1210 m. Plavební výška pod mostem je 40 m, dva hlavní pylony jsou 186 m vysoké. Šířka mostovky je 17,8 m. Na výstavbu bylo použito 14000 t oceli a 40000 m betonu.\n\nNa severní straně mostu začíná 129 km dlouhá pěší dálková turistická trasa Höga kustenleden.\n\n"}
{"id": "1208037", "url": "https://cs.wikipedia.org/wiki?curid=1208037", "title": "Camissonia", "text": "Camissonia\n\nCamissonia je rod rostlin z čeledi pupalkovité. Jsou to jednoleté přímé nebo poléhavé byliny s jednoduchými listy a žlutými čtyřčetnými květy. Plodem je tobolka. Rod zahrnuje v současném pojetí asi 12 druhů. Je rozšířen v západních oblastech Severní Ameriky, jeden druh se vyskytuje v Jižní Americe. Rod byl v roce 2007 výrazně revidován a řada druhů byla přeřazena do jiných rodů.\n\nZástupci rodu \"Camissonia\" jsou jednoleté byliny s větvenou, přímou nebo poléhavou lodyhou. Listy jsou jednoduché, střídavé, někdy nahloučené, řapíkaté až téměř přisedlé, většinou s čárkovitou až úzce eliptickou, celokrajnou nebo řídce zoubkatou čepelí. Palisty chybějí.\nKvěty jsou oboupohlavné, pravidelné, čtyřčetné, s úzkou květní trubkou, uspořádané v klasech. Kalich je tvořen 4 laloky. Korunní lístky jsou žluté, často s červenými skvrnami na bázi. Při odkvětu se zbarvují do červena. Tyčinek je 8. Semeník obsahuje 4 komůrky. Plodem je přisedlá, 1,5 až 5 cm dlouhá, úzká tobolka obsahující mnoho semen.\n\nRod \"Camissonia\" zahrnuje v současném pojetí 12 až 18 druhů. Rozšíření je nápadně podobné jako u rodu lokanka (\"Clarkia\"). Převážná většina druhů jsou endemity západních oblastí Severní Ameriky. Druh \"C. dentata\" je jako jediný druh rodu rozšířen v jižní části Jižní Ameriky, konkrétně v Chile, Argentině a Peru. V Severní Americe sahá areál rozšíření od Kanady po mexickou Baja California. Největší počet druhů roste v Kalifornii. Do Kanady zasahují celkem 2 druhy. Některé druhy byly zavlečeny i do Austrálie.\n\nKvěty jsou opylovány včelami. Některé druhy jsou cizosprašné, jiné jsou schopny samoopylení. Výjimečně se objevují kleistogamické květy.\n\nRod \"Camissonia\" je v rámci čeledi pupalkovité řazen do podčeledi \"Onagroideae\" a tribu \"Onagreae\". V roce 1969 vydal Peter H. Raven monografii rodu \"Camissonia\". Ten v ní byl pojat široce, jako jeden z nejrůznorodějších rodů čeledi pupalkovité. Současné pojetí je výrazně odlišné. V monografii pupalkovitých, vydané v roce 2007, byla na základě fylogenetických výzkumů řada druhů přeřazena do jiných rodů: \"Camissoniopsis\" (14 druhů), \"Chylismia\" (16), \"Chylismiella\" (1), \"Eremothera\" (8), \"Eulobus\" (4), \"Neoholmgrenia\" (2), \"Tetrapteron\" (2) a \"Taraxia\" (4 druhy).\n\n"}
{"id": "1208038", "url": "https://cs.wikipedia.org/wiki?curid=1208038", "title": "Veľké Ripňany", "text": "Veľké Ripňany\n\nVeľké Ripňany jsou obec na Slovensku v okrese Topoľčany v Nitranském kraji. Žije zde  obyvatel.\n\nPrvní písemná zmínka je z roku 1156. V obci je římskokatolický kostel svatého Jana Nepomuckého z roku 1592.\n\n"}
{"id": "1208042", "url": "https://cs.wikipedia.org/wiki?curid=1208042", "title": "Anton Trón", "text": "Anton Trón\n\nAnton Trůn (* 10. červen 1926, Motyčky - † 26. říjen 1996, Prešov) byl slovenský herec. Otec herce Jaroslava Tróna.\n\nAnton Trón byl původně úředníkem. Bohaté divadelní zkušenosti získal v Divadelním souboru ROH ve Svitu. Od roku 1957 působil v Krajském divadle v Spišské Nové Vsi, v letech 1960–1963 i jako umělecký šéf divadla . Toho roku se stal členem činohry Divadla Jonáše Záborského v Prešově, v letech 1980–1983 pracoval jako její umělecký šéf .\n\nJeho zemité realistické herectví emocionální hloubky a citové měkkosti nejosobnější rezonovalo v žánru tragikomedie, zejména v postavách slovenské dramatiky, kde komplexně zmapoval mentalitu slovenského člověka. Trónův zvláštní typ se zejména v 70. a 80. letech uplatňoval i ve filmu a v televizi.\n\nV roce 1984 dostal titul zasloužilý umělec.\n\n\n"}
{"id": "1208045", "url": "https://cs.wikipedia.org/wiki?curid=1208045", "title": "Pásla kone na betóne", "text": "Pásla kone na betóne\n\nPásla kone na betóne (angl. \"She Kept Crying for the Moon\"; \"She Grazed Horses on Concrete\") je tragikomický příběh režiséra Štefana Uhera z prostředí východoslovenského regionu. Film vznikl na motivy povídek z knihy \"Pásla kone na betóne\" od Emílie Zimková. S režisérem Štefanem Uherem napsala scénář a představila se v roli Johany Ovšenej. Film \"Pásla kone na betóne\" měl premiéru 22. prosince 1982.\n\nDěj filmu \"Pásla koně na betonu\" režiséra Štefana Uhera je tragikomickým příběhem z prostředí východoslovenské vesnice. Ústřední téma děje vychází z prostředí, ve kterém je výchova dítěte bez manžela jistou formou zatracení. Johana Ovšená (Emília Zimková) vychovává své jediné dítě, dceru Pavlínku (Veronika Jeníková) bez manžela. Při pomyšlení, že by se dcera mohla dopustit stejné chyby, jako kdysi ona, Johana dělá všechno možné, aby uchránila dceru od společenského ponížení a zatracení. Když se její obavy přes snahu naplní, Johana svou pozornost zaměří na hledání ženicha pro svou těhotnou dceru. Tragikomický element celému příběhu dodává spleť vyhrocených situací, které vyvolává zoufalá snaha matky vdát svou dceru.\n\nPrvní impuls k výrobě filmu \"Pásla kone na betóne\" dal režisér a dokumentarista Fero Fenič. V roce 1980 předal do II. tvůrčí skupiny zfilmovanou povídku \"Vstupenka do nebe\", která vznikla na základě povídky z knihy Pásla kone na betóne od Emílie Zimková. Na základě předchozí spolupráce se Fenič se Zimkovou pustili do první verze filmové povídky na téma \"nemáš chlapa - nemáš pravdu\", která už nesla název \"Pásla kone na betóne\". V dubnu roku 1981 ji předali I. tvůrčí skupině. O několik měsíců později se Zimková obrátila na I. tvůrčí skupinu s rozhodnutím, aby scénář podle jejího předlohy nerežíroval Fero Fenič. Toto Zimkové rozhodnutí vycházelo z konfliktu mezi ní a Feničem. Ten totiž Zimkovou neplánoval obsadit do role Johany a plánoval upoutat pozornost právě na dceru Pavlínku a na její vztah s vojákem. Výsledkem roztržky byl zásah vedoucího tvůrčí skupiny Andreje Lettricha, který požádal o realizaci scénáři Štefana Uhera. Ironií vzniku tohoto slovenského filmu je i skutečnost, že Feničovy zásahy do scénáře, které byly jablkem sváru mezi ním a Zimkovou, se rozhodl Uher ve filmu ponechat, avšak jméno Fera Feniče byste v titulcích marně hledali.\n\n\n\nFilm \"Pásla koně na betonu (1982)\" režiséra Štefana Uhera se natáčel v exteriérech a lokalitách měst Bratislava, Ostrava a Prešov, a v obcích Hubina a Fintice.\n\n"}
{"id": "1208046", "url": "https://cs.wikipedia.org/wiki?curid=1208046", "title": "Maximilián Hudec", "text": "Maximilián Hudec\n\nMaximilián Hudec, pomaďarštěně Maximilián Bán, (25. září 1836 Bzovík – listopad 1891 Padina (Vojvodina) Srbsko) byl slovenský evangelický kněz, učitel a hudební skladatel.\n\nNarodil se 25. září 1836 v obci Bzovík v okrese Krupina v Banskobystrickém kraji na Slovensku. Stal se evangelickým knězem. Oženil se se sestrou evangelického kněze, básníka a spisovatele Michala Miloslava Hodži (1811–1870) a v roce 1862 u něj sloužil jako kaplan v Liptovském Mikuláši. Od roku 1870 působil jako profesor přírodních věd, geometrie a němčiny na Učitelském ústavu v Levicích. Byl nestálé povahy. Často měnil zaměstnání i názory. Národnostně se odrodil, pomaďarštil si i své jméno. V závěru života působil u slovenské mešiny v Srbsku, v obci Padina, kde se dodnes 99% obyvatel hlásí ke slovenské národnosti.\n\nV časopise \"Sokol\" vyšel i jeho teoretický článek \"Pieseň, nápev a osnova\".\n\n\n"}
{"id": "1208047", "url": "https://cs.wikipedia.org/wiki?curid=1208047", "title": "Hluboš (zámek)", "text": "Hluboš (zámek)\n\nPozdně barokní zámek ve středočeské obci Hluboši na Příbramsku vznikl přestavbou někdejší tvrze v polovině 16. století. Kolem roku 1872 byl rozšířen a pseudorenesančně upraven. Počátkem 20. let sloužil zámek jako letní sídlo prezidenta T. G. Masaryka. V červnu 2016 byl objekt nabízen k prodeji za 16,5 milionu korun. Od roku 1958 je zámek chráněn jako kulturní památka České republiky.\n\nV Hluboši stála původně dřevěná, pouze palisádní obehnaná tvrz, přes niž vedla karavanní cesta. Tvrz stála pravděpodobně v místech nejhořejší části dnešního zámku. Později byla na jejím místě postavena tvrz zděná. Tato tvrz již byla obehnána hradbou, příkopem a uzavřena vraty. V době nebezpečí si sem mohli obyvatelé vesnice uložit cennější věci.\n\nKrajina v okoloí Hluboše náležela v 10. století k panství Slavníkovců. Teprve po vyvraždění tohoto rodu na Libici u Poděbrad v roce 995 přešlo celé jejich území do rukou Přemyslovců. Přemyslovci získaným územím podělili všechny, kteří jim s vyvražděním pomáhali. Hluboš připadla rodu Buziců. Jedním z prvních majitelů z tohoto rodu byl v polovině 13. století Oldřich Zajíc, který vlastnil i nedaleký hrad Valdek, a proto se Hluboš stala součástí valdeckého panství.\n\nK osamostatnění Hluboše došlo až koncem 14. století. Prvním majitelem, který začal užívat přídomek „z Hluboše\", byl Zbraslav z rodu Buziců. V dalších obdobích byla hlubošská tvrz poznamenána častým prodejem a postupováním majetku.\n\nKatastrofální důsledky nejen pro Hluboš, ale i pro celou střední Evropu, mělo české stavovské povstání v roce 1618 a následná třicetiletá válka. Vesnice byly opuštěné, obyvatelstvo vyvražděno, pole ležela ladem, zámek byl zpustlý. Ani rod Bechyňů z Lažan nebyl finančně schopen panství udržet, a tak ho v roce 1735 prodal spřízněnému slezskému hraběcímu rodu Hochbergů z Hennersdorffu.\n\nHochbergové se velmi zasloužili o zvelebení celého kraje. Zámek nechali ve druhé polovině 18. století do základů zbořit a na jeho místě postavili pozdně barokní zámek s kaplí sv. Kříže, obklopený botanickou zahradou a arboretem. Hochbergové ovšem přecenili své finanční možnosti a museli dát zámek do loterie. Na zámku opět začalo střídání majitelů, jehož výsledkem bylo jeho nemilosrdné plundrování a zánik botanické zahrady.\n\nSituace se zlepšila, když Hluboš koupil v roce 1872 bavorský kníže Karel Bedřich Oettingen-Wallerstein. Oettingenové si Hluboš oblíbili a zámek zvětšili a pseudorenesančně přestavěli.\n\nPo zániku Rakouska-Uherska a vyhlášení Československa se panství ocitlo v záboru, neboť se na něj vztahovala pozemková reforma, kterou byla vyvlastněna německá šlechta.\n\nV letech 1920 a 1921 sloužil zámek jako letní sídlo prezidenta T. G. Masaryka, pro nějž prezidentská kancelář Hluboš pronajala od knížete Oettingena za 4000,- Kč. V roce 1925 přešel celý majetek do vlastnictví státu a od něj ho ještě téhož roku koupil příbramský továrník Josef Kolařík.\n\nRodina Kolaříkových vlastnila zámek s velkostatkem až do znárodnění v roce 1948. Na zámku se poté vystřídala celá řada uživatelů. Byla zde politická škola, kasárna, ubytovna pro dělníky uranových dolů a střední odborná škola s internátem.\n\nPo roce 1989 byla převážná část majetku vrácena v restituci potomkům továrníka Josefa Kolaříka, kteří jej postupně opravovali. Od května roku 2001 byla na zámku zpřístupněna rozsáhlá expozice, která přibližovala pobyt prezidenta T. G. Masaryka na Hluboši a historii zámku.\n\nOd roku 2010 je zámek uzavřen a je nabízen k prodeji.\n"}
{"id": "1208050", "url": "https://cs.wikipedia.org/wiki?curid=1208050", "title": "Vilém Heinz-Henry", "text": "Vilém Heinz-Henry\n\nVilém Heinz-Henry, narozený jako Vilém Heinz (3. července 1876 Praha – 7. prosince 1946 Praha) byl český sportovní novinář a fotbalový funkcionář.\n\nVilém Heinz-Henry byl dlouholetým funkcionářem SK Slavia Praha, byl aktivní i v ČSF, v roce 1903 byl předsedou ČSF. Byl autorem memoranda ČSF, rozeslaného před kongresem členským svazům FIFA, na jehož základě byl ČSF přijat za prozatímního člena FIFA. Byl propagátorem mnoha sportů, podílel se i na přípravě a metodice vedoucích dorosteneckých fotbalových družstev a na tvorbě sportovního názvosloví.\n\nTento nestor českých sportovních novinářů počal zprvu psát do týdeníku „Sport\", jenž však krátce po smrti svého zakladatele V. Bastla zanikl, pak stal se redaktorem „Cyklisty\" a později velmi populárního týdeníku „Sport a hry\", v němž zaujat vzrůstajícím hnutím automobilovým, založil u nás první stálou rubriku »Automobilism«, v níž bedlivě sledoval nejen sportovní události, ale vývoj tohoto nového dopravního prostředku vůbec a razil mu propagačně cestu u nás. Přispíval horlivě i do některých listů deníků, byl sport. redaktorem \"Národní Politiky\", později pak vstoupil do redakce \"Národních Listů\", kde přes 30 let zastával pozici vedoucího sportovní rubriky. Byl dlouhou dobu i v redakčním sboru časopisu \"Auto\", kam napsal nesčetnou řadu poutavých článků, úvah a kritických rozborů.\n\nStejnou měrou jako automobilismu se věnoval i letectví. Byl nejenom podporovatelem průkopníka letectví ing. Jana Kašpara, ale stal se i jeho prvním pasažérem. Mnoho let byl členem \"redakčního kruhu\" časopisu Letectví. Aeroklub RČs. při příležitosti jeho 60. narozenin (1936) mu poskytl nejvyšší klubové vyznamenání, čestnou vlajku a čestnou plaketu, jako ocenění jeho propagační práce, kterou pro československé letectví vykonal.n \n\nJeště jako sedmdesátiletý odstartoval 1. července 1946 čestný startér Vilém Heinz všechny motocyklisty při Velké Heinzově soutěži.\n\nOd roku 1931 předsedal nově založenému tuzemskému Klubu sportovních novinářů (později byl předsedou čestným). Stal se prvním českým novinářem, kterému Československý olympijský výbor udělil prestižní vyznamenání Cenu Gutha-Jarkovského (1936, opakovaně pak v roce úmrtí 1946), byl odměněn i Autoklubem Republiky Československé nejvyšším uznáním Zlatým odznakem za zásluhy.\n\n\n"}
{"id": "1208053", "url": "https://cs.wikipedia.org/wiki?curid=1208053", "title": "Nemocnice svatého Jana Křtitele", "text": "Nemocnice svatého Jana Křtitele\n\nNemocnice svatého Jana Křtitele je budova v Sitges (Garraf) zahrnutá v soupisu architektonického dědictví Katalánska. Nyní je zde knihovna.\n\nNemocnice je samostatně stojící objekt skládající se z přízemí a suterénu. Má dvě křídla, kapli a infekční oddělení. Střechy jsou kachlové, s vystupujícími okapy.\n\nBudova byla postavena v modernistickém stylu, zatímco kaple je v podstatě novorománská, ačkoli jsou začleněny modernistické prvky (kombinace kamene a cihel, využití keramiky, zvonice s balkonem).\n\nBývalá nemocnice z počátku 14. století byla získána roku 1910 Američanem Charlesem Deeringem s cílem vybudovat muzeum Maricel. Stavba nové nemocnice byla financována charitou. Práce proběhly podle projektu architekta Josepa Fonty, na místě známém jako La Pedrera. Kaple byla slavnostně otevřena 24. června 1914 a obsahuje oltář z 16. století. \n"}
{"id": "1208056", "url": "https://cs.wikipedia.org/wiki?curid=1208056", "title": "František Šmarda", "text": "František Šmarda\n\nFrantišek Šmarda (1902, Třebíč – 1976) byl český botanik a mykolog a popularizátor mykologie.\n\nFrantišek Šmarda se narodil 29. května 1902 v Třebíči. Do roku 1920 studoval na české reálné škole v Brně, v roce 1921 ukončil učitelský ústav v Brně.\n\nOd roku 1921 do roku 1923 Šmarda učil na škole v Oslavanech, mezi lety 1923 a 1926 v Žebětíně, v roce 1927 v Adamově a mezi lety 1927 a 1955 v Kuřimi. V letech 1945 – 1950 studoval na fakultě přírodních věd Masarykovy univerzity, v roce 1950 získal doktorát.\n\nPo roce 1955 Šmarda po dobu sedmi let pracoval v geobotanické laboratoři Československé akademie věd v Brně a mezi lety 1962 a 1968 byl pracovníkem Botanického ústavu Akademie věd.\n\nDne 24. dubna 1976 František Šmarda zemřel.\n\nŠmarda byl členem několika vědeckých společností: Československé botanické společnosti, Mykologického klubu v Brně, Československé vědecké společnosti pro mykologii a dalších.\n\nV Brně-Líšni byla po Františku Šmardovi a jeho bratrovi Janu Šmardovi (1904–1968, bryolog a geobotanik) pojmenována ulice Bratří Šmardů.\n\n\n\n"}
{"id": "1208060", "url": "https://cs.wikipedia.org/wiki?curid=1208060", "title": "Anton Húska", "text": "Anton Húska\n\nAnton Húska (12. ledna 1826 Ružomberok – 23. srpna 1882 Spišská Kapitula) byl slovenský hudební skladatel, sbormistr a dirigent.\n\nNarodil se v Ružomberku roku 1826. Po absolvovaní gymnázia a místní hudební školy, studoval dva roky filosofii a práva v Bratislavě. Vedle toho soukromě pokračoval ve studiu hudby. Hrál na klavír, na varhany, na všechny smyčcové nástroje a i na některé dechové.\n\nV letech 1845–1846 působil jako houslista v katedrále sv. Jimrama v Nitře. V následujících letech byl houslistou v divadelním orchestru v Bratislavě a varhaníkem a zpěvákem v církevním hudebním spolku. Později se stal učitelem hudby na \"Učitelském ústavu ve Spišské Kapitule\" a varhaníkem v chrámu sv. Martina. Od roku 1862 působil v Košicích. Byl správcem hudební školy a vyučoval hru na klavír, na housle a zpěv. Vedle toho byl regenschorim v katedrále svaté Alžběty a sbormistrem košického pěveckého sdružení.\n\nV Košicích byla jeho jménem pojmenována ulice.\n\nKomponoval převážně církevní skladby v duchu ceciliánské reformy. Jeho díla se dochovala v opisech na mnoha kůrech východoslovenského kraje, zejména v Kežmarku, Spišské Kapitule a v Košicích. Tiskem vyšlo v Košicích:\n\n\n"}
{"id": "1208062", "url": "https://cs.wikipedia.org/wiki?curid=1208062", "title": "Ohníček (časopis)", "text": "Ohníček (časopis)\n\nOhníček byl českojazyčný časopis pro děti a mládež, vycházející od 2. 9. 1950 do roku 2001.\n\nČasopis vydával Československý svaz mládeže v Mladé frontě. Od roku 1974 vycházel v nakladatelství Mladá fronta, od roku 1999 se k ní přidala agentura Toja. Časopis byl určený pro děti od 8 do 12 let. Měl formu humornou, zábavnou a přinášel rovněž některé zajímavosti. Časopis vycházel jako čtrnáctideník, v letech 1952–1968 byl měsíčníkem.\n\nMezi pravidelné rubriky patřily na úvodní straně tzv. Třásničky, přinášející objevy a zajímavosti ze světa, a PiKi – Pionýrský kinematograf, komiks beze slov na prostřední dvojstraně.\n\nV časopisu vycházely různé příběhy a povídky na pokračování, jako například \"Alisina dobrodružství\" Kira Bulyčova, \"Mikulášovy patálie\" René Goscinnyho, \"Boříkovy lapálie\" Vojtěcha Steklače a další.\n\nSoučástí vydání býval i komiks Barbánek.\n\n\n"}
{"id": "1208068", "url": "https://cs.wikipedia.org/wiki?curid=1208068", "title": "Alonzo Mourning", "text": "Alonzo Mourning\n\nAlonzo Harding Mourning Jr., krátce \"Zo\" (* 8. února 1970 Chesapeake (Virginia)) je bývalý americký basketbalista, který hrál nejčastěji na postu pivotmana.\n\nZačínal v týmu Georgetown University, v roce 1992 byl draftován do National Basketball Association týmem Charlotte Hornets. Zde působil do roku 1995, kdy přestoupil do Miami Heat. V roce 2002 musel kariéru ze zdravotních důvodů přerušit a podrobil se transplantaci ledviny, v roce 2004 začal hrát za New Jersey Nets a po roce se vrátil do Miami, kde roku 2008 s profesionální košíkovou skončil. V roce 2006 se stal vítězem NBA, dvakrát byl vyhlášen nejlépe bránícím hráčem ligy (1999 a 2000) a sedmkrát byl nominován na NBA All-Star Game (1994 až 1997 a 2000 až 2002). Jeho číslo 33 se stalo v Miami Heat historicky prvním vyřazeným číslem. Během kariéry zaznamenal 14 311 bodů a 7 137 doskoků.\n\nReprezentoval Spojené státy na Hrách dobré vůle 1990 (stříbrná medaile), mistrovství světa v basketbalu mužů 1990 (bronzová medaile), mistrovství světa v basketbalu mužů 1994 (zlato) a na olympiádě 2000 (první místo). V letech 1990 a 2000 získal cenu, kterou organizace USA Basketball uděluje nejlepšímu hráči v reprezentaci.\n\nPůsobí ve vedení Miami Heat a v charitativní organizaci Athletes for Hope. V roce 2009 byla v Miami po něm a jeho manželce pojmenována nová střední škola \"Alonzo and Tracy Mourning Senior High Biscayne Bay Campus\". V roce 2014 byl uveden do Basketball Hall of Fame.\n\n"}
{"id": "1208071", "url": "https://cs.wikipedia.org/wiki?curid=1208071", "title": "French Open 2016 – ženská čtyřhra legend", "text": "French Open 2016 – ženská čtyřhra legend\n\nŽenská čtyřhra legend na French Open 2016 byla hrána v rámci dvou tříčlenných skupin. V základní skupině se páry utkaly systémem „každý s každým“. Vítězná dvojice z každé skupiny postoupila do finále.\n\nVítězem se stala americká dvojice bývalých světových jedniček Lindsay Davenportová a Martina Navrátilová, které ve finále zdolaly zástupkyně španělského a francouzského tenisu Conchitu Martínezovou a Nathalii Tauziatovou po dvousetovém průběhu 6–3   6–2. Navrátilová tak trofej obhájila a připsala si čtvrtý titul z této soutěže.\n"}
{"id": "1208075", "url": "https://cs.wikipedia.org/wiki?curid=1208075", "title": "František Nosek (poslanec Moravského zemského sněmu)", "text": "František Nosek (poslanec Moravského zemského sněmu)\n\nFrantišek Nosek (29. září 1840 Pohořelice – 6. června 1924 Šakvice) byl rakouský politik české národnosti z Moravy; poslanec Moravského zemského sněmu.\n\nNarodil se v Pohořelicích rodičům Franzi a Rosalii Noskovým. Vystudoval vyšší gymnázium v Mikulově. V období let 1863–1864 studoval na zemědělské škole v Libverdě u Děčína. Od roku 1862 působil na praxi na arcivévodském statku v Židlochovicích. Od roku 1865 působil po tři roky coby pomocný hospodářský úředník v Čechách. Potom byl statkářem v Šakvicích. Zastával funkci předsedy konstitučního shromáždění zemědělského spolku pro okresy Hustopeče a Klobouky. Usedlost v Šakvicích koupil v roce 1876. Po dobu deseti let byl starostou obcě a po dvacet let předsedou Okresního silničního výboru v Hustopečích. Zabýval se regionální historiografií. Publikoval řadu spisů o minulosti obcí na jižní Moravě. Psal též obecní kroniku.\n\nZapojil se i do vysoké politiky. V zemských volbách 1884 se stal poslancem Moravského zemského sněmu, za kurii venkovských obcí, český obvod Hustopeče, Břeclav. Získal 38 hlasů ze 74 odevzdaných. Poslanecký slib složil 10. července 1884 složil slib a následujícího dne byl zvolen do komunikačního výboru. Proti jeho volbě byl dodatečně podán protest, protože okresními hejtmanství, do kterých spadal tento volební obvod panovaly neshody ohledně počtu volitelů. Zemský výbor potom navrhl postoupit volební listiny verifikačnímu odboru, který 22. července 1884 Noskovu volbu anuloval. 25. září 1884 byl znovu zvolen za týž obvod. 25. listopadu 1885 sněm volbu ověřil a téhož dne Nosek složil poslanecký slib. Mandát zde obhájil v řádných zemských volbách 1890. Na sněmu byl v listopadu 1885, září 1888 a říjnu 1889 zvolen za člena komunikačního odboru. V této funkci byl několikrát zpravodajem. V tomto odboru zasedal i po volbách roku 1890 (zvolen do něj byl v říjnu 1890, březnu 1892, prosinci 1893 a prosinci 1895). V prosinci 1894 byl zvolen i do odboru pro honební zákon. 28. října 1890 ho sněm zvolil též třetím náhradníkem do správní rady hypoteční banky. V září 1892 byl zvolen za člena ústředního výboru hospodářské společnosti. V zemských volbách 1896 neúspěšně kandidoval, ale poslancem se stal Václav Lebloch. O zvolení se snažil i v zemských volbách 1902, kdy ho ovšem porazil Jakub Kobzík. Nosek proti volbě tehdy podal protest, ale výsledek byl uznán.\n\nV roce 1884 byl do voleb navržen Selským spolkem, který podporoval české státní právo, ovšem kritizoval přílišnou provládní tendenci Moravské národní strany (staročeské) a zastával tezi, že zájmy venkovského lidu mají na sněmu hájit především sami rolníci. Podobně se na sněm kromě Noska dostali i Josef Pavlica a František Srbecký. Do voleb roku 1890 už Nosek nastupoval jako kandidát ústředního volebního výboru Moravské národní strany. Pro volby roku 1896 byl společným kandidátem českého volebního výboru, ve volbách roku 1902 je uváděn jako kandidát Moravské národní strany (staročeské).\n\nZemřel v červnu 1924 v Šakvicích. Bylo mu 84 let. Příčinou úmrtí bylo kornatění cév.\n"}
{"id": "1208076", "url": "https://cs.wikipedia.org/wiki?curid=1208076", "title": "Ivan Stracimir", "text": "Ivan Stracimir\n\nIvan Stracimir nebo Jan Sracimir (; narozen asi v roce 1324, zemřel po roce 1396) byl v letech 1356 až 1396 bulharský car ve městě Vidin. Přesto, že byl nejstarším žijícím synem cara Ivana Alexandra, byl vyděděn ve prospěch nevlastního bratra Ivana Šišmana a prohlášen vládcem Vidiny. Když Maďaři zaútočili a obsadili jeho panství, dostalo se mu pomoci od svého otce a útočníci byli vyhnáni.\nPo smrti Ivana Alexandera v roce 1371 Ivan Sracimir přerušil styky s Trnovem a dokonce nechal arcibiskupství ve Vidinu spadat pod jurisdikci konstantinopolského patriarchátu, aby prokázal nezávislost. Vzhledem ke své geografické poloze byl Vidin zpočátku v bezpečí před útoky osmanských Turků, kteří pustošili jih Balkán a Ivan Sracimir neprovedl žádné pokusy na pomoc Ivanu Šišmanovu v boji proti Turkům. Teprve poté, co Trnovo v roce 1393 padlo, začal provádět aktivnější politiku a nakonec se připojil k tažení maďarského krále Zikmunda. Nicméně po katastrofální bitvě u Nikopole v roce 1396 Turci napochodovali do Vidiny a obsadili ji. Ivan Sracimir byl zajat a uvězněn v Burse v Malé Asii, kde byl zřejmě uškrcen. I když byl jeho syn Konstantin II. prohlášen titulem car Bulharska a občas kontroloval některé části země svého otce, je Ivan Sracimir historiky obecně považován za posledního vládce středověkého Bulharska. Bulharsko se poté na pět set let stalo součástí Osmanské říše a nastala „doba temna“.\n"}
{"id": "1208078", "url": "https://cs.wikipedia.org/wiki?curid=1208078", "title": "French Open 2016 – čtyřhra legend do 45 let", "text": "French Open 2016 – čtyřhra legend do 45 let\n\nMužská čtyřhra legend do 45 let na French Open 2016 byla hrána v rámci dvou tříčlenných skupin. V základní skupině se páry utkaly systémem „každý s každým“. Vítězná dvojice z každé skupiny postoupila do finále.\n\nObhájcem titulu byli španělští antukáři Juan Carlos Ferrero a Carlos Moyà, kteří dokázali turnaj opět vyhrát. Ve finále zdolali zástupce francouzského tenisu Sébastiena Grosjeana a Fabrice Santora po dvousetovém průběhu 6–4 a 6–4.\n"}
{"id": "1208087", "url": "https://cs.wikipedia.org/wiki?curid=1208087", "title": "Přehřívání ekonomiky", "text": "Přehřívání ekonomiky\n\nPřehřívání ekonomiky je fáze příliš rychlého růstu hospodářství (ekonomiky) země, která může způsobit několik vážných negativních důsledků. Především jde o inflaci.\n\nPřehřívání ekonomiky může nastat v případě, že zdánlivý růst ekonomiky (ekonomických ukazatelů) nekoresponduje se skutečným růstem koupěschopnosti obyvatelstva. Kromě tohoto faktoru nastává přehřívání i v případě příliš rychlé expanze dosud stagnující ekonomiky a laxní politiky instituce tvořící monetární politiku země (obvykle centrální banka). Nereálné investiční očekávání v kombinaci s nízkými úrokovými sazbami (cenou peněz) způsobí ztráty na investičním trhu, úvěrové krize a především snížení hodnoty peněz. Tím ztratí na hodnotě „staré peníze“ (úspory), čímž se rapidně snižuje koupěschopnost obyvatelstva.\n\nKaždá ekonomická škola má na přehřívání ekonomiky vlastní názor, shodují se však v existenci tohoto faktu a v základních doprovodných jevech:\n\nNekontrolované přehřátí ekonomiky může způsobit rychlejší posun do fáze deprese v rámci hospodářského cyklu.\n\n\n"}
{"id": "1208088", "url": "https://cs.wikipedia.org/wiki?curid=1208088", "title": "French Open 2016 – čtyřhra legend nad 45 let", "text": "French Open 2016 – čtyřhra legend nad 45 let\n\nČtyřhra legend nad 45 let na French Open 2016 byla hrána v rámci dvou tříčlenných skupin. V základní skupině se páry utkaly systémem „každý s každým“. Vítězná dvojice z každé skupiny postoupila do finále.\n\nFrancouzští obhájci titulu Guy Forget s Henrim Lecontem nestartovali společně. Forget se rozhodl do turnaje nezasáhnout a Lecont skončil po boku Arnauda Boetsche v základní fázi. Vítězem se stala španělsko-chorvatská dvojice Sergi Bruguera a Goran Ivanišević, která ve finále přehrála zástupce francouzského tenisu Yannicka Noaha se Cédricem Piolinem po dvousetovém průběhu 6–3 a 7–6.\n"}
{"id": "1208092", "url": "https://cs.wikipedia.org/wiki?curid=1208092", "title": "Hřbitov Sitges", "text": "Hřbitov Sitges\n\nHřbitov Sitges je hřbitov města Sitges, zahrnutý v soupisu architektonického dědictví Katalánska.\n\nMěstský hřbitov Sitges přiléhá k zadní straně kaple sv. Sebastiána. Je nepravidelného půdorysu a kombinuje hroby se zahradní úpravou. K dispozici jsou výklenky, hrobky a mauzolea pro rodiny. Tyto pohřební památníky, v mnoha případech s velmi zajímavými skulpturami, jsou většinou ve stylu 19. století a modernistické.\n\nStarý hřbitov byl umístěn v Sitges v těsné blízkosti farního kostela. V roce 1773 biskup z Barcelony, u příležitosti návštěvy města, rozhodl přenést hřbitov na jiné místo. Po několika letech se výstavba nového hřbitova stala nutnou po zákazu hřbitovů uvnitř měst. Nový hřbitov byl otevřen roku 1814. V 19. a 20. století byly prováděny různé renovace a rozšíření. V současné době je hřbitov už příliš malý.\n"}
{"id": "1208097", "url": "https://cs.wikipedia.org/wiki?curid=1208097", "title": "Branislav Hronec", "text": "Branislav Hronec\n\nBranislav Hronec, známý jako Braňo Hronec, (* 22. prosince 1940 Hronsek, Slovensko) je slovenský hudební skladatel, klávesista a dirigent.\n\nBranislav Hronec se narodil v rodině evangeliského faráře 22. prosince 1940 v obci Hronsek v blízkosti Bánské Bystrice. Od dětství se vyznačoval mimořádným hudebním nadáním, již ve třinácti letech hrál na varhany v kostele. V roce 1955 přijat na Státní konzervatoř v Bratislavě, kde studoval hru na akordeon a klavír. Již během studia hrál v jazzových souborech a účastnil se jam sessions pořádaných v bratislavské kavárně \"Reduta\" a \"Tatra revue\".\n\nSpolu s Milošem Jurkovičem (flétna), Jurajem Fazekašem (violoncello) a Jiřím Škvařilem (bicí) založil jazzový soubor \"West Coast Combo\", který mimo jiné uvedl jeho první jazzové skladby. V roce 1961 vytvořil \"Bratislavské jazzové studio\", ve kterém hrál i Antonín Gondolán na basovou kytaru a Miroslav Večeřa na tenorsaxofon. V té době pokračoval ve studiu skladby na Vysoké škole múzických umění v Bratislavě u Alexandra Moyzesa, které dokončil v roce 1969.\n\nV roce 1963 založil vlastní \"Skupinu Braňo Hronce\", která se postupem doby rozrostla na jazzový orchestr. S tímto orchestrem pak absolvoval mnoho úspěšných koncertů po celé Evropě. Od roku 1985 do roku 1990 byl Braňo Hronec dirigentem \"Tanečního orchestru Československé televize\". V letech 1990–1997 vyučoval skladbu na své alma mater, na Vysoké škole múzických umění v Bratislavě. Po roce 1997 se věnuje pouze komponování.\n\nKromě jazzových skladeb zkomponoval řadu populárních písní a hudbu k několika filmům.\n\n\n\n\n"}
{"id": "1208103", "url": "https://cs.wikipedia.org/wiki?curid=1208103", "title": "Charles McLaren, 3. baron Aberconway", "text": "Charles McLaren, 3. baron Aberconway\n\nCharles McLaren, 3. baron Aberconway (16. dubna 1913 – 4. února 2003) byl britský průmyslník.\n\nNarodil se 16. dubna 1913 jako syn Henryho McLarena, 2. barona Aberconway a Christabel Macnaghte.\n\nVzdělával se na Eton College a New College, Oxford. Stal se právníkem v Middle Temple.\n\nJako mladý muž se stal ředitelem John Brown & Company, kde byl jeho otec předsedou.\n\nBěhem 2. světové války působil v Royal Artillery (Královské dělostřelectvo) a získal hodnost podporučíka. Po válce se ujal pos vém otci rodinného podniku. V letech 1947-1985 byl ředitelem Westland Aircraft. Roku 1946 byl zvolen smírčím soudcem za Denbighshire a roku 1950 vyšším šerifem za Denbighshire.\n\nDne 6. prosince 1941 se oženil s Deirdre Knewstub. Spolu měli tři děti:\n\nRoku 1949 bylo manželství rozvedeno a ve stejný rok se oženil s Ann Bullard (roz. Aymer, matka Robin Lindsay Bullard, hraběnky z Onslow). Spolu měli jednoho syna:\n\nRoku 1953 zdědil po svém otci titul barona a předsednictví ve firmě John Brown & Company.\n\nZemřel 4. února 2003.\n"}
{"id": "1208104", "url": "https://cs.wikipedia.org/wiki?curid=1208104", "title": "Jurij Norštejn", "text": "Jurij Norštejn\n\nJurij Borisovič Norštejn (rusky \"Юрий Борисович Норштейн\", 15. září 1941 Andrejevka) je ruský animátor a režisér, od roku 1996 držitel titulu národní umělec Ruské federace.\n\nPochází z moskevské židovské rodiny, narodil se v Penzenské oblasti, kam byla jeho matka za války evakuována. V roce 1961 absolvoval animátorský kurs pořádaný studiem Sojuzmultfilm. Pracoval pod vedením režiséra Ivana Ivanova-Vana, v roce 1968 spolu s Arkadijem Ťurinem vytvořil svůj první film \"25. říjen — první den\", zabývající se odrazem Říjnové revoluce v tvorbě avantgardních malířů. Dalším filmem byla \"Bitva u Keržence\" (1971), freska z ruské historie využívající hudbu Nikolaje Andrejeviče Rimského-Korsakova. Následovaly dětské filmy \"Liška a zajíc\" (1973), \"Jeřáb a volavka\" (1974) a \"Ježek v mlze\" (1975). Norštejn na nich spolupracoval se svojí manželkou, výtvarnicí Francescou Jarbusovovou, inspiroval se pokusy Alexandra Alexejeva s prostorovou iluzí dosahovanou pomocí špendlíkového plátna. Pohádkové náměty jsou zpracovány lyrickým způsobem se smyslem pro tragikomické životní situace, Josif Bojarskij o \"Ježkovi v mlze\" napsal: „Tento film, plný jemných psychologických nuancí, dokazuje, že neexistují žádné odstíny lidských citů, které by se nedaly vyjádřit prostředky kresleného filmu.“ V roce 1975 obdržel Státní cenu Sovětského svazu.\n\nV roce 1979 natočil Norštejn film \"Pohádka pohádek\" podle scénáře Ljudmily Petruševské a s hudbou Michaila Mejeroviče. Folklórní námět o malém šedém vlkovi se prolíná s proudem vědomí, odrážejícím vzpomínky Norštejnovy generace, narozené za války. Film byl na uměleckém festivalu, pořádaném u příležitosti olympijských her 1984, vyhlášen nejlepším animovaným filmem všech dob.\n\nNorštejn je známý svým precizním, přemýšlivým způsobem práce, který mu vynesl přezdívku „Zlatý hlemýžď“. Na celovečerní filmové adaptaci Gogolovy povídky \"Plášť\" pracuje již od roku 1981, zatím z tohoto díla byly promítnuty pouze krátké ukázky na několika filmových festivalech. Kvůli pomalému tempu práce byl propuštěn ze Sojuzmultfilmu a roku 1993 založil vlastní studio ŠAR (Škola animátorů a režisérů). Je také uznávaným filmovým pedagogem, který přednáší po celém světě. Za svůj vzor ho označují japonští filmaři Hajao Mijazaki a Isao Takahata, v Japonsku také Norštejn obdržel Řád vycházejícího slunce. Je autorem knihy \"Sníh na trávě\", v níž vysvětluje svoje tvůrčí postupy.\n\nV roce 2014 převzal Jurij Norštejn čestný doktorát pražské Akademie múzických umění.\n"}
{"id": "1208109", "url": "https://cs.wikipedia.org/wiki?curid=1208109", "title": "Eduard Schleimayer", "text": "Eduard Schleimayer\n\nEduard Schleimayer (22. ledna 1853 Hustopeče – 3. června 1929 Hustopeče) byl rakouský politik německé národnosti z Moravy; poslanec Moravského zemského sněmu a starosta Hustopečí.\n\nNarodil se v Hustopečích v domě čp. 46. Otcem byl obchodník a městský radní Franz Schleymayer, matkou Rosa Schleymayerová. Eduard vychodil reálnou školu a obchodní školu. Poté, co zemřel jeho otec, převzal vedení rodinného obchodu. Patřil mu dům čp. 138 a původní čp. 46 na náměstí. Byl veřejně a politicky aktivní. Od roku 1882 byl členem obecního zastupitelstva, od roku 1886 i městské rady. Od roku ledna 1889 zastával úřad starosty města jako náhrada za rezignujícího Jana Slawika. V této funkci byl opakovaně volen. Starostou byl až do roku 1919. Za jeho úřadování došlo k výstavbě nové radnice. Působil jako kurátor městské spořitelny, pak i ředitel tohoto ústavu. V roce 1898 získal Řád Františka Josefa. Město Hustopeče mu udělilo čestné občanství.\n\nZapojil se i do vysoké politiky. V zemských volbách 1890 se stal poslancem Moravského zemského sněmu, za kurii městskou, obvod Hustopeče, Hodonín, Břeclav. Mandát zde obhájil v zemských volbách 1896, zemských volbách 1902 a zemských volbách 1906 (po volební reformě byl zvolen za německý obvod Hustopeče, Ivančice, Náměšť, Tišnov). V roce 1890 kandidoval jako oficiální kandidát Německé liberální strany (tzv. Ústavní strana, později Německá pokroková strana, liberálně a centralisticky orientovaná). V roce 1896 je uváděn jako německý kompromisní kandidát. Do voleb 1902 šel jako německý pokrokový kandidát. Podle jiného zdroje byl roku 1890 zvolen za Křesťansko-sociální stranu, ale dobové zdroje tuto informaci neobsahují. Jako poslanec se zasloužil o založení vyšší školy v Břeclavi. Patřil mezi odborníky na vinařství.\n\nV říjnu 1890 usedl do sněmovního petičního odboru a odboru pro předlohu o pojišťování proti škodám z krupobití. V roce 1892, 1893 a 1894 byl do petičního odboru zvolen znovu. 23. března 1892 ho sněm zvolil i jedním z osmi ředitelů zemské hypoteční banky. Po volbách ho v prosinci 1896 sněm zvolil do železničního odboru, do kterého byl znovu zvolen i roku 1898, 1901 a 1902. V roce 1899 se stal členem odboru obecní záležitosti. Roku 1901 odboru pro obecní záležitosti. 12. července 1902 ho sněm zvolil náhradníkem zemského výboru. V únoru 1897 se znovu stal jedním z osmi ředitelů zemské hypoteční banky. V následujícím funkčním období sněmu tuto funkci opětovně získal v říjnu 1903. Kromě toho byl od prosince 1902 členem zemského výboru. V září 1903 ho sněm zvolil do odboru pro obecní záležitosti a železničního odboru. V říjnu 1903 usedl i do odboru pro honební zákon. V září 1904 byl opětovně zvolen do odboru pro obecní záležitosti a železničního odboru a členství v těchto dvou odborech získal pak opět v říjnu 1905. V říjnu 1904 se stal členem odboru pro honební zákon, do kterého byl zvolen zase v listopadu 1905. Od října 1910 zasedal v petičním výboru. Od září 1911 v komunikačním odboru a odboru pro vojenské záležitosti. Zároveň byl znovu zvolen do petičního odboru. Po volbách roku 1906 byl zvolen v německé kurii do komunikačního odboru.\n\nZemřel v červnu 1929. Po smrti mu byla v předsálí radnice v Hustopečích odhalena pamětní deska, která ovšem byla v roce 1945 odstraněna.\n"}
{"id": "1208114", "url": "https://cs.wikipedia.org/wiki?curid=1208114", "title": "Stadion Dukla", "text": "Stadion Dukla\n\nStadion Dukla je fotbalový stadion, který se nachází ve slezském městě Havířov. Své domácí zápasy zde odehrává fotbalový klub MFK Havířov, dříve zde hrával úspěšnější havířovský klub FK Havířov. Maximální kapacita stadionu činí 7 500 diváků, z toho 4 500 míst je k sezení. Stadion je bez umělého osvětlení.\n\nStavba stadionu byla zahájena v roce 1987. Byla provedena v několika fázích, kvůli čemuž byl stadion kompletně zhotoven až v roce 1996. V roce 2008 se vlastníkem stadionu stalo město Havířov, které na něm o tři roky později provedlo poslední větší rekonstrukci.\n\n"}
{"id": "1208115", "url": "https://cs.wikipedia.org/wiki?curid=1208115", "title": "Witwatersrand", "text": "Witwatersrand\n\nWitwatersrand, někdy jen krátce Rand, je asi 56 km dlouhý kvarcitový hřeben resp. terénní zlom v Jihoafrické republice, západně a severně od Johannesburgu. Tvoří severní hranu náhorní plošiny, která dosahuje nadmořské výšky až 1780 m, a tvoří rozvodí mezi Atlantským a Indickým oceánem. Název znamená \"pohoří bílých vod\" podle četných vodopádů. Ve Witwatersrandu byla roku 1886 objevena vůbec nejvydatnější ložiska zlata, odkud bylo vytěženo asi 40 % všeho zlata na světě. Vedle zlata se zde těží také uranová ruda, stříbro a diamanty. \n\nJako Witwatersrand v širším smyslu se nazývá i celá příměstská oblast Johannesburgu, od Springs na východě po Randfontein a Carletonville na západě a Soweto na jihu. \n\nPodle pohoří se jmenuje \"Witwatersrand University\" (\"Wits univwersity\"), veřejná univerzita v Johannesburgu, i jihoafrická měnová jednotka jihoafrický rand. \n"}
{"id": "1208116", "url": "https://cs.wikipedia.org/wiki?curid=1208116", "title": "Fábio Simplício", "text": "Fábio Simplício\n\nFábio Simplício (* 23. září 1979) je bývalý brazilský fotbalista.\n\nFábio Simplício odehrál za brazilský národní tým celkem 1 reprezentační utkání a to v roce 2009.\n\n"}
{"id": "1208119", "url": "https://cs.wikipedia.org/wiki?curid=1208119", "title": "Marcelinho Carioca", "text": "Marcelinho Carioca\n\nMarcelinho Carioca (* 31. prosince 1971 Rio de Janeiro) je bývalý brazilský fotbalista.\n\nMarcelinho Carioca odehrál za brazilský národní tým v letech 1998–2001 celkem 3 reprezentační utkání a vstřelil v nich 2 góly.\n\n"}
{"id": "1208120", "url": "https://cs.wikipedia.org/wiki?curid=1208120", "title": "Ivo Farský", "text": "Ivo Farský\n\nIvo Farský (* 28. října 1965) je bývalý český fotbalista, obránce.\n\nV české lize hrál za Kaučuk Opava. Nastoupil ve 30 ligových utkáních a dal 3 góly. Ve druhé nejvyšší soutěži hrál i za VOKD Poruba, VTJ Tábor a FC Vítkovice.\n\n\n"}
{"id": "1208121", "url": "https://cs.wikipedia.org/wiki?curid=1208121", "title": "França", "text": "França\n\nFrançoaldo Sena de Souza známý jako França (* 2. březen 1976) je bývalý brazilský fotbalista.\n\nFrança odehrál za brazilský národní tým v letech 2000–2002 celkem 8 reprezentačních utkání a vstřelil v nich 1 gól.\n\n"}
{"id": "1208122", "url": "https://cs.wikipedia.org/wiki?curid=1208122", "title": "Humberlito Borges", "text": "Humberlito Borges\n\nHumberlito Borges (* 5. říjen 1980) je brazilský fotbalista.\n\nHumberlito Borges odehrál za brazilský národní tým v roce 2011 celkem 1 reprezentační utkání.\n\n"}
{"id": "1208123", "url": "https://cs.wikipedia.org/wiki?curid=1208123", "title": "Paulo César Tinga", "text": "Paulo César Tinga\n\nPaulo César Tinga (* 13. leden 1978) je bývalý brazilský fotbalista.\n\nPaulo César Tinga odehrál za brazilský národní tým v letech 2001–2007 celkem 4 reprezentační utkání.\n\n"}
{"id": "1208124", "url": "https://cs.wikipedia.org/wiki?curid=1208124", "title": "Stadion FK Baník Sokolov", "text": "Stadion FK Baník Sokolov\n\nStadion FK Baník Sokolov je sportovní stadion, který se nachází v západočeském městě Sokolov. Své domácí zápasy zde odehrává fotbalový klub FK Baník Sokolov. Maximální kapacita stadionu činí 5 000 diváků, z toho pouhých 770 míst je k sezení.\n\nV roce 2008 bylo v blízkosti stadionu otevřeno nové hřiště s umělým trávníkem třetí generace, které nahradilo zastaralé škvárové hřiště. Změny se dočkal také samotný stadion, kterému byla odstraněna stará tribuna u tenisových kurtů. Nová tribuna byla slavnostně otevřena v roce 2014.\n\n"}
{"id": "1208125", "url": "https://cs.wikipedia.org/wiki?curid=1208125", "title": "Ricardo Lucas", "text": "Ricardo Lucas\n\nRicardo Lucas (* 2. květen 1974) je bývalý brazilský fotbalista.\n\nRicardo Lucas odehrál za brazilský národní tým v roce 1997 celkem 5 reprezentačních utkání a vstřelil v nich 2 góly.\n\n"}
{"id": "1208129", "url": "https://cs.wikipedia.org/wiki?curid=1208129", "title": "Emerson Sheik", "text": "Emerson Sheik\n\nEmerson Sheik (* 6. prosinec 1978) je katarsko-brazilský fotbalista.\n\nEmerson Sheik odehrál za katarský národní tým celkem 3 reprezentační utkání a to v roce 2008.\n\n"}
{"id": "1208130", "url": "https://cs.wikipedia.org/wiki?curid=1208130", "title": "TJ Tatran Rakovník", "text": "TJ Tatran Rakovník\n\nTJ Tatran Rakovník je fotbalový klub z Rakovníka, účastník Divize B. Byl založen v roce 1943.\n\nKlub vznikl v roce 1943 při rakovnické továrně na keramické výrobky RAKO jako AFK RAKO. Pod jehož patronací zůstal až do roku 2004, kdy společnost koupila zahraniční firma. Klub se po celou dobu své existence pohyboval na úrovni krajských soutěží a to až do roku 2015, kdy si zajistil postup do divize z 5. místa, díky neochotě ostatních klubů postoupit.\n\n\n"}
{"id": "1208134", "url": "https://cs.wikipedia.org/wiki?curid=1208134", "title": "Radomír Prasek", "text": "Radomír Prasek\n\nRadomír Prasek (* 10. července 1970) je bývalý český fotbalista, útočník.\n\nZačínal ve Strahovicích. V české lize hrál za Kaučuk Opava. Nastoupil v 53 ligových utkáních a dal 13 gólů.\n\n\n"}
{"id": "1208135", "url": "https://cs.wikipedia.org/wiki?curid=1208135", "title": "Jay Bothroyd", "text": "Jay Bothroyd\n\nJay Bothroyd (* 5. květen 1982) je anglický fotbalista.\n\nJay Bothroyd odehrál za anglický národní tým v roce 2010 celkem 1 reprezentační utkání.\n\n"}
{"id": "1208137", "url": "https://cs.wikipedia.org/wiki?curid=1208137", "title": "Helimadoe", "text": "Helimadoe\n\nHelimadoe je posledním románem Jaroslava Havlíčka, který byl napsán roku 1937, ale poprvé vydán až roku 1940. Podle této knížky byl roku 1993 natočen stejnojmenný film. Název románu je složen z počátečních slabik jmen pěti dcer lékaře Hanzelína (Helena, Lidmila, Marie, Dorotka, Ema).\n\n\nDo Starých Hradů se přestěhuje úřednická rodinka. Syn Emil vážně onemocní a přes nesouhlas matky se mu stane ošetřujícím lékařem podivín Hanzelín. Ten má 5 dcer, 4 z nich zaměstnává namáhavými domácími pracemi. Emil se u nich začne zastavovat častěji a častěji, neboť má strach o své zdraví a také se zamiloval do Emy, nejmladší z dcer. Poté, co však spatří kyprou Doru se zamiluje do ní. Ta jím smýká, hraje si s jeho city, a on zakouší hoře i slasti, a jakých se mu nesnilo. Je na ní závislý a nechá sebou zmítat. Pomůže, ač poměrně nerad, utéci s kouzelníkem. Poté je jeho otec přeložen do Jičína, kde se stane hejtmanem a navždy z města odjedou. Již se tam nikdy nevrátí. \n"}
{"id": "1208138", "url": "https://cs.wikipedia.org/wiki?curid=1208138", "title": "Bazaruto", "text": "Bazaruto\n\nBazaruto je souostroví v Indickém oceánu, ležící u pobřeží Mosambiku. Tvoří je šest ostrovů: Bazaruto, Benguerra, Magaruque, Banque, Santa Carolina a Pansy Shell. Nacházejí se nedaleko přístavu Vilankulo a administrativně patří k provincii Inhambane. Vznikly z naplavenin řeky Sabi (s výjimkou Santa Caroliny, která je tvořena skálou). Ostrovy patří k nejvyhledávanějším turistickým cílům Mosambiku pro množství pláží s jemným pískem a korálových útesů. Bohatství místní tropické přírody vedlo v roce 1971 k vyhlášení souostroví národním parkem. Okolní moře je jedním z posledních přirozených útočišť dugongů, dále zde žije keporkak, manta obrovská, žralok obrovský, bičonoš zobanovitý, delfínovití a krokodýli. Na pevnině hnízdí plameňák malý a pelikán africký, v mangrovových lesích žije kočkodan diadémový.\n\n"}
{"id": "1208140", "url": "https://cs.wikipedia.org/wiki?curid=1208140", "title": "Zernograd", "text": "Zernograd\n\nZernograd () je sídlo v Rusku, je správním střediskem Zernogradského rajónu Rostovské oblasti. Městem je od roku 1951.\n\nMěsto se nachází v Salských stepích, 61 km vzdušnou čarou od Rostova na Donu. Vzdálenost po silnici je 77 km.\n\nMěstem prochází Severokavkazská železnice, stanice měla v letech 1915–1973 jméno .\n"}
{"id": "1208141", "url": "https://cs.wikipedia.org/wiki?curid=1208141", "title": "František Horniak", "text": "František Horniak\n\nFrantišek Horniak (* 16. června 1956, Žikava) je slovenský rytec poštovních známek.\n\nZákladní školu absolvoval v Žikavě a v Topoľčiankách. Potom vystudoval Střední uměleckoprůmyslouvou školu v Kremnici, se zaměřením na plošné a plastické rytí kovů.\n\nOd roku 1981 byl zaměstnán v tehdejší Technické ústředně spojů v Bratislavě (nyní Technická ústředna pošt).\n\nOd roku 1981 se věnuje tvorbě příležitostných poštovních razítek, od roku 1991 tvoří známkové rytiny. Je oceňován jako tvůrce rytiny nejkrásnějších známek roku na Slovensku.\n\nČeská pošta uspořádala v Poštovním muzeu v Praze výstavu \"František Horniak: 60 nejlepších rytin\" (od 24. 6. do 11. 9. 2016) a vydala k této příležitosti příležitostnou dopisnici.\n"}
{"id": "1208143", "url": "https://cs.wikipedia.org/wiki?curid=1208143", "title": "Sepia aculeata", "text": "Sepia aculeata\n\nSepia aculeata je druh sépie z podrodu Acanthosepion. Do stejného podrodu ještě patří asi deset dalších druhů.\nTypový exemplář pochází z Jávy a je uložen v Národním přírodovědném muzeu v Paříži.\n\nSepia aculeata je rozšířena od pobřeží Indie (Arabské moře) až k jižnímu Japonsku. Přičemž rozšíření zahrnuje Bengálský záliv, Andamanské moře, Thajský záliv, pobřeží Indonésie, Jihočínské moře, Východočínské moře, Žluté moře a Japonské moře.\n\nSepia aculeata má plášť velký až 230 mm a váží až 1,3 kg. Žije při dně v hloubce do 60 m. U indického pobřeží se nachází v průběhu celého roku, což naznačuje prodlouženou dobu tření. Nejaktivnější je od ledna do dubna a v druhé polovině roku ve východních vodách, v jizozápadních vodách je pak nejaktivnější v dubnu, červenci a prosinci. V oblasti Hongkongu se tře na kontinentálním šelfu v hloubce 5-20 m od března do května při teplotě 18 až 24 °C. V Thajském zálivu se tře v hloubce 10 až 50 m po celý rok s největší aktivitou v březnu až dubnu a v srpnu až září. V Bengálském zálivu byli nalezeni nejmenší dospělí jedinci, kteří měli velikost pláště 70 mm.\n\nVelikost populace této sépie není známá. Sépii ohrožuje neregulovaný komerční lov, zejména v oblastech kolem Indie, Srí Lanky, Thajska, Tchaj-wanu a Číny. U Hongkongu je lovena i v průběhu tření.\n\n"}
{"id": "1208147", "url": "https://cs.wikipedia.org/wiki?curid=1208147", "title": "Riverside Museum", "text": "Riverside Museum\n\nRiverside Museum je od 21. června roku 2011 budova Glawsgowského muzea dopravy ve skotském městě Glasgow u řeky Clyde. Výstavní plocha je přibližně 7 000 metrů čtverečních a je zde vystaveno 3000 exponátů včetně tramvají a lokomotiv, je koncipováno pro přibližně 800 návštěvníků. Budova byla navržena architektonickou kanceláří Zahy Hadid.\n\nSnaha architektů budovy nebyla budovu vyčlenit z okolního prostředí, nýbrž začlenit. Celá budova má evokovat pocit tunelu, který spojuje řeku Clyde a zbytek města, může připomínat také dvakrát přehnutý ubrousek. Stavba je pokryta přibližně 24 000 pozinkovanými plechy.\n\n"}
{"id": "1208155", "url": "https://cs.wikipedia.org/wiki?curid=1208155", "title": "Honda Legend", "text": "Honda Legend\n\nHonda Legend je sedan vyšší třídy, vyráběný automobilkou Honda. Poprvé byl uveden na trh v roce 1985. Celkem existuje pět generací vozu Honda Legend.\n\nAby rozšířila svůj úspěch na severoamerickém trhu, zahájila Honda v říjnu 1985 výrobu plnocenného modelu sedanu business třídy Legend, a rozhodla se tím přímo konkurovat značkám BMW a Mercedes-Benz, což bylo ještě na konci 70. let naprosto nepředstavitelné.\n\nV únoru 1987 bylo představeno čtyřmístné kupé, jehož prodej v USA byl organizován prostřednictvím nové distribuční sítě luxusní značky Acura, vlastněné firmou Honda.\n\nLegend byl původně vybaven benzínovým 2litrovým motorem V6 o výkonu 145 koňských sil, ale protože to zákazníkům nestačilo, šla do prodeje od září 1987 verze s 2,7-litrovým šestiválcovým motorem tvaru V o výkonu 180 koňských sil s točivým momentem s maximální hodnotou 226 Nm/4500 min. Za velmi dynamické zrychlení (100 km/h za 8,9 sec.) zaplatil vůz vysokou spotřebou pohonných hmot, která při jízdě ve městě (s automatickou převodovkou), může dosahovat až 15-16 litrů na 100 kilometrů, zatímco při rychlosti 90 až 120 km / h zůstává spotřeba benzínu v rozmezí 9-11 litrů na 100 km.\n\nModel Legend byl vyvinut společností Honda především s cílem proniknout na perspektivní a prestižní severoamerický trh. Tohoto cíle bylo dosaženo, ale postupem času začal trh vyžadovat změnu „statusu“ tohoto vozu. \n\nProto byla v roce 1990 uvedena na trh druhá generace vozu z rodiny Legend. Délka vozu byla téměř 5 metrů, což mu dodávalo mnohem solidnější vzhled, než jeho předchůdci, který byl právem vnímán jako lehká váha. Aby vyhověl požadavkům trhu, změnil výrobce změnil nejen rozměry a vnější design, ale také provedl změny ke zlepšení kvality jízdy. Motorem zůstal stejně jako předtím šestiválec ve tvaru písmene V, ale jeho pracovní objem se zvýšil na 3,2 litru. Výkon dosahoval 205 koňských sil, což bylo pro takový automobil více než dostatečné. Druhá generace se vyráběla také s karoserií typu kupé.\n\nDruhá generace se na základě licence, vydané Daewoo Motor, vyráběla od roku 1993 do roku 2000 také pod názvem Daewoo Arcadia.\n\nTřetí generace Legenda se začala vyrábět v roce 1996.\n\nČtvrtá generace vozu Legend byla představena 7. října 2004. Díky nejnovějším technologiím v kombinaci s inovativními systémy, které zajišťují komfort a bezpečnost, zaujímá nová Honda Legend právem místo v předních řadách luxusních čtyřdveřových sedanů. Věrna své sportovní tradici, nabízí Honda ve svém novém modelu Premium komfortní interiér se sportovními prvky.\n\nModel je standardně vybaven 6válcovým motorem ve tvaru písmene V o obsahu 3,5 l (3471 ccm) a výkonu 295 koňských sil, je vybaven systémem VTEC.\n"}
{"id": "1208158", "url": "https://cs.wikipedia.org/wiki?curid=1208158", "title": "Honda S2000", "text": "Honda S2000\n\nHonda S2000 je sportovní automobil, s rovnoměrným rozložením váhy na přední i zadní nápravu a s karoserií roadster. Vyráběla jej automobilka Honda od roku 1999, kdy firma oslavila 50. výročí od svého založení a automobil sám je pak pokračováním roadsterů S500, S600 a S800. V roce 2003 byl vůz redesignován.\n\nJednalo se o otevřený sportovní automobil nové generace s pohonem zadních kol a motorem vpředu. K jeho vytvoření byly použity nejnovější výsledky vývoje továrny Honda, aplikované na rámu karoserie, řadovém 4-válcovém motoru se systémem VTEC, disponujícím výkonem 125 koňských sil na litr objemu, 6-stupňovou převodovkou, duálním nezávislým zavěšením kol a také v později přidaném systému VGS (Variable Gear ratio Steering), inovativním systému řízení, který kombinuje komfort s nejvyšším možnou přesností ovládání.\n\n7. srpna 2009 byla výroba Hondy S2000 zastavena, jako rozloučení s řadou vyrobila automobilku speciální modifikaci vozu – Ultimate edition.\n"}
{"id": "1208159", "url": "https://cs.wikipedia.org/wiki?curid=1208159", "title": "Kostel svatého Vavřince (Mukařov)", "text": "Kostel svatého Vavřince (Mukařov)\n\nŘímskokatolický farní kostel svatého Vavřince v Mukařově je sakrální stavba stojící ve středu obce na návsi. Od roku 1967 je chráněn jako kulturní památka.\n\nZ původního pozdně gotického kostela se zachoval presbytář z období kolem roku 1450. Sakristie je barokní. Také loď kostela je barokní z počátku 18. století. Kostel byl obnoven v roce 1866.\n\nJedná se o obdélnou, jednolodní stavbu s polygonálně uzavřeným presbytářem a barokní sakristií po severní straně. Stěny lodi jsou členěny lizénami. Na obou stranách jsou prosté portály. Okna jsou obdélná se segmentovými záklenky. Na břidlové střeše je zvonička.\n\nPresbytář je sklenut křížovou žebrovou klenbou spočívající na šesti figurálně zdobených konzolách. Sakristie i loď kostela mají plochý strop. V lodi se nachází dřevěná kruchta.\n\nZařízení pochází z 18. a 19. století. Hlavní oltář je novogotický z roku 1866. Je na něm obraz sv. Vavřince. Boční oltář je pseudorenesanční z konce 19. století. V kostele se nachází pozdně gotická soška Madony z počátku 16. století. Jsou zde také sochy sv. Šebestiána a sv. Barbory. Jsou běžnou řemeslnickou prací ze začátku 18. století. V sakristii je lidový řezaný krucifix z 18. století.\n\n"}
{"id": "1208160", "url": "https://cs.wikipedia.org/wiki?curid=1208160", "title": "Mungo (trhaná vlna)", "text": "Mungo (trhaná vlna)\n\nMungo je textilní surovina („trhaná vlna“), která vzniká rozvlákněním těžkých valchovaných tkanin. \n\nVytříděné, rozstříhané hadry se (často) karbonizují, napouštějí 10-12 % \"špikovacího oleje\" a předkládají \"trhacím strojům\" (kovové hroty několika bubnů za sebou vytrhávají z pevně stisknuté textilie chomáče vláken). Chomáče se pak zpravidla dále rozvolňují na tzv. \"druzetách\" nebo \"garnetách\" (ozubené válce pracující na principu mykání).\n\nRozvolněný materiál obsahuje vlákna s maximální délkou 10-15 mm a s velmi nízkou pevností, zpravidla v různobarevných odstínech. Materiál se dá použít k výrobě mykané příze jen s podílem asi do 30 % ve směsi s tzv. \"nosnými\" vlákny na přikrývky a levné oděvní tkaniny a pleteniny. \n\nZe začátku 21. století je známé také použití munga na netkané textilie \nTechnologii rozvlákňování tuhých tkanin začal používat \"Samuel Parr\" v anglickém hrabství Yorkshire v roce 1834. Asi o 20 let dříve tam byla zavedena výroba shoddy (recyklace pletenin a měkčích textilií). Název mungo měl vzniknout při prvních nabídkách nové vlákniny, kdy se Parr snažil přesvědčit nedůvěřivého zákazníka slovy: „it mun goa“, spisovně: it must go (česky: „to musí jít“ (bez potíží spřádat) ).\n\nVe 2. dekádě 20. století stálo mungo asi 5,5 pencí / kg (cena střížní vlny byla cca čtyřnásobná). \n\nNa začátku 21. století se mungo přidávalo také do směsí s hodnotnými materiály, jako je mohér, kašmír nebo šapové hedvábí. Informace ani o rozsahu výroby ani o cenách nejsou publikovány. \n"}
{"id": "1208162", "url": "https://cs.wikipedia.org/wiki?curid=1208162", "title": "Narni", "text": "Narni\n\nNarni je historické město s 20 tisíci obyvateli ve střední Itálii, v Umbrii, asi 67 km jižně od Perugie. Přes Narni vedla hlavní silnice do Říma, Via Flaminia, která zde překračovala řeku Nar. Z mostu, který dal postavit císař Augustus roku 14 př. n. l., se zachoval krajní oblouk.\n\nNěkdy kolem roku 600 př. n. l. se zde zmiňuje oskicko-umbrijské sídlo \"Nequinum\", které za Samnitských válek (343-290 př. n. l.) připadlo Římanům. Ti je přejmenovali podle řeky Nar (dnes Nera) Narnia a ustanovili jako municipium. Kolem roku 220 př. n. l. byla dokončena Via Flaminia a po celá staletí chodili všichni cestovatelé a poutníci do Říma přes Narnii a její most. Za stěhování národů bylo město opakovaně zpustošeno, v 10. století patřilo císaři Otovi I. pak hraběnce Matyldě Toskánské. Roku 1112 stálo město proti papeži Paschalovi II. a roku 1167 naopak proti císaři Fridrichu Barbarossovi.\n\nVe 14. století město prosperovalo, byl postaven hrad \"Rocca d’Albernoz\", \"Loggia dei Priori\" a kolonáda ve městě. Roku 1525 dobyli město němečtí lancknechti císaře Karla V. a vypálili je. Z této rány se město už nikdy nevzpamatovalo. Roku 1861 se stalo součástí Italského království.\n\n\nPodle latinského názvu města nazval britský spisovatel C. S. Lewis dějiště svých románů Narnie.\n\n\n"}
{"id": "1208165", "url": "https://cs.wikipedia.org/wiki?curid=1208165", "title": "Ivajlo", "text": "Ivajlo\n\nIvajlo bulharsky Ивайло, původně pastýř prasat, byl v letech 1278 až 1279 car Bulharska. \n\nV posledních dnech vlády cara Ivana Asena II. stále více hrozilo nebezpečí napadení Bulharska Mongoly (Tatary) ze severu. Nedokázali je porazit ani jeho dva nezletilí synové Koloman (syn z prvního manželství) a Michail II. Asen (syn z druhého manželství), kteří jeden po druhém nahradily svého otce na bulharském trůnu. Vnitřní neklid v zemi využilo Nikájské císařství a obsadilo oblasti v Makedonii a Rodopy. Po krutých bojích v roce 1257 se na trůn dostal Konstantin Tich, Bojar ze Skopje. Ani on však nezastavil nájezdy Mongolů. Byl slabý panovník, jehož ostatní velmi často využívali. A tak byl velmi brzy sesazen z trůnu. Byzantská říše v roce 1261 opět získala území v Thrákii a na břehu Černého moře a začala se formovat nová Byzantská říše. Bojaři v sousední zemi měli pod kontrolou jednotlivé části rozděleného Bulharska. Mongolové stále pokračovali ve svých vpádech a plenili zemi. Státní pokladna byla prázdná, a proto, aby se naplnila, car Konstantin Tich určil vyšší daně bulharskému lidu. Toto se stalo ještě předtím, než byl mladý venkovan Ivajlo korunován za cara. Bohužel nevíme téměř nic o Ivajlovem životě v mládí, protože byzantští kronikáři o něm nepsali. Víme pouze, že byl pastýřem vepřů ve svém rodném městě v Dobrudžanském okrese. Ačkoli nebyl vzdělaný, mladý chlapec byl rodilým řečníkem, který se po zvolení za cara o svou zemi dobře staral. V revoluci v roce 1277 byl vůdcem vesničanů. Jeho úkolem bylo skoncovat s nájezdy Tatarů a svévoli bojarů a osvobodit lid zpod daňového útlaku, který nastolil Konstantin Tich. Ivajlo i se svými muži tehdy porazili velkou tatarskou armádu vojáků a oni na delší dobu nebyli schopni podnikat vojenské výpady na území cara Ivajla. Ivajlova sláva stále více narůstala. Tisíce vesničanů vstupovalo k němu do armády. Když měl dostatek vojáků, konečně se odhodlal bojovat proti bojarům a Konstantinovi Tichovi. Ještě předtím než se vydal uskutečnit vojenský pochod na hlavní město Tarnovo, lid ho prohlásil za cara. Georgi Pachimer napsal: \"Vždy když obsadil nové město, lidé ho chválili jako cara i vůdce. Oblast za oblastí se podřizovali jeho příkazem věříce, že pod jeho vedením zbohatnou. \" I lidé věřili, že mladý a aktivní car Ivajlo porazí již starého a pasivního Konstantina Ticha, který nadále zemi pouze škodil. Sen o novém a dobrém carovi byl znovu na obzoru. Lid si myslel, že Ivajlo je patriotem, který je ochoten bránit nezávislost lidu a země. V bitvě proti vzbouřeným vojsku Konstantina Ticha Ivajlo porazil jeho vojsko a Konstantin našel v bitvě smrt. Vojáků, kterých si Ivajlo najal měli chránit moc a privilegia země. Bouřící se protivníci obsadili hlavní město. Car Ivajlo musel vstoupit do svazu, a tak bojovat proti nepřátelům, aby získal zpět své hlavní město. Ivajlo byl korunován v roce 1278 a zemi vládl do roku 1279. Vždy byl schopen vést válku proti komukoliv - proti Byzantincům na jihu nebo proti Tatarům severu. V bitvě proti Tatarům získal čtyři nové vojáky do své armády - Momčila, Kumana, Damjana a Kunce, kteří mu pomohli vyhnat nepřítele za území Dunaje do Rumunska. V roce 1279 Byzantinci napadli Tarnovo. Ivan Asen III. v roce 1279 nastoupil na trůn místo cara Ivajla a ten zabránil zpustošení města. Znovu se k němu přidalo pár nadšenců. Situace ve městě se však změnila. Bojar Georgi Terter sesadil z trůnu Ivana Asena III. a spojil se s aristokraty. Byzantský kronikář Pachimer popisoval všechny Ivajlovi bitvy proti Byzantincům, které však nedokázali porazit odvěkého soupeře této země. Překvapeni a znechucení carovi lidé Ivajla opustili. Jeho malé zkušenosti v roli státníka ho donutili, aby se obrátil ke svým bývalým nepřátelům Tatarům o poprosil je o pomoc. Ti ho však podle rozkazu chána Nogaje zavraždili ve svém táboře. Ani po jeho smrti se jeho sláva za několik desetiletí neutichla. Sousední státy a revoluční vůdci často používali jeho jméno k tomu, aby přilákaly své přívržence. Ačkoliv se nikdo z těch vůdců nemohl podobat Ivajlovi, žádný z nich nebyl korunován za cara bulharského národa.\n"}
{"id": "1208166", "url": "https://cs.wikipedia.org/wiki?curid=1208166", "title": "Desátý volební kraj (Československo)", "text": "Desátý volební kraj (Československo)\n\nDesátý volební kraj ('X. Jihlava') byl parlamentní volební kraj v první československé republice pro volby do poslanecké sněmovny Národního shromáždění. Sídlo krajské volební komise bylo ve městě Jihlava. Ve volebním obvodu bylo zvoleno 9 členů poslanecké sněmovny.\n\nVolební okres zahrnoval soudní okresy Velká Bíteš, Moravské Budějovice, Dačice, Hrotovice, Jaroslavice, Jemnice, Jihlava, Moravský Krumlov, Velké Meziříčí, Mikulov, Náměšti nad Oslavou, Slavonice, Telč, Třebíč, Třešť, Vranov a Znojmo. Byl identický s územím Jihlavské župy, která byla ustavena roku 1920 v rámci župního zřízení.\n\nV roce 1921 při Československém sčítání lidu bylo odhadnuto, že jihlavský desátý volební obvod měl 432 310 obyvatel. Pro každého voleného člena sněmovny tak vycházelo 48 034 obyvatel, tj. poněkud víc, než byl celostátní průměr 45 319 obyvatel na volené místo. Při sčítání v roce 1930 měl jihlavský desátý volební obvod 435 177 obyvatel (tj. 48 353 obyvatel/voleného zástupce).\n\nVe senátních volbách byl jihlavský desátý volební kraj součástí brněnského šestého senátního volebního kraje, spolu s brněnským jedenáctým a uherskohradišťským třináctým volebním krajem. V šestém senátním volebním kraji bylo voleno 17 senátorů.\n\nV parlamentních volbách v roce 1920 byli zvoleni Franz Pittinger (Německý svaz zemědělců, BdL) a Dr. Emmerich Radda (Německá nacionální strana, DNP), stali se tak kandidáty na seznam Německé křesťansko sociální strany lidové (DCSVP).\n\nMezi poslanci jihlavského desátého volebního kraje zvolenými v parlamentních volbách v roce 1920, byli Johann Wagner (BdL) a Erwin Zajicek (DCSVP).\n\nV parlamentních volbách v roce 1929 v jihlavském desátém volebním kraji československé strany získaly 62,5 % hlasů a německé strany téměř 29,9 %. Zajicek a Wagner byli znovu zvoleni. Dále byl zvolen Viktor Stern z Komunistické strany československa, dříve reprezentoval Pátý volební kraj.\nV parlamentních volbách v roce 1935 byl znovu zvolen Zajicek. Mezi nově zvolenými byli Dr. Theodor Jilly (Sudetoněmecká strana, SdP), Franz Karmasin (SdP) a Anton Sogl (SdP). Karmasin se později stal slovenským Státním tajemníkem pro německé záležitosti a posléze \"Sturmbannführerem\". DCSVP byla oslabena ve všech krajích Československa, v jihlavském kraji si udržela určitý vliv (ztráta asi 10 000 hlasů oproti roku 1929).\n"}
{"id": "1208167", "url": "https://cs.wikipedia.org/wiki?curid=1208167", "title": "Stadion FK Slavoj Vyšehrad", "text": "Stadion FK Slavoj Vyšehrad\n\nStadion FK Slavoj Vyšehrad je fotbalový stadion, který se nachází v pražském Vyšehradě. Je domovem stejnojmenného pražského fotbalového klubu FK Slavoj Vyšehrad. Maximální kapacita stadionu činí 2 500 stojících diváků.\n\nV roce 2002 na stadionu proběhla velká přestavba, která zahrnovala rekonstrukci travnaté plochy, zatravnění brankovišť a přesunutí střídaček na protilehlou stranu k tribuně. Pozměněny byly také rozměry samotného hřiště z bezpečnostních důvodů.\n\n"}
{"id": "1208198", "url": "https://cs.wikipedia.org/wiki?curid=1208198", "title": "Seznam dílů seriálu Skladiště 13", "text": "Seznam dílů seriálu Skladiště 13\n\nToto je seznam dílů seriálu \"Skladiště 13\". Americký sci-fi seriál \"Skladiště 13\" byl premiérově vysílán v letech 2009–2014, kdy vzniklo pět řad. V Česku jej premiérově vysílala stanice Prima Cool.\n\n<onlyinclude>\n</onlyinclude>\n\n"}
{"id": "1208206", "url": "https://cs.wikipedia.org/wiki?curid=1208206", "title": "WCEV1450", "text": "WCEV1450\n\nWCEV1450 je americká rozhlasová stanice vysílající v oblasti Chicagolandu program určený pro místní etnické menšiny. Vysílání probíhá především v angličtině, španělštině a polštině, o víkendu se jazykové portfolio rozšiřuje o irštinu, arabštinu a češtinu. Program zahrnuje zpravodajství z komunit, rozhovory, rozhlasové divadelní představení, tradiční i populární hudbu, náboženské programy a občas jsou živě přenášeny také akční sporty.\n\nWCEV je zkratkou pro \"We're Chicagoland's Ethnic Voice\" (česky My jsme etnický hlas v Chicagolandu). Za tímto názvem pak následuje vysílací frekvence v kHz. Ačkoliv je písmeno W použito pro anglické slovo We're, ve skutečnosti se jedná o volací značku pro označení všech amerických rozhlasů vysílajících východně od řeky Mississippi.\n\nWCEV1450 vysílá na středních vlnách z vysílače Cicero na frekvenci 1450 kHz. Vysílač je všesměrový o výkonu 1 kW. O frekvenci se stanice dělí s lokálním mexikánským rozhlasem WRLL (ReaL oLdies).\n\n"}
{"id": "1208212", "url": "https://cs.wikipedia.org/wiki?curid=1208212", "title": "Strömsundsbron", "text": "Strömsundsbron\n\nStrömsundsbron je silniční zavěšený most ve švédském městě Strömsund ve stejnojmenné obci v kraji Jämtland přemosťující jezero Ströms Vattudal. Je součástí nejdelší evropské cesty na švédském území E45. \n\nCelková délka zavěšeného mostu je 332 m, hlavní pole má rozpětí 182 m, boční pole jsou dlouhá 75 m. Pylony jsou 28 m vysoké a mostovka je 14,3 m široká.\n\nSpojení obou břehů jezera pomocí přívozu zde existovalo již přibližně od roku 1600, později zde fungoval trajekt, první návrh na stavbu mostu však vznikl v polovině 20. století. Zavěšený most byl navržen německým inženýrem Franzem Dischingerem a byl jedním z prvních moderních zavěšených mostů světa. Jeho výstavba v letech 1953 až 1955 provedla firma Skanska (betonové základy) a německá firma Demag (ocelová konstrukce). Most byl otevřen 27. září 1956 Andersem Tottim, guvernérem kraje Jämtland. \n\nV říjnu 2010 bylo na most nainstalováno nové osvětlení.\n"}
{"id": "1208213", "url": "https://cs.wikipedia.org/wiki?curid=1208213", "title": "Tjörnbron", "text": "Tjörnbron\n\nTjörnbron je zavěšený silniční most přemosťující fjord Askeröfjorden mezi ostrovy Källön a Almön v blízkosti švédského města Stenungsund v provincii Västra Götaland. Je jedním ze tří mostů zajišťujících dopravní spojení ostrova Tjörn se švédskou pevninou (dalšími dvěma jsou Källösundsbron a Stenungsöbron).\n\nPůvodním mostem spojujícím Källön a Almön byl obloukový most Almöbron. Jeho výstavba probíhala v letech 1956 – 1960a otevřený byl 15. června toho roku. Finanční náklady na výstavbu mostu činily 28 mil. SEK. Celková délka mostu byla 518 m a hlavní obloukové pole mělo délku rozpětí 278 m . Výška mostovky nad hladinou fjordu byla 41 m. Most byl zdemolován poté, co do něj 18. ledna 1980 o 01:30 během mlhy a tmy narazila loď pro přepravu hromadného nákladu MS \"Star Clipper\" a zničila hlavní obloukové pole. Při neštěstí přišlo o život osm osob.\n\nVýstavba nového zavěšeného mostu se začala v srpnu ještě toho roku a dokončena byla v listopadu 1981. Do dokončení nového mostu jezdil mezi břehy fjordu trajekt. Celková délka nového mostu je 667 m a délka rozpětí hlavního zavěšeného pole je 386 m. Mostem prochází trojpruhová cesta \"Länsväg 160\" a mostovka je 15 m široká. Hlavní pylony jsou 106 m vysoké.\n"}
{"id": "1208214", "url": "https://cs.wikipedia.org/wiki?curid=1208214", "title": "Bertolónie", "text": "Bertolónie\n\nBertolónie (\"Bertolonia\") je rod rostlin z čeledi melastomovité. Jsou to pozemní nebo epifytní byliny a polokeře. Listy mají charakteristickou žilnatinu. Květy jsou bílé nebo růžové, pětičetné. Rod zahrnuje 19 druhů a je rozšířen převážně v Brazílii, jeden druh roste v jižní Venezuele. Druh \"Bertolonia marmorata\" je pěstován jako stínomilná pokojová rostlina ozdobná listem.\n\nBertolónie jsou přímé nebo poléhavé, výjimečně i plazivé byliny a polokeře. Rostou na zemi, na skalách nebo jako epifyty. Listy jsou vstřícné, křižmostojné, někdy nahloučené v růžici. U druhu \"B. venezuelensis\" je jeden z páru protistojných listů redukovaný a proto vyhlížejí jako střídavé. Žilnatina je tvořená 3 až 9 od báze jdoucími hlavními žilkami, příčně pospojovanými sekundárními žilkami. Květy jsou pětičetné, ve vrcholových květenstvích. Kalich je vytrvalý. Koruna je bílá nebo růžová, korunní lístky jsou eliptické, obvejčité nebo okrouhlé. Tyčinek je 10. Spojidlo je lehce prodloužené, bez přívěsku nebo na bázi s hřbetním přívěskem. Semeník obsahuje 3 komůrky a nese jednu čnělku zakončenou drobnou bliznou. Plodem je trojhranná tobolka se 3 nevelkými křídly, obsahující mnoho drobných semen.\n\nRod bertolónie zahrnuje 19 druhů. Celkem 18 druhů jsou endemity Brazílie, největší počet z nich roste v jižní a jihovýchodní části země. Druh \"B. venezuelensis\" je endemit pohoří Sierra de la Neblina v jižní Venezuele.\n\nDruh \"Bertolonia marmorata\" je pěstován jako pokojová rostlina se zajímavými listy. Vyžaduje stinné místo, vysokou vlhkost a nepřemokřený substrát.\n"}
{"id": "1208218", "url": "https://cs.wikipedia.org/wiki?curid=1208218", "title": "Järnbron", "text": "Järnbron\n\nJärnbron nebo Jernbron je zavěšená lávka v centru švédského města Uppsala v provincii Uppsala v blízkosti tamní katedrály. Patří k nejstarším zavěšeným mostům na světě.\n\nMost byl postaven podle návrhu švédského architekta George Theodora Chiewitza v 40. letech 19. století na místě dnešního mostu \"St: olofsbron\" a poprvé zpřístupněn v roce 1846, ale kvůli rekonstrukci po přetržení nosného lana byl oficiálně otevřen až 1. října 1848. V té době byl most přezdívaný také jako \"Prins Carls bro\", Most princa Karla, který v té době studoval na zdejší univerzitě. Na mostní pylony byla použita litina z lokality Brevens bruk jižně od Örebro. V polovině 20. století se most prokázal jako nevyhovující a proto byl v roce 1964 most demontován. V roce 1986 na 700. výročí přejmenování města Östra Aros na dnešní Uppsala bylo rozhodnuto o rekonstrukci mostu. Zrekonstruovaný byl o rok později několik desítek metrů dál proti proudu od původního místa a znovuotevřený 8. září 1987.\n"}
{"id": "1208219", "url": "https://cs.wikipedia.org/wiki?curid=1208219", "title": "Vždycky budeme mít Paříž", "text": "Vždycky budeme mít Paříž\n\nVždycky budeme mít Paříž (2009, We´ll Always Have Paris) je sbírka dvaceti dvou dosud nepublikovaných povídek amerického spisovatele Raye Bradburyho. Některé z nich jsou hrůzostrašné, další romanticky ironické nebo něžné, najdou se zde i krátké anekdoty.. Sbírka je uvedena autorovým esejem \"Předmluva: Pozorovat a psát\" ( Introduction: Watching and Writing). \n\n\n"}
{"id": "1208224", "url": "https://cs.wikipedia.org/wiki?curid=1208224", "title": "357 (číslo)", "text": "357 (číslo)\n\nTři sta padesát sedm je přirozené číslo, které následuje po čísle tři sta padesát šest a předchází číslu tři sta padesát osm. Římskými číslicemi se zapisuje CCCLVII.\n\n\nSilnice II/357 je česká silnice II. třídy vedoucí na trase Bystřice nad Pernštejnem – Jimramov – Borovnice – I/34 – Proseč – Nové Hrady – Vysoké Mýto – Choceň\n\n\n"}
{"id": "1208227", "url": "https://cs.wikipedia.org/wiki?curid=1208227", "title": "Projekt 22010", "text": "Projekt 22010\n\nProjekt 22010 je lodní třída výzkumných lodí ruského námořnictva. Mezi hlavní úkoly plavidel patří hydrografický výzkum a podmořské záchranné operace, např. u potopených ponorek. Druhá jednotka \"Almaz\" má zároveň sloužit ruské kosmické agentuře Roskosmos pro monitorování vesmírných letů.\n\nPlavidla této třídy navrhla Centrální konstrukční kancelář Almaz (CKB Almaz) a staví loděnice JSC Jantar v Kaliningradu. Stavba dvou plavidel byla objednána roku 2009. První jednotka \"Jantar\" byla do služby přijata roku 2015. Druhé vylepšené plavidlo \"Almaz\" má být dokončeno roku 2019.\n\nJednotky projektu 22010:\nPlavidlo má na přídi přistávací plochu pro vrtulník a na zádi prostor pro manipulaci s výzkumným vybavením, včetně až dvou miniponorek (může nést miniponorky s lidskou posádkou Mir-1 a Mir-2, nebo dálkově ovládané ponorky Konsul a Rus). Pohonný systém tvoří čtyři dieselové generátory, každý o výkonu 1600 kW, dva dieselové generátory s výkonem po 1080 kW a dva elektromotory s výkonem po 3400 hp. Elektřina pohání dva pody na zádi a dvě dokormidlovací zařízení v přídi. Nejvyšší rychlost dosahuje 15 uzlů. Dosah je 8000 námořních mil.\n\nKonstrukce druhé jednotky byla upravena na základě zkušeností s provozem prototypu. Plavidlo má o 11 metrů delší trup a není vybaveno přistávací plochou pro vrtulník.\n\nV lednu 2018 byla výzkumná loď \"Jantar\" vyslána do jižního Atlantiku, aby se zapojila do pátrání po zmizelé argentinské ponorce ARA \"San Juan\".\n"}
{"id": "1208230", "url": "https://cs.wikipedia.org/wiki?curid=1208230", "title": "Metasepia", "text": "Metasepia\n\nMetasepia je malý rod drobných sépií žijících v Pacifiku. Dva zástupci tohoto rodu jsou charakterističtí malou, tlustou sépiovou kostí, připomínajcí diamant.\n\nTento rod má dva druhy:\n\n"}
{"id": "1208231", "url": "https://cs.wikipedia.org/wiki?curid=1208231", "title": "358 (číslo)", "text": "358 (číslo)\n\nTři sta padesát osm je přirozené číslo, které následuje po čísle tři sta padesát sedm a předchází číslu tři sta padesát devět. Římskými číslicemi se zapisuje CCCLVIII.\n\n\n\nSilnice II/358 je česká silnice II. třídy vedoucí na trase Slatiňany – Chrast – Skuteč – Zderaz – Nové Hrady – Litomyšl – Česká Třebová\n\n\n"}
{"id": "1208234", "url": "https://cs.wikipedia.org/wiki?curid=1208234", "title": "Jindřich Kostrba", "text": "Jindřich Kostrba\n\nJindřich Kostrba (22. října 1883, Kutná Hora – 24. září 1926, Praha) byl český vojenský pilot, který jako první příslušník rakousko-uherského letectva dosáhl tří vzdušných vítězství během jediného dne, konkrétně 18. února 1916, přičemž stejného skóre docílil i 29. června 1916. Celkem dosáhl 8 sestřelů, čímž se stal leteckým esem.\n\nPo skončení první světové války podpořil vznik samostatného Československa a byl jmenován prvním velitelem československého letectva. Jindřich Kostrba zahynul 24. září 1926 při srážce dvou letounů ve vzduchu.\n\nJindřich Kostrba se narodil v Kutné Hoře roku 1883 jako Heinrich Kostrba do rodiny nižší české šlechty, Kostrbů ze Skalice. V roce 1903 nastoupil službu u 73. pěšího pluku rakousko-uherské armády. Do května 1911 dosáhl hodnosti nadporučíka (\"Oberleutnant\"). Kostrba se intenzivně zajímal o letectví a ještě před vypuknutím první světové války se kvalifikoval jako letecký pozorovatel.\n\nKostrba se v roce 1914 zapojil do bojů proti Rusku v řadách jednotky Flik 8 (\"Fliegerkompanie\") k.u.k. Luftfahrtruppen. Za svou bojovou činnost obdržel rakouský Vojenský záslužný kříž III. třídy a německý Železný kříž II. třídy. V květnu 1915 byl povýšen do hodnosti kapitána (\"Hauptmann\").\n\nV červenci 1915 byl Kostrba převelen k letecké setnině Flik 4, která se účastnila bojů na Soči v severní Itálii. U této jednotky prošel pilotním výcvikem, který úspěšně ukončil v říjnu 1915, načež sloužil jako zástupce velitele a pilot dvoumístného pozorovacího letounu Hansa-Brandenburg C.I a jednomístného stíhacího letounu Fokker Eindecker. Dne 18. února 1916 dosáhl na Fokkeru sériového čísla 03.51 tří potvrzených vítězství, z nichž byla dvě sdílená s dalšími piloty.\n\nV březnu 1916 byl Kostrba jmenován velitelem jednotky Flik 23, kde létal pouze na letounech Hansa-Brandenburg C.I, ale přesto dokázal mezi 7. červnem a 20. srpnem 1916 sestřelit dalších pět nepřátelských strojů. V listopadu 1916 byl převelen do štábu Fliegerersatzkompanie 2.\n\nS blížícím se koncem války v roce 1918 byl Kostrba jmenován velitelem pražské vojenské policie. Přesný důvod jeho jmenování není znám, každopádně poté, kdy byl českými orgány zadržen generál Paul Kestřanek, poslal Kostrba zpět do kasáren maďarské a rumunské jednotky, připravené zasáhnout proti převratu.\n\nKrátce po vyhlášení samostatného Československa 28. října 1918 již Kostrba organizoval nábor pilotů pro vznikající československé letectvo, do jehož čela byl jmenován jako první velící důstojník. Z této funkce byl následujícího roku odvolán. Důvodem jeho odchodu byly osobní a ideologické neshody s ministrem zahraničí Edvardem Benešem.\n\nV roce 1921 se Kostrba vrátil k letectvu jako velitel letky. V září 1926 se chystal k odchodu z armády a plánoval kariéru u státních aerolinií. Týden před vstupem jeho rezignace v platnost byl pověřen velením přeletu skupiny jugoslávských letců z Prahy do Varšavy. Při vzletu této skupiny se dne 24. září 1926 jeho letoun ve výšce asi 9 metrů srazil s jedním jugoslávským strojem. Jindřich Kostrba havárii nepřežil. O čtyři dny později prošel Prahou pohřební průvod s jeho ostatky uloženými v rakvi na trupu letounu.\n\n\n\n"}
{"id": "1208237", "url": "https://cs.wikipedia.org/wiki?curid=1208237", "title": "Jan Lachnit", "text": "Jan Lachnit\n\nJan Jindřich Lachnit (7. listopadu 1818 Brno – 30. října 1895 Brno) byl rakouský právník a politik české národnosti z Moravy; poslanec Moravského zemského sněmu a představitel české menšiny v Brně.\n\nV letech 1828–1833 vystudoval v Brně gymnázium, potom v období let 1834–1835 filozofii v Brně a následně od roku 1836 do roku 1841 práva na Františkově univerzitě v Olomouci. Od roku 1839 pracoval na finanční prokuratuře v Brně. Od roku 1846 byl advokátem v Kroměříži, od roku 1850 v Brně. Byl členem Moravské advokátní komory. V roce 1880 ukončil výkon advokacie. V roce 1890 byl jmenován říšským radou a členem státního soudního tribunálu. V letech 1867–1889 působil na postu generálního ředitele Moravsko-slezské vzájemné pojišťovny, později v ní fungoval na pozici viceprezidenta a správního rady. Byl veřejně a politicky činný. Byl členem správní rady Besedního domu apředsedou moravské akciové knihtiskárny. Od roku 1861 do roku 1886 působil coby starosta českého čtenářského spolku v Brně. Vykonával i funkci pokladníka Matice velehradské. Byl členem družstva Moravská orlice a členem výstavní komise při císařské jubilejní výstavě v Brně roku 1888. Měl titul rytíře. Čestné občanství mu udělilo Brno, Jihlava, Uherské Hradiště a Adamov. Získal Císařský rakouský řád Leopoldův a Řád svatého Řehoře Velikého.\n\nUž během revolučního roku 1848 se zapojil i do vysoké politiky. V zemských volbách roku 1848 na Moravě byl také zvolen na Moravský zemský sněm, kde zastupoval kurii korporací a měst v držení velkostatků, obvod manské statky Kroměříž. Patřil k Národní straně (staročeská).\n\nDo politiky se vrátil po obnovení ústavního systému vlády. V doplňovacích zemských volbách 15. listopadu 1865 se opět stal poslancem Moravského zemského sněmu, za kurii venkovských obcí, obvod Olomouc, Prostějov, Plumlov. Mandát obhájil v zemských volbách v lednu 1867, nyní za kurii měst, obvod Boskovice, Jevíčko, Konice, Tišnov. V krátce poté konaných zemských volbách v březnu 1867 zvolen nebyl, ale na sněm nastoupil dodatečně 8. července 1869.\n\nZemřel náhle v říjnu 1895 ve věku 77 let. Chystal se k večerní návštěvě českého divadla. Cestou se ještě zastavil v čítárně Besedního domu. Při četbě novin ho stihl záchvat mrtvice a na místě byl mrtev.\n"}
{"id": "1208238", "url": "https://cs.wikipedia.org/wiki?curid=1208238", "title": "Miňa Gangkar", "text": "Miňa Gangkar\n\nMiňa Gangkar (z tibetštiny, čínsky 贡嘎山, pinyin \"Gònggá Shān\") je nejvyšší vrchol pohoří Ta-süe-šan, čínské provincie S’-čchuan a celé soustavy Východotibetských pohoří. Jde o vůbec nejvýchodněji ležící sedmitisícovku a třetí nejvyšší vrchol ležící mimo horskou soustavu Himálaj/Karákoram. Je to 41. nejvyšší vrchol světa (počítáme-li vrcholy s prominencí 500 metrů a více). Pro okolní obyvatelstvo jde o posvátný vrchol.\n\nOblast byla Evropany poprvé zaznamenána expedicí Bély Széchenyiho von Sárvár-Felsővidék v letech 1877 - 1880 a její výška byla změřena na 7600 m n. m. V té době byla známá pod jménem \"Bokunka\". O 45 let později horu zakreslil misionář J. H. Edgar, tentokrát pod jménem \"Gang ka\". V roce 1929 měřil výšku hory rakousko-americký výzkumník Joseph Rock, přičemž vlivem chyby při výpočtu naměřil nadmořskou výšku 9220 metrů a prohlásil horu za nejvyšší na světě. Výsledná výška byla od počátku přijímána s nedůvěrou a sám Rock poté ve formálním článku zveřejňujícím jeho měření publikoval údaj 7803 m n. m. V roce 1930 pak švýcarský geograf Eduard Imhof naměřil výšku 7590 m n. m. V roce 1932 v okolí hory působila americká expedice, jejíž měření zhruba potvrdila výšku naměřenou Imhofem a stanovila dnešní udávanou výšku 7556 m n. m. Dva členové expedice, Terris Moore a Richard Burdsall, pak provedli úspěšný prvovýstup na vrchol ze západní strany a po severozápadním hřebenu. Ve své době šlo o velmi významný výstup, už vzhledem k výšce hory a její nepřístupnosti. Až do roku 1958 šlo také o nejvyšší vrchol zdolaný Američany. Účastníci o výpravě sepsali knihu Men Against the Clouds. \n\nDo roku 2003 byla hora zdolána pouhými osmi expedicemi, dvaceti dvěma horolezcům se podařilo dosáhlo vrcholu, 16 jich při pokusu o výstup zemřelo. Většina úspěšných expedic využila cesty prvovýstupců ze západu po severozápadním hřebenu, nebo nějakou její variantu (přístup na hřeben ze severu nebo jiným pilířem ze západu). Pouze korejská expedice v roce 1998 otevřela na vrchol cestu úplně novou, ještě náročnější, a to ze severu po severovýchodním hřebenu. \n\nPrvním Čechem, který stanul na vrcholu hory, se v roce 2017 stal Pavel Kořínek.\n"}
{"id": "1208256", "url": "https://cs.wikipedia.org/wiki?curid=1208256", "title": "Muszyna", "text": "Muszyna\n\nMuszyna je město v okrese Nowy Sącz v Malopolském vojvodství v blízkosti jižní hranice Polska se Slovenskem. Stojí v nadmořské výšce okolo 450 metrů na soutoku řeky Popradu a jeho přítoků Szczawniku a Muszynky. V roce 2014 ve městě žilo 5 069 obyvatel. Nejbližším větším městem v sousedství je Krynica-Zdrój, která leží asi o osm kilometrů dále na severovýchod.\n\nNázev města je pravděpodobně odvozen z latinského slova (mechy), které pokrývaly vlhké kameny a břehy zdejších řek. Existuje však také hypotéza, která název města odvozuje ze jména krakovského biskupa Jana Muskaty.\n\nOsada vznikla na hranici, která probíhala údolím Popradu na staré, tzv. maďarské, obchodní cestě. První písemná zmínka pochází z listiny vydané v roce 1209, ve které uherský král Ondřej II. umožnil proboštu Adolfovi výběr cla na Popradu u Muszyny. Vesnice v té době patřila rodu Niegovických z Półkozic.\n\nVe čtrnáctém století král Vladislav I. Lokýtek v důsledku sporu s biskupem Janem Muskatou vesnici připojil k majetku koruny a král Kazimír III. Veliký ji v roce 1356 povýšil na město. V roce 1391 však král Vladislav II. vrátil oblast okolo Muszyny, kterou tvořila dvě města a 35 vesnic zpět krakovské diecézi. Od té doby muszynské panství mělo vlastní správu, vojsko a soud. Vůli biskupů zastupovali starostové, z nichž nejznámější byl Stanisław Kępiński.\n\nV patnáctém století došlo v oblasti k tzv. Valašské kolonizaci osadníky ze Podkarpatí a Rumunska. Dochovanými památkami na toto období jsou pravoslavné kostely.\n\nMuszynské panství zůstalo majetkem krakovských biskupů až do roku 1781, kdy se stalo součástí Rakouska.\n\nV roce 1914 byla otevřena železniční trať mezi Haličí a Maďarskem.\n\nRoku 1930 se Muszyna stala lázeňským městem se dvěma minerálními prameny \"Antoni\" a \"Wanda.\" Na začátku druhé světové války byla sice lázeňská zařízení zničena, ale na konci padesátých let dvacátého století došlo k jejich obnově a uzpůsobení k léčení dýchacích potíží a nemocí trávicího systému. Prameny obsahují hořčík, vápník, sodík, draslík, železo a selen.\n\nMěstem vede žlutě značená turistická trasa z Muszynky do Żegiestówa a zeleně značená trasa do Krynica-Zdrój a dále do Wysowa-Zdrój.\n\n\n\n"}
{"id": "1208259", "url": "https://cs.wikipedia.org/wiki?curid=1208259", "title": "Daughter (hudební skupina)", "text": "Daughter (hudební skupina)\n\nDaughter je indie folková skupina z Anglie. V čele s Elenou Tonrou (* 15. ledna 1990 Severní Londýn, Anglie) se skupina zformovala v roce 2010 po přijetí švýcarského kytaristy Igora Haefeliho a bubeníka Remiho Aguilella z Francie. Vydali čtyři EP, tři singly a dvě alba, a momentálně jsou podepsaní u Glassnote Records (Severní Amerika) a 4AD (Evropa). Poté, co vystupovali v místním okruhu Londýna, podporou Bena Howarda začali cestovat po celé Evropě a od té doby hrají hlavní hvězdné turné po Severní Americe, Evropě a Austrálii.\n\n6. října 2016 nás, v České republice, navštívili znovu po třech letech, čímž pro onen rok odstartovali své turné po Evropě. Vystoupili v Praze v klubu Roxy. \n\nIrsko-italského původu, Elena Tonra vyrostla v Northwoodu v Londýně, se svým starším bratrem, Kieranem. Díky svému v Dublinu rozenému dědečkovi slýchávala tradiční irskou hudbu již od útlého věku. Její zájem o hudbu začal, když získala kopii alba \"Grace\" od Jeffa Buckleyho. Poté, co byla ve škole obětí šikany, psala texty o \"jednání emocionálně se životem\". Změny škol v jejích dvanácti letech měly velký dopad a od té doby Tonra píše \"o věcech, o kterých se mi těžko mluví v dospělosti\".\n\nTonra započala svou hudební kariéru hraním akustických vystupování pod svým pravým jménem okolo Londýna, zjistila však, že \"toto mi vůbec nevyhovuje. Jako muzikant jsem samouk, a cítila jsem se být omezena svými schopnostmi\". Haefeli se zúčastnil jednoho z akustických vystoupení, kde Tonra hrála, a zjistil, že \"ona měla tu moc, která každého přitáhla\". Haefeli, původem z Neuchâtelu, se také zúčastnil londýnského Ústavu pro Soudobé Hudební Představení, kde se setkal s Tonrou během kurzu psaní písní. Začali hrát společně s přidáním Haefeliho elektrických kytar. Po jejich první ukázce začal rozruch okolo kapely, 20. dubna 2011 Daughter samostatně vydala své debutové EP \"His Young Heart\", nahrané v Haefeliho garsoniéře. 2. října téhož roku vydali další EP, \"The Wild Youth\", skrz Communion Records. Tento EP získal chválu od \"British website For Folk's Sake\", jež popsala skupinu jako \"jeden z unikátních zvuků popového okruhu dneška\". DJ BBC Rádia 1, Huw Stephens, je také pozval k Relaci Maida Vale pro svou show.\n\nTonra a Haefeli se do sebe zamilovali a kytarista trval na tom, že \"ponecháme náš soukromý život a hudební život oddělené, [protože] nechci, aby Elena přestala říkat věci ve svých písních, které jsou osobní, [jako] skladatelé potřebují být drazí a potřebují se nebát\". Zatímco Tonra prohlásila \"Igor nezpochybňuje mé texty. Jde mu o to, co děláme jako uměleckou formu. Jistě se nesnaží přepsat má slova. Nikdy jsem nikomu neprozradila, o čem mé písně jsou, dokonce ani jemu. Navíc, mám pocit, že jsou přímé dost. Nejsou nijak zvlášť nejasné\".\n\nV roce 2012, krátce po vystupování na show v Londýně (kapacita 700 diváků), Daughter oznámila svůj úpis k UK labelu 4AD. Elena prohlásila, že \"nemůžeme být šťastnější, když můžeme spolupracovat s 4AD, značkou, která vydala tolik inspirujících nahrávek a jejíhož étosu si velice vážíme. Je to opravdu čest\". Jejich první řádný singl, \"Smother\", vyšel v říjnu téhož roku. Ten byl hrán jak BBC Rádiem 1, tak 6 Music / BBC 6, zatímco mu byla udělena cena \"Singlu týdne (Single of the Week)\" dlouhodobě podporujícím Huwem Stephensem. V prosinci 2012 se skupina objevila na show Davida Lettermana těsně před vydáním desky, kterou Tonra popsala jako \"snad (...) situace vozík-před-koněm\".\n\nSkupina vydala své debutové album \"If You Leave\" v březnu 2013 (v Norsku to byl květen). V britském hudebním žebříčku se usadili na čísle 16, a to bylo také příznivě přijato v tisku; \"Album, jak krásně koncipováno jako \"If You Leave\", je jedno z těch, které následujete od začátku až do konce, zpevněné příběhem to spřádá a emocí krvácí. A v těchto digitálních dnech se to zdá jako pozoruhodný úspěch.\" \"Drowned in Sound\" udělali recenzi 9/10, zatímco The Fly k albumové recenzi 4/5 řekli, že to je \"ušní intimita a mohutné, jako pohoří\". Daughter také vyhrála \"Nezávislé Album Roku\" za \"If You Leave\" v roce 2013 v AIM Nezávislých Hudebních Oceněních v Londýně. Skupina začala dlouhé turné za pomoci alba a rekrutovala Luka Saunderse jako dodatečného člena pro zajišťování materiálu možného obnovit. Jak Haefeli vysvětluje: \"On hraje vše, co my nemůžeme, což jsou keyboardy, basy a některé další kytary. Byli jsme velice spokojeni s výsledkem. Zabralo to poměrně dlouhý čas a hodně zkoušení, ale jsme velmi spokojení, jak živě písně zní\". Daughter také využila řadu vokálních a kytarových efektů k dosažení tohoto \"živého zvuku\".\n\nV září 2014 skupina uvedla, že začala pracovat na následování jejich vlastního studia v Londýně. Haefeli vysvětluje: \"Hráli jsme tolik koncertů, že první album se stalo skalnatějším na jevišti a s touto dynamikou hrajeme\". Dne 6. dubna 2015 Daughter oznámila, že bude podporovat Bena Howarda v krátké řadě turné ve Spojených státech.\n\n30. září skupina oznámila, že v roce 2016 vypustí 10skladbové album \"Not to Disappear\", zatímco byl první singl \"Doing the Right Things\" zpřístupněn jako hudební video. \"Not to Disappear\" vydalo 4AD 15. ledna 2016, po hudebním videu pro druhý singl \"Numbers\" v listopadu 2015. 28. července 2016 Daughter vytvořila hudební video pro píseň \"No Care.\"\n\n1. září 2017 Daughter vydala své třetí album s názvem \"Music From Before The Storm\". LP se skládá ze třinácti zejména instrumentálních skladeb a slouží jako soundtrack pro počítačovou hru \"Life Is Strangeː Before The Storm\".\n\n\n\n\n"}
{"id": "1208264", "url": "https://cs.wikipedia.org/wiki?curid=1208264", "title": "Somewhere in Afrika", "text": "Somewhere in Afrika\n\nSomewhere in Afrika je studiové album od skupiny Manfred Mann's Earth Band vydané v roce 1983.\n\n\n\nSeveroamerická verze alba \"Somewhere in Afrika\" obsahuje hit z US hitparády Top 40 \"Runner\" a skladbu \"Rebel\", které nevyšly na evropském vydání.\n\n\n"}
{"id": "1208265", "url": "https://cs.wikipedia.org/wiki?curid=1208265", "title": "Kostel svatého Vavřince (Tatobity)", "text": "Kostel svatého Vavřince (Tatobity)\n\nŘímskokatolický farní kostel svatého Vavřince v Tatobitech je barokní sakrální stavba stojící v obci při silnici na hřbitově.\n\nNa místě starší stavby (snad dřevěné) byl postaven v letech 1714–1750 barokní jednolodní kostel s věží v ose západního průčelí. Obklopuje ho funkční hřbitov s řadou pozoruhodných náhrobků z 19.–20. století. Opravu zanedbaného kostela financovala roku 2001 nadace B. J. Horáčka, rodáka z nedalekých Radvánovic.\n\nJedná se o jednolodní stavbu s trojboce uzavřeným presbytářem a se sakristií po severní straně. Na západním průčelím se nachází hranolová věž. Vnějšek kostela je bez výrazného členění.\n\nV presbytáři je valená klenba s výsečemi. V lodi je plochý strop na fabionu.\n\nHlavní oltář je vybaven sochami sv. Jakuba, sv. Václava, sv. Barbory a sv. Kateřiny z 1. poloviny 18. století. Oltářní obraz je běžným dobovým dílem z období výstavby kostela. Dva barokní protějškové boční oltáříky pocházejí z konce 17. století. Jsou na nich novodobé obrazy. Z konce 17. století pochází i kazatelna s malovanými obrazy evangelistů a ornamentální výzdobou. Dřevěná křtitelnice má ornamentální řezby a pochází z období kolem roku 1800.\n\nVýchodně od kostela stojí bývalá fara z 19. století, dnes soukromý objekt. Za obcí se nachází socha Panny Marie od J. Zemana z roku 1820. Na návsi je kamenný kříž z roku 1776. Na hřbitově se nachází kamenný kříž od J. Zemana z roku 1860.\n\n"}
{"id": "1208266", "url": "https://cs.wikipedia.org/wiki?curid=1208266", "title": "MercedesCup 2016", "text": "MercedesCup 2016\n\nMercedesCup 2016 byl tenisový turnaj pořádaný jako součást mužského okruhu ATP World Tour, který se podruhé hrál na otevřených travnatých dvorcích tenisového oddílu Weissenhof v německém městě Stuttgart. Konal se mezi 6. až 12. červnem 2016 jako 39. ročník turnaje.\n\nTurnaj s rozpočtem 675 645 eur patřil do kategorie ATP World Tour 250. Nejvýše nasazeným hráčem ve dvouhře se stal třetí tenista světa Roger Federer ze Švýcarska. Jako poslední přímý účastník do hlavní singlové soutěže nastoupil 112. německý hráč žebříčku Jan-Lennard Struff.\n\nČtvrtfinálovou výhrou nad Florianem Mayerem se Švýcar Roger Federer posunul na 2. místo statistik otevřené éry v počtu vítězných zápasů. Jednalo se o jeho 1 072 výhru, čímž o jeden zápas překonal Ivana Lendla. Na čele zůstával Američan Jimmy Connors s 1 256 vítězstvími.\n\nSinglový titul získal Rakušan Dominic Thiem, který tak po turnaji měl ze všech hráčů nejvíce – 45 vítězných zápasů v roce 2016 a jako první vybojoval tituly na všech třech površích: antuce, tvrdém i trávě. Tím se stal dvacátým devátým tenistou otevřené éry (od května 1968) a teprve devátým aktivním, kterému se tento výkon podařil v rámci jedné sezóny. Deblovou soutěž vyhrál novozélanďanský pár Marcus Daniell a Artem Sitak, pro něž to byla druhá společná trofej na okruhu ATP Tour. \n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1208267", "url": "https://cs.wikipedia.org/wiki?curid=1208267", "title": "Kostel svatého Víta (Příchovice)", "text": "Kostel svatého Víta (Příchovice)\n\nŘímskokatolický farní kostel svatého Víta v Příchovicích je novorománská sakrální stavba stojící na návsi ve středu obce při silnici. Od roku 1963 je chráněn jako kulturní památka.\n\nOd roku 1690 byl v Příchovicích dřevěný kostel svatého Víta. V letech 1859–1862 byl, podle návrhu architekta J. Pruvota, zásadně přestavěn a znovu vysvěcen.\n\nJedná se o trojlodní baziliku s presbytářem, který je zevně polokruhově, uvnitř polygonálně uzavřený. Kostel má v západním průčelí hranolovou věž. Uvnitř jsou v trojlodí dřevěné tribuny položené na zděných pilířích. Trojlodí je sklenuto křížově, presbytář je sklenut kápěmi (klenební plochy).\n\nNa hlavním oltáři jsou barokní sochy z období kolem roku 1730. Oltář sv. Anny a oltář \"Bolestné Panny Marie\" jsou opatřeny sochami světců a světic. Křtitelnice je se skupinou \"Kristova křtu\". Rokoková zpovědnice pochází ze 2. poloviny 18. století. Rokokový oltářní obraz sv. Víta je původní.\n\nRekonstruovaná fara s přístavbou z roku 1993 slouží, v návaznosti na působení kněze Miroslava Šimáčka od roku 1979, též jako Interdiecézní centrum života mládeže Křižovatka Příchovice v duchu hnutí Fokoláre.\n\nV okolí kostela stojí řada soch. Na okraji obce směrem k Tanvaldu je socha Panny Marie z počátku 19. století. Socha sv. Josefa z roku 1820 je s reliéfem sv. Jana Nepomuckého na sochu. Litinová socha sv. Jana Nepomuckého z roku 1880 stojí na kamenném podstavci. Socha Immaculaty pochází z roku 1880. Další sochy se nacházejí \"Na Světlé\". Jedná se o sochu sv. Jana Nepomuckého z roku 1828, která má na soklu reliéfy sv. Václava, sv. Floriána a sv. Vavřince. Dále je Na Světlé socha sv. Jana Nepomuckého z roku 1778. \"V Pustinách\" je socha sv. Anny z roku 1847. V lese na staré cestě nad Příchovicemi je kříž, který má na podstavci kamenné reliéfy světců. Pochází z roku 1834.\n\nV blízkém okolí Příchovic jsou četné drobné kaple a sochy. \"Na Světlé\" je asi pozdně barokní čtvercová kaple. Má obdélný portál. Uvnitř je kryta dřevěným stropem. Nachází se zde socha Piety a sv. Antonína. Jedná se o dřevěná lidová díla. \"V Pustinách\" je zřejmě pozdně barokní, čtvercová kaple. Je členěná lizénovým rámcem v průčelí a ukončená odstupněnou jehlancovou střechou. Vnitřek kaple je kryt dřevěným stropem. Při cestě do Polubného je též zřejmě pozdně barokní čtvercová kaple. Uvnitř je sklenuta valenou klenbou s lunetami.\n\n"}
{"id": "1208269", "url": "https://cs.wikipedia.org/wiki?curid=1208269", "title": "Monty Don", "text": "Monty Don\n\nMontagu Denis Wyatt \"Monty\" Don (* 6. červenec 1955) je zahradník, spisovatel a populární moderátor série pořadů britské BBC Gardeners' World (Zahradníkův svět).\n\n"}
{"id": "1208271", "url": "https://cs.wikipedia.org/wiki?curid=1208271", "title": "Ricoh Open 2016", "text": "Ricoh Open 2016\n\nRicoh Open 2016 byl společný tenisový turnaj mužského okruhu ATP World Tour a ženského okruhu WTA Tour, který se odehrával v Autotron parku na otevřených travnatých dvorcích. Konal se mezi 4. až 12. červnem 2016 v nizozemském Rosmalenu u 's-Hertogenbosche jako dvacátý sedmý ročník turnaje.\n\nMužská polovina se řadila do kategorie ATP World Tour 250 a její dotace činila 635 645 eur. Ženská část s rozpočtem 250 000 dolarů byla součástí WTA International Tournaments.\n\nNejvýše nasazenými hráči v soutěžích dvouher se stali jedenáctý hráč žebříčku David Ferrer a po zranění vracející se na okruh světová osmička Belinda Bencicová. Jako poslední přímí účastnici do dvouher nastoupili 104. japonský tenista pořadí Tacuma Itó a 117. žena klasifikace Kateryna Kozlovová z Ukrajiny.\n\nV mužské části dokázal obhájit titul Francouz Nicolas Mahut. Pátý společný deblový titul získala dvojice Mate Pavić z Chorvatska a Michael Venus z Nového Zélandu. V ženské části získala svůj druhý titul Američanka Coco Vandewegheová. První společný titul ze čtyřhry pak získali Gruzínka Oxana Kalašnikovová a Kazaška Jaroslava Švedovová.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčka postoupila z kvalifikace jako tzv. šťastná poražená:\n\n\n\n\n\n"}
{"id": "1208274", "url": "https://cs.wikipedia.org/wiki?curid=1208274", "title": "Edwin Morgan", "text": "Edwin Morgan\n\nEdwin Morgan (27. dubna 1920 Glasgow — 17. srpna 2010 tamtéž) byl skotský básník, významný představitel hnutí Skotská renesance a nositel Řádu britského impéria.\n\nVystudoval anglickou literaturu na University of Glasgow, kde vyučoval až do odchodu do penze v roce 1980. Věnoval se konkrétní poezii, pracoval také s vědeckofantastickými náměty. Psal texty pro rockovou skupinu Idlewild, na albu \"The Remote Part\" je použit i jeho hlas. Překládal do angličtiny poezii Vladimíra Majakovského, Jacquese Préverta nebo Pabla Nerudy, je také autorem převodu staroanglického eposu \"Beowulf\" do moderního jazyka. V roce 1990 oznámil svoji homosexuální orientaci. Byl sympatizantem Skotské národní strany, ve své závěti jí odkázal téměř milion liber na kampaň k referendu o nezávislosti.\n\nV roce 1968 obdržel literární cenu Cholmondeley Award a v roce 2000 Queen's Gold Medal for Poetry. V roce 2004 ho Skotský parlament jmenoval prvním nositelem titulu Makar, skotské obdoby poëta laureatus. V roce 2012 vznikl \"The Edwin Morgan Trust\", organizace pečující o jeho odkaz a udělující ceny nesoucí jeho jméno.\n\nJeho básně vyšly v antologii \"Hledání budoucího času\" (překlad Bohuslav Mánek) a v časopise Obrácená strana měsíce, do češtiny ho překládali také Zdeněk Hron, Sylva Ficová a Miroslav Macek.\n\n"}
{"id": "1208281", "url": "https://cs.wikipedia.org/wiki?curid=1208281", "title": "AEGON Open Nottingham 2016", "text": "AEGON Open Nottingham 2016\n\nAEGON Open Nottingham 2016 byl společný tenisový turnaj mužského okruhu ATP World Tour a ženského okruhu WTA Tour, který se odehrával v Nottingham Tennis Centre na otevřených travnatých dvorcích v britském Nottinghamu. Mužská část turnaje probíhala od 18. do 25. června 2016 jako 21. ročník obnoveného turnaje. Ženská část turnaje se konala mezi 6. až 12. červnem 2016 jako 6. ročník obnoveného turnaje.\n\nMužská polovina se řadila do kategorie ATP World Tour 250 a její dotace činila 704 805 eur. Ženská část s rozpočtem 250 000 dolarů byla součástí kategorie WTA International Tournaments.\n\nNejvýše nasazeným hráčem v mužské dvouhře byla světová dvacítka Kevin Anderson z Jihoafrické republiky. V ženském singlu plnila roli turnajové jedničky devatenáctá hráčka žebříčku Karolína Plíšková z České republiky. Jako poslední přímí účastnici do dvouher nastoupili 91. německý tenista pořadí Benjamin Becker a 116. žena klasifikace Anna Tatišviliová ze Spojených států.\n\nPátou singlovou trofej na okruhu WTA Tour vyhrála Češka Karolína Plíšková. Druhý společný deblový titul získal česko-čínský pár Andrea Hlaváčková a Pcheng Šuaj. V mužské části získal svůj první titul Američan Steve Johnson. První společný titul ze čtyřhry pak získali domácí Dominic Inglot a Kanaďan Daniel Nestor.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčky postoupily z kvalifikace jako tzv. šťastné poražené:\n\n\n\nNásledující pár obdržel divokou kartu do hlavní soutěže:\n\n\n\n\n\n"}
{"id": "1208283", "url": "https://cs.wikipedia.org/wiki?curid=1208283", "title": "Daniel Matouš", "text": "Daniel Matouš\n\nMgr. Daniel Matouš (* 21. července 1963 Havlíčkův Brod) je český teolog a protestantský kazatel.\n\nMezi roky 1981 a 1989 pracoval v civilním zaměstnání. Následně vystudoval teologii a od 1. dubna 1995 do 30. září téhož roku působil coby vikář ve sboru Českobratrské církve evangelické v Přelouči. Počínaje 1. říjnem 1995 až do 31. srpna 1996 absolvoval vikariát a od 1. září 1996 se stal farářem v přeloučském sboru. Roku 2001 odtud přešel do sboru v Mariánských Lázních. V roce 2002 uspořádal na mariánskolázeňské faře výstavu více než sta Biblí v různých světových jazycích. Expozice se jmenovala „Stálost Bible v proměnách času“. O sedm let později (2009) zas ve městě Mariánské Lázně uspořádal spolu s duchovními z dalších místních církví „Svatováclavské setkání“ doplněné i o kulturní program. Při komunálních volbách roku 2014 se na kandidátce Křesťanské a demokratické unie – Československé strany lidové (KDU-ČSL) neúspěšně pokoušel dostat do mariánskolázeňského zastupitelstva.\n"}
{"id": "1208286", "url": "https://cs.wikipedia.org/wiki?curid=1208286", "title": "AEGON Open Nottingham 2016 – ženská dvouhra", "text": "AEGON Open Nottingham 2016 – ženská dvouhra\n\nŽenská dvouhra AEGON Open Nottingham 2016 probíhala v první polovině června 2016. Do singlové soutěže tenisového turnaje nastoupilo třicet dva hráček. Obhájkyní titulu byla chorvatská tenistka Ana Konjuhová, která se před zahájením z turnaje odhlásila.\n\nVítězkou dvouhry se stala nejvýše nasazená česká tenistka Karolína Plíšková, jež ve finále zdolala nenasazenou Američanku Alison Riskeovou po dvousetovém průběhu 7–6 a 7–5. V probíhající sezóně si připsala premiérové turnajové vítězství, které představovalo pátý singlový titul na okruhu WTA Tour a vůbec první na trávě. \n"}
{"id": "1208287", "url": "https://cs.wikipedia.org/wiki?curid=1208287", "title": "Ricoh Open 2016 – ženská dvouhra", "text": "Ricoh Open 2016 – ženská dvouhra\n\nŽenská dvouhra Ricoh Open 2016 probíhala v první polovině června 2016. Do singlové soutěže tenisového turnaje nastoupilo třicet dva hráček. Obhájkyní titulu byla italská tenistka Camila Giorgiová, která se před zahájením turnaje odhlásila.\n\nVítězkou dvouhry se stala šestá nasazená Coco Vandewegheová z USA, když ve finále zdolala turnajovou trojku Kristinu Mladenovicovou po dvousetovém průběhu dvakrát 7–5. V probíhající sezóně si připsala premiérové turnajové vítězství, které představovalo druhý singlový titul na okruhu WTA Tour, když předtím triumfovala pouze na tomto turnaji v roce 2014. \n"}
{"id": "1208288", "url": "https://cs.wikipedia.org/wiki?curid=1208288", "title": "MercedesCup 2016 – mužská dvouhra", "text": "MercedesCup 2016 – mužská dvouhra\n\nMužská dvouhra MercedesCupu 2016 probíhala v první polovině června 2016. Do singlové soutěže tenisového turnaje nastoupilo dvacet osm hráčů. Obhájcem titulu byl španělský tenista Rafael Nadal, který do turnaje nezasáhl.\n\nČtvrtfinálovou výhrou nad Florianem Mayerem se Švýcar Roger Federer posunul na 2. místo statistik otevřené éry v počtu vítězných zápasů. Jednalo se o jeho 1 072 výhru, čímž o jeden zápas překonal Ivana Lendla. Na čele zůstával Američan Jimmy Connors s 1 256 vítězstvími. V semifinále však nevyužil dva mečboly proti Dominicu Thiemovi a odešel poražen.\n\nVítězem dvouhry se stal třetí nasazený a 22letý Dominic Thiem z Rakouska, jenž ve finále za 2:11 hodin porazil turnajovou domácí sedmičku Philippa Kohlschreibera po třísetovém průběhu 6–7, 6–4 a 6–4. Duel byl v neděli přerušen pro déšť a dohrával se v pondělí. V probíhající sezóně si tak připsal čtvrté turnajové vítězství, které představovalo sedmý singlový titul na okruhu ATP Tour. K částce 107 900 eur obdržel i vůz Mercedes-Benz SL 500. \n\nThiem tak měl po turnaji ze všech hráčů nejvíce – 45 vítězných zápasů v roce 2016 a jako první vybojoval tituly na všech třech površích: antuce, tvrdém i trávě. Tím se stal dvacátým devátým tenistou otevřené éry (od května 1968) a teprve devátým aktivním, kterému se tento výkon podařil v rámci jedné sezóny.\n\nČtyři nejvýše nasazení hráči obdrželi volný los do druhého kola.\n"}
{"id": "1208289", "url": "https://cs.wikipedia.org/wiki?curid=1208289", "title": "Ricoh Open 2016 – mužská dvouhra", "text": "Ricoh Open 2016 – mužská dvouhra\n\nMužská dvouhra Ricoh Open 2016 probíhala v první polovině 2016. Do singlové soutěže tenisového turnaje nastoupilo dvacet osm hráčů. Obhájcem titulu byl francouzský tenista Nicolas Mahut hrající na divokou kartu, jenž se opět probojoval do přímého boje o titul.\n\nVítězem dvouhry se stal osmý nasazený Nicolas Mahut, jenž ve finále zdolal turnajovou sedmičku Gillese Müllere po dvousetovém průběhu dvakrát 6–4. V probíhající sezóně si tak připsal premiérové turnajové vítězství, které představovalo čtvrtý singlový titul na okruhu ATP Tour.\n\nČtyři nejvýše nasazení hráči obdrželi volný los do druhého kola.\n"}
{"id": "1208290", "url": "https://cs.wikipedia.org/wiki?curid=1208290", "title": "Ricoh Open 2016 – mužská čtyřhra", "text": "Ricoh Open 2016 – mužská čtyřhra\n\nMužská čtyřhra Ricoh Open 2016 probíhala v první polovině června 2016. Do deblové soutěže rosmalenského tenisového turnaje nastoupilo šestnáct dvojic. Obhájcem titulu byl chorvatsko-polský pár Ivo Karlović a Łukasz Kubot, jehož členové do turnaje nezasáhli. Kubot se rozhodl zúčastnit paralelně probíhajícího MercedesCupu ve Stuttgartu.\n\nVítězem čtyřhry se stali nenasazení Mate Pavić z Chorvatska a Michael Venus z Nového Zélandu, kteří ve finále zdolali třetí nasazenou britsko-jioafrickou dvojici Dominic Inglot a Raven Klaasen výsledkem 3–6, 6–3 a v závěrečném supertiebreaku [11–9]. Oba šampioni si do žebříčku ATP připsali 250 bodů a získali pátý celkový a zároveň společný titul, první na trávě.\n\n"}
{"id": "1208291", "url": "https://cs.wikipedia.org/wiki?curid=1208291", "title": "MercedesCup 2016 – mužská čtyřhra", "text": "MercedesCup 2016 – mužská čtyřhra\n\nMužská čtyřhra MercedesCupu 2016 probíhala v první polovině června 2016. Do deblové soutěže stuttgartského tenisového turnaje nastoupilo šestnáct dvojic. Obhájcem titulu byl indicko-rumunský pár Rohan Bopanna a Florin Mergea, jehož členové nestartovali společně. Bopanna se rozhodl zúčastnit paralelně probíhající události Ricoh Open v Rosmalenu. Spoluhráčem Mergey se stal krajan Horia Tecău, se kterým vypadal v semifinále.\n\nVítězem čtyřhry se stala novovzélanďanská nenasazená dvojice Marcus Daniell a Artem Sitak, která ve finále zdolala Rakušana Olivera Maracha s Francouzem Fabricem Martinem výsledkem 6–7, 6–4 a v závěrečném supertiebreaku [10–8]. Oba šampioni si do žebříčku ATP připsali 250 bodů a získali třetí celkový a zároveň druhý společný titul, první na trávě.\n\n"}
{"id": "1208294", "url": "https://cs.wikipedia.org/wiki?curid=1208294", "title": "Vlada Avramov", "text": "Vlada Avramov\n\nVlada Avramov (* 5. duben 1979) je srbský fotbalista.\n\nVlada Avramov odehrál za srbský národní tým v roce 2007 celkem 2 reprezentační utkání.\n\n"}
{"id": "1208296", "url": "https://cs.wikipedia.org/wiki?curid=1208296", "title": "Rade Bogdanović", "text": "Rade Bogdanović\n\nRade Bogdanović (* 21. květen 1970) je bývalý srbský fotbalista.\n\nRade Bogdanović odehrál za jugoslávský národní tým v roce 1997 celkem 3 reprezentační utkání a vstřelil v nich 2 góly.\n\n"}
{"id": "1208297", "url": "https://cs.wikipedia.org/wiki?curid=1208297", "title": "Ranko Despotović", "text": "Ranko Despotović\n\nRanko Despotović (* 21. leden 1983) je srbský fotbalista.\n\nRanko Despotović odehrál za srbský národní tým v letech 2007–2011 celkem 4 reprezentační utkání.\n\n"}
{"id": "1208299", "url": "https://cs.wikipedia.org/wiki?curid=1208299", "title": "Kostel Nejsvětější Trojice (Ledeč nad Sázavou)", "text": "Kostel Nejsvětější Trojice (Ledeč nad Sázavou)\n\nFiliální kostel Nejsvětější Trojice v Ledči nad Sázavou je kostel postavený v roce 1585 se svolením tehdejšího majitele ledečského panství Jaroslava Trčky z Lípy. Stavba je renesanční, jednolodní obdélník s pětibokým presbytářem a věží při jižní straně lodi.\n\nKostel Nejsvětější Trojice byl postaven v roce 1585 pro výkon protestantské bohoslužby.\n\nOd roku 1958 je kostel památkově chráněn.\n\n"}
{"id": "1208301", "url": "https://cs.wikipedia.org/wiki?curid=1208301", "title": "CPL", "text": "CPL\n\nCPL (Combined Programming Language – kombinovaný programovací jazyk) je multiparadigmatický programovací jazyk vyvinutý Cambridgeskou a Londýnskou univerzitou v roce 1960. Byl ovlivněn jazykem ALGOL. Vzhledem ke složitosti jazyka se první překladač objevil až v roce 1970. Tento jazyk se nikdy nestal populárním, ale vytvořil základ pro jazyk BCPL.\n\nCPL podporuje strukturované a funkcionální programování. Program se skládá z definic a příkazů a je uspořádán do bloků, které mohou být vnořené. Blok začíná i končí znakem codice_1.\n\n\nPřiřazení: codice_7.\n\nPodmínka: codice_8 (provede se, pokud podmínka platí) nebo codice_9 (provede se, pokud podmínka neplatí) nebo codice_10 (pokud podmínka platí, provede se codice_11, jinak se provede codice_12.\n\nCyklus while-do: codice_13 (opakuje se, dokud podmínka platí) nebo codice_14 (opakuje se, dokud podmínka neplatí).\n\nCyklus do-while: codice_15 (opakuje se, dokud podmínka platí) nebo codice_15 (opakuje se, dokud podmínka neplatí).\n\nCyklus for: codice_17 (codice_18 nabývá postupně všech hodnot v codice_19u).\n\nPřiřazení: codice_20, například codice_21 nebo codice_22.\n\nPřiřazení seznamu do jiných proměnných: codice_23 například: codice_24.\n\nParalelní přiřazení: codice_25.\n\nVýraz codice_26: codice_27 (vrátí seznam obsahující každé codice_28-té číslo od codice_29 do codice_30), používá se často v cyklu codice_31.\n\nVýpočet faktoriálu:<syntaxhighlight>\nfunction Faktorial[x] = result of\n</syntaxhighlight>Funkce nesmí mít žádné vedlejší efekty.\n\nMusí být uveden modifikátor codice_32.\n\nRekurzivní výpočet faktoriálu:<syntaxhighlight>\nrec function FaktorialRekurzivni[x] = (x = 0) → 1, x*FaktorialRekurzivni[x — 1]\n</syntaxhighlight>\n\nProgram Hello World:<syntaxhighlight>\nWrite(‘Hello, World!’)\n</syntaxhighlight>\n\n"}
{"id": "1208302", "url": "https://cs.wikipedia.org/wiki?curid=1208302", "title": "Cathartes", "text": "Cathartes\n\nCathartes je rod ptáka patřící do čeledi kondorovití (Cathartidae) obývající Severní, Střední a Jižní Ameriku. Název pochází z řeckého \"\", což znamená \"čistič\". Zařazení tohoto rodu do systému je nejasné. Podobnost se supy je dána konvergenční fylogenezí. Po změnách v taxonomii dravců na počátku 21. století zařadily novější výzkumy kondory a supy do dvou samostatných čeledí v řádu dravci, zatímco jiné do samostatného řádu kondoři (Cathartiformes). South American Classification Committee kondory vyřadila z brodivých a označila jej jako incertae sedis. V roce 2008 byla celá čeleď kondorovití Hackettem a kol. zařazena do řádu dravci. V rodu \"Cathartes\" jsou zařazeny tři žijící druhy: kondor krocanovitý, kondor menší a kondor větší.\nVšichni kondoři z rodu \"Cathartes\" mají černé peří a lysou hlavu, kterou má kondor krocanovitý jako jediný z rodu červenou. Kondor krocanovitý je dlouhý 66 až 81 cm a váží průměrně 1,4 kg. Kondor menší měří na délku 53−66 cm a váží 0,95 až 1,55 kg a kondor větší je dlouhý 64–75 cm a jeho hmotnost se odhaduje na 1,65 kg. K letu všechny druhy používají plachtění.\nKondoři se živí především mršinami včetně zvířat přejetých auty, málokdy svou kořist zabíjejí. Při hledání potravy se řídí zrakem, ale především čichem. Specializují se především na rozpoznávání plynu ethylmerkaptanu. Všechny tři druhy si v období rozmnožování nestaví hnízda, ale hnízdí na zemi, útesech nebo v dutinách stromů.\n\n"}
{"id": "1208306", "url": "https://cs.wikipedia.org/wiki?curid=1208306", "title": "Battlestar Galactica (minisérie)", "text": "Battlestar Galactica (minisérie)\n\nBattlestar Galactica je americká sci-fi televizní minisérie vysílaná ve dvou dílech v roce 2003 na stanici Sci-Fi Channel. Jedná se o remake fikčního světa a multimediální řady \"Battlestar Galactica\", vycházejícího ze stejnojmenného seriálu z let 1978–1979. Díky úspěchu minisérie na ni navázal v letech 2005–2009 vysílaný seriál \"Battlestar Galactica\".\n\nV roce 2003 odvysílal Sci-Fi Channel tříhodinovou minisérii. Její úspěch vedl stanici k rozhodnutí pokračovat v rozvíjení příběhu natočením dalších sezón klasického seriálu. Základní zápletka o útěku posledních lidí a hledání ztraceného třináctého kmene, byla přejata z původního seriálu, charakter postav a celkové vyznění příběhu se však výrazně změnily.\n\nPostavy mají všeobecně hlouběji vykreslenou psychologii a Cyloni již nejsou plechové vraždící stroje, nýbrž mají i rafinované modely s lidskou podobou (lidštěji se i chovají) a různým původem, což je jednou ze základních zápletek. Baltar zde není jednoznačný zloduch, nýbrž sebestředný vědec, který udělal několik neuvážených rozhodnutí. Změnil se i styl vyprávění, tón je vážnější, uvěřitelnější, je natočen odlišným stylem kamery a obsahuje řadu odkazů na současný svět (například v něm, oproti původní sérii, hraje mnohem větší roli náboženství).\n\nDěj minisérie začíná po více než 40 letech od poslední války, kterou Cyloni z lidem neznámého důvodu sami přerušili. Obyvatelé kolonií si mysleli, že Cyloni chtějí mír a proto v zóně nikoho vybudovali stanici pro diplomatická setkání. Cyloni nikdy nepřišli, ale stanice se stala prvním místem jejich nového náhlého útoku na kolonie. Díky technologickému pokroku a infiltraci Cylonů s lidskou podobou, ovládnuvších počítačové sítě, byla obrana kolonií rychle vyřazena, vesmírné lodě zničeny a na planety byly svrženy atomové zbraně. Přežili pouze desetitisíce lidí, dílem na planetách a dílem na Cylony dosud nenalezených vesmírných lodích.\n\nZ nejdůležitějších válečných lodí battlestarů útok přečká pouze nejstarší z nich, Battlestar Galactica toho času připravovaná na vyřazení a přeměnu v muzeum. Výhodou lodi je to, že její počítače nejsou propojeny do sítě a proto je Cyloni nemohou vyřadit jako v případě ostatních lodí. Vyřazovací ceremonie se účastní i ministryně školství Laura Rosslynová, která se, po smrti všech v žebříčku výše postavených představitelů vlády, stane novou prezidentkou kolonií. V době útoku Cylonů je již na cestě zpět na svou planetu, podaří se jí shromáždit malý konvoj lodí s nadsvětelným pohonem a nalézt Galacticu. Tu se její velitel komandér Adama snaží připravit do boje a zastaví proto u tajné zásobovací stanice, kde nalezne i prvního lidského Cylona. Vzniknou tím obavy z rozsahu Cylonské infiltrace. Ke Galacticu se připojí prezidentka, která Adamu přesvědčí, že než při hrdinném pokusu o alespoň nějaký odpor nesmyslně ztratit poslední bojeschopnou loď, bude lepší se zbytkem lidí před Cylony uprchnout a založit novou civilizaci jinde. Adama, aby dal celé cestě nějaký smysluplný cíl, v závěru posádce oznámí, že konvoj míří na mytickou planetu Zemi, jejíž existenci popisují náboženské svitky, ale její polohu nikdo nezná (Adama lže, že polohu znají jen admirálové).\n"}
{"id": "1208307", "url": "https://cs.wikipedia.org/wiki?curid=1208307", "title": "Tomáš Fučík (lední hokejista)", "text": "Tomáš Fučík (lední hokejista)\n\nTomáš Fučík (* 17. březen 1994, Třebíč) je český hokejový brankář, který od roku 2015 hraje v profesionálním týmu Orli Znojmo v Erste Bank Eishockey Liga.\n\nFučík začal svou kariéru v mládežnickém týmu SK Horácká Slavia Třebíč a před rokem 2012 hrál v různých českých mládežnických ligách, později se přesunul do HC Dukla Jihlava, kde hrál v 1. české lize. Po dvou letech, které trávil převážně v juniorské lize, byl přesunut do týmu HC Energie Karlovy Vary, tam se účastnil v multinárodní juniorské ruské lize MHL. Souběžně hrál pro české kluby z nižších českých lig. \n\nV létě 2015 podepsal smlouvu s týmem Orli Znojmo, stal se náhradním brankářem za Patrika Nechvátala a od té doby hraje za klub v Erste Bank Eishockey Liga.\n\n"}
{"id": "1208308", "url": "https://cs.wikipedia.org/wiki?curid=1208308", "title": "Tomáš Fučík (rozcestník)", "text": "Tomáš Fučík (rozcestník)\n\nJméno a příjmení Tomáš Fučík má více známých nositelů:\n"}
{"id": "1208309", "url": "https://cs.wikipedia.org/wiki?curid=1208309", "title": "Okres Nowy Sącz", "text": "Okres Nowy Sącz\n\nOkres Nowy Sącz () je okres v polském Malopolském vojvodství. Rozlohu má 1549 km² a v roce 2014 v něm žilo 211 045 obyvatel. Sídlem správy okresu je město Nowy Sącz.\n\nMěstské:\n\nMěstsko-vesnické:\n\nVesnické:\n\n"}
{"id": "1208310", "url": "https://cs.wikipedia.org/wiki?curid=1208310", "title": "Battlestar Galactica (seriál, 2004)", "text": "Battlestar Galactica (seriál, 2004)\n\nBattlestar Galactica je americký sci-fi televizní seriál vysílaný v letech 2005–2009 na stanici Sci-Fi Channel. Ve čtyřech řadách vzniklo celkem 75 dílů. Seriál navázal na úspěch stejnojmenné minisérie, která byla prvním remakem fikčního světa a multimediální řady \"Battlestar Galactica\", vycházející ze stejnojmenného seriálu z let 1978–1979.\n\nSeriál doplňují navazují televizní filmy \"\" (2007) a \"\" (2009), tři řady webizod z let 2006–2009 a webový seriál \"Vesmírná loď Galactica – Krev a chrom\" z roku 2012, který byl po vydání odvysílán i jako televizní film. Vznikl rovněž spin-offový prequelový televizní seriál \"Caprica\" vysílaný v roce 2010.\n\nPrvní řada seriálu \"Battlestar Galactica\" byla premiérově vysílána ve Spojeném království od října 2004 do ledna 2005 na stanici Sky1, v USA měl první díl seriálu premiéru až v lednu 2005. V ČR měl seriál premiéru v červenci 2008 na televizní stanici Nova Cinema.\n\nZákladní zápletka o útěku posledních lidí a hledání ztraceného třináctého kmene, byla přejata z originální série, charakter postav a celkové vyznění příběhu se však výrazně změnily.\n\nPostavy mají všeobecně hlouběji vykreslenou psychologii a Cyloni již nejsou plechové vraždící stroje, nýbrž mají i rafinované modely s lidskou podobou (lidštěji se i chovají) a různým původem, což je jednou ze základních zápletek seriálu. Baltar zde není jednoznačný zloduch, nýbrž sebestředný vědec a celebrita, který udělal několik neuvážených rozhodnutí. Změnil se i styl vyprávění, seriál je vážnější, na začátku uvěřitelnější, je natočen odlišným stylem kamery a obsahuje řadu odkazů na současný svět (například v něm, oproti původní sérii, hraje mnohem větší roli náboženství). Seriál se postupem času posouvá od žánru sci-fi a realistického drama (1. řada a část 2. řady) do oblasti fanatasy a sureálního melodrama (od poloviny 2. řady do závěru)..\n\nFlotila je ze začátku pronásledována Cylony. Toto spočívá v tom, že každý FTL skok potřebuje přibližně 33 minut k nastartování od toho předchozího. A Cyloni mají větší dosah FTL skoků. V průběhu seriálu je implikováno, že jeden FTL skok lidí je až na několik světelných let a u cylonů na desítky světelných let. Když Cyloni skočí k flotile, tak vypálí salvy raket, které musí Galactica sestřelit než zasáhnou civilní lodě. To se obecně daří, vždy je ale riziko, že se nějaké lodi pokazí FTL pohon. Flotila pak skočí bez ní a tato loď je zničena. V průběhu se zjistí, že minimálně jedna loď své souřadnice pro cíl FTL skoku přeposílá Cylonům. Tato loď je pak sestřelena lidmi a pronásledování na chvíli ustane. Nikdy ale naplno nepřestane, protože Cyloni mají více lodí a efektivnější FTL pohon, takže jsou schopni čas od času objevit polohu flotily, popř. ji zjistit od agentů po znovuzrození, kde znovuzrození je FTL proces. Ve flotile je několik Cylonů, ačkoliv ne všichni vědí, že jsou Cylony - například Sharon Valerii, která se ale po svém původu začne ptát. Lee Adama, William Adama a Kara Thrace mají všichni tři problém se smrtí Zaka Adamy - bratra Lee Adamy a syna Williama Adamy. Gaius Baltar pracuje na detektoru Cylonů, který odhalí právě Sharon Valerii jako Cylona. To však Baltar zamlčí a prohlásí, že detektor nefunguje. V průběhu práce mu Adama poskytne funkční jadernou bombu. Baltar potřebuje pouze plutonium, ale Adama mu poskytne do jeho osobní laboratoře celou jadernou bombu. Tato labotaroř je pak nedokonale střežena. Už před poskytnutím jaderné bomby Baltarovi byla ukradena konvenční výbušnina ze skladu na Galactice a Adama nařídil striktnější kontroly. Na výbušninách mu záleží, ale atomovka volně v kajutě uvnitř flotily plné Cylonů mu nevadí. Laura Roslinová, postižená rakovinou, používá extrakt z rostliny Chamalla - ten jí způsobuje halucinace, které si vykládá jako důkaz, že je vyvolenou pro vedení lidu k Zemi. Na Caprice zůstane pouze Helo, který zde přežívá za pomoci kopie Sharon Valerii. Robotická armáda odstranila během několik dnů až hodin miliardy mrtvol z ulic a spálila je. Část přeživších z jaderných útoků zastřelila. Přesto tyto miliony až miliardy robotů nejsou schopny dle chápání Hela najít jeho a kopii Sharon Valerii - i přesto, že byli těmito roboty několikrát aktivně pronásledováni. Helo se pravděpodobně spoléhá na absenci termovizí a bezdrátové komunikace u cylonské robotické armády, která byla schopna skočit vesmírem a povraždit desítky miliard lidí během několika hodin a dnů. Kroky Baltara ovládá vidina modelu č. 6, Cylonky. Baltar si myslí, že je projekcí způsobenou čipem v jeho hlavě. Baltar je génius a přesto ho nenapadne, že by mohla být přímo zakódovaná v jeho mozku (síti neuronů) i přesto, že jsou Cyloni anatomicky neodlišitelní od lidí a zároveň dokáží přenášet své vědomí na vzdálenost několika světelných let - a to prakticky okamžitě. Pozdější scan mozku Baltara odhalí, že v mozku žádný čip nemá.\n\nSharon Valerii postřelí kapitána Adamu a poté je zastřelena - na Caprice zatím její kopie otěhotní s Heloem. Kara Thrace a Karl Agathon objeví hnutí odporu na Caprice, které nakonec zachrání. Flotila objeví nejdřív původně božskou planetu Kobol, kde najde instrukce k letu na Zem, a v závěru řady také neznámou planetu, nazvanou Nová Caprica, kde se lidé v úplném konci řady usadí. Objeví se loď Pegasus, co je řízena admirálkou Cainovou, která je na vojenském žebříčku výš, než Adama a snaží se vyvolat mnohem tvrdší režim, ale je zastřelena uprchlou Cylonkou, kterou vypustil z cely Baltar. Tato Cylonka následně v závěru řady odpálí jadernou nálož, která zabije 1/10 zbytku lidstva. V téměř zmanipulovaných prezidentských volbách vyhraje Baltar, který flotilu úspěšně zavede na Novou Capricu a přibližně rok nejsou lidé objeveni Cylony - ke konci druhé řady ale Cyloni shodou náhod Novou Capricu najdou a začnou ji okupovat. Radiace na planetě Caprica klesla na bezpečnou úroveň. Je odhaleno, že řada měst nebyla bombardována a jsou plná zboží, potravin, oblečení a léků. Ve flotile vybuchne atomová bomba, kterou daroval Baltar teroristům, kteří uctívají Cylony (ti následně dali tuto atomovou bombu uprchlé Cylonce, která měla úkryt na lodi Cloud 9, který ji zajistil Baltar. Galactica měla původně jen 5 jaderných hlavic, z toho 1 daroval Adama Baltarovi pro výzkum detekoru Cylonů, protože Baltar potřeboval plutonium. Adama v tu dobu věděl, že ve flotile operují Cyloni. Přesto atomovou zbraň nenechal střežit a Baltarovi ji dal plně funkční - místo toho, aby mu dal jenom plutonium. Cyloni už před darováním atomové bomby v 1. sérii ukradli na Galactice klasické výbušniny a využili je k sabotážím. Exploze jaderné bomby, co zabila 1/10 populace flotily, nikoho nezajímá. Adama je stále v relativním klidu. Adama nařídí záchranou operaci přeživších na Caprice. To, že záchranná operace může odhalit polohu flotily ho nezastaví. Nezastaví ho ani to, že je před tím honili po vesmíru během 240 skoků a téměř je všechny zahubily. Zopakovat si to nevadí. Je vysoká šance, že přeživší na Caprice zde byli ponecháni na životě Cylony a že jsou infiltrování agenty a že mají např. v zubech biologické zbraně. Nebo že po dopravení do flotily zaznamenají polohu hvězd, zabijí se a následně po znovuzrození vyzradí zbytku Cylonů přibližnou polohu flotily. Toto se z části potvrdí po jejich dopravení do flotily. Adama je povýšen na admirála. Flotila jeho kroky z většiny toleruje. Všichni se evidentně cítí v bezpečí. Admirál cíleně infiltruje flotilu a hrozí prozrazením její přibližné polohy, rozdává atomovky a (více)prezident pouští nepřítele, nechá ho vraždit lidi ve flotile pomocí jaderné bomby a zároveň se tak implikuje v masové vraždě před k jemu nepřátelským admirálem Adamou. Adama není Cylon ani jinak kompromitován. K pochopení je podstatné, že Cyloni mají efektivnější FTL pohon a mají a patroly u planet, takže Novou Capricu by brzo objevili i bez zapříčinění náhody. Navíc mají díky Červené linii asi 40 let trvající náskok v objevování vesmíru. Toto opět nikoho nezajímá. Výmluva na mlhovinu je nelogická - prostředí s rušením je jasným cílem pátrání. Lidé potřebují najít přátelskou vojenskou sílu 13. kmene, ne obyvatelnou planetu. Těch je ve vesmíru BSG relativní dostatek. Mechanik Tyrol se pokusí ve snu o sebevraždu. Místo toho nakonec bezdůvodně dobije křehkou podřízenou téměř k smrti, zcela bez důvodu. Toto je mu prominuto. Mechanik si toto vyříká s kaplanem. Kaplan mu prozradí, že je Cylon. Oba jsou ve skutečnosti Cyloni., ale Tyrol to ještě neví. Tyrol dál slouží. Podřízená Cali mu špatně zřetelnou mluvou (má zadrátovanou čelist) odpouští. Prezidentka podivuhodně implikuje, že Caprica je stále ještě silně radioaktivní. I přes to, že jsme celou 1. a 2. řadu viděli jasný opak - jaderné útoky na Capricu byly omezené a radiace je na konci 2. řady (6 měsíců po útoku) téměř pryč.\n\nTřetí řada začíná na Nové Caprice a po okupaci Cylonů vypráví o jejich nové cestě k Zemi a následky okupace. Cyloni chtějí, aby je lidé měli rádi. Po tom, co vyvraždili 20-50 miliard lidí a ponechali jen 50 000. Proto je drží v blátě, zimě a nedostatku léků na Nové Caprice, místo toho, aby je dopravili zpět do Kolonií nebo slunný Kobol, popř. aby jim zajistili léky, oblečení a teplo. Stejně dobře by mohli kontrolovat populaci skrze drogy či obojky na elektrický šok apod., to ale nedělají. Občas některým lidem vydloubnou oči. Cylonská armáda robotů, která během pár dní vystřílela miliardy lidí, není schopná udržet pořádek v komunitě 50 000 špatně ozbrojených a zbídačených lidí ve stanech. Po spojení odboje na Nové Caprice s uprchlým Raptorem z Galacticy se připravuje plán na záchranu lidí z Nové Capricy. Galactica s Pegasem tvrdě zaútočí na lodě, které planetu hlídají. Při útoku je Pegasus zničen, ale většině lidí se podaří uniknout z planety. Mechanismus útěku a bitvy nedává v rámci logiky světa BSG žádný smysl. Flotila opět putuje směrem k Zemi. Bůh z vlastní vůle odpálí hvězdu u planety s chrámem. Během cesty objeví ve vesmíru bóji, která byla zanechána 13. kmenem Kobolu. Cyloni tuto bóji objevili dříve, ale byli nakaženi bioinformatickou chorobou - kombinací počítačového a biologického viru s bezdrátovým FTL přenosem, vůči které jsou lidé a manželka Hela (kopie č. 8 Athena) imunní. Prezidentka Laura Roslinová se rozhodne využít tuto chorobu jako biologickou zbraň a zničit s ní Cylony jednou provždy a to tak, že je zabije v dosahu nějaké lodi znovuzrození. Avšak před útokem Helo zneškodní nakažené Cylony a celý útok je tím zmařen. Zbytek lidstva dále živoří a je ohrožován na životě Cylony. Dětská prostituce a práce jsou ve flotile stále rozšířenější, admirál Adama nutí děti k tvrdé dětské práci. Helo nadále přežívá a prosperuje i se svojí Cylonkou, manželkou. Jako člen armády má více materiálních zdrojů. Lidé mají hlad, dochází léky ale papír ne. Hlad je nakonec vyřešen přepracováním řas z jedné objevené planety. Loď Galactica začne vydávat podivné zvuky, které slyší jen někteří členové posádky. Dojde i na soud Baltara, kde je Baltar zproštěn obžaloby. Prezidentka ho chce dostat. Baltar krátkodobě vyléčil rakovinu prezidentky v 2. řadě. Prezidentka je nevděčná. Adama v průběhu 3. řady zapomněl na výbuch atomové zbraně ve flotile, výbuch jaderné zbraně na Cloud 9 není v průběhu 3. and 4. řady zmíněn. Adama nabízí Starbuck a Tighovi, aby ho zastřelili. Ani Starbuck ani Tigh nejsou odhodlaní zastřelit admirála Adamu. Adama je stále admirálem. Adama se nechá zmlátit v ringu na hranu bezvědomí od mechanika Tyrola, který je ve skutečnosti hodným Cylonem, co občas někoho jen tak umlátí skoro k smrti. Adama se nechá zmlátit proto, aby mu ulevil. Mechanik Tyrol byl na něj naštvaný proto, že Adama pro a za něj udělal 2 dobrá rozhodnutí. Tyrol začal v důsledku osobních nesnází trpět alkoholismem. Tigh má vidinu ve které zastřelí svojí zbraní Adamu v průběhu bitvy.\n\nCylonský raider v bitvě pozná, že jeden z pilotů patří k první pětici Cylonů, jejichž existence je mezi nimi přísným tabu a raidery odmítnou útočit na koloniální flotilu. Cyloni na palubě baseship se informaci dozvědí a ihned mezi nimi dojde k rozkolu. Zatímco modely 2, 8 a 6 (vzbouřenci) se rozhodnou, že pravým posláním Cylonů je poznat identitu prvních pěti, modely 1, 4 a 5 se rozhodnou tomu zabránit a koloniální flotilu zničit, včetně prvních pěti. Když jednotlivé modely hlasují, Sharon Valerii poprvé v historii Cylonů hlasuje jinak, než ostatní jejího modelu a tím naruší rovnováhu, což mezi Cylony vyvolá „občanskou“ válku. Zastánci pětice jsou zmasakrováni a ti co přežijí, vyhledají koloniální flotilu s nabídkou spojenectví s jediným cílem, nalézt původních pět Cylonů, pomoci lidem nalézt Zemi a poté s původními pěti na palubě baseship pokračovat svou cestou. Mezitím dojde k řadě dalších událostí, zdánlivě mrtvá Kara Thrace se záhadně vrátí, prezidentka Roslinová má podivné vize spojené s Cylony. Křehká podřízená Tyrola dobitá na konci 2. řady je zavražděna. Tělo Kara Thrace je nalezeno na Zemi číslo 1 samotnou Karou Thrace. Duala ze zmatení a traumatu spáchá sebevraždu. Admirál Adama znovu podá pistoli Tighovi a snaží se ho přesvědčit, aby ho zastřelil, protože samotný Adama není schopen spáchat sebevraždu. Baltar se stává vůdcem kultu. Těžce krvácející Baltar opjený léky proti bolesti prozrazuje prezidentce svoji roli v úvodním útoku na kolonie. Věčně nepřátelská prezidentka mu odpustí nechtěnou vraždu 50 miliard lidí a uvržení zbytku lidstva do ubohých podmínek a pomůže ho udržet naživu. Na výbuch atomovky ve flotile si opět nikdo nevzpomene. Navigátor Gaeta je postřelen. Je mu amputována noha. Geata zpívá do rádia flotily písničky. Baltar posílá do flotily z BSG rádiem kázání. Je vyjeveno, že Gaeta je homosexuál. Gaeta je za své zločiny po neúspěšném puči popraven - spolu s Tomem Zareckem. Na konci je vyjeveno, že celý děj a vývoj postav řídí božská bytost, co si nerada nechá říkat Bůh. Zlý Cylon Cavil se po zničení Uzlu znovuzrození a kolapsu svého plánu zastřelí. Mrtvou pilotku divoce točícího se a těžce poškozeného Raptoru zasáhne meteorit a tím se po závěrečné bitvě spustí salva jaderných střel, která náhodně zasáhne a zničí kolonii zlých Cylonů (tj. opoziční frakce čísel 1, 4 a 5) - resp. ji nechá spadnout/posune ji do černé díry. Bůh pomůže lidem najít pomocí melodie Zemi číslo 2, která má být Zemí dnešní civilizace. Postava Cylonky Capricy 6 v hlavě Baltara je odhalena jako andělská figura, totéž platí pro postavu Baltara v hlavě Capricy 6. .Tyto andělské figury slouží někomu, kdo si nerad nechá říkat Bůh. Kara Thrace se vypaří ze záběru kamery bez dalšího vysvětlujícího komentáře. Přeživší z Koloniální flotily se rozhodnou vzdát své techniky, aby přerušili kruh násilí a usadit na Zemi 2, kde se smísí s jejími primitivními obyvateli a tak vznikne nové lidstvo. Nové lidstvo tedy obsahuje geny původních obyvatel Země 2, obyvatel dvanácti kolonii a Cylonů. Vzhledem k tomu, že lidé před 150 000 lety neměli moderní jazyk, luky, nástroje a postrádali jakékoliv znaky bělošské populace (flotila byla složena z 40 000 převážně bělošských osob) se lze domnívat, že autor implikuje sebevraždu, vyvraždění či vymření drtivé většiny zbytku lidstva z 12 kolonií a jeho ne-pokračování, V následném časovém skoku do budoucnosti (naší současnosti) o 150 000 let se dozvídáme o objevu mitochondriální Evy, tedy \"společného\" předka celého současného lidstva, kterým je Héra, potomek Cylonské matky a lidského otce. Série pomocí montáže záběrů na robotické domácí mazlíčky a kuchyňské potřeby implikuje, že nám hrozí riziko vzbouření se robotů a že jedinou nadějí je smilování se \"Boha\", popř. vhodná souhra náhod.\n"}
{"id": "1208312", "url": "https://cs.wikipedia.org/wiki?curid=1208312", "title": "Karel Matyáš", "text": "Karel Matyáš\n\nKarel Matyáš (5. listopadu 1825 Valašské Klobouky – 10. února 1882 Valašské Klobouky) byl rakouský politik českého původu (ovšem fakticky národnostně nevyhraněný) z Moravy; poslanec Moravského zemského sněmu a starosta Valašských Klobouk.\n\nByl synem koželužského mistra Karla Matyáše a rozálie Matyášové rozené Raškové. Vyučil se koželuhem a působil také jako koželužský mistr. V roce 1849 se jeho manželkou stala Františka Jenovéfa rozená Pšenčíková. Měli 13 dětí. Od poloviny 50. let byl aktivní v komunální politice. V roce 1856 je uváděn jako druhý radní a v červenci 1859 se stal starostou Valašských Klobouk. V tomto úřadu setrval do července 1864, kdy ho nahradil František Bratmann.\n\nPočátkem 60. let se zapojil krátce i do vysoké politiky. V zemských volbách 1861 byl zvolen na Moravský zemský sněm, za kurii venkovských obcí, obvod Uherský Brod, Valašské Klobouky, Vizovice. Rezignoval roku 1862. Pak ho na sněmu nahradil Václav Koller.\n\nDo starostenské funkce se potom ještě vrátil, od července 1873 do října 1880. V jeho druhém období coby starosty se město podílelo na stavbě činžovního domu čp. 107 a školy čp. 108. Došlo k postupnému dláždění náměstí, opravě kašny, pořízení hodinového stroje na radnici, rozšíření hřbitova a snahám o výstavbu železniční tratě skrz Vlárský průsmyk. Koncem 70. let čelil starosta rostoucí opozici, kterou představovali František Bratmann a Antonín Přemyslovský. V říjnu 1880 Matyáš odstoupil z postu starosty a uznal svou vinu v otázce obecního účetnictví. Novým starostou se stal Antonín Matyáš. Ve vzpomínkách místního podnikatele a pozdějšího starosty Františka Šerého byl Karel Matyáš popsán následovně: „\"nebyl ani Slovan, ani Němec, ale – Ekonóm. V městě jako starosta snažil se být nestranným, s besedou i záložnou při volbách vždy se spojoval, ale i do kasina chodíval, aby prý Němci nedělali oposici. Duchem byl asi nakloněn více kasinu. Jeho mnohočlenná rodina, částečně již dospělé děti, zaměstnáni byli v rodinných podnicích a společensky šli rovněž spíše s kasinem, ač některé dcerky i národní vědomí projevovaly. Při volbách, při naší soustavě dvou stran – beseda, kasino – míval Matyáš přátele na obou stranách.\"“\n\nO národnostní nevyhraněnosti Karla Matyáše psal i dobový tisk. List \"Našinec\" ho roku 1873 označil za \"bývalého národovce\", který se nyní prý přidal k \"ústavákům\" (tzv. Ústavní strana, centralisticky a provídeňsky orientovaná) a ve volbách do Říšské rady roku 1873 podpořil Johanna von Chlumeckého místo kandidáta Moravské národní strany (staročeské) Františka Aloise Šroma. Antonín Matyáš, jeho bratr, naopak patřil mezi stoupence Moravské národní strany.\n\nZemřel ve věku 56 let v únoru 1882 na mrtvici.\n"}
{"id": "1208316", "url": "https://cs.wikipedia.org/wiki?curid=1208316", "title": "Shoddy", "text": "Shoddy\n\nShoddy je textilní materiál z rozvlákněných („trhaných“) vlněných hadrů.\n\nShoddy je v angličtině přívlastek (např. pro výrobek) vyjadřující „špatný a nedbale zhotovený z méněcenného materiálu“.\n\nPro shoddy se rozvlákňují pleteniny a měkčí plošné textilie (na rozdíl od recyklace vlny na tzv. mungo z hadrů z tužších, většinou valchovaných tkanin).\nVytříděné, rozstříhané hadry se karbonizují, napouštějí třemi až pěti procenty špikovacího oleje a předkládají \"trhacím strojům\" (ohrocené bubny vytrhávají chomáče vláken z pevně stisknuté textilie) a materiál se případně dále rozvolňuje na tzv. \"druzetách\" nebo \"garnetách\" (ozubené válce pracující na principu mykání).\n\nRozvolněný materiál obsahuje vlákna s maximální délkou asi 35 mm, s velmi rozdílnou tloušťkou a nízkou pevností, zpravidla v různobarevných odstínech. Na přízi se shoddy zpracovává po partiích, ve kterých se velmi často mísí se střižní vlnou, s vlněnými výčesky, buretovým hedvábím nebo s umělými vlákny. Z materiálu se dají vyrábět mykané vlnařské, rotorové nebo frikční příze do jemnosti asi 800 tex. Příze ze shoddy se používají na levné pokrývky, koberce a svrchní oděvy.\n\nAnglický soukeník Benjamin Law zorganizoval kolem roku 1813 v hrabství Yorkshire celosvětově první systematický sběr, třídění a strojní rozvlákňování použitých vlněných textilií na materiál nazvaný shoddy, ze kterého se dala vyrábět příze.\n\nDo roku 1855 se zvýšil podíl recyklované vlny (shoddy a mungo) na celkové spotřebě vlny ve Velké Británii na 20 %. Zatímco cena střižní vlny se v 19. století pohybovala mezi 35 a 40 pencemi za kilogram, stoupla cena trhané vlny z 2,5 pence v roce 1820 na 10 pencí za kg v roce 1870.\n\nVe druhé polovině 19. století se rozšířila výroba a zpracování trhané vlny do několika dalších evropských států. Například ve značně rozvinutém textilním průmyslu v Brně se stala trhaná vlna důležitým faktorem. Na začátku 20. století dosáhl obrat obchodu s tímto materiálem asi 4 miliony rakouských korun. V té době se zvýšil podíl shoddy a munga na spotřebě vlny ve Velké Británii a Irsku na téměř 40 %.\n\nNa začátku 21. století jsou v tomto oboru známé specializované firmy např. v Itálii a ve Velké Británii. Informace o celosvětovém vývoji cen trhané vlny se dají zakoupit např. za 32,50 USD, údaje o rozsahu výroby však nejsou publikovány.\n\n"}
{"id": "1208318", "url": "https://cs.wikipedia.org/wiki?curid=1208318", "title": "Chameleon Run", "text": "Chameleon Run\n\nChameleon Run je mobilní hra z roku 2016. Vytvořilo ji pražské studio Hyperbolic Magnetism.\n\nPrototyp hry vznikl na Ludum Dare. Když však autor viděl, kolik kopií a „klonů“ daného prototypu následně vzniklo, rozhodl se z prototypu udělat plnohodnotnou hru. Hra vyšla 7. dubna 2016.\n\nChameleon Run je infinite runner plošinovka. Hráč ovládá panáčka, který neustále běží doprava. Cílem je dostat se na konec levelu a nedotknout se přitom objektu, který je jiné barvy než panáček. Hráč může měnit barvu mezi fialovou a žlutou. Hráč také může získat 3 trofeje v každém levelu – za posbírání všech kuliček, za posbírání všech krystalů a průchod levelu bez změny barvy.\n\nHra byla pozitivně přijata recenzenty.\n\n"}
{"id": "1208323", "url": "https://cs.wikipedia.org/wiki?curid=1208323", "title": "Piwniczna-Zdrój", "text": "Piwniczna-Zdrój\n\nPiwniczna-Zdrój je město v okrese Nowy Sącz v Malopolském vojvodství u jižní hranice Polska se Slovenskem. Stojí na břehu řeky Poprad v nadmořské výšce nad 357 metrů a v roce 2014 zde žilo 5 891 obyvatel. Prochází jím železniční trať a silnice č. 87 z Nového Sádku, která dále pokračuje do Staré Ľubovni. Na slovenské straně hranice na město navazuje Mníšek nad Popradem.\n\nSvobodné královské město Piwniczna založil v údolí Popradu král Kazimír III. Veliký roku 1348 jako opěrný bod určený k obraně hranice. K lokaci města podle magdeburského práva byl vybrán novosádecký měšťan Hanko. Díky poloze na frekventované obchodní cestě do Maďarska a četným privilegiím se město rychle rozvíjelo.\n\nV osmnáctém století mělo vodovod s vodojemem, hostinec, školu, nemocnici a fungovala zde papírna. V letech 1874–1876 byla vybudována železnice Nowy Sącz – Muszyna, ale nádraží v Piwniczné bylo postaveno až roku 1908, kdy město získalo dotaci na jeho postavení. V roce 1876 město postihl požár, při kterém shořel dřevěný kostel a čtyřicet domů. V poslední čtvrtině devatenáctého století byly objeveny zdejší minerální prameny a město se stalo známým letoviskem.\n\nMístní kyselé minerální prameny s obsahem hydrogenuhličitanů vápníku, hořčíku a železa podporují léčení nemocí trávicího ústrojí. Okolní kopcovitá krajina poskytuje dobré podmínky pro zimní sporty. V okolních vesnicích se nachází řada lyžařských vleků a lanovek.\n\n"}
{"id": "1208326", "url": "https://cs.wikipedia.org/wiki?curid=1208326", "title": "Karl Oberleithner", "text": "Karl Oberleithner\n\nKarl von Oberleithner, též Carl (2. října 1828 Šumperk – 9. října 1898 Arco) byl rakouský průmyslník, hudební skladatel a politik německé národnosti z Moravy; poslanec Moravského zemského sněmu.\n\nNarodil se v Šumperku jako druhý syn tamního textilního podnikatele Eduarda Oberleithnera staršího. Získal vzdělání, jazykové znalosti a podnikl řadu studijních cest. Roku 1850 nastoupil do firmy Eduard Oberleithner und Sohn, ve které již od roku 1832 působil i jeho starší bratr Eduard Oberleithner. Po Světové výstavě roku 1873 ve Vídni byl s bratrem povýšen do dědičného šlechtického stavu. Byl zakladatelem a předsedou kuratoria šumperské textilní a zemědělské školy. Zasedal v olomoucké obchodní a živnostenské komoře. Zabýval se též skládáním hudby. Od roku 1862 byl sbormistrem šumperského mužského pěveckého spolku. Používal umělecké jméno Carlo Nero.\n\nPočátkem 60. let se zapojil i do vysoké politiky. V zemských volbách 1861 byl zvolen na Moravský zemský sněm, za kurii obchodních a živnostenských komor, obvod Olomouc. Na sněm se dostal i v zemských volbách v lednu 1867, nyní za kurii venkovských obcí, obvod Šumperk. V krátce poté konaných zemských volbách v březnu 1867 ovšem byl na sněm v tomto obvodu zvolen Anton Ryger, přičemž se uvádí, že Oberleithner onemocněl. Na sněm se ale dostal dodatečně. Slib složil 24. srpna 1868, nyní opět za kurii obchodních a živnostenských komor, obvod Olomouc. Na sněmu zasedal rovněž znovu od 20. listopadu 1873. V roce 1867 je uváděn jako kandidát tzv. Ústavní strany (centralisticky, provídeňsky a liberálně orientovaná).\n\nZemřel v říjnu 1898 ve své vile v tyrolském Arcu po krátké nemoci.\n"}
{"id": "1208327", "url": "https://cs.wikipedia.org/wiki?curid=1208327", "title": "Jozef Chudý", "text": "Jozef Chudý\n\nJozef Chudý, také \"József Chudy, Joseph Chudy \" nebo \"József Chudy\", (14. června 1753 Bratislava, Slovensko – 4. března 1813 Pešť, Maďarsko) byl slovenský a maďarský hudební skladatel, dirigent a vynálezce.\n\nNarodil se patrně v Bratislavě v roce 1752. O jeho mládí a studiu nejsou informace. Je známo, že v letech 1785–1788 byl dirigentem Divadla J. Erdödyho v Bratislavě. Od roku 1790 byl dirigentem budapeštského německého divadla. V roce 1793 se stal členem maďarské divadelní společnosti, která 6. května 1793 uvedla jeho tragikomickou operu \"Pikkó hertzeg és Jutka Perzsi\" (\"Princ Pikkó a Jutka Perzsi\"). Opera měla mimořádný úspěch a stala se první maďarskou operou vůbec. Napsal ještě několik oper na německé texty, které jsou však většinou ztraceny.\n\nKromě hudby proslul Chudý i jako vynálezce. Pro přenášení informací vymyslel systém strážních domků vzdálených od sebe cca 10 km, které by informace přenášely pomocí rozsvěcovaných oken. Podobný systém, ale na principu semaforu, uvedl ve Francii do provozu v roce 1792 Claude Chappe a na Jozefa Chudého se zapomnělo. O svém vynálezu zkomponoval i operu: \"Der Telegraph oder die Fernschreibmaschine\", která byla uvena v Budíně a v Piešťanech.\n\n\n"}
{"id": "1208329", "url": "https://cs.wikipedia.org/wiki?curid=1208329", "title": "François Cluzet", "text": "François Cluzet\n\nFrançois Cluzet (* 21. září 1955 Paříž, Francie) je francouzský herec. Za roli ve filmu \"Nikomu to neříkej\" získal cenu César pro nejlepšího herce.\n\nVyrostl v 7. pařížském obvodu. Oba jeho rodiče se živili jako prodavači novin a jeho otec k tomu ještě pracoval ve farmaceutické laboratoři. Když byl ještě dítě, jeho rodiče se rozvedli. Studoval na střední škole Stanislas de Paris. Nicméně, byl zvědavý a pohltila ho vášeň k herectví. Když uviděl Jacquesa Brela v divadelní hře \"Muž z La Manchy\", tak objevil své následné povolání: „Chyběla mi láska a náklonnost. Zlom nastal v jedenácti letech, když jsem viděl Brela plakat v \"Muži z La Manchy\" a poté mu lidé dlouze tleskali. Viděl jsem, že naproti tomu, co se dělo mně, jsme byli ovlivněni a potěšeni.“. V sedmnácti letech nastupuje do herecké školy Cours Simon, kde ho učí Jean Périmony či Jean-Laurent Cochet, kteří objevili Gérarda Depardieu a Fabrice Luchiniho.\n\nMá čtyři děti. Byl ženatý s Chantal Perrin, se kterou má dceru Blanche, narozenou v roce 1984. S přítelkyní Marie Trintignant má syna Paula, který se narodil v roce 1993. Poté žil třináct let s herečkou Valérie Bonneton, se kterou má syna Josepha (narozený v roce 2001) a dceru Marguerite (narozená v roce 2006). Na premiéře filmu Guillauma Caneta, \"Milosrdné lži\", prohlásil, že již s Bonneton není.\n\nDne 5. července 2011 se oženil s Narjiss Slaoui-Falcoz, bývalou ředitelkou komunikačního oddělení hotelu Carlton de Cannes.\n\n"}
{"id": "1208330", "url": "https://cs.wikipedia.org/wiki?curid=1208330", "title": "Indie folk", "text": "Indie folk\n\nIndie folk je hudební žánr, který vznikl v roce 1990 díky hudebníkům indie rockové komunity ovlivněných folkem a klasickou country hudbou. Indie folk spojuje melodie akustické kytary tradiční folkové hudby s moderními nástroji. První umělce zahrnovali Ani DiFranco a Dana Berna. Pozdějšími umělci, kteří stojí za zmínku, jsou Joshua Michael Tillman, dále skupiny The Decemberists, Fleet Foxes, The Cave Singers, Loch Lomond, Bon Iver, Or, The Whale, Great Lake Swimmers a Blind Pilot.\n"}
{"id": "1208332", "url": "https://cs.wikipedia.org/wiki?curid=1208332", "title": "High-Rise", "text": "High-Rise\n\nHigh-Rise (anglicky doslovně „věžák“) je britské filmové drama z roku 2015. Anglický režisér Ben Wheatley jej natočil podle stejnojmenné novely J. G. Ballarda a scénáře své choti Amy Jumpové. \n\nHlavní postavu thrillerového sci-fi příběhu situovaného do poloviny 70. let 20. století (kdy knižní předloha vznikla), mladého doktora Roberta Lainga, ztvárnil Tom Hiddleston. Jako Anthony Royal, idealistický architekt výškového domu, v jehož 25. patře Laing bydlí, se představil Jeremy Irons. Laingova nového přítele bydlícího o 23 pater níže, dokumentaristu Richarda Wildera, hrál Luke Evans. \n\nFilm prošel od podzimu 2015 různými festivaly a britskou kinodistribuční premiéru si odbyl 18. března 2016. Do amerických kin jej jen v omezeném rozsahu přinesla společnost Magnolia Pictures od 13. května téhož roku.\n\nSnímek dosáhl v recenzním agregátoru Rotten Tomatoes ze 146 započítaných recenzí celkového skóre 62 %, zatímco v diváckém hodnocení jen 44 %. Na webu Metacritic mu 36 recenzí přisoudilo 65% hodnocení.\n\n"}
{"id": "1208348", "url": "https://cs.wikipedia.org/wiki?curid=1208348", "title": "Pedro Pablo Kuczynski", "text": "Pedro Pablo Kuczynski\n\nPedro Pablo Kuczynski Godard (přezdívka: PPK; * 3. října 1938, Lima) je peruánský ekonom a politik. Od července 2016 do března 2018 vykonával funkci prezidenta Peruánské republiky.\n\nNarodil se v Limě německému lékaři polského původu Maxi Kuczynskému, který vedl v Iquitos zařízení pro lidi trpící leprou, a francouzské učitelce Madeleine Godardové.\n\nV roce 1962 se oženil s Jane Dudley Caseyovou, se kterou má tři děti, a to Carolinu Madeleine, Alexandru Louise a Johna-Michaela Kuczynských. Jeho druhou manželkou je Američanka Nancy Ann Langeová.\n\nV červnu roku 2016 porazil v druhém kole prezidentských voleb se ziskem 50, 12% hlasů Keiko Fujimoriovou, dceru bývalého peruánského prezidenta Alberta Fujimoriho, a stal se prezidentem Peru. V prezidentském úřadu tak nahradil odcházejícího prezidenta Ollantu Humalu.\n\nNa konci prosince roku 2017 udělil – ze zdravotních důvodů – milost Albertu Fujimorimu, bývalému peruánskému prezidentovi, odsouzenému k 25letému trestu odnětí svobody za korupci a porušování základních lidských práv, a to právě v neklidném politickém čase, kdy byl tamější opoziční stranou, \"Fuerza Popular\", obviněn a následně díky ní i podroben hlasování o svém odvolání z funkce kvůli podezření z korupce. Odvolat se jej však nakonec nepodařilo, neboť tento pokus o jeho odvolání nepodpořilo deset poslanců z řad opozice. Opoziční strana k tomu následně uvedla, že se jej nezdařilo odvolat z důvodů příslibu poslancům, že propustí Fujimoriho, což vláda jako zdůvodnění jejich neúspěchu odmítla. Omilostnění Fujimoriho se však nesetkalo s kladným ohlasem nejenom u peruánské veřejnosti, nýbrž i u samotných poslanců. Jen o několik dní později tak na důkaz nesouhlasu s udělenou milostí rezignovali na svoje úřady jak ministr kultury Salvador del Solar, tak i dokonce samotný prezidentův poradce Máximo San Román.\n\n21. března 2018 podal rezignaci na post prezidenta Peru, peruánský Kongres ji 23. března přijal. Kuczynského nástupcem se stal dosavadní viceprezident Martín Vizcarra.\n\n\n"}
{"id": "1208351", "url": "https://cs.wikipedia.org/wiki?curid=1208351", "title": "Silnice II/601", "text": "Silnice II/601\n\n601 je silniční označení místní komunikace, která je označována též Průmyslový polookruh. Trasa označovaná číslem 601 se odpojuje ze silnice I/8, dále vede po ulici Kbelská, dále po ulici Průmyslová a potom se napojuje mezi Jižní a Štěrboholskou spojkou (I/2, I/12, E55, E65). Měří 8,4km. Po části této silnice vede mezinárodní E55. Vede přes Prahu-Hloubětín, Prahu-Kyje. Nadzemně kříží trasy metra B a C. Začíná na ulici Cínovecká (I/8) a křižuje se z ulicemi Veselská, Prosecká, Čakovická (II/610), Mladoboleslavská, Novopacká (Vysočanská radiála, I/10), Kolbenova, Poděbradská, Českobrodská (I/12), Teplárenská, Tiskařská a s Jižní a Štěrboholskou spojkou, kde končí. \n\nNa trase je 6 čerpacích stanic. Dříve se tato silnice jmenovala Průmyslový polookruh a končila v Praze-Chodov. Silnice se kříží s třemi kolejišti. Na trase je 8 světelných signalizací. Na trase jsou autobusové zastávky Nový Hloubětín, Českobrodská (směr Chodov), Perlit, Spalovna Malešice a Zamenhofova (směr Ďáblice). Na trase jsou dvě odpočívky. Maximální rychlost je 80 km/h, někde 50 km/h.\n\nŘeka Rokytka\n\n"}
{"id": "1208379", "url": "https://cs.wikipedia.org/wiki?curid=1208379", "title": "Roman Širokov", "text": "Roman Širokov\n\nRoman Širokov (rusky Роман Николаевич Широков, * 6. července 1981, Dědovsk, SSSR) je ruský fotbalový defenzivní záložník, hráč klubu PFK CSKA Moskva. V letech 2012 a 2013 byl zvolen ruským fotbalistou roku. Je členem Klubu Igora Netta pro hráče, kteří odehráli v ruské nebo sovětské reprezentaci více než padesát utkání.\n\nJe odchovancem PFK CSKA Moskva. Počátky jeho kariéry byly poznamenány problémy s disciplínou a s alkoholem, teprve v angažmá v petrohradském Zenitu dokázal prodat svůj talent a dostal se do reprezentace. Na mistrovství Evropy 2008 v Rakousku a Švýcarsku nastoupil v obraně v úvodním zápase proti Španělsku, který Rusové prohráli 1:4. Širokovův výkon se stal terčem kritiky a na šampionátu, kde Rusko získalo bronzové medaile, si už nezahrál. Se Zenitem v tomto roce získal ruský titul (druhé prvenství následovalo v roce 2012), vyhrál Pohár UEFA 2007/08 a Superpohár UEFA 2008. Startoval také na mistrovství Evropy ve fotbale 2012, kde vstřelil druhou branku utkání proti České republice a přispěl tak k vítězství svého týmu 4:1. Na mistrovství světa ve fotbale 2014 pro zranění nestartoval. V únoru 2016 se vrátil do CSKA, s nímž se stal potřetí ve své kariéře mistrem Ruska.\n\nTrenér Leonid Sluckij jej zařadil do závěrečné 23členné nominace na EURO 2016 ve Francii, kde byl kapitánem ruské reprezentace. Rusko obsadilo se ziskem jediného bodu poslední čtvrté místo v základní skupině B. Širokov odehrál na turnaji všechny tři zápasy ve skupině B.\n\n"}
{"id": "1208384", "url": "https://cs.wikipedia.org/wiki?curid=1208384", "title": "Josep Maria Trullén i Thomas", "text": "Josep Maria Trullén i Thomas\n\nJosep Maria Trullén i Thomas (* 1954, Barcelona) je katalánský historik. \n\nV roce 1977 absolvoval dějiny umění na univerzitě v Barceloně. Pracoval v různých muzeích po celém Katalánsku. V letech 1983 až 1985 byl technickým ředitelem Musèu dera Val d'Aran, v letech 1983 až 1993 byl technickým ředitelem Diecézního muzea Solsona. V roce 1994 nastoupil na pozici ředitele knihovny muzea Víctora Balaguera, tuto funkci zastával až do roku 2000. Krátce poté začal pracovat jako hlavní kurátor Museu Episcopal de Vic. Během podzimu 2007 byl jmenován ředitelem Museu d'Art de Girona, kde nahradil Josepa Manuela Ruedu. Roku 2012 se stal ředitelem Museo Frederic Marès de Barcelona.\n\nV letech 1993 - 2001 byl rovněž členem výkonného výboru muzejní rady Katalánska. \n"}
{"id": "1208390", "url": "https://cs.wikipedia.org/wiki?curid=1208390", "title": "Expedice Živá Afrika", "text": "Expedice Živá Afrika\n\nExpedice Živá Afrika byla osmičlenná průzkumná výprava, která směřovala do Afriky. Expedice se odehrála mezi 14. dubnem a 6. prosincem roku 1994. Měla k dispozici upravené nákladní auto Tatra 815 VVN 6x6 se speciální obytnou nástavbou, doprovodné vozidlo UAZ 4x4 2,5 D Tuareg od výrobce Autozávod Český Dub a motorové rogalo, což umožňovalo pořizovat letecké záběry vybraných lokalit. \n\nSkládala se z osmi členů, dvou řidičů (Miroslava Chovance a Jiřího Sedláře), dvou geografů (RNDr. Petra Kubíčka a RNDr.Hynka Adámka, vedoucího expedice a autora myšlenky expedice RNDr. Vítězslava Strnada, lékaře MUDr. Davida Pospíšila, kameramana Ing. Rudolfa Švaříčka a pilota motorového rogala Josefa Petra. \n\nČinnost expedice Živá Afrika byla zaměřena na geografický a entomologický výzkum v oblasti Sahelu a tropické Afriky. Geografové se snažili v rámci programu MAB Man and Biosphere rozvinout spolupráci s místními univerzitami. Osud expedice byl hojně sledován jak českými médii, tak i místními televizemi a novinami. Současně se jednalo o poslední velkou průzkumnou výpravu, která byla podpořena automobilkou Tatra.\n\nExpedice vyrazila z Česka 14. dubna 1994. Celkem byla na cestě 238 dnů, během kterých členové výpravy v 16 afrických zemích ujeli 24 487 km. Expedici se podařilo dovézt humanitární pomoc do Rwandy, kde právě dozníval nejkrvavější konflikt v novodobých afrických dějinách.\n\nV průběhu výpravy zahynuli 27. září 1994 pilot rogala Josef Petr a lékař David Pospíšil, když se pokoušeli přeletět nejvyšší vrchol Afriky Kilimandžáro. \n\nV roce 1995 uspořádali členové expedice fotografickou výstavu Živá Afrika. Fotografie Davida Pospíšila a Hynka Adámka byly doplněny černobílými záběry Afriky pořízenými Jiřím Hanzelkou a Miroslavem Zikmundem v roce 1947.\n\nV současnosti je expediční Tatra umístěna v Technickém muzeu Tatra v Kopřivnici.\n\n"}
{"id": "1208399", "url": "https://cs.wikipedia.org/wiki?curid=1208399", "title": "Stadion Rudolfa Labaje", "text": "Stadion Rudolfa Labaje\n\nStadion Rudolfa Labaje je fotbalový stadion, který se nachází ve slezském městě Třinci. Své domácí zápasy zde odehrává fotbalový klub FK Fotbal Třinec. Maximální kapacita stadionu činí 2 200 sedicích diváků. Stadion je bez umělého osvětlení. Pojmenován je po bývalém třineckém trenérovi Rudolfu Labajovi.\n\nV druhé polovině roku 2016 by měla proběhnout rekonstrukce hlavní tribuny, při níž by mělo dojít ke kompletnímu zastřešení a k výměně zastaralých sedaček.\n\n"}
{"id": "1208411", "url": "https://cs.wikipedia.org/wiki?curid=1208411", "title": "Chojna", "text": "Chojna\n\nChojna ( a po roce 1945 též nebo ) je město v okrese Gryfino v Západopomořanském vojvodství na severozápadě Polska. Leží 53 km jižně od Štětína a 86 km severovýchodně od Berlína. Protéká jím řeka Rurzyca, která je pravostranným přítokem Odry. Správní území města měří 12,58 km² a v roce 2014 v samotném městě žilo 7 344 obyvatel.\n\nV desátém až dvanáctém století se u náměstí nacházel hrad s výhodnou polohou na hranicích mezi Braniborskem a Pomořanskem. Po roce 1200 získala osada od knížete Barnima I. městské právo podle magdeburského vzoru. V roce 1244 se v písemných pramenech objevuje poprvé jméno \"Konigesberge.\" V roce 1267 braniborský biskup město osvobodil od obchodních poplatků, čímž podpořil jeho hospodářský vzestup. Obchodovalo se zejména se zbožím dováženým po řece.\n\nZ roku 1282 pochází první zpráva o farním kostele Nejsvětější Panny Marie a o osm let je mladší zpráva o založení augustiánského kláštera. Prosperující město nechalo roku 1320 postavit radnici a v průběhu třináctého a čtrnáctého století ho obklopily hradby se třemi branami a několika věžemi.\n\nV letech 1402–1454 město ovládal řád německých rytířů, ale potom bylo připojeno zpět k Braniborsku. V době působení řádu vznikly dochované budovy mariánského kostela a radnice. Prosperitu na krátký čas přerušil vpád husitských vojsk v roce 1433, ale ve druhé polovině patnáctého století se město znovu úspěšně rozvíjelo. V šestnáctém a sedmnáctém století ho však postihly tři epidemie cholery, které městskou populaci výrazně snížily.\n\nKlášter byl v důsledku náboženské reformace roku 1536 zrušen. Jeho budovy využila nemocnice a škola a klášterní kostel byl upraven na skladiště. Město těžce postihla třicetiletá válka, během které byla zničena více než polovina domů. V roce 1682 zapálil blesk věž mariánského kostela a škody způsobené požárem se napravovaly deset let. Další rozvoj města přerušila až sedmiletá válka. Od roku 1759 ve městě po sedm let sídlila vláda Nové marky.\n\nPo roce 1767 byly částečně zbořeny dvě brány a materiál z nich získaný použit ke stavbě kasáren. Až do poloviny devatenáctého století ve městě fungovaly bavlnářské a tkalcovské podniky, ale rozvoj mechanizace vedl k jejich úpadku. Roku 1809 se Chojna stala krajským městem a v roce 1877 byla spojena železniční tratí s Kostrzynem. V té době se město stalo průmyslovým, obchodním a vzdělávacím centrem nadregionálního významu.\n\nObdobí prosperity přerušila až druhá světová válka, během níž zde byla zřízena pobočka koncentračního tábora Ravensbrück. Ženy, které v něm pracovaly, měly připravit místo pro stavbu letiště. Na počátku války odsud startovala letadla, která útočila na vojenské cíle v Polsku. Až do začátku roku 1945 nemělo městě velký vojenský význam. Dne 4. února 1945 byla zahájena evakuace německého obyvatelstva do německého Schwedtu a ve stejný den město obsadila Rudá armáda. O dva týdny později její příslušníci zapálili centrum města včetně radnice a kostela Panny Marie. Požár zničil 80 % budov.\n\nZničená gotická radnice byla přestavěna po roce 1977 a téměř jako novostavba byl obnoven také klášter. Rekonstrukce kostela Panny Marie trvala až do roku 2003.\n\nNa seznam kulturních památek je zapsané celé městské centrum. Mezi památkami vede Evropská cesta cihlové gotiky. Nejvýznamnějšími památkami jsou:\n\n"}
{"id": "1208419", "url": "https://cs.wikipedia.org/wiki?curid=1208419", "title": "Caprica", "text": "Caprica\n\nCaprica je americký sci-fi televizní seriál vysílaný v roce 2010 na stanici Syfy. Celkem vzniklo 19 dílů. \"Caprica\" je spin-offem a zároveň prequelem seriálu \"Battlestar Galactica\" vysílaného stejnou televizí mezi lety 2005 a 2009.\n\nOdehrává se 58 let před \"Pádem 12 kolonií\" a zaměřuje se na osudy ředitele společnosti, která vyvine prvního robota s umělou inteligencí – Cylona. Seriál se soustředí na život rodin Graystonových a Adamových (objeví se i mladý William Adama).\n\nPod seriálem jsou podepsáni oba producenti Battlestar Galacticy Ronald D. Moore i David Eick, ale také Remi Aubuchon. Byl natočen úvodní pilotní dvojdíl, natáčení seriálu začalo v létě 2009. Seriál byl však pro nízkou sledovanost po 18 epizodách předčasně ukončen.\n\nDvouhodinový pilotní díl vyšel na DVD v rozšířené a necenzurované verzi 21. dubna 2009. Na Syfy byl poprvé odvysílán až spolu s první sezónou v roce 2010. V druhé polovině první sezóny seriálu \"Caprica\" převzala otěže po Ronu Mooreovi bývalá scenáristka \"Battlestar Galacticy\" Jane Espenson. Dalšími členy scenáristického týmu byli Michael Taylor, John Zinman, Patrick Massett, Kath Lingenfelter, Matt Roberts, Ryan Mottesheard a Drew Z. Greenberg.\n\n"}
{"id": "1208421", "url": "https://cs.wikipedia.org/wiki?curid=1208421", "title": "Aviazione Navale", "text": "Aviazione Navale\n\nAviazione Navale je označení pro letectvo námořnictva Itálie. Skládá se z pěti skupin (perutí) vrtulníků a jedné skupiny letounů kategorie V/STOL AV-8B Harrier II, operujících z paluby lodí \"Giuseppe Garibaldi\" a \"Cavour\".\n\n\n"}
{"id": "1208424", "url": "https://cs.wikipedia.org/wiki?curid=1208424", "title": "Fairey Seafox", "text": "Fairey Seafox\n\nFairey Seafox byl britský dvouplošný plovákový průzkumný letoun, zkonstruovaný a vyráběný v druhé polovině 30. let 20. století firmou Fairey pro Fleet Air Arm. Byl navržen ke katapultáži z palub lehkých křižníků a sloužil v době druhé světové války. Druhý prototyp (z celkem 66 postavených strojů) byl dokončen a zkoušen s kolovým podvozkem (poté byl opatřen plováky, stejně jako ostatní letouny).\n\nFairey Seafox vznikl na základě specifikací S.11/32. První ze dvou prototypů poprvé vzlétl 27. května 1936. První z 64 sériových strojů byly jednotkám dodány v roce 1937. Jednotlivé palubní sekce byly organizačně podřízeny 700. námořní letecké peruti \"Fleet Air Arm\".\n\nTrup byl celokovové skořepinové konstrukce, křídla měla kovovou kostru, celek byl potažen plátnem. Poháněn byl šestnáctiválcovým vzduchem chlazeným motorem Napier Rapier (uspořádání válců do H) o maximálním výkonu 395 hp (294,55 kW) v nominální výšce.\n\nSeafox měl dobré letové vlastnosti, pouze přistávací rychlost byla vyšší, než bylo původně požadováno. Jak ovšem dosvědčuje i následující sériová výroba, nebylo to považováno za takový handicap, že by stroj nemohl být přijat do výzbroje.\n\nV roce 1939 se Seafox podílel na pronásledování německé kapesní bitevní lodě \"Admiral Graf Spee\" jako pozorovací pro dělostřelce britského námořního svazu. Tím přispěl k zničení této lodi následně po bitvě u Río de la Plata.\n\nSeafoxy zůstaly ve službě do roku 1943, a v první polovině války operovaly z křižníků HMS \"Emerald\", \"Neptune\", \"Orion\", \"Ajax\", \"Arethusa\" a \"Penelope\", a pomocných křižníků HMS \"Pretoria Castle\", \"Asturias\" a \"Alcantara\".\n\n\nÚdaje podle publikace \"Fairey Aircraft since 1915\"\n\n\n\n\n\n\n\n"}
{"id": "1208451", "url": "https://cs.wikipedia.org/wiki?curid=1208451", "title": "Blakea", "text": "Blakea\n\nBlakea (\"Blakea\") je rod rostlin z čeledi melastomovité. Jsou to pozemní nebo epifytně rostoucí dřeviny s jednoduchými listy s charakteristickou žilnatinou a nápadnými šestičetnými květy, které jsou opylovány včelami, kolibříky a u některých druhů dokonce hlodavci. Rod zahrnuje přes 80 druhů a je rozšířen v tropické Americe. V současné taxonomii je rod \"Blakea\" pojat šířeji a jsou v něm vřazeny i druhy bývalého rodu \"Topobea\". Některé druhy slouží v domorodé medicíně nebo se v tropech pěstují jako okrasné rostliny.\n\nZástupci rodu blakea jsou stromy, keře nebo liány. Některé druhy rostou jako epifyty. Listy jsou jednoduché, celokrajné, vstřícné, obvykle velké, kožovité, řapíkaté, s vejčitou nebo podlouhlou čepelí. Žilnatina je tvořená 3 až 5 hlavními žilkami jdoucími od báze a příčně pospojovanými hustými sekundárními žilkami. Květy jsou často velké a nápadné, šestičetné, pravidelné nebo částečně dvoustranně souměrné (tyčinky), stopkaté, vyrůstající jednotlivě nebo ve svazečcích v úžlabích horních listů, podepřené 4 listeny. Češule je zvonkovitá nebo polokulovitá. Kalich je zakončený 6 krátkými laloky nebo uťatý, vytrvalý. Koruna je bílá, růžová nebo purpurová. Tyčinek je 12, jsou uspořádané do kruhu a těsně k sobě přilehlé, s krátkými nitkami. Spojidlo prašníků je na bázi zvětšené, na břišní straně bez přívěsků, na hřbetní se zubem. Semeník je spodní nebo polospodní a obsahuje většinou 6 komůrek (řidčeji méně). Plodem je bobule obsahující mnoho semen a nesoucí lem vytrvalého kalicha.\n\nRod blakea obsahuje v současném pojetí (včetně druhů bývalého rodu \"Topobea\") 187 druhů. Je rozšířen v tropické Americe od Mexika po Brazílii a Bolívii a na Karibských ostrovech. Blakey rostou nejčastěji v podrostu horských nebo i nížinných tropických deštných lesů nebo jako epifyty či hemiepifyty na kmenech a v korunách stromů.\n\nKvěty blakeí jsou vonné a většinou opylované včelami sbírajícími pyl. Některé druhy (\"B. chlorantha\", \"B. penduliflora\" a další 3 druhy) jsou specializovány na opylování hlodavci. Tyto druhy mají zelené, převislé květy zvonkovitého tvaru, s purpurovými prašníky a obsahující nektar. Druh \"B. fuchsioides\" je opylován kolibříci a má převislé červené květy, nápadně podobné květům fuchsie.\n\nRod \"Blakea\" je řazen v rámci čeledi melastomovité do podčeledi \"Melastomoideae\" a tribu \"Blakeeae\". Tento tribus původně obsahoval 2 rody: \"Blakea\" a \"Topobea\", které byly odlišovány pouze na základě znaků na prašnících. Zástupci \"Blakea\" je mají tlustší, z boků zploštělé, většinou s oddálenými vrcholovými póry, zatímco zástupci \"Topobea\" je mají téměř nebo zcela oblé, většinou s póry těsně u sebe nebo i slitými do jednoho. Molekulární výzkumy však ukázaly, že tyto znaky jsou taxonomicky nepoužitelné, neboť rod \"Topobea\" tvoří mnoho vývojových větví uvnitř rodu \"Blakea\", který se tímto stává polyfyletickým. Proto byly v roce 2013 všechny druhy \"Topobea\" přeřazeny do rodu \"Blakea\". Ve stejné revizi byl do tribu přeřazen z tribu \"Miconieae\" rod \"Chalybea\" a byl do něj vřazen rod \"Huilaea\" ze stejného tribu.\n\nNěkteré druhy se v tropech pěstují jako okrasné rostliny s velkými, nápadnými a zajímavě tvarovanými květy a velkými listy s pohlednou žilnatinou. Náleží mezi ně např. \"Blakea bracteata\", \"B. glandulosa\", \"B. involvens\" a \"B. rosea\". Některé druhy také slouží v domorodé medicíně tropické Ameriky zejména k ošetřování ran, hadího kousnutí, při bolestech zubů a také proti očarování.\n\n"}
{"id": "1208452", "url": "https://cs.wikipedia.org/wiki?curid=1208452", "title": "Karapolis", "text": "Karapolis\n\nNázev Karapolis může znamenat:\n"}
{"id": "1208454", "url": "https://cs.wikipedia.org/wiki?curid=1208454", "title": "The Solus Project", "text": "The Solus Project\n\nThe Solus Project je first-person survivalová adventura vytvořená studii Teotl Studios a Grip Games. Hra vyšla v červnu 2016.\n\nThe Solus Project je zasazen do roku 2151, kdy Země byla zničena a zbytky lidstva hledají nový domov. Hráč se ujímá kosmonauta vyslaného,v rámci projektu Solus, k planetě Gliese-6143-C. Expedice však na planetě ztroskotá a hlavní hrdina se ocitá osamělý na povrchu planety a musí bojovat o přežití. Na planetě však nalézá pozůstatky civilizace, která po sobě však zanechala jen ruiny. \n\nHráč se ujímá kosmonauta, který ztroskotal na planetě. Cílem je přežít v nehostinných podmínkách a prozkoumat povrch planety, i jeskyně, které spojují jednotlivé ostrovy na nichž se hra odehrává. Hráč prozkoumává herní svět, zjišťuje, co se stalo civilizaci, která zde žila a musí hledat zásoby, jako například jídlo či pití. Oproti jiným survival hrám nabízí \"The Solus Project\" mnohem lineárnější zážitek.\n"}
{"id": "1208455", "url": "https://cs.wikipedia.org/wiki?curid=1208455", "title": "Mys (seriál)", "text": "Mys (seriál)\n\nMys (v anglickém originále The Cape) je americký dramatický televizní seriál, který byl premiérově vysílán v syndikaci letech 1996–1997, kdy bylo v jedné řadě natočeno 22 dílů. Seriál pojednává o skupině amerických astronautů působících v Kennedyho vesmírném středisku NASA na Floridě a zaměřuje se jak na jejich osobní životy, tak na jejich výcvik a průběh jejich misí v raketoplánech Space Shuttle. Natáčen byl v autentických lokacích v okolí města Cape Canaveral. Jako technický konzultant působil u seriálu Buzz Aldrin. V Česku byl seriál vysílán v roce 1997 na ČT1.\n\n\n"}
{"id": "1208459", "url": "https://cs.wikipedia.org/wiki?curid=1208459", "title": "Adil Rami", "text": "Adil Rami\n\nAdil Rami (arabsky عادل رامي, narozen 27. prosince 1985, Bastia, Korsika, Francie) je francouzský fotbalový obránce a reprezentant Francie marockého původu, který působí v klubu Fenerbahçe SK. Předchozí klub Olympique de Marseille jej propustil kvůli lžím .\n\n\n\n\n\n Řád čestné legie (31. 12. 2018) z podnětu Prezidenta Francie \n\nAdil Rami debutoval v A-mužstvu Francie 11. 8. 2010 v přátelském utkání v Oslu proti reprezentaci Norska (porážka 1:2).\n\nTrenér Laurent Blanc jej vzal na EURO 2012 v Polsku a na Ukrajině.\nZúčastnil se i domácího EURA 2016 pod vedením trenéra Didiera Deschampse.\n\n"}
{"id": "1208464", "url": "https://cs.wikipedia.org/wiki?curid=1208464", "title": "Garuda Indonesia", "text": "Garuda Indonesia\n\nGaruda Indonesia je vlajková letecká společnost Indonésie. Sídlí na mezinárodním letišti Sukarno-Hatta v Jakartě. Byla založena v roce 1949 pod názvem KLM Interinsulair Bedrijf, dříve se také nazývala Garuda Indonesian Airways. V roce 2016 měla 60 domácích a 73 mezinárodních destinací, v letce 143 letadel včetně Airbusů A330, Boeingů 777 nebo Boeing 747. Od roku 2012 je členem letecké aliance SkyTeam.\n\nV roce 2014 byla oceněna společností Skytrax jako pětihvězdičková aerolinie.\n"}
{"id": "1208468", "url": "https://cs.wikipedia.org/wiki?curid=1208468", "title": "Brutální Nikita (seriál)", "text": "Brutální Nikita (seriál)\n\nBrutální Nikita (v anglickém originále La Femme Nikita) je kanadský akční televizní seriál, který byl premiérově vysílán na kanadské stanici CTV a na americké stanici USA Network letech 1997–2001, kdy bylo v pěti řadách natočeno celkem 96 dílů. Předlohou seriálu byl stejnojmenný film Luca Bessona z roku 1990. Hlavní postavou seriálu je Nikita, která byla neprávem obviněna z vraždy policisty. Ve vězení, kde by si měla odpykat doživotní trest, je naverbována do tajné organizace, která zfinguje její popravu. Jako její agentka následně bojuje proti teroristům a zároveň i sama se sebou, neboť metody organizace jsou mnohdy značně podobné těm teroristickým. V Česku byl seriál vysílán na TV Nova v letech 1998–2001.\n\nV letech 2010–2013 byl vysílán americký reboot seriálu s názvem \"Nikita\".\n\n\n"}
{"id": "1208478", "url": "https://cs.wikipedia.org/wiki?curid=1208478", "title": "276. peruť RAF", "text": "276. peruť RAF\n\n276. peruť () byla peruť Royal Air Force vzniklá za druhé světové války jako námořní pátrací a záchranná jednotka.\n\nPeruť vznikla 21. října 1941 na základně RAF Harrowbeer v Devonu s výbavou stroji Lysander a Walrus. Později jí byly dodány letouny Hurricane, Spitfire, Defiant a Anson. Stíhací letouny byly užívány pro pátrání po sestřelených letcích nad mořem .\n\nOd dubna 1944 do jejich předání 277. peruti jednotka užívala i stroje Vickers Warwick, které mohly na padácích shazovat záchranné čluny. Po vylodění v Normandii se nejprve část a později celá peruť přesunula do Querqueville ve Francii, a později do Belgie. 23. srpna 1945 byla peruť přeložena do Kjeviku v Norsku a odtud se 10. listopadu vrátila na základnu RAF Dunsfold, kde byla 14. listopadu 1945 rozpuštěna.\n\n\n"}
{"id": "1208481", "url": "https://cs.wikipedia.org/wiki?curid=1208481", "title": "Riviera di Levante", "text": "Riviera di Levante\n\nRiviera di Levante je východní část Italské riviéry v Ligurii, v Itálii. Tvoří ji pobřeží Ligurského moře mezi Janovem a La Speziou v délce přibližně 130 km. Západní část Italské riviéry se nazývá Riviera di Ponente.\n\nOblast je známá hornatou krajinou, skalnatým pobřežím s řadou strmých útesů, oblázkovými a písečnými (v malé míře) plážemi. Ze západu na východ leží zálivy \"Golfo Paradiso\" a \"Golfo del Tigullio\" a oblast Cinque Terre. Na východě u obce Portovenere se nachází dva malé ostrovy Palmaria a Tino. Z lokálních řek jsou největší \"Vara\" a \"Magra\". Středomořskou vegetaci tvoří porosty makchie, vavříny, k původním olivovníkům evropským a dubům cesmínovitým, byly vysazeny kaštanovníky a borovice (rostou zejména při pobřeží). Rostou zde ovocné stromy, pěstuje se vinná réva. Floru dále tvoří vítečník sítinovitý, myrta obecná, rohovník, mateřídouška, rozmarýn a další rostliny.\n\nK největším městům v oblasti Riviery di Levante vedle hlavního města Ligurie Janova náleží Rapallo, Chiavari a Lavagna.\n"}
{"id": "1208486", "url": "https://cs.wikipedia.org/wiki?curid=1208486", "title": "359 (číslo)", "text": "359 (číslo)\n\nTři sta padesát devět je přirozené číslo, které následuje po čísle tři sta padesát osm a předchází číslu tři sta šedesát. Římskými číslicemi se zapisuje CCCLIX.\n\n\nSilnice II/359 je česká silnice II. třídy vedoucí na trase Zderaz – Proseč – Dolní Újezd – Litomyšl\n\n\n"}
{"id": "1208489", "url": "https://cs.wikipedia.org/wiki?curid=1208489", "title": "Margate (rozcestník)", "text": "Margate (rozcestník)\n\nNázev Margate má více měst:\n\n"}
{"id": "1208490", "url": "https://cs.wikipedia.org/wiki?curid=1208490", "title": "Jaume Aragall i Garriga", "text": "Jaume Aragall i Garriga\n\nJaume Aragall i Garriga (* 6. června 1939 Barcelona) je katalánský operní pěvec - tenorista. \n\nPo počátečních hudebních studiích v Barceloně u Jauma Francisca Puiga, se Aragall přestěhoval do Milána s grantem z Gran Teatre del Liceu ke studiu u Vladimira Badialiho.\n\nV roce 1963 vyhrál soutěž v Bussetu a ve stejném roce debutoval v Itálii, na jevišti v La Fenice v Benátkách s \"I Lombardi\" Giuseppe Verdiho a La Scala v Miláně s \"L'amico Fritz\" od Mascagniho. V lednu 1964 zpíval roli Il Cavaliere v Cardillacu Paula Hindemitha a Rodolfa v Bohémě .\n\nV následujících sezónách zpíval v Liceu a na evropských scénách Rodolfa.\nV roce 1966 zpíval roli Romea v \"I Capuleti e i Montecchi\" od Belliniho (La Scala), s Renatou Scotto a mladým Lucianem Pavarottim.\n\nDůležité mezinárodní debuty: Arena di Verona v roce 1965 jako vévoda z Mantovy v Rigolettovi, v Royal Opera House v Covent Garden a Metropolitní opeře a San Francisco Opera v roce 1973.\n\nNastudoval role v dílech \"Lucia di Lammermoor\", \"Madame Butterfly\", \"La Favorita\", \"La traviata\", \"Werther\", \"Faust\", \"Tosca\", \"Manon\", \"Don Carlos\", \"Adriana Lecouvreur\" a \"Maškarním plese\". \n\nZískal řadu ocenění a vyznamenání, včetně titulu \"Kammersänger Wiener Staatsoper\". V roce 1994 založil Mezinárodní pěveckou soutěž Jaume Aragalla.\n"}
{"id": "1208491", "url": "https://cs.wikipedia.org/wiki?curid=1208491", "title": "Gullinkambi", "text": "Gullinkambi\n\nV Severské mytologii, Gullinkambi (Ze Staré Norštiny \"zlatý hřeben\") je kohout, žijící ve Valhalle. V části \"Poetické Eddy\" \"Völuspá\", Gullinkambi je jedním ze tří kohoutů, jehož kokrhání znamená příchod Ragnaröku. Další dva kohouti jsou Fjalar ve dřevě Gálgviðr.\n"}
{"id": "1208492", "url": "https://cs.wikipedia.org/wiki?curid=1208492", "title": "Projekt 21180", "text": "Projekt 21180\n\nProjekt 21180 je lodní třída ledoborců ruského námořnictva. Prototypová jednotka \"Ilja Muromec\" má od roku 2017 posílit ruské severní loďstvo. Mezi hlavní úkoly plavidla patří podpora ruských základen v Arktidě a doprovod pravidel ledem silným až 80 cm. Sekundárně může sloužit i jako remorkér, nebo hlídková loď. Na základě zkušeností z jejího provozu bude rozhodnuto o případné objednávce dalších plavidel této třídy. Tomu může zabránit jeho vysoká cena. \"Ilja Muromec\" je první ledoborec postavený pro ruské námořnictvo za posledních 40 let.\n\nTřídu staví loděnice JSC Admiraltějskije Verfi v Petrohradu. Prototypový ledoborec \"Ilja Muromec\" byl do služby přijat 30. listopadu 2017.\n\nJednotky projektu 21180:\nLedoborec může plout ledem silným až 80 cm. Posádku tvoří 32 osob, přičemž na palubě může být přepravováno dalších až 50 osob. Na přídi se nachází přistávací plocha pro vrtulník a na zádi paluba pro manipulaci s nákladem a specializovaným vybavením. Pohonný systém tvoří čtyři dieselové generátory, každý o výkonu 2600 kW, dva dieselové generátory s výkonem po 300 kW a jeden o výkonu 150 kW, dále dva elektromotory s výkonem po 4760 hp. Elektřina pohání dva pody. Nejvyšší rychlost dosahuje 15 uzlů. Dosah je 12 000 námořních mil.\n"}
{"id": "1208494", "url": "https://cs.wikipedia.org/wiki?curid=1208494", "title": "Čínské letectvo", "text": "Čínské letectvo\n\nPojem Čínské letectvo se může vztahovat k následujícím vojenským letectvům:\n"}
{"id": "1208496", "url": "https://cs.wikipedia.org/wiki?curid=1208496", "title": "Saro Cloud", "text": "Saro Cloud\n\nSaro Cloud byl britský obojživelný létající člun, navržený a postavený firmou Saunders-Roe. Dopravní verze nesla označení A.19, vojenská verze, určená pro výcvik pilotů a navigátorů Royal Air Force byla označena A.29.\n\nPo úspěchu typu A.17 Cutty Sark byla ve firmě Saro navržena zvětšená verze, nazvaná A.19 Cloud. Letoun měl dvoučlennou osádku a kapacitu osm cestujících, podobně jako Cutty Sark to byl dvoumotorový létající člun s motory uloženými na vzpěrách nad křídlem. První prototyp, který poprvé vzlétl v roce 1930, poháněly hvězdicové motory Wright J-6 o výkonu 300 k (224 kW). Konstrukce umožňovala snadnou montáž odlišných typů pohonných jednotek. Soukromým uživatelům byly prodány čtyři letouny, vybavené různými motory.\n\nBritské ministerstvo letectví objednalo na základě specifikace č. 15/32 jeden prototyp cvičné verze, který poprvé vzlétl v červnu 1930. Po zkouškách prototypu ministerstvo letectví objednalo celkem 16 sériových letounů, určených pro výcvik pilotů a navigátorů. Letouny označené A.29 byly poháněny motory Armstrong Siddeley Serval a měly prostor pro šest žáků. Na přídi a zádi bylo možno umístit po jednom kulometu a letoun mohl nést čtyři padesátilibrové (22,7 kg) cvičné pumy.\n\nPrvní sériový A.29 byl dodán ke zkouškám v námořním výzkumném a zkušebním středisku Marine Aircraft Experimental Establishment. Po úpravách trupu byl v srpnu 1933 předán výcvikové peruti hydroplánů na základně RAF v Calshotu. Později sloužily také u 48. peruti v Bircham Newtonu a u School of Air Pilotage v Andoveru. Během svého nasazení Cloud sloužil pro výcvik pilotů, kteří před zařazením k jednotkám RAF dále pokračovali ve výcviku na větších létajících člunech. Letoun byl používán i k výcviku navigátorů, neboť jeho kabina byla dostatečně prostorná, aby pojala několik mapových stolů. Poslední vyrobený Cloud byl dodán RAF v roce 1935. Stroje byly vyřazeny ze služby již po několika letech provozu, poslední kusy v červnu 1939.\n\n\n\nSoukromníci v Kanadě a Spojeném království a následující komerční uživatelé:\n\n\nÚdaje převzaty z \"The Illustrated Encyclopedia of Aircraft (Part Work 1982-1985)\". Orbis Publishing. s. 2879\n\n\n\n\n\n"}
{"id": "1208499", "url": "https://cs.wikipedia.org/wiki?curid=1208499", "title": "Vidkun", "text": "Vidkun\n\nVidkun nebo Vidkunn je norské křestní jméno, které může odkazovat na:\n\n\n"}
{"id": "1208504", "url": "https://cs.wikipedia.org/wiki?curid=1208504", "title": "Czechoslovak Group", "text": "Czechoslovak Group\n\nCZECHOSLOVAK GROUP a.s. je holdingová společnost zastřešující aktivity skupiny průmyslových a obchodních společností z odvětví obranného i civilního průmyslu v Česku a na Slovensku. Společnost působila od 13. října 2014 do 14. ledna 2016 pod názvem EXCALIBUR GROUP. Majitelem Czechoslovak Group je od ledna roku 2018 Michal Strnad, syn zakladatele holdingu Jaroslava Strnada.\n\nExcalibur Army, součást holdingu Czechoslovak Group, je významnou společností českého obranného průmyslu a strategickým partnerem nadnárodního holdingu obranného průmyslu General Dynamics Land Systems Europe. V roce 2016 koupila skupina Czechoslovak Group od indické firmy Ashok Leyland automobilku Avia, přičemž má v plánu obnovit výrobu nákladních vozů; stoprocentní podíl získala i v pardubické společnosti Retia, která vyrábí vojenskou elektroniku. Dne 31. května 2016 byl slavnostně otevřen podnik TATRA DEFENCE VEHICLE, první nově vybudovaný výrobní závod obranného průmyslu v Česku od roku 1993, v němž se mimo jiné připravuje výroba obrněných vozidel Nexter Titus a Pandur II. Již v lednu 2015 uzavřela společnost GDELS-Steyr GmbH strategické partnerství se společností Excalibur Army vztahující se na licenční výrobu a prodej kolových vozidel Pandur II a celé rodiny pásových vozidel ASCOD. Czechoslovak Group vyváží vojenskou techniku například do Saúdské Arábie.\n\nPřehled součástí holdingu Czechoslovak Group (stav k červnu 2016):\n"}
{"id": "1208505", "url": "https://cs.wikipedia.org/wiki?curid=1208505", "title": "Svrbice", "text": "Svrbice\n\nSvrbice jsou obec na Slovensku v okrese Topoľčany v Nitranském kraji.\n\nPrvní písemná zmínka je z roku 1268. V obci je římskokatolický kostel Panny Marie Královny pokoje z roku 1956.\n"}
{"id": "1208506", "url": "https://cs.wikipedia.org/wiki?curid=1208506", "title": "Burzum (album)", "text": "Burzum (album)\n\nBurzum je první studiové album norského blackmetalového projektu Burzum. Bylo vydáno v březnu 1992 ve studiu Deathlike Silence Productions. Na albu se kromě Varga Vikernese podílel i norský hudebník Euronymous, který nahrál kytarové sólo pro píseň War a gong pro píseň Dungeons of Darkness.\n\n\n\n"}
{"id": "1208516", "url": "https://cs.wikipedia.org/wiki?curid=1208516", "title": "Barnes Railway Bridge", "text": "Barnes Railway Bridge\n\nBarnes Railway Bridge je dvojice železničních obloukových mostů s lávkou, které se nacházejí na hranicích londýnských městských částí Richmond a Hounslow.\n\nMost je součástí železniční trati Hounslow Loop Line a v rámci ní se nachází mezi stanicemi \"Barnes Bridge\" a \"Chiswick\". Výstavba původního mostu byla započata v roce 1846 a autory jeho návrhu byly britští inženýři Joseph Locke a J. E. Errington, kteří se stali i autory nedalekého mostu Richmond Railway Bridge. Barnes Railway Bridge byl otevřen dne 22. srpna 1849. V roce 1891 bylo po zhroucení litinového mostu u nádraží \"Norwood Junction\" rozhodnuto o stavbě nového mostu Barnes Railway Bridge. Nový most byl postaven v letech 1894 – 1895 na rozšířených pylonech starého mostu. Hlavním inženýrem nového mostu byl Edward Andrews. Hounslow Loop Line byla přemístěna na nový most a od jeho otevření 6. června 1895 je starý most nevyužívaný. Hlavní rozpětí obou mostů mají délku 36,6 m. Pylony jsou z cihel a jsou obložené kameny z Bramley Fall. Výška mostů nad hladinou Temže při nízkém přílivu je 10,9 m. Oblouky obou mostů jsou litinové.\n\nPři rozšiřování mostu v letech 1894–1895 byla kvůli veslařským závodům The Boat Race postavena i 2,4 m široká lávka. V současnosti jsou Barnes Railway Bridge, Fulham Railway Bridge a Hungerford Bridge jedinými třemi železničními mosty v Londýně přes Temži, které slouží pro železniční dopravu i pro pěší.\n"}
{"id": "1208518", "url": "https://cs.wikipedia.org/wiki?curid=1208518", "title": "Tanintharyi (oblast)", "text": "Tanintharyi (oblast)\n\nTanintharyi je jedna ze správních oblastí Myanmaru. Leží v nejjižnější části země na šíji Kra, vytváří dlouhý úzký výběžek sevřený mezi pobřežím Andamanského moře a Tenasserimskými horami, po jejichž hřebeni probíhá hranice s Thajskem. Oblast má rozlohu 43 345 km² a žije v ní okolo půldruhého milionu obyvatel, hlavním městem je Tavoj. Většinu obyvatelstva tvoří Barmánci, hovořící specifickým tavojským dialektem. Původně se tato správní jednotka jmenovala \"Tenasserim\", po převratu v roce 1988 byla oficiální transkripce do latinky změněna na současnou podobu.\n\nRegion ovládala Pugamská říše a poté siamské království Sukhothaj, po jeho zániku bylo Tanintharyi spornou oblastí, o kterou vedli Barmánci a Thajci řadu válek. Po první anglo-barmské válce se v roce 1826 oblast stala první částí Barmy, kterou ovládli Britové. Po vyhlášení barmské nezávislosti byla od provincie odtržena nejsevernější část, která byla připojena ke Karenskému státu a Monskému státu.\n\nTanintharyi je odlehlou částí země, která je kvůli zanedbané infrastruktuře pro cizince obtížně přístupná. Většinu území pokrývají pralesy, hlavním bohatstvím je teka obrovská, kaučukovník, palma olejná a palma kokosová, pěstuje se rýže a tropické ovoce, těží se cínové a wolframové rudy, na mořském pobřeží se získává sůl, oblast má také v rámci celé země prvenství v rozsahu rybolovu a sběru perel. Součástí správní jednotky jsou také Mergujské ostrovy s korálovými útesy a písečnými plážemi, na ostrovech žijí mořští kočovníci z národa Salone.\n\n"}
{"id": "1208520", "url": "https://cs.wikipedia.org/wiki?curid=1208520", "title": "Pan Peninsula", "text": "Pan Peninsula\n\nPan Peninsula znamý také jako 1 Millharbour je dvojice obytných mrakodrapů na Isle of Dogs (Ostrově psů) v Londýně, poblíž stanice DLR South Quay. Komplex se skládá z východní a západní věže, východní převyšuje se 147 metry západní o 25 metrů. Budova byla navržena architektonickou kanceláří Skidmore, Owings and Merrill, dostavěna byla v roce 2009, v té době to byla třináctá nejvyšší budova Londýna. V budovách se nachází například tělocvična, recepce, v nejvyšším patře východní věže bar a restaurace.\n"}
{"id": "1208524", "url": "https://cs.wikipedia.org/wiki?curid=1208524", "title": "Tanintharyi", "text": "Tanintharyi\n\nTanintharyi (dříve \"Tenasserim\") je:\n"}
{"id": "1208525", "url": "https://cs.wikipedia.org/wiki?curid=1208525", "title": "Mrakodrap Pirelli", "text": "Mrakodrap Pirelli\n\nMrakodrap Pirelli nebo Pirelli Tower (italsky Grattacielo Pirelli nebo \"Pirellone\") je výšková budova v italském Miláně.\n\nJe vysoká 127,1 metrů a má 31 pater. Její výstavba byla zahájena v roce 1956 v době ekonomického rozmachu země. Dokončena byla v roce 1958 a stala se jedním ze symbolů města. Budovu navrhli architekti Gio Ponti a Pier Luigi Nervi. Svým designem se podobá MetLife Building v New Yorku, která byla postavena později.\n\nV roce 2002 do budovy narazilo malé letadlo.\n"}
{"id": "1208526", "url": "https://cs.wikipedia.org/wiki?curid=1208526", "title": "Operace Vidkun", "text": "Operace Vidkun\n\nOperace Vidkun je česká trestní kauza zahájená 13. října 2015 razií v Olomouckém kraji a v Praze. Na počátku se jednalo o vyšetřování policistů pro podezření z trestné činnosti, kterou se měli zpronevěřit svému poslání a tak vlastně „zradit“ policii. Vyšetřující detektivové z ÚOOZ proto operaci pojmenovali podle norského vlastizrádce Vidkuna Quislinga. Následně byli obviněni čtyři lidé z Olomouckého kraje:\n"}
{"id": "1208528", "url": "https://cs.wikipedia.org/wiki?curid=1208528", "title": "One Churchill Place", "text": "One Churchill Place\n\nOne Churchill Place je 156 metrů vysoký mrakodrap v části Canary Wharf v londýnském obvodě Tower Hamlets. Byl postaven v letech 2003 – 2004 a otevřen v červnu 2005. Má 32 pater. Mrakodrap je centrálou společnosti Barclays Bank.\n\nBudova byla navržena společností HOK International a postavena společností Canary Wharf Contractors. Původně měla mít 50 pater, ale po útocích 11. září 2001 byla snížena na 32. Na 3. patře se nachází bar a restaurace. Mrakodrap je 4. nejvyšším ze 7 mrakodrapů Canary Wharf a celkově 9. nejvyšší v britské metropoli.\n"}
{"id": "1208529", "url": "https://cs.wikipedia.org/wiki?curid=1208529", "title": "Z přesvědčení", "text": "Z přesvědčení\n\n„Z přesvědčení“ (v originále „For the Cause“) je v pořadí dvacátá druhá epizoda čtvrté sezóny seriálu \"\".\n\nNa stanici Deep Space Nine vede bezpečnostní poradu Michael Eddington. Podle jeho vyjádření způsobili Klingoni při invazi do Cardassie mnohem větší škody než přiznali a Cardassiané tak od Federace žádá průmyslové replikátory. Rozvědka se domnívá, že by Makisté mohli této zásilce zabránit nebo se jí dokonce zmocnit. Zásilka by měla jít přes DS9 za tři dny, jenže na stanici má údajně působit makistický pašerák, a podle Oda a Eddingtona je jím Kassidy Yatesová.\n\nBenjamin Sisko samozřejmě veškerá obvinění odmítne, ale stejně nakonec nechá loď Kasidy prohledat. Následně ji maskovaný Defiant sleduje až do Badlands, kde se setká s makistickou lodí a přesune na ní náklad. Podezření se tedy potvrdilo a Benjamin se druhý den chystá obě lodě zatknout. Mezitím mají dorazit průmyslové replikátory a Eddington si nad nimi vyžádá osobní dohled. Defiant opět dorazí na místo setkání, jenže tentokrát je na místě pouze loď Kasidy. Když se chystá odlétnout, Benjamin ji zadrží. Kasidy se přizná, že makistům dodávala zdravotnický materiál, ale žádný kontraband nepřeváží. A když žádná další loď nepřiletí, Siskovi dojde, že ho sem kdosi vylákal, protože ho chtěl dostat pryč z DS9 kvůli replikátorům. Na stanici nařídí Eddington komunikační klid a přesunutí replikátorů na vulkánskou transportní loď. Následně omráčí majora Kiru, předá velení bezpečnosti a odletí s vulkánským plavidlem pryč.\n\nDefiant dorazí pozdě a po Eddingtonově plavidle není ani stopy. Eddington zavolá Siskovi a požádá ho, aby jeho i Makisty, mezi které patří, nechal být. Benjamin mu přísahá, že ho dostane před vojenský soud, i kdyby to mělo trvat do konce jeho života. Kasidy se vrátí na stanici, přestože musela vědět, že bude zatčena. Benjaminovi řekne, že ho miluje a po návratu z vězení by chtěla v jejich vztahu pokračovat, s čímž Sisko souhlasí.\n"}
{"id": "1208532", "url": "https://cs.wikipedia.org/wiki?curid=1208532", "title": "Kostel svatého Václava (Lipenec)", "text": "Kostel svatého Václava (Lipenec)\n\nKostel svatého Václava je římskokatolický filiální kostel v Lipenci v okrese Louny. Od roku 1964 je chráněn jako kulturní památka. Stojí na hřbitově v mírném svahu na severním okraji vesnice. Postaven byl v barokním slohu roku 1689.\n\nNa jednolodní obdélný kostel navazuje čtvercový presbytář, k jehož severní straně je připojena sakristie. Dominantou stavby je patrové tříosé západní průčelí. Jeho fasádu člení ve spodní části lizénové rámy a v patře pilastry, které vizuálně podpírají trojúhelníkový štít. Ve střední části průčelí vede do kostela zdobený obdélný portál a nad ním je segmentově ukončené okno. Boční fasády jsou rozčleněné pouze okny. V plochostropé lodi se nachází tříramenná kruchta s poprsnicí zdobenou deskami s malovanými výjevy z legendy o svatém Václavovi a ornamentální výzdobou z konce sedmnáctého století. Presbytář je zaklenutý valenou klenbou se stýkajícími se lunetami a stejný typ klenby byl použit také v sakristii. Před vstupem v jižní stěně lodi stojí předsíň s dřevěným stropem.\n\nRaně barokní oltář pochází ze druhé poloviny sedmnáctého století. Zdůrazňuje ho čtveřice sloupů, boltcová ornamentika a obraz svatého Václava z první poloviny osmnáctého století od \"Jana Collara z Collersperku.\" Kromě něj jsou v kostele dva barokní boční oltáře. Na pravém oltáři ze druhé poloviny osmnáctého století visí obraz svatého Antonína z devatenáctého století. Vybavení doplňuje kazatelna ze druhé poloviny sedmnáctého století s obrazy evangelistů.\n\n"}
{"id": "1208535", "url": "https://cs.wikipedia.org/wiki?curid=1208535", "title": "Rayo OKC", "text": "Rayo OKC\n\nRayo OKC byl americký fotbalový celek z Yukonu v Oklahomě, který v sezoně 2016 hrál North American Soccer League, druhou nejvyšší americkou fotbalovou soutěž. Jeho většinovým majitelem byl Raúl Martín Presa, majitel klubu Rayo Vallecano ze španělské La Ligy.\n"}
{"id": "1208536", "url": "https://cs.wikipedia.org/wiki?curid=1208536", "title": "Putney Bridge", "text": "Putney Bridge\n\nPutney Bridge je silniční obloukový most na řece Temži spojující londýnské městské části Hammersmith and Fulham a Wandsworth.\n\nPrvní most, který stál na místě dnešního, byl postaven na podnět prvního předsedy vlády Spojeného království Roberta Walpola jako náhrada zdejší přívozy. Jeho výstavba probíhala v letech 1726 – 1729, architektem mostu byl Sir Jacob Ackworth a stavitelem Thomas Phillips. Pro dopravu byl zprovozněn dne 29. listopadu 1729 a do dokončení mostu Westminster Bridge byl jediným mostem na Temži mezi mosty London Bridge a Kingston Bridge. 234 m dlouhý most byl dřevěný, měl 26 rozpětí s různými délkami mezi 4 m a 10 m. V letech 1870 – 1872 byl počet rozpětí snížen na 23. Do roku 1880 bylo na mostě vybírano mýtné.\n\nPo odkoupení mostu správní institucí Metropolitan Board of Works v roce 1879 bylo rozhodnuto o zbudování nového mostu. Výstavba byla započata 15. dubna 1882 a hlavním inženýrem mostu se stal Sir Joseph Bazalgette, známý zejména jako hlavní inženýr londýnského kanalizačního systému. Most byl postaven z cornwallská žuly a otevřený 29. května 1886 Eduardem, Princem z Walesu a jeho manželkou Alexandrou Dánskou. Celková délka mostu je 213 m a nejdéle z pěti rozpětí má délku 42,7 m. Původní šířka mostu byla 13,4 m, od rozšiřování mostu v letech 1909 a 1933 je jeho šířka 22,6 m.\n\nMost je známý zejména díky tomu, že se nachází u místa, které označuje začátek veslařských závodů The Boat Race.\n"}
{"id": "1208537", "url": "https://cs.wikipedia.org/wiki?curid=1208537", "title": "Alexej Žamnov", "text": "Alexej Žamnov\n\nAlexej Jurjevič Žamnov (rusky Алексей Юрьевич Жамнов, * 1. října 1970 v Moskvě, SSSR) je bývalý ruský hokejový útočník, který odehrál 807 utkání v NHL.\n\nV mládežnických kategoriích reprezentoval Sovětský svaz. Za výběr do 20 let absolvoval mistrovství světa juniorů 1990 ve Finsku (stříbro).\n\nDebut v sovětském národním týmu si odbyl 14. 5. 1990 na turnaji v Tokiu proti Švédsku (5:2). Získal bronz na mistrovství světa 1991 ve Finsku. Absolvoval také Kanadský pohár 1991 (5. místo).\n\nJako reprezentant Společenství nezávislých států se stal olympijským vítězem na hrách v Albertville 1992. Dres samostatného Ruska oblékl na dvou mistrovstvích světa – 1992 v Československu (5. místo) a v roce na 2000 v domácím prostředí (10. místo), Světovém poháru 1996 (semifinále) a dvou olympijských turnajích – v Naganu 1998 (stříbro) a v Salt Lake City 2002.\n\nO olympijské hry v Turíně 2006 jej připravilo zranění (viz níže).\n\nProfesionální kariéru začal v sovětské lize v letech 1988–1992. Nastupoval zde za HC Dynamo Moskva, s tímto celkem třikrát vyhrál ligový titul.\n\nV roce 1992 se přesunul do klubu NHL Winnipeg Jets, který jej v roce 1990 draftoval. V sezoně 1994/95 byl zařazen do druhého All star teamu NHL. Po čtyřech letech byl vyměněn spolu s Graigem Millsem do Chicago Blackhawks za Jeremyho Roenicka a první volbu v draftu 1997 do Chicago Blackhawks. V roce 2002 nastoupil v utkání hvězd. V únoru 2004 jej Chicago poslalo v rámci další transakce do Philadelphia Flyers. Sezona NHL 2004/05 se neuskutečnila kvůli stávce hráčů a tak jí strávil v klubu druhé ruské ligy Viťaz Čechov.\n\nPřed sezonou 2005/06 posílil Boston Bruins. V lednu v utkání s Tampa Bay Lightning odnesl souboj s Jevgenijem Arťuchinem zlomeninou kotníku, která mu ukončila kariéru.\n\n\nV letech 2007–2013 pracoval jako generální manažer Viťaz Čechov. Stejnou funkci vykonával poté tři roky v Atlant Mytišči a od sezony 2015/16 v moskevském Spartaku. Všechny tyto kluby hrají KHL.\n\n"}
{"id": "1208538", "url": "https://cs.wikipedia.org/wiki?curid=1208538", "title": "Riviera di Ponente", "text": "Riviera di Ponente\n\nRiviera di Ponente je západní část Italské riviéry v Ligurii, v Itálii. Tvoří ji obloukovitý pás pobřeží podél Ligurského moře mezi Janovem a městem Ventimiglia u hranic s Francií. Délka Riviery di Ponente je okolo 170 km. Oblast západně od Alassia k Francii bývá podle zdejšího pěstování květin také označována jako \"Riviera dei Fiori\". Část Italské riviéry směrem na východ od Janova se nazývá Riviera di Levante.\n\nPřesné geografické vymezení Riviery di Ponente z východu na západ je dáno nejsevernějším bodem Ligurského moře, který se nachází pří ústí řeky \"Cerusy\" do \"Janovského zálivu\", na západě Janova ve čtvrti \"Voltri\". Západní hranici riviéry pak tvoří \"Cap Martin\" ležící 5 km západně od Mentonu na území Francie. Na severozápadě Riviéry se rozkládají Ligurské Alpy. Od Savony směrem na východ (na severovýchodě) leží Ligurské Apeniny. V úzkých pobřežních rovinách rostou původní olivovníky a jeden ze symbolů Riviéry datlové palmy, které zde byly vysazeny v druhé polovině 19. století ze severní Afriky.\n\nK největším městům v oblasti Riviery di Ponente náleží Savona, Imperia a Sanremo.\n"}
{"id": "1208540", "url": "https://cs.wikipedia.org/wiki?curid=1208540", "title": "Svjancjanský val", "text": "Svjancjanský val\n\nSvjancjanský val (bělorusky Свянцянскія грады, Свянцянскае ўзвышша, v taraškevici Сьвянцянскія грады) nebo také Svencjanský val je vysočina na severozápadě Běloruska. Je fyzicko-geografický rajón Bělorusko-Valdajské provincie (okruh Běloruského pojezeří). Název jí dali polští geografové v 30. letech 20. století a je odvozen od názvu města Свянцяны (dnes známé pod jménem Švenčionys v Litvě).\n\nZaujímá část Pastaŭského, Dokšyckého, Hlybockého rajónu ve Vitebské oblasti a Mjadzelského rajónu v Minské oblasti. Na severu hraničí s Dzisenskou nížinou (součást Polocké nížiny), na východě s Ušacko-Ljepějskou vysočinou, na jihovýchodě a jihu s Věrchněbjarezinskou a Naračano-Vilejskou nížinou a na západě přechází na území Litvy. \n\nSvjancjanská pahorkatina se řadí k Běloruské anteklíze. Sedimentární obal se je tvořen usazeninami z období devonu, křídy a paleogénu. Čtvrtohorní o mohutnosti více než 100 m jsou vytvořeny dněperským, sožským, pojezerním zaledněním.\n\nNa území parhorkatiny se nachází jezero Doŭhaje (53,7 m), které má stutus nejhlubšího jezera Běloruska. Prochází jím rozvodí mezi povodím Západní Dviny a Němen. Na severních svazích pramení řeky Mjadzjelka, Halbica, Bjarozaŭka, Mňuta, Avuta a na jižním Strača a Servač. Oblast má zásoby snadno tavitelné hlíny, písku a štěrku, stavebního písku, rašeliny a sapropelu.\n\nPřevažují slabé a střední drnově podzolové půdy. Lesy zabírají asi 25% území. Část území zaujímá Naračanský národní park.\n"}
{"id": "1208547", "url": "https://cs.wikipedia.org/wiki?curid=1208547", "title": "Seznam dílů seriálu Supergirl", "text": "Seznam dílů seriálu Supergirl\n\nToto je seznam dílů seriálu \"Supergirl\". Americký dramatický seriál \"Supergirl\" začala vysílat stanice CBS 26. října 2015. První řada se dočkala dvaceti epizod, od druhé řady je seriál vysílán na stanici The CW. Dosud bylo odvysíláno dílů seriálu.\n\n<section begin=\"řady\" /><section end=\"řady\" />\n\nDosud bylo odvysíláno <section begin=\"ep\" />100<section end=\"ep\" /> dílů seriálu.\n\nDne 7. ledna 2020 televize The CW oznámila, že objednává šestou řadu seriálu.\n\n"}
{"id": "1208554", "url": "https://cs.wikipedia.org/wiki?curid=1208554", "title": "Metodika modelování a analýzy podnikových procesů", "text": "Metodika modelování a analýzy podnikových procesů\n\nMetodika modelování a analýzy podnikových procesů, anglicky Methodology for Modelling and Analysis of Business Process (MMABP), je metodika, která vznikla na katedře informačních technologií patřící pod fakultu informatiky a statistiky Vysoké školy ekonomické v Praze, zejména zásluhou profesora Ing. Václava Řepy, CSc. Vznikat začala v druhé polovině devadesátých let dvacátého století a je dále neustále rozvíjena díky studentským pracím, výzkumné práci a prezentacím na konferencích.\n\n\n\n\n\n\nPrincip modelování bere za předpoklad, že objektivní základ k implementování podnikových procesů musí představovat reálné skutečnosti, které existují vně a nezávisle na organizaci. Princip různých architektur vyjadřuje potřebu oddělit od sebe charakteristiky procesu, které jsou dány objektivními a na organizaci nezávislými skutečnostmi od charakteristik, které jsou dány kontextem umístění procesu v dané organizaci. Princip abstrakce vyjadřuje, jakým způsobem jsou jednotlivé identifikované skutečnosti podrobněji analyzovány prostřednictvím hierarchických abstrakcí.\n\nZákladem MMABP je představa, že model reality je založen na dvou vzájemně propojených modelech. Model objektů a model věcných procesů. Oba modely zachycují totéž, jen se liší jejich úhel pohledu – pohled na statické vlastnosti reality a pohled na její dynamické chování.\n\n\n\nKaždý z obou modelů popisuje realitu z hlediska své dimenze. V obou modelech jsou obsaženy procesy – buďto ve významu životního cyklu, nebo věcného. Životní cyklus je vymezení zákonitostí, které musí být respektovány jakýmkoliv chováním, zatímco věcný je popisem tohoto chování. Vzhledem k modelování podnikových procesů z tohoto rozdílu plyne, že nelze brát procesy pouze z technického hlediska. Jejich podstatu tvoří právě účelnost a cílenost.\n\nI přesto, že se jedná o odlišné pohledy, mají modely mnoho společného. V obou modelech se pracuje jak s procesy, tak i s atributy, např. v procesním modelu je důležité sledovat atributy stavu procesu atd. Tímto společný průnikem obou dimenzí vyvstává nutnost sladit oba modely dohromady. Vzájemná konzistence je zde důležitá.\n\nPro formulaci procesů v organizaci je zapotřebí identifikovat základní činnosti. Mít představu o základních událostech a předpokládaných reakcí na tyto události – zde se jedná o kontextovou představu organizace. A také představu o základních objektech zájmu a jejich životních cyklech, neboli objektová představa organizace.\n\nMetodický postup pro modelování podnikových procesů na základě metodiky MMAPB se skládá z přípravného nultého kroku a tří fází:\n\n\nCílem tohoto kroku je zjistit veškeré relevantní reálné události, které vedou k dosažení cíle a tyto události přiřadit k vnějším reakcím. Podstatné jsou ty reakce, které směřují mimo organizaci. To samé platí i pro události. Také zde platí, že se v tomto případě za události považují ty, které vznikají mimo organizaci.\n\nVýchodiskem tohoto kroku je pak seznam událostí, který je strukturovaný podle: cílů, produktů, čí dalších aspektů. Události se dělí na dva základní typy:\n\nUdálosti věcné: Tyto události jsou provázány s produktem procesu. Odrážejí nějakou akci jakéhokoliv objektu v podnikovém schématu, (např. technologický čí informační systém) nebo také objektu okolí podniku (např. zákazníka, konkurenta).\n\nUdálosti časové: Zde se jedná o události dané časem. Časový údaj, či úsek v nichž je od procesu něco požadováno (např. konec měsíce, účetní období).\n\nTento krok také obsahuje nutné reakce na výše zmíněné události. Události jsou proto analyzovány ve vztahu k reakcím, a to z toho důvodu, že jedna z událostí se zároveň vyskytuje jako příčina různých reakcí a mezi událostmi, které jsou uspořádány k jedné reakci, je třeba vidět určité pořadí. Každé takovéto uspořádaní nám pak tvoří jeden elementární přirozený proces.\n\nPřirozeným je proces proto, že bere v úvahu, co vede k reakcím organizace na existenci příslušných událostí. Přirozený proces se skládá ze dvou úkonů:\n\nPřiřazení události k reakcím: Pro každou reakci se identifikují události, které k reakci vedou. Jedna událost se může vyskytovat ve více reakcích.\n\nUspořádání událostí v každé reakci: Události, které jsou přiřazeny k dané reakci se stanoví pořadí.\n\nVýsledek nultého kroku je považován za nejdůležitější, a to z důvodu, že na jeho kvalitě je závislá kvalita celé analýzy.\n\nTato fáze má za cíl poznání elementárních procesů v organizaci, a to za pomoci předchozího nultého kroku. Zjistit základní vazby a vnitřní strukturu analyzovaných událostí. Výsledkem je pak systém elementárních procesů, který je podkladem pro identifikaci klíčových procesů.\n\nFáze se skládá ze čtyř kroků:\n\nIdentifikace elementárních procesů: Základním východiskem pro tento krok je seznam událostí a reakcí. Dalším důležitým východiskem v tomto kroku je znalost činnosti organizace a mít základní, intuitivní představu o jejích základních procesech a činnostech. To zajistí vnímání širšího kontextu z hlediska cílů, vstupů a výstupů organizace.\n\nVýstupem tohoto kroku je seznam identifikovaných elementárních procesů. Každý proces má jasné základní události, která jej ovlivňují a základní reakce, které proces produkuje.\n\nAnalýza a návrh elementárních procesů: V tomto kroku se zaměřujeme na přirozené souvislosti elementárních procesů. Výsledkem kroku je systém identifikovaných elementárních procesů.\n\nDetailní analýza elementárních procesů: Jde o rozpracování globálního pohledu, který byl vytvořen v rámci předchozích dvou kroků, a to na požadovanou úroveň detailu. Úroveň detailu závisí na mnoha detailech a musí se volit vhodně na základě konkrétního případu.\n\nAnalýza a úprava konzistence elementárních procesů: Poslední čtvrtý krok se věnuje doladění systému procesů. A to do takového stavu, který si navzájem neodporuje. Výstupem kroku jsou úpravy systému identifikovaných elementárních procesů, který byl vytvořen v předcházejících krocích a zajištění, pokud možno úplně konzistence modelů. K zajištění konsistence je třeba věnovat pozornost znakům nekonzistentnosti jako například:\n\n\nCílem je identifikovat klíčové procesy v organizaci na základě objektové analýzy produktů dané organizace. Navazuje přímo na předchozí fázi. Fáze zahrnuje tři kroky:\n\nObjektová analýza produktů: Zaměřuje se na životní cykly produktů. Jde o procesy, které pokrývají vznik a existenci produktů, které jsou pro organizaci klíčové. Výsledkem je objektový model produktů, který je východiskem pro následnou specifikaci procesů podpůrných.\n\nIdentifikace, analýza a sestavení klíčových procesů: Jde o identifikaci klíčových procesů, které pro organizaci představují hlavní procesy z hlediska strategických cílů.  Výsledkem je systém klíčových procesů, které jsou rozděleny na hlavní a podpůrné.\n\nAnalýza a úprava konzistence klíčových procesů: Jedná se o podobnou úpravu jako v posledním kroku první fáze, avšak je zde mnohem více příležitostí k nekonzistencím, a to díky tomu, že vznikl další model (objektový model produktů). Znaky nekonzistentnosti jsou následující:\n\n\nCílem této fáze je identifikovat podpůrné procesy organizace pomocí objektové analýzy. Výsledkem je systém konceptuálních procesů v organizaci. Fáze má tři navazující kroky:\n\nAnalýza objektů zájmu: Je vytvořen kompletní objektový model organizace, který pokrývá kromě produktů i jiné objekty, jako například: aktéry, organizační jednotky vstupy a výstupy. Také jsou v tomto kroku analyzovány i jejich vzájemné obecné vazby. Výstupem kroku je objektový model organizace.\n\nIdentifikace, analýza a návrh podpůrných procesů: V tomto kroku dochází ke konfrontaci představy klíčových procesů se zákonitostmi objektů a jejich vztahů. Výsledkem je komplexní poznání potřeby podpůrných procesů. Doplnění modelů a vytvoření finálního procesního modelu organizace.\n\nAnalýza a úprava konzistence systému procesů: Tento krok je uzavírá celý postup a jeho hlavním cílem je zajistit, pokud možno dokonalou konzistenci procesního modelu. Zde pracujeme s předpokladem, že nekonzistence pochází především ze změn, a to z toho důvodu, že modely již byli vytvořeny v obou krocích této fáze.\n\nMetodika používá pro modelování několika diagramů. Nejprve je na celou realitu nahlíženo z globálního pohledu (jak na model věcných procesů, tak na model objektů). Poté přichází na řadu modelování detailního pohledu. Hlavním důvodem je potřeba rozdělit zkoumanou oblast na zvládnutelné části - pochopit celý komplexní systém by totiž bylo nad lidské možnosti, proto dvě menší zvládnutelné části je nutností.\n\nGlobální pohled je vždy nadčasový, zaměřený na existenci prvků a vztahů. Cílem globálního pohledu je především úplnost, do přílišných detailů jít nemusí.\n\nGlobálním modelem objektů je diagram tříd. Diagram tříd je jedním ze základních diagramů metodiky MMABP a celkově centrálním diagramem jazyka UML, kde slouží hlavně pro formální definici termínů a vztahů s cílem vyvinout počítačovou aplikaci. \n\nPři informačním modelování organizace ovšem není cílem vyvinout aplikaci, ale poznat zkoumanou oblast reality. Diagram tříd v tomto odlišném významu má několik svých specifik. Např. u atributů není nutné uvádět jejich typ, stejně tak není nutné uvádět typ hodnoty ani parametry u operací - důležitý je hlavně název. Diagram tříd tedy obsahuje atributy (typové vlastnosti objektů dané třídy), operace (akce vázané k objektům třídy) a názvy jednotlivých vztahů mezi třídami. Ty jsou zachycovány v základních typech asociace, agregace, kompozice a generalizace, které by diagram měl také obsahovat.\n\nGlobálním modelem procesů je tzv. Eriksson-Penker diagram neboli tzv. globální procesní mapa. Notace Eriksson-Penker vznikla jako rozšíření jazyka UML, právě kvůli potřebě modelování systému procesů. Globální mapa procesů je jedním ze základních diagramů metodiky MMABP. Zachycuje všechny elementární procesy, jejichž analýza je druhou fází metodiky. Diagram začíná vždy vstupem (vstupy) do procesu a končí výstupem (výstupy). Jednotlivé procesy jsou zachyceny i s vzájemnou návazností na sebe a zároveň jsou odlišeny procesy klíčové a podpůrné.\n\nDetailní pohled je na rozdíl od toho globálního již zaměřen časově. Je zaměřen na postup dění v systému.\n\nDetailním modelem objektů jsou tzv. stavové diagramy. Diagramy doplňují diagram tříd, neboť popisují životní cykly vybraných důležitých tříd. Není samozřejmě nutné popsat cykly všech tříd, důležité jsou pouze konkrétně vybrané (klíčové) objekty, které se dále objeví i v procesních diagramech. V samotném diagramu je přechod mezi jednotlivými stavy objektu vždy okomentován a to formou důvod / akce. Akcí je v diagramu stavů vždy nějaká operace, která je uvedená u příslušné třídy v digramu tříd. . Dalšími objekty tohoto diagramu jsou: Stav objektu, Počáteční událost, koncový stav a již zmíněný přechod z jednoho stavu do druhého.\n\nDetailním modelem procesů je tzv. procesní diagram. Zde je autorem metodiky doporučována obecně uznávaná notace BPMN. Procesní diagram zachycuje vždy jeden proces. Je ale důležité myslet i na synchronizaci s dalšími procesy, což se děje prostřednictvím vstupů a výstupů (výstup jednoho procesu může být vstupem druhého). Kromě vstupů a výstupů diagram obsahuje samozřejmě jednotlivé aktivity, a také stavy důležitých objektů, které aktivity mění. Důležité body v procesním diagramu jsou i stavy, do kterých se proces dostane, a kde čeká na nějakou externí událost. Právě tyto momenty bývají příčinnou zdržení v procesu a je dobré se na ně zaměřit při analýze. Dalším bodem, na který je třeba dát při modelování procesů pozor je správné rozlišení na klíčové a podpůrné procesy. Chybné rozdělení bude mít důsledky nejen v modelech, ale i v celém procesním řízení - k oběma typům procesů se totiž musí přistupovat jinak. \n\nZávěrečný krok metodiky. Cílem je zajistit, pokud možno dokonalou, konzistenci všech diagramů.\n\nKontrola konzistence modelů je klíčově důležitou součástí metodiky MMABP. Vzájemná sladěnost je totiž důležitým nástrojem analýzy - při důsledném sledování všech vzájemných vztahů nebude opomenuto důležitých částí modelů (jejich vynechání by se projevilo jako nesoulad v jednotlivých modelech).\n\nV rámci správnosti a sladěnosti modelů je tak potřeba zajistit úplnost a správnost.\n\nÚplnost diagramu tříd je dána hlavně tím, že mezi každými dvěma třídami v diagramu existuje alespoň jedna cesta prostřednictvím asociací. Další pravidla jsou spíše formální, např. předpoklad identity každého objektu, nutnost specifikovat atributy a operace, definovat typ a název vztahu atd.\n\nÚplnost životního cyklu třídy objektů znamená hlavně pokrytí celého života objektu a zahrnutí všech stavů, kterými objekt prochází.\n\nZákladní pravidla úplnosti modelu systému procesů jsou zejména existence a popis klíčových procesů pro každý typ výstupního produktu a zároveň mezi každými dvěma procesy modelu systému musí existovat alespoň jedna cesta jejich vzájemných vztahů.\n\nÚplnost modelu business procesu znamená, že model pokrývá celý proces od začátku do konce, jsou specifikovány všechny události, které ovlivňují proces v běhu a také musí být specifikovány všechny nutné stavy procesu (při čekání na externí události).\n\nPro správnost modelu tříd platí zejména:\nSprávnost životního cyklu třídy objektů je dána zejména popisem pravdivých kombinací akcí a jejich výsledků, a zároveň je cyklus platný i pro všechny instance tohoto objektu.\n\nSprávnost modelu systému procesů je zajištěna zejména tím, že každý proces poskytuje výstupy buď nutné pro naplnění základní funkce organizace, nebo k uskutečnění jiného procesu.\n\nSprávnost modelu business procesu definuje hlavně platnost popsaných činností procesu pro všechny instance procesu a každá činnost v procesu musí být elementární (tzn. že neobsahuje další proces).\n\n\n"}
{"id": "1208555", "url": "https://cs.wikipedia.org/wiki?curid=1208555", "title": "Systema naturae", "text": "Systema naturae\n\nSystema naturae, též i Systema naturæ, je kniha, v níž švédský přírodovědec Carl Linné roku 1735 zavedl binomickou nomenklaturu rostlin i zvířat. Ačkoli dvouslovná jména částečně používali už bratři Gaspard a Johann Bauhinovi o dvě stě let dříve, Linné je jako první používal systematicky v celé knize. První vydání knihy vyšlo v roce 1735 v Leidenu, autor totiž v letech 1735–1737 žil v Holandsku. Desáté vydání této knihy z roku 1758 je nejdůležitější a je výchozím bodem nomenklatury organismů.\n\nV letech 1766–1768 Linné publikoval rozšířené 12. vydání, poslední s jeho autorstvím. Poslední, opět doplněnou verzi ve stejném stylu a s názvem \"Systema Naturae\" publikoval v Lipsku Johann Friedrich Gmelin mezi roky 1788 a 1793.\n\nKnihu \"Systema naturae\" napsal Linné ve Švédsku. Na jaře 1735 se vydal do Holandska získat doktorát a rukopis a několik dalších prací, včetně doktorské vezl s sebou. V červnu získal titul doktora medicíny na univezitě Harderwijk. S vydáním \"Systema naturae\" Linnému pomohl Jan Frederik Gronovius, doktor medicíny a botanik z Leidenu; Gronovius byl prací natolik nadšen, že ji vydal na vlastní účet. Kniha byla publikována v Leidenu v létě 1735 v nakladatelství Theodora Haaka.\n\nTitul knihy se průběžně měnil, první vydání neslo název \"Systema naturae sive regna tria naturae systematice proposita per classes, ordines, genera, & species\" (\"Soustava přírody, neboli tři říše přírody systematicky rozložené do tříd, řádů, rodů a druhů\"), celý titul 10. vydání zní \"Systema naturæ per regna tria naturæ, secundum classes, ordines, genera, species, cum characteribus, differentiis, synonymis, locis\" neboli \"Soustavu přírody podle tří říší přírody, a též tříd, řádů, rodů a druhů, s popisy, charakteristikami, synonymy a místy\".\n\nV knize Linné zavedl tří říše – rostlin, živočichů a minerálů, dále členěné na třídy, řády, rody a druhy. Pořadí, ve kterém postupoval ve výkladu o rostlinách bylo založeno na znacích jejich pohlavních orgánů, a to umístění, struktuře a počtu tyčinek a pestíků. Říše rostlin rozdělil do 24 tříd. Svůj klasifikační systém Linné později aplikoval na všechny v té době známé rostliny.\n\nVýklad o říši živočichů Linné založil na originální klasifikaci do šesti tříd: čtyřnohých (později přejmenovaných na savce), ptáků, plazů, ryb, hmyzu a červů. Prvním mezi savci byl člověk, zařazený do třídy savců, řádu primátů, rodu \"Homo\" a druhu \"Homo sapiens\" s ironickou charakteristikou \"nosce te ipsum\", „poznej sebe sama“.\n\nAnalogickým způsobem jako rostliny a živočichy Linné roztřídil i minerály.\n\n"}
{"id": "1208556", "url": "https://cs.wikipedia.org/wiki?curid=1208556", "title": "Plášť (zoologie)", "text": "Plášť (zoologie)\n\nPlášť (latinsky pallium) je jedna ze základních částí měkkýšů. Jedná se o vrchní část těla měkkýšů, která pokrývá tělo živočicha. Po jeho spodní straně tvoří plášťový vak, ve které jsou umístěny dýchací orgány. Povrch a okraj pláště vytváří schránku, která je většinou vnější, někdy však může být vnitřní či zcela chybí (například u hlavonožců).\n"}
{"id": "1208557", "url": "https://cs.wikipedia.org/wiki?curid=1208557", "title": "Chrám Krista Spasitele (Užhorod)", "text": "Chrám Krista Spasitele (Užhorod)\n\nChrám Krista Spasitele (, rusky \"Храм Христа Спасителя\" nebo \"Свято-Крестовоздвиженский православный кафедральный собор\") je hlavním katedrálním chrámem Ukrajinské pravoslavné církve Moskevského patriarchátu v ukrajinském městě Užhorod (Zakarpatská oblast).\n\nChrám byl postaven v roce 2000. Pravoslavní věřící v Užhorodě až do roku 1991 sloužili liturgii v řeckokatolické katedrále, kterou pravoslavná církev získala po násilném zrušení řeckokatolické církve po připojení Podkarpatské Rusi k Sovětskému svazu v roce 1945.\n\nChrám je vybudován v typicky staroruském architektonickém slohu a připomíná ruské pravoslavné chrámy Kyjevské Rusi. Svým vzhledem symbolizuje sepětí s ruskou kulturou a pravoslavnou církví. Nachází se na náměstí sv. Cyrila a Metoděje. Je vysoký 60 metrů a pojme 5000 věřících.\n\n"}
{"id": "1208558", "url": "https://cs.wikipedia.org/wiki?curid=1208558", "title": "Chrám Krista Spasitele (Banja Luka)", "text": "Chrám Krista Spasitele (Banja Luka)\n\nChrám Krista Spasitele (srbsky Храм Христа Спаситеља / Hram Hrista Spasitelja) ve městě Banja Luka (Republika srbská, Bosna a Hercegovina) je chrám Srbské pravoslavné církve.\n\nChrám byl postaven v letech 1993 až 2004 na místě, kde stál srbský pravoslavný chrám do roku 1941. Ten byl postaven v letech 1925 až 1939. Zničili ho chorvatští ustašovci během rozsáhlých protisrbských výpadů v roce 1941. \n\nStavba je postavena ze žlutého a červeného travertinu. Zvonice dosahuje výšky 47 metrů a chrámová kopule 22,5 metru. Chrám je vybudován v novobyzantském architektonickém stylu. První mše se v chrámu sloužila dne 26. září 2004.\n\n"}
{"id": "1208560", "url": "https://cs.wikipedia.org/wiki?curid=1208560", "title": "Chata na Poľane pod Vysokou", "text": "Chata na Poľane pod Vysokou\n\nChata na Poľaně pod Vysokou (polsky Schronisko na Polanie pod Wysoką) byla chata v Bielovodském údolí ve Vysokých Tatrách. Zanikla v roce 1923.\n\nVelkostatkář Aladár Salamon vlastnil rozsáhlé pozemky v Bielovodské dolině a v Javorině. Bránil veřejnosti tuto část Tater navštěvovat. V roce 1877 polské Towaryzystwo Tatrańske projevilo zájem postavit chatu v údolí. Velkostatkář to odmítl, ale postavil na Poľaně pod Vysokou v roce 1877 třípokojovou loveckou chatu, v níž jednu místnost přenechal turistům. O dva roky později nový majitel Javoriny, kníže Christian Hohenlohe, chatu proměnil na hájovnu a zakázal přístup na poľanu. Chata nakonec vyhořela v roce 1923. Rok po požáru Klub československých turistů vystavěl na jejím místě nocoviště, které v roce 1926 také vyhořelo. Chata už nebyla obnovena.\n\n"}
{"id": "1208562", "url": "https://cs.wikipedia.org/wiki?curid=1208562", "title": "Chiswick Bridge", "text": "Chiswick Bridge\n\nChiswick Bridge je obloukový silniční most přes Temži spojující Mortlake v londýnské části Richmond a Chiswick v londýnské části Hounslow.\n\nMost byl postaven na místě bývalého přívozu, který zde existoval již od 17. století, jako součást cesty \"Great Chertsey Road\" (A316), podobně jako i nedaleký most Twickenham Bridge. Výstavba mostu probíhala v letech 1930–1933 a stála 208 284 liber. Slavnostně jej otevřel Eduard, Princ z Walesu dne 3. července 1933, stejně jako další dva londýnské mosty přes Temži – Hampton Court Bridge a Twickenham Bridge. Most je železobetonový a obložený je vápencem z ostrova Portland. Architektem mostu byl Sir Herbert Baker a hlavním inženýrem Alfred Dryland. Celkově má most 5 oblouků, tři z nich překlenují Temži a boční dvě s délkou 18,6 m překonávají stezky na její březích. Hlavní oblouk se s délkou 46 m stal po dokončení nejdelším betonovým rozpětím na Temži. Další dvě rozpětí na řece mají délku 38 m. Výška mostu nad hladinou Temže při nízkém přílivu je 12 m. Celková délka mostu je 185 m a jeho šířka je 21 m, vozovka má šířku 12 m a zbytek tvoří chodníky.\n\nMost je známý zejména díky tomu, že se nachází 110 m od místa, které označuje konec veslařských závodů The Boat Race.\n"}
{"id": "1208563", "url": "https://cs.wikipedia.org/wiki?curid=1208563", "title": "Elektrárna Niederaußem", "text": "Elektrárna Niederaußem\n\nElektrárna Niederaussem (německy Kraftwerk Niederaussem) je elektrárna spalující hnědé uhlí, která se nachází se v městské části německého Bergheimu, v Niederaussemu. Má nejvyšší chladicí věž na světě a vlastníkem elektrárny je RWE. Podle studie \"Dirty Thirty\" (\"Špinavá třicítka\") elektrárna je druhá \"nejšpinavější\" v Evropě co do objemu emisí CO2 a třetí \"nejšpinavější\" v přepočtu emisí na vyrobené množství elektrické energie.\n\nBloky elektrárny, označené písmeny A a B, se začaly stavět na podzim roku 1960. Chladicí věž vysoká 200 metrů a tím nejvyšší na světě se začala stavět v roce 2002 a její stavba byla ukončena v roce 2003.\n"}
{"id": "1208565", "url": "https://cs.wikipedia.org/wiki?curid=1208565", "title": "Jablonovský tunel", "text": "Jablonovský tunel\n\nJablonovský tunel je železniční tunel mezi Lipovníkem a Jablonovem nad Turňou na trati Zvolen – Košice.\n\nUž po vzniku ČSR existovala potřeba propojení republiky po jeho délce. Existence jediné tratě – Košicko-bohumínské dráhy, nevyhovovala kapacitním ani strategickým požadavkům a tak bylo rozhodnuto o vytvoření Jihoslovenské transverzály. Realizace spojení jihozápadu s východem země přes Zvolen a Rožňavu měla proběhnout propojením již existujících tratí a vybudováním nového úseku u Rožňavy s tunelem pod Jablonovským sedlem. Realizaci záměru však překazila vídeňská arbitráž, na jejímž základě byla velká část území, kudy měla trať vést, zabraná Maďarskem. \n\nPo ukončení druhé světové války a obnovení původních hranic byla znovu nastolena i myšlenka původního propojení tratí. Nárůstem přepravy se SSSR vznikla potřeba rozšířit kapacitu Košicko-bohumínské dráhy a vybudováním alternativního propojení této trati odlehčit. Jablonovský tunel, který byl hlavní stavbou na chybějícím úseku mezi Rožňavou a Turňou nad Bodvou, je dlouhý 3148 metrů a jeho výstavba začala 27. října 1951. Tunel byl budován modifikovanou rakouskou tunelovací metodou a předán do užívání 23. ledna 1955, ačkoli dokončen byl již na podzim 1954. \n\nNový tunel tak propojením stávajících tratí vytvořil jižní magistrálu, která spolu se středoslovenskou transverzálou a severněji trasovanou \"tratí družby\" dodnes tvoří hlavní železniční propojení východu a západu Slovenska.\n\nPodle informací z ledna 2014 by se v roce 2015 měla 50 metrů pod tunelem začít výstavba silničního tunelu Soroška na R2. V červenci 2015 byl jako datum začátku uváděn rok 2016.\n\n\n"}
{"id": "1208567", "url": "https://cs.wikipedia.org/wiki?curid=1208567", "title": "Kašna Čtyři lvi", "text": "Kašna Čtyři lvi\n\nKašna Čtyři lvi (srbsky v cyrilici Чесма Четири лава, v latince Česma Četiri lava) se nachází na náměstí Branka Radičeviće ve Sremských Karlovcích. \n\nFontána byla zbudována v roce 1799 v souvislosti se stavbou prvního vodovodního řadu ve Sremských Karlovcích. Postavení kašny inicioval fyzik Jovan Živković, a financování stavby zajistil metropolita Stefan Stratimirović. Návrh kašny pochází od italského architekta Giuseppe Apriliho. V letech 1858 a 1925 byla kašna obnovena. V roce 1903 byla kašna umístěna na současné místo, a to v souvislosti s dokončením stavby budovy gymnázia. Poslední rekonstrukce kašny se uskutečnila roku 2008 pod vedením profesora Miodraga Radulovačkého.\n"}
{"id": "1208568", "url": "https://cs.wikipedia.org/wiki?curid=1208568", "title": "Stone balancing", "text": "Stone balancing\n\nStone balancing či rock balancing (\"volně přeloženo jako balancování či vyvažování kamenů\") je umění či hobby spočívající ve vršení kamenů v neuvěřitelných, ale ne nemožných polohách bez použití lepidla, drátu či jakékoliv podpěry. Umělcům, kteří tuto činnost provozují, se říká balanceři. Svá díla stavějí většinou v přírodě, mnohdy v řece.\n\nToto umění provozují stovky lidí po celém světě. Mezi nejznámější patří Kanaďan Michael Grab a Brit Adrian Gray.\n\n"}
{"id": "1208569", "url": "https://cs.wikipedia.org/wiki?curid=1208569", "title": "Střední vojenský okruh", "text": "Střední vojenský okruh\n\nStřední vojenský okruh () je jeden ze čtyř vojenských okruhů, na něž jsou územně rozděleny Ozbrojené síly Ruské federace. Okruh zahrnuje vojenské útvary, instituce a zařízení rozmístěná na Sibiři, v Povolží a na Urale. Střední vojenský okruh byl zformován na základě výnosu prezidenta Ruské federace č. 1144 ze dne 20. září 2010 v rámci vojenské reformy Ozbrojených sil Ruské federace na základě bývalého Povolžsko-Uralského vojenského okruhu a části bývalého Sibiřského vojenského okruhu. Vojska Středního vojenského okruhu jsou dislokována na území třech federálních okruhů (Povolžského, Uralského a na části Sibiřského federálního okruhu).\nV sestavě okruhu se nachází také 201. vojenská základna, která je umístěna v Tádžikistánu. Plocha, na které se rozkládá Střední vojenský okruh a jeho zóna odpovědnosti jej řadí mezi největší ze všech čtyř vojenských okruhů. Zóna odpovědnosti Středního vojenského okruhu má rozlohu 7,06 milionů kilometrů čtverečních (což činí 40 % rozlohy Ruské federace).\n\n\n\n\n\n\n \n\n"}
{"id": "1208582", "url": "https://cs.wikipedia.org/wiki?curid=1208582", "title": "Lassad Nouioui", "text": "Lassad Nouioui\n\nLassad Nouioui (* 8. březen 1986) je tuniský fotbalista a bývalý reprezentant.\n\nLassad Nouioui odehrál za tuniský národní tým v roce 2009 celkem 2 reprezentační utkání.\n\n"}
{"id": "1208583", "url": "https://cs.wikipedia.org/wiki?curid=1208583", "title": "Rudi Vata", "text": "Rudi Vata\n\nRudi Vata (* 13. února 1969) je bývalý albánský fotbalista a reprezentant. Mimo Albánii působil na klubové úrovni ve Francii, Skotsku, Německu, Japonsku a na Kypru.\n\nRudi Vata odehrál za albánský národní tým v letech 1990–2001 celkem 59 reprezentačních utkání a vstřelil v nich 5 gólů.\n\n"}
{"id": "1208584", "url": "https://cs.wikipedia.org/wiki?curid=1208584", "title": "Fábio Júnior", "text": "Fábio Júnior\n\nFábio Júnior (* 20. listopad 1977) je bývalý brazilský fotbalista.\n\nFábio Júnior odehrál za brazilský národní tým v letech 1998–1999 celkem 3 reprezentační.\n\n"}
{"id": "1208585", "url": "https://cs.wikipedia.org/wiki?curid=1208585", "title": "Márcio Miranda Freitas Rocha da Silva", "text": "Márcio Miranda Freitas Rocha da Silva\n\nMárcio Miranda Freitas Rocha da Silva (* 20. březen 1981) je brazilský fotbalista.\n\nMárcio Miranda Freitas Rocha da Silva odehrál za brazilský národní tým v roce 2005 celkem 1 reprezentační utkání.\n\n"}
{"id": "1208586", "url": "https://cs.wikipedia.org/wiki?curid=1208586", "title": "Argel Fucks", "text": "Argel Fucks\n\nArgel Fucks (* 14. září 1974) je bývalý brazilský fotbalista.\n\nArgel Fucks odehrál za brazilský národní tým v roce 1995 jedno reprezentační utkání.\n\n"}
{"id": "1208595", "url": "https://cs.wikipedia.org/wiki?curid=1208595", "title": "Ramon de Mur", "text": "Ramon de Mur\n\nRamon de Mur ( Tarragona?, Katalánsko – 1436 Tárrega?) byl katalánský malíř v období gotiky. Působil v Katalánsku v Aragonské koruně \n\nŽil a pracoval v katalánském městě Tárrega, kde vytvořil většinu svých prací, z nichž nejdůležitější je oltářní obraz kostela Guimerá, který namaloval v letech 1402 až 1412 a z něhož se zachovalo 23 z původních 32 tabulek, které jsou nyní umístěné v biskupském muzeu Vich. \n\n"}
{"id": "1208597", "url": "https://cs.wikipedia.org/wiki?curid=1208597", "title": "The Heritage Foundation", "text": "The Heritage Foundation\n\nThe Heritage Foundation (angl. „Nadace Dědictví“) je americký konzervativní think tank se sídlem ve Washingtonu, D.C. Nadace měla vedoucí roli v konzervativním hnutí během prezidentství Ronalda Reagana (1981–89), jehož politika byla inspirována jejich politickou studií \"Mandate for Leadership\" („Oprávnění k vůdcovství“). Heritage Foundation má od té doby i nadále významný vliv v USA na tvorbu veřejné politiky a je tam považována za jednu z nejvlivnějších konzervativních výzkumných organizací. Jejím posláním je „formulovat a prosazovat konzervativní veřejnou politiku, založenou na principech svobodného podnikání, omezené vlády, svobodě jednotlivce, tradičních amerických hodnotách a silné národní obrany“.\n\nHeritage Foundation založili v roce 1973 političtí komentátoři a podnikatelé Paul Weyrich, Edwin Feulner a Joseph Coors. Nespokojeni s všeobjímacím „liberálním konsensem“ za éry prezidenta Richarda Nixona (1969–74) a nepolemickou, opatrnou povahou stávajících think tanků, Weyrich a Feulner se snažili vytvořit organizaci, která by dodávala politikům stručné, aktuální poziční dokumenty. S dotací 200 000 dolarů od Coorse byla založena nejprve Analysis and Research Association (1970). K této asociaci se připojili noví příznivci a členové představenstva, včetně podnikatelů Edwarda Nobleho a miliardáře Richarda Mellona Scaifeho. Nakonec se organizace rozdělila na veřejné právní centrum a samostatnou veřejnou politickou nadaci, která byla 16. února 1973 zaregistrována jako Heritage Foundation. Weyrich byl její prvním předsedou. Později, za prezidenta Franka J. Waltona, nadace začala používat direct mail fundraising a její roční příjem vzrostl na 1 milion dolarů za rok v roce 1976.\nMezinárodně ve spolupráci s deníkem \"Wall Street Journal \"Heritage Foundation zveřejňuje roční \"Index ekonomické svobody\", který měří svobodu zemí, pokud jde o vlastnická práva a svobodu od vládních nařízení. Faktory použité pro výpočet skóre \"Indexu\" jsou korupce ve vládě, překážky pro mezinárodní obchod, daně z příjmů a korporátní daňové sazby, vládní výdaje, právo a schopnost vymáhat smlouvy, regulační zátěž, bankovní omezení, pracovněprávní předpisy a černý trh. Nedostatky snižují skóre Indexu. Heritage Foundation také publikuje \"Insider\", čtvrtletní časopis o veřejné politice.\n"}
{"id": "1208599", "url": "https://cs.wikipedia.org/wiki?curid=1208599", "title": "Kostel svatého Matouše (Dobroměřice)", "text": "Kostel svatého Matouše (Dobroměřice)\n\nKostel svatého Matouše je římskokatolický filiální kostel v Dobroměřicích v okrese Louny. Od roku 1964 je chráněn jako kulturní památka České republiky.\n\nGotický kostel pochází ze druhé poloviny třináctého století, ale v následujícím století byl přestavěn a znovu upravován v renesančním slohu během patnáctého a šestnáctého století. Zvon \"Marie\" z roku 1481 byl do kostela vrácen v roce 2005. Na podzim roku 2017 byly s použitím vápenné technologie omítek opraveny fasády tak, aby zachovaly barevné řešení použité při rekonstrukci v roce 1907.\n\nKostel je jednolodní stavba s obdélným půdorysem a vnitřními rozměry 15 × 8 metrů, na kterou navazuje pravoúhlý presbytář dlouhý 6,5 metru a široký 4 metry. Dovnitř se vstupuje pozdně gotickým hrotitým portálem v předsíni připojené k jižní straně lodi. Na severní straně stojí na rozhraní lodi a presbytáře hranolová věž ze druhé poloviny třináctého století osvětlovaná v přízemí dvěma úzkými hrotitými okénky s kružbou a většími polokruhově ukončenými okny v posledním patře. Věž zakončuje osmiboká cibulová střecha. Nečleněné západní průčelí přechází do trojúhelníkového štítu s malým klíčovým okénkem. V ose průčelí se nachází hrotitý portál a mladší kruhové okno. Na nárožích se dochovaly stopy rustiky. Východní průčelí je zdůrazněné renesančním obloučkovým štítem z šestnáctého století. Plochostropou loď osvětlují dvě polokruhově ukončená okna v severní zdi a dvě hrotitá okna s kružbami v jižní zdi. Stejná okna jsou použitá také v presbytáři odděleném hrotitým vítězným obloukem a zaklenutém křížovou klenbou. Sakristie s křížovou klenbou se nachází v přízemí věže. Nástěnné malby ze druhé poloviny čtrnáctého století zobrazují svatého Kryštofa, svatováclavský cyklus a část pašijového cyklu.\n\nHlavní raně barokní oltář pochází pravděpodobně z roku 1678. Zdobí ho obrazy svatého Matouše a Nejsvětější Trojice a sochy svatého Václava, svatého Víta (obě datovány letopočtem 1678), archanděla Michaela a dvou biskupů–světců. Zrekonstruované varhany pochází z brložského kostela svatého Havla, pro který je vyrobila firma Vocelka–Hloušek v roce 1858. Vybavení kostela doplňuje kazatelna ze druhé poloviny sedmnáctého století s obrazy evangelistů.\n\n"}
{"id": "1208609", "url": "https://cs.wikipedia.org/wiki?curid=1208609", "title": "Kaple svaté Anny (Nečichy)", "text": "Kaple svaté Anny (Nečichy)\n\nKaple svaté Anny je římskokatolická kaple v Nečichách v okrese Louny. Je chráněna jako kulturní památka. Stojí na návsi uprostřed vesnice.\n\nBarokní kaple z osmnáctého století (snad z roku 1775) má půdorys obdélníku se zkosenými nárožími a odsazený polokruhový presbytář. Vstupní průčelí s lizénami a oválným oknem je zdůrazněné segmentem proloženou římsou, nad kterou vybíhá po stranách vykrojený štít s trojúhelníkovým nástavcem. Dovnitř lodi zaklenuté plackovou klenbou vede obdélný portál. Závěr kaple je sklenutý konchou. Interiér osvětlují kasulová okna.\n\n"}
{"id": "1208613", "url": "https://cs.wikipedia.org/wiki?curid=1208613", "title": "Juža", "text": "Juža\n\nJuža () je město v Ivanovské oblasti v Ruské federaci. Při sčítání lidu v roce 2010 měla přes čtrnáct tisíc obyvatel.\n\nJuža leží kolem malého jezera Vazal v povodí Volhy ve vzdálenosti přibližně 95 kilometrů jihovýchodně od Ivanova, správnho střediska oblasti.\n\nOblast byla osídlena nejpozději začátkem patnáctého století. První zmínka o vesnici \"Juža\" je z roku 1628. Městem je Juža od roku 1925.\n"}
{"id": "1208614", "url": "https://cs.wikipedia.org/wiki?curid=1208614", "title": "Seznam dílů seriálu 12 opic", "text": "Seznam dílů seriálu 12 opic\n\nToto je seznam dílů seriálu \"12 opic\". Americký sci-fi mysteriózní dramatický televizní seriál \"12 opic\" vychází ze stejnojmenného filmu režiséra Terryho Gilliama z roku 1995. Seriál vysílala od ledna 2015 do července 2018 americká televizní stanice Syfy. První dvě řady byly 13dílné, třetí řada měla už jen 10 dílů. V březnu 2017 televize ohlásila rovněž čtvrtou, poslední řadu, která měla premiéru v roce 2018.\n\n<onlyinclude></onlyinclude>\n\n"}
{"id": "1208616", "url": "https://cs.wikipedia.org/wiki?curid=1208616", "title": "Ľudovít Izák", "text": "Ľudovít Izák\n\nĽudovít Izák, pseudonym Miloš Lihovecký také Izák-Lihovecký, (13. dubna 1862 Banská Štiavnica, Slovensko – 16. března 1927 Kremnica, Slovensko) byl slovenský hudební skladatel, pedagog a sbormistr.\n\nMaturoval na Evangelickém lyceu v Banské Štiavnici a v letech 1882–1886 studoval na Učitelském ústavu v Levicích. Po absolvování školy odešel do Budapešti, kde byl učitelem ve slovenské smíšené evangelické škole augsburského vyznání. Učil slovensky maďarsky a německy. V roce 1887 se oženil. Vzal si za manželku Emílii, dceru slovenského evangelického biskupa Daniela Bacháta, známého také jako významného slovenského spisovatele a básníka. Psal pod pseudonymem \"Miloslav Dumný\". U svého tchána pak Izák působil jako varhaník. Vedle pedagogického působení i v Budapešti pokračoval ve studiu hudby. V letech 1893–1895 studoval skladbu na budapeštské konzervatoři.\n\nPo vzniku Československa musel Izák z Maďarska odejít. Začal pracovat jako dočasný správce školy v Malackách a v roce 1919 se stal ředitelem chlapecké školy ve Zvolenu. Ve Zvolenu založil také hudební školu. V roce 1926 se ze zdravotních důvodů přestěhoval k dceři do Kremnice, kde následujícího roku zemřel ve věku 65 let.\n\nStřed hudebního díla Ľudovíta Izáka tvořily harmonizace a úpravy slovenských lidových a společenských písní. Za svého pobytu Budapešti uváděl pro českou a slovenskou komunitu koncerty z písňové a sborové tvorby českých a slovenských skladatelů, svoje vlastní skladby i operety. V těchto aktivitách vystupoval pod pseudonymem \"Miloš Lihovecký\".\n\nSbíral lidové písně na Slovensku, ale i v Maďarsku. Snažil se sebrat a uchovat lidové i umělé písně slovenského obyvatelstva v Budapešti a okolí. Sbíral, upravoval a nově harmonizoval i evangelické církevní chorály. Z pověření pastorální konference slovenských evangelických kněží v Liptovském Mikuláši pracoval od roku 1901 na vytvoření partitury náboženských písní. Za dvacet let práce sebral více než 1200 církevních písní a jejích variant. Tiskem byl vydán pouze zlomek této rozsáhlé práce.\n\nZ vlastní skladatelské práce jsou pozoruhodné jeho klavírní skladby a písňové cykly:\n\n22. listopadu 2012 byla Ministerstvem zahraničních věcí Slovenska ve spolupráci s \"Výzkumným ústavem Slováků v Maďarsku\" ve velkém sále \"Slovenského inštitútu\" v Budapešti uspořádána konference na počest Ľudovíta Izáka.\n\n\n"}
{"id": "1208619", "url": "https://cs.wikipedia.org/wiki?curid=1208619", "title": "Asistent (pedagog)", "text": "Asistent (pedagog)\n\nAsistent (angl. \"Assistant\") je vysokoškolský učitel, akademický pracovník, který zpravidla absolvoval magisterský studijní program (\"master's degree\", 7 v ISCED). Asistent je většinou zaměstnancem příslušné vysoké školy, přičemž se jedná o pracovní pozici vyšší než je pozice lektora a nižší než je pozice odborného asistenta. Asistentovi jakožto zaměstnanci náleží finanční odměna, nikoliv stipendium jako v případě studentů v doktorských studijních programech (doktorandů).\n\nAsistent vyučuje, resp. pomáhá s výukou, zpravidla spíše vede semináře (cvičení), může též přednášet či vypomáhat s výzkumem, rovněž může pomáhat s tvorbou vysokoškolských studijních opor – skript, publikováním nebo vést či oponovat bakalářské práce. Pokud splní podmínky, může se stát odborným asistentem. Pracovní pozici (úvazek) asistenta obvykle mohou obdržet též doktorandi, tedy studenti v doktorském studijním programu. Na některých vysokých školách mohou asistenti případně vést i diplomové (magisterské) práce, což může být spíše typické pro studenty vyšších ročníků v doktorských studijních programech.\n\nPracovní zařazení „asistent“ bývá také někdy pracovně zkracováno jako \"as.\" před jménem (asistent se zpravidla formálně oslovuje jeho titulem z magisterského programu, tedy např. \"MUDr. Jan Novák, RNDr. Jan Novák - pane doktore, Ing. Jan Novák, Ing. arch. Jan Novák - pane inženýre, Mgr. Jan Novák, MgA. Jan Novák - pane magistře\" atp.).\n"}
{"id": "1208621", "url": "https://cs.wikipedia.org/wiki?curid=1208621", "title": "Lektor (pedagog)", "text": "Lektor (pedagog)\n\nLektor je pracovní pozice (také vysokoškolského) učitele, který většinou vede některou z praktických částí studia (výuky). Nezbytnou podmínkou bývá zpravidla určitá praxe a zkušenosti, nikoliv nezbytně požadavek formálního vysokoškolského vzdělání. Po úspěšném ukončení studia na vysoké škole se následně může jednat o pozici asistenta.\n\nPodle \"Slovníku cizích slov\" lektor je: odborný učitel; odborný posuzovatel děl určených k vydání nebo provozování.\n\n"}
{"id": "1208622", "url": "https://cs.wikipedia.org/wiki?curid=1208622", "title": "Volvo 9700", "text": "Volvo 9700\n\nVolvo 9700 je řada dálkových a zájezdových autobusů vyráběných společností Volvo Buses od roku 2001, kdy nahradila modely Carrus Star a Vector/Regal. Je vyráběna ve třech výškových verzích: 9700S (3,42 m), 9700H (3,61 m) a 9700HD (3,73 m), přičemž model 9700S je dostupný pouze v severských státech. Řada 9700 rovněž disponuje několika délkovými verzemi od 10,3 m po 15 m. Odvozená levnější varianta je označena řadou 9500, existuje i luxusnější model, řada 9900.\n\nProdukce první generace řady 9700 probíhala mezi lety 2001 a 2007, druhá generace byla vyráběna v letech 2006–2013. Od roku 2012 je vyráběna třetí generace.\n"}
{"id": "1208631", "url": "https://cs.wikipedia.org/wiki?curid=1208631", "title": "Wonderfalls", "text": "Wonderfalls\n\nWonderfalls je americký komediálně-dramatický fantastický televizní seriál, který byl premiérově vysílán na stanici Fox v roce 2004. Kvůli nízké sledovanosti byl po čtyřech dílech zrušen. Natočeno však bylo 13 epizod, které byly kompletně odvysílány na kanadské stanici VisionTV během podzimu 2004. Seriál se zaměřuje na mladou Jaye Tyler, která pracuje jako prodavačka v obchodě s dárkovými předměty u Niagarských vodopádů, a její rodinu a přátele. Na Jaye však začnou mluvit figurky různých zvířat, jež jí radí, jak má pomáhat ostatním lidem.\n\n\n"}
{"id": "1208633", "url": "https://cs.wikipedia.org/wiki?curid=1208633", "title": "Aja Volkman", "text": "Aja Volkman\n\nAja Volkman ([eižə]), přechýleně Aja Volkmanová (* 4. března 1987 Eugene, Oregon) je americká hudebnice, hlavní zpěvačka z indie rockové kapely Nico Vega. Vydala také EP s názvem \"Egyptian\" pod stejnojmennou přezdívkou jako duo s Danem Reynoldsem (z Imagine Dragons).\n\nAja Volkmanová je dcerou Jamese Volkmana a umělkyně Rogene Manasové. Je členkou Církve Ježíše Krista Svatých Posledních dnů. Nepije alkohol a je vegetariánkou. Od 5. března 2011 je vdaná za zpěváka kapely Imagine Dragons, Dana Reynoldse. Mají dceru jménem Arrow Eve. V březnu 2017 se jim narodily další dvě dcery – dvojčata Gia James a Coco Rae. A v Říjnu 2019 syn Valentine. V dubnu 2018 se od sebe se svým manželem Danem Reynoldsem odloučili. Později se k sobě zase vrátili - o tom pojednává píseň \"Bad Liar,\", kterou společně složili.\n\nVolkmanová byla oslovena Mikem Peñou po sólovém vystoupení v roce 2005. I když Peña později opustil kapelu, aby se věnoval herectví, Dan Epand (bubeník) se připojil a tím se zformovalo základní složení kapely Nico Vega v roce 2007. Skupina vydala několik EP. Podepsali smlouvu s nyní zaniklým vydavatelstvím MySpace Records. O dva roky později kapela vydala své debutové, stejnojmenné album. Tři skladby z alba byly produkovány Lindou Perry (Pink, Christina Aguilera, Gwen Stefani) a zbytek byl produkován Timem Edgarem. Album mixoval Tchad Blake (The Black Keys, Sheryl Crow). Nico Vega vystoupila v show \"Last Call with Carson Daly\" později v roce 2009 a poté byla několik dalších let na turné. Ve větší míře cestovali s dalšími umělci včetně Gavina Rossdalea (Bush), Manic Street Preachers, Imagine Dragons, She Wants Revenge a Blondie. Vystoupili také vedle No Doubt. V této době kapela podepsala smlouvu s Five Seven Music. Jejich singl \"Beast\" získal popularitu v roce 2013 prostřednictvím reklam na BioShock Infinite, což mělo za následek více než pět milionů kombinovaných stažení a zhlédnutí.\n\nDruhé album, \"Lead To Light\", bylo vydáno 22. července 2014 a uvádělo produkci Dana Reynoldse (Imagine Dragons, X Ambassadors), Tonyho Hoffera (Beck, Fitz and the Tantrums) a Tima Edgara (Nico Vega). Singl \"I Believe (Get Over Yourself)\" byl spolunapsán Danem Reynoldsem. Skladba \"Lightening\" byla napsána společně s Adamem Bravinem a Justinem Warfieldem z rockové kapely She Wants Revenge.\n\nReynolds potkal Volkmanovou v roce 2010, když byl pozvaný k provedení úvodního entrée pro Nico Vega. Pozval ji, aby mu pomohla dokončit některá dema, na kterých pracoval. Začali proces spolupráce pod názvem Egyptian. Nahráli a nezávisle digitální cestou vydali stejnojmenné EP o čtyřech skladbách.\n\nTento projekt předvedli jednou v hotelu M Resort v Las Vegas.\n\nV roce 2015 se Reynolds zmínil, že Volkmanová pracuje na sólovém projektu. Aja vydala tři singly od ledna 2016.\n\n\n\n"}
{"id": "1208634", "url": "https://cs.wikipedia.org/wiki?curid=1208634", "title": "REDCON", "text": "REDCON\n\nREDCON (známé též jako REDCON - Strike Commander) je česká strategická počítačová hra. Vytvořilo ji studio Hexage. Vyšla pro Windows, Android a iOS v roce 2016.\n\nREDCON je zasazen do světa, kde trvá nikdy nekončící válka připomínající první světovou válku. Hlavním hrdinou je generál císařské armády, který je vyslán aby potlačil povstání vedené generálem Kranzem. Brzy si však hrdina všímá podivného chování císaře. \n\nHráč ovládá svoji základnu, kterou napřed vybaví místnostmi. Druhy místností zahrnují útočné věže, obranné věže a podpůrné místnosti. Každá útočná věž má jiné vlastnosti, například některé pálí více ran na jednou, jiné se rychleji nabíjejí a jiné jsou silnější. Podpůrné místnosti zahrnují navigační centrum, které dělá útočné věže přesnějšími. Pak je zde centrum obrany, které zlepšuje obranu. Každá místnost však potřebuje obsluhu a hráč tak ovládá i vojáky v základně. Ti obsluhují jednotlivé místnosti a také provádějí opravy. Je však nutné si je chránit, protože dělostřelecká palba nepřítele je může zabít.\n\nHra získala velmi pozitivní hodnocení v recenzích, a to hlavně mobilní verze.\n\nGamezebo chválilo ve své recenzi hlavně hratelnost a vizuální stránku hry. Jistou kritiku však získala za nedostatečné vysvětlení některých aspektů hry a za základní rozložení hry.\n\nGame Enthusianist hodnotil počítačovou verzi a chválil množství obsahu. Taktéž chválil hratelnost, ale kritizoval absenci dabingu a jisté problémy spojené s tím, že hra byla portována z mobilů.\n\n"}
{"id": "1208641", "url": "https://cs.wikipedia.org/wiki?curid=1208641", "title": "Makisté", "text": "Makisté\n\nMakisté (anglicky \"Maquis\") je fiktivní polovojenská/teroristická organizace ve 24. století ve sci-fi univerzu Star Trek. Poprvé byla představena v roce 1994 v epizodě seriálu \"\" Makisté a následně i v seriálech \"\" a \"\".\n\nKoncept Makistů byl tvůrci seriálu Star Trek: Stanice Deep Space Nine záměrně vytvořen tak, aby mohl sehrát svou roli v nadcházejícím seriálu Star Trek: Vesmírná loď Voyager, jehož zahájení bylo plánováno na rok 1995. Jak Jeri Taylorová poznamenala: \"věděli jsme, že budeme do Voyageru potřebovat prvek odpadlíků, kteří byli součástí Hvězdné flotily, ale nyní se stali idealistickými bojovníky za svobodu a pro Federaci jsou to psanci.\" Proto tvůrci Star Treku rozhodli vytvořit pozadí pro Makisty v několika epizodách DS9 a Nové generaci, a pojmenovali je podle francouzské partyzánské skupiny z Druhé světové války. Opakovaně se objevující postavy Michael Eddington (hrál ho Kenneth Marshall) v DS9 a Ro Larenová (Michelle Forbes) v Nové generaci se stali nebo byli členy Makistů. Voyager měl tyto členy hned tři: Chakotaye (Robert Beltran), Sesku (Martha Hackettová) a B'Elannu Torresovou (Roxann Dawsonová), stejně jako Toma Parise (Robert Duncan McNeill), který byl zajat a uvězněn pro vstup do řad Makistů.\n\nPodle fiktivní dějové linky startrekového vesmíru vznikli Makisté ve 24. století poté, co byla podepsána mírová smlouva mezi Spojenou federací planet a Cardassijskou unií. Ta znovu vyznačila tzv. Demilitarizovanou zónu mezi oběma mocnostmi, což vyústilo v postoupení několika federačních kolonií Cardassianům. Ačkoli bylo všem kolonistům nabídnuto přestěhování na jiné území Federace zdarma, někteří zůstali, čímž se stali občany Cardassijské unie. Někteří z těchto kolonistů následně založili Makisty, aby se ochránili před cardassijskou agresí, když se jim nedostalo žádné oficiální podporu ze strany Federace, která se obávala porušení mírovou smlouvu s Cardassiany, což by vedlo k válce.\n\nNicméně různí členové Federace se rozhodli podpořit věc Makistů a nezákonně jim pomoci v dodávkách zbraní a dalších technologií, které by mohli využít ve svém boji. V několika případech Federace skutečně zasáhla do války mezi Makisty a Cardassiany, a pomohla k uzavření příměří. V jednom případě federační lodí USS Voyager pronásledovala loď Makistů do oblasti Badlands s úmyslem ji dopadnout, nicméně obě plavidla byla přenesena cizí formou života do Delta kvadrantu na opačnou stranu Galaxie. Obě posádky byly nuceny spojit své síly proti cizím hrozbám a snažit se o společný návrat domů. V následujících letech, kdy Cardassijská unie spojila své síly s Dominionem, aby bojovala proti Federaci, Dominion pomáhal cardassijské armádě v boji proti Makistům.\n\n"}
{"id": "1208642", "url": "https://cs.wikipedia.org/wiki?curid=1208642", "title": "Headset pro virtuální realitu", "text": "Headset pro virtuální realitu\n\nHeadset pro virtuální realitu je zařízení nasazované na hlavu, jehož cílem je poskytnout zážitek z virtuální reality, ať už pro účely 3D simulace či hraní počítačových her. Skládá se ze stereoskopického displeje, jenž zobrazuje obraz pro každé oko zvlášť, a ze senzorů, které snímají pohyb hlavy (gyroskopy, akcelerometry, systémy se strukturovaným světlem). Některá zařízení obsahují i zabudovaná sluchátka, oční senzory a herní ovladače.\n\n\"Kompletní seznam se dočtete na Seznam headsetů pro virtuální realitu\"\n"}
{"id": "1208644", "url": "https://cs.wikipedia.org/wiki?curid=1208644", "title": "Otroci ze Sokora", "text": "Otroci ze Sokora\n\nOtroci ze Sokora \"(Slaves of Socorro)\" je čtvrtý díl fantasy literární série Bratrstvo od australského spisovatele Johna Flanagana. Originál vyšel v roce 2014 v Austrálii u nakladatelství Random House. Český překlad vyšel ve stejný rok u nakladatelství Egmont.\n\nNěkolik měsíců poté, co se Volavky slavně vrátili s Andomalem do Skandie, jsou oberjarlem Erakem vyslání k Araluenu, kde se mají zúčastnit roční hlídky. Před odjezdem Hal nalezne velkou fenu, kterou pojmenuje Kluf. Ta má ovšem zvyk vše ohryzovat a tak den před odjezdem Volavek ohryže Erakovu vycházkovou hůl a násadu jeho sekery. Volavky proto musejí z Hallasholmu vyplout na rychlo, aby se vyhnuli Erakovu hněvu. \n\nPři cestě do Araluenu na moři potkají poškozenou galickou loď, kterou, jak zjistí, přepadl a poškodil jejich krajan Tursgud, ze kterého se stal odpadlík a vyvrhel. Po připlují do Araluenu k Volavkám přijíždí hraničář Gilan, který jim sděluje, že pro ně má král úkol. Odjezd Volavek ke královskému sídlu je ovšem přerušen skupinou otrokářů, kteří unesou dvanáct obyvatelů blízké vesnice, aby je mohli prodat na trhu v Sokoru. Volavky se vydají otrokářskou loď pronásledovat a zjistí, že se nejedná o nikoho jiného, než o Tursguda a jeho loď \"Noční vlk\". Tursgudovi se ovšem podaří Hala vlákat na mělčinu a uprchne jim. Přesto Hal pronásledování nevzdává a spolu se zbytkem posádky a Gilanem odplouvá do Sokora.\n\nV Sokoru Hal vypracuje plán útoku. Protože potřebuje zjistit, jak jsou v Sokoru otroci hlídáni, předstírá, že chce prodat Ingvara jako otroka a během prodeje si s Jesperem prohlídne zabezpečení. O odvedení pozornosti se postará Gilan s Lydií, když na trhnu poblíž vězení založí požár, který přiběhne hasit většina strážných. Útočný oddíl, který tvoří Hal, Thorn, Jesper a Stig, poté bez povšimnutí pronikne do kobky, kde si bez problému poradí s osmi ospalými strážnými a pustí na svobodu otroky a Ingvara. Spolu s otroky s Araluenu se poté vrátí na \"Volavku\", kde je ovšem čeká ještě jeden těžký úkol, proniknout kolem obřích katapultů v přístavu. Při odjezdu se je pokusí pronásledovat Tursgudův \"Noční vlk\", který se ovšem díky tomu, že Hal připevnil lano z pobřeží k zadnímu vazu \"Nočního vlka\", roztříští na kousky a během pár chvil i s Tursgudem potopí. Poté se Halovi povede proplout mezi katapulty a odvést otroky zpět do Araluenu.\n"}
{"id": "1208646", "url": "https://cs.wikipedia.org/wiki?curid=1208646", "title": "Segimon Serrallonga i Morer", "text": "Segimon Serrallonga i Morer\n\nSegimon Serrallonga i Morer (1930, Torelló - 2002, Badalona) byl katalánský básník, filolog a spisovatel. \n\nStudoval v semináři Vic, pak klasickou filologii na Katolické univerzitě v Lovani v Belgii. Později získal titul z katalánské filologie na Autonomní univerzitě v Barceloně. Aktivně se podílel na boji proti Francovi a byl zakládajícím členem shromáždění Katalánska (Assemblea de Catalunya). Od roku 1977 až do své smrti se věnoval univerzitní výuce, nejprve na Escola de Mestres Balmes a pak na Universitat de Vic, kde řídil Eumo Editorial a byl ředitelem knihovny.\n\nPřítel a žák Carlese Riby. V letech 1964 až 1967 řídil časopis \"Inquietud artística\". Byl jedním ze zakladatelů (Miquel Martí i Pol, Jordi Sarrate, Lluís Solà a Ricard Torrents) redakce časopisu \"Reduccions\" v roce 1977.\n\nV roce 1980 získal Premi de la Crítica Serra d'Or za \"Poemes 1950–1975\".\n\n\n"}
{"id": "1208653", "url": "https://cs.wikipedia.org/wiki?curid=1208653", "title": "Drnově podzolové půdy", "text": "Drnově podzolové půdy\n\nDrnově podzolové půdy (rusky Дерново-подзолистые почвы, bělorusky Дзярнова-падзолістыя глебы) jsou půdy, které jsou charakteristické pro oblasti s opadavými listnatými lesy. Nejvíce jsou zastoupeny v Bělorusku, kde pokrývají celkem 45,1 % území a v Rusku (zde zabírají asi 15 % území).\n"}
{"id": "1208659", "url": "https://cs.wikipedia.org/wiki?curid=1208659", "title": "Jsem cholerik, ale léčím se", "text": "Jsem cholerik, ale léčím se\n\nJsem cholerik, ale léčím se (I Am Furious (Yellow)) je 18. díl v 13. řady seriálu Simpsonovi, celkově jeho 287. díl. V USA měl premiéru 21. dubna 2002, v ČR 25. listopadu 2003.\n\nVe škole je den profesí, kde se neděje nic zajímavého a proto chce Skinner pozvat někoho zajímavého. S Lízou najdou autora komiksu Hyperpes, Jeffa Jenkinse, který na přednášce odvysílá jeden díl. Když se ho Skinner zeptá jak se vyrábí seriál, autor řekne, že to není nic namáhavého a Skinner z tohoto důvodu zmáčkne ohlašovač požáru. Druhý den ve škole děti kreslí jen komiksy a Bart se svým komiksem se vydá ke Komiksákovi. Ten mu řekne že to není dobré a pak se objeví zakladatel Marvel Comics Stan Lee, který řekne že to taky není ono, ale řekne Bartovi, že má pokračovat. Doma nemůže Bart přijít na to kdo bude hlavní hrdina, až uvidí Homera, který se zasekl do lehátka a udělá z toho komiks Táta Pruďas. Ten má ve škole úspěch a Bart čeká na žadatele autogramů , až se k němu dostane vlastník Lepšínežtelka.com a nabídne mu udělat z Táty Pruďase animovaný film. Bart to přijme. Když se dostaví na místo s Lízou, udělají společně film. V práci najde Homer Lennyho, Carla, Pan Burnse a Smitherse jak se koukají na tátu Pruďase. Homer se nejdřív směje, ale pak zjistí že je to on.\n\nNa konci dílu uvidí, že to byl Bart. Naštve se a jede za ním. Když ho ale uvidí lidi, začnou mu ničit auto. Homer vyleze z auta, ale přiskřípne si ruku, nakonec ale uteče domů. Doma přistihne Barta a Milhouse jak se koukají na Tátu Pruďase a začne Bárta škrtit. Zbytek rodiny ho uvidí a prohlásí, že je cholerik, načež Homer prohlásí že bude kliďas. Další den, když se naštve, se mu jen objeví boule za krkem a to vadí Bártovi. Proto mu přichystá past a společně s Milhousem jdou podívat do Lepšínežtelka.com. Když přijde do práce, dozví se, že firma mezitím zkrachovala. Když se Homer vrátí z práce, uvidí nápis \"Koblihy v domečku na stromě\". Když přijde ke koblihám, propadne se a pověsí se na lano, kde ho popíchají kaktusy, narazí do jednorázových plenek a pak uvidí nápis \"Jestli se chceš dostat dolů, přestřihni provaz.\" Spadne do bazénku se zelenou barvou a naštve se. Homer se vydá do města se slovy:\"Homer zlobit! Homer ničit!\" Pak ho uvidí Lenny a prohlásí, že je Hulk. To uslyší i Stan Lee který řekne, že je on je Hulk. Homera odvezou do nemocnice, kde mu řeknou, že díky potlačovanému vzteku od pasti přežil. Homer za to vezme Bárta na ryby.\n"}
{"id": "1208664", "url": "https://cs.wikipedia.org/wiki?curid=1208664", "title": "Vojenská diktatura v Chile", "text": "Vojenská diktatura v Chile\n\nVojenská diktatura v Chile () byla autoritativní vojenská vláda v Chile mezi lety 1973–1990. Diktatura vznikla po svržení demokraticky zvolené vlády prezidenta Salvadora Allendeho během státního převratu realizovaného s přímou podporou CIA 11. září 1973. V čele diktatury stála vojenská junta vedená generálem Augustem Pinochetem. \n\nPřevrat byl výsledkem kolapsu ekonomiky a hrozící občanské války, Augusto Pinochet několik měsíců před převratem potíral snahy armády o ozbrojený převrat. Pinochet diktaturu označoval za nutnou, vzhledem k násilným snahám levice o destabilizaci země a směřoval zemi k demokracii, poté co pomine nebezpečí levicové diktatury, podporované SSSR a Kubou.\n\nRežim se vyznačoval systematickým potlačováním politických stran a pronásledováním levicové opozice. Souhrnná zpráva tzv. Rettigovy komise, vytvořené z Pinochetových odpůrců i stoupenců pod oficiálním názvem Národní komise pravdy a usmíření, z roku 1990 uvádí počet 2 279 obětí (146 osob odsouzeno válečným tribunálem k trestu smrti, 131 osob zemřelo během střetů při demonstracích, 101 osob zastřeleno při pokusech o útěk, 39 osob zemřelo během přestřelky, 90 osob zabito soukromými osobami, 815 dalších úmrtí a 957 zmizelých), následná vyšetřování komisí zřízených prezidentem Ricardem Lagosem i jeho nástupkyní Michelle Bacheletovou odhalila v letech 2004 a 2011 další případy. Celkový počet obětí perzekuce uznaný v roce 2011 vládou prezidenta Sebastiána Piñery činí 40 018 osob, z toho 3 065 zabitých nebo násilně zmizelých. Došlo k mučení tisíců vězňů a více než 200 000 Chilanů bylo donuceno odejít do exilu. \n\nDiktatura položila základy současného politického a ekonomického života v Chile. Dva roky po převratu začala s realizací radikálních klasickoliberálních ekonomických reforem - navržených týmem ekonomů vzdělaných na amerických univerzitách známým jako Chicagští chlapci - které byly v ostrém kontrastu s levicovou politikou S. Allendeho. Augusto Pinochet udělal ze země ostrov ekonomické stability, v jinak problémy zmítaném sektoru zemí jako Argentina či Brazílie, což platilo ještě 30 let po převratu. Někdy se tomu, co nastalo po spuštění ekonomických reforem, říkalo \"ekonomický zázrak Chile\". V zemi stoupla životní úroveň, snížila se dětská úmrtnost, prodloužil se věk dožití, zlepšila se zdravotní péče, snížily se daně, došlo k rozšíření a stabilizaci střední vrstvy, výdaje státu klesly o 25%. Podle údajů Světové banky klesla nezaměstnanost a zvyšil se HDP.\n\nV roce 1978 souhlasilo v referendu 78,6 % voličů s pokračováním Pinochetovy vlády a současným směřováním země. V roce 1980 došlo k nahrazení ústavy z roku 1925, nová ústava nařizovala další prezidentské referendum s jedním kandidátem v roce 1988 a návrat k demokratickému politickému zřízení v roce 1990. Nově zvolený prezident Patricio Aylwin převzal od Pinocheta moc v roce 1990, nicméně ten zůstal na svém postu vrchního velitele armády až do roku 1998, kdy získal doživotně křeslo v chilském senátu, což mu zajišťoval ústavní dodatek z roku 1980. Pinochet sám nechal vypsal opakovaně referendum o své vládě a když v roce 1988 prohrál, poměrem 45 % ku 55 % odevzdaných hlasů, předal moc zvolenému Patricio Aylwinovi. Pinochetův nástupce Patricio Aylwin ponechal v platnosti hospodářská opatření Pinochetovy vlády, vládu Pinocheta shrnul slovy: „Brutální, ale účinná.“.\n"}
{"id": "1208669", "url": "https://cs.wikipedia.org/wiki?curid=1208669", "title": "Antoni Pous i Argila", "text": "Antoni Pous i Argila\n\nAntoni Pous i Argila (21. června 1932, Manlleu – 6. srpna 1976, Barcelona) byl katalánský básník a překladatel.\n\nStudoval teologii a byl vysvěcen na kněze v roce 1956. V roce 1964 odešel do Tübingenu studovat filologii. Byl zakladatelem \"Grup Lacetània\", \"Quaderns Lacetània\" a časopisů \"Textos\" a \"Reduccions\". Udržoval styky se skupinou básníků své doby (např. Carles Riba). \n\n\n"}
{"id": "1208670", "url": "https://cs.wikipedia.org/wiki?curid=1208670", "title": "Adolf Kurrein", "text": "Adolf Kurrein\n\nAdolf Kurrein (28. ledna 1846, Třebíč – 23. října 1919, Teplice) byl rakouský rabín.\n\nOtec Adolfa Kurreina zemřel v době, kdy mu byly dva roky, a on tak vyrůstal se sestrou Kateřinou a matkou. Poté, co získal důkladné židovské vzdělání, odešel jako patnáctiletý do Brna, kde v roce 1866 maturoval. Posléze odešel do Vídně, kde navštěvoval přednášky Adolfa Jellineka. Na univerzitě ve Vídni v roce 1871 dokončil studium filozofie, historie a matematiky. O rok později získal rabínský diplom. \n\nPozději vykonával práci rabína na různých místech: v roce 1872 v St. Pölten, v roce 1877 v Linci, v roce 1883 v Bielsku, kde působil jako středoškolský učitel, a v roce 1888 v Teplicích. V lednu 1877 se oženil s Jessie Loewe (1849–1934), dcerou orientalisty Louise Loeweho. S tou pak měl pět dětí, dvě z nich zahynuly později v Osvětimi. Syn Viktor Kurrein (1881–1974) se také stal rabínem v Linci, odkud pak v roce 1938 emigroval do Anglie. Pod vlivem Theodora Herzla se Adolf Kurrein ke konci života angažoval ve vznikajícím politickém sionismu. Napsal řadu článků a také přispíval do Židovské encyklopedie.\n\n\n\n\n"}
{"id": "1208672", "url": "https://cs.wikipedia.org/wiki?curid=1208672", "title": "Kvalifikace na Mistrovství světa ve fotbale 2018 (CONMEBOL)", "text": "Kvalifikace na Mistrovství světa ve fotbale 2018 (CONMEBOL)\n\nKvalifikace na mistrovství světa ve fotbale 2018 zóny CONMEBOL určí 4 přímé účastníky Mistrovství světa ve fotbale 2018 v Rusku a 1 účastníka mezikontinentální baráže.\n\nKvalifikace jihoamerické zóny začala 8. října 2015 a skončí 10. října 2017. Všech 10 týmů utvořilo jedinou skupinu, ve které se spolu utká každý s každým jednou doma a jednou venku (každý tým tak odehraje celkem 18 zápasů). První čtyři týmy přímo postupují na mistrovství a tým na pátém místě se zúčastní mezikontinentální baráže.\n\n"}
{"id": "1208675", "url": "https://cs.wikipedia.org/wiki?curid=1208675", "title": "Francouzský právní systém v období Francouzské revoluce", "text": "Francouzský právní systém v období Francouzské revoluce\n\nFrancouzský právní systém v období Francouzské revoluce (1789-1815) představují právní normy, právní instituty a právní odvětví spojené a uspořádané podle pravidel do systému. Vychází z kontinentálního právního systému a tvoří jej právo psané a výlučné, které je výsledkem zákonodárné činnosti orgánů státu k tomu určených.\n\nAby se francouzský právní systém definoval a odlišil od ostatních subsystémů kontinentálního právního systému, byla nutná revoluce, protože v ní se spojila snaha lidu vymanit se zpod nadvlády feudalismu s myšlenkami osvícenské filosofie. Tyto faktory ovlivnily francouzský právní systém, jehož vývoj v rámci novověku vyvrcholil právě v letech 1789-1815. Proto lze právní systém v období Francouzské revoluce 1789-1815 charakterizovat jako právní systém revoluční, měnící a vyvíjející se, který se měnil v závislosti na sociální, ekonomické, mocenské a zemědělské situace v zemi. \n\nJeden ze směrodatných momentů pro francouzský právní systém v období Francouzské revoluce 1789-1815 přišel, když se třetí stav prohlásil za Ústavodárné národní shromáždění a za cíl si stanovil přijmout ústavu. Ještě před ní však Ústavodárné národní shromáždění přijalo mnohé významné dokumenty, které byly důležité v dalším vývoji právního řádu Francie, především srpnové dekrety a Deklaraci práv člověka a občana, kterými se de iure zrušil feudalismus. Po zrušení privilegií a deklarováním rovnosti revoluční francouzské zákonodárství začalo klást velký důraz na individuální práva a rovnost mezi občany. Z toho důvodu se změnilo i pojetí některých institutů soukromého práva, například vlastnictví, manželství a dědického práva. \n\nRevoluční roky postupně přinášeli změny - politické změny, změny formy státu, změny práva tak soukromého i veřejného. Následně změny v rámci složení a rozložení faktické zákonodárné a politické moci v jednotlivých etapách revoluce měly za následek i změny obsahu dokumentů, respektive měnil se rozsah práv přiznaných v dokumentech pro potřeby dané etapy revoluce, ale základní principy v rámci právního systému se zachovávaly.\n\nDefinitivním momentem, ve kterém se odlišil francouzský právní systém od ostatních subsystémů kontinentálního systému práva, byl začátek vlády císaře Napoleona Bonaparta. Celé období, během kterého ve Francii působili volené zákonodárné orgány, neexistoval reálný prostor a dostatečná vůle všech zúčastněných stran na krok k tvorbě jednotných a ucelených zákoníky soukromého práva. Příchodem císaře, který již jako konzul de facto disponoval absolutní mocí nad zemí a právem, se otevřela cesta k dotvoření francouzského právního systému. Kodifikace ze soukromoprávní oblasti právního systému, kterými byly Code Civil, \"Code de procedure civil\" a \"Code de commerce\", představovali syntézu právních norem antického Říma, na základě kterých vystavěl Napoleon zákoníky obsahující tak normy předrevolučního Francie jako i normy, které byly přijaty během revoluce. \n\nCelá revoluce měla několik významných přínosů pro svět, společnost a samozřejmě pro právo. Z právního hlediska francouzská expanze v průběhu novověku otevřela prostor pro šíření kodexů revoluční Francie do celého světa a tím i rozšíření francouzského právního systému, který podobu dostal právě během revolučních událostí v letech 1789-1815. Díky Napoleonovi a jeho vojenským aktivitám se hlavně Code civil rozšířil v Evropě a více či méně ovlivnil země, které byly Francii podrobeny. \n\nV rámci charakteristiky předrevolučního práva Francie se lze soustředit na charakterizaci pramenů práva materiálních i formálních. Materiální prameny práva se v teorii označují i jako prameny tvorby práva a jde v podstatě o politické, ekonomické, sociální a jiné podmínky ve společnosti, které se následně přenesou do formálních pramenů práva, tedy normativních právních aktů, které jsou výsledky legislativní činnosti příslušných orgánů. Francouzská monarchie se v roce před vypuknutím revoluce - roku 1788 - ocitla ve velmi vážné a zjevné krizi, která se projevila v několika společenských oblastech, ale hlavně v oblasti ekonomické. Její nástup naznačovaly již několik let přetrvávající výkyvy v ekonomice tak nepokoje ve společnosti, zejména mezi vzdělanci. Nestabilní stav v oblasti zemědělství završilo velké sucho v roce 1785. Tato nepříznivá situace pouze posílila dopady recese projevující se již od roku 1770. Nepokoje se však nešířily pouze mezi rolníky, ale se k nim přidali i projevy nepokojů v průmyslu, což bylo částečně důsledkem a částečně důvodem francouzsko-anglické obchodní smlouvy. \n\nV roce 1786 situace úplného úpadku také znovu přinesla zvýšení cen, což mělo za následek bankroty a další problémy. Francie se přes špatné vnitřní finanční situaci zapojilo do americké války o nezávislost. Ministr financí Jacques Necker byl nucen financovat konflikt půjčkami, které měly negativní dopad na již tak zatížený a vyčerpaný státní rozpočet. V popsané hospodářské situaci nastalo přeskupení politických sil. Představitelé šlechty chtěli využít nepříznivý stav na zlepšení svého postavení, které bylo omezováno absolutismem. Základem odporu se stalo shromáždění Generálních stavů, které odmítlo přijetí daňových ediktů dalšího ministra financí Loménieho de Brienna. Tehdejší král Ludvík XVI. byl v důsledku špatného stavu v zemi přinucen svolat Generální stavy. 1. ledna 1789, jejich svolání oznámil Jacques Necker. Třetímu stavu byl přiznán dvojnásobný počet zástupců. O způsobu hlasování, zejména o tom, zda se bude hlasovat podle počtu zástupců, již však nebylo řečeno nic. V období před vypuknutím revoluce se ve Francii používaly z formálních pramenů práva prožitky středověku a to ordonance, které \"\"obsahují nejdůležitější předpisy obecního významu či celých právních odvětví zpravidla pro území celého království\"\", edikty, \"\"které mají omezenější rozsah, ať už z hlediska obsahu nebo z hlediska teritoriálního\"\"a deklarace,\"\"které v zásadě slouží na výklad, dodatečné upřesnění či doplnění ordonancí a ediktů\"\". Nejdůležitějšími akty pro formování soukromého práva však byly ordonance.\n\nZ těch nejvýznamnějších lze zmínit zejména \"Ordonanci Karla VII.\" z 15. století, kterou se pokusil o unifikaci obyčejového práva a tímto způsobem i o zpřehlednění práva a snížení nákladů na vedení soudních procesů. Další z hlediska vývoje francouzského soukromého práva významný krok udělal během své vlády \"král Slunce\" Ludvík XIV., když v roce 1667 pořídil \"Ordonanci o občanském soudním řízení\", známou také pod názvem Code Louis. Jejím účelem a cílem bylo překonat dosavadní nejednotnost, nepřehlednost a chaotičnost občanského soudního řízení způsobenou tím, \"\"že ordonance, vydávané králi, našimi předchůdci, aby zkrátili soudní řízení, byly zanedbávány nebo měněny časem a zlovůlí\"\". Tvořilo ji 500 článků rozdělených na 35 titulů a platila s menšími změnami až do vypuknutí Francouzské revoluce v roce 1789, dokonce až do roku 1807. Kromě \"Ordonance o občanském soudním řízení\" patří mezi významné legislativní akty Ludvíka XIV. i \"\"Ordonnance sur le commerce (Obchodní zákoník), která se pokládá za základ moderních kodifikací obchodního práva\"\". \n\nKe konci předrevolučního starého režimu, tzv. \"ancien régime\", se již formovalo národní francouzské právo, jednotně platné na celém území státu, vycházející z různých zdrojů, zejména z právních obyčejů, římského práva, kanonického práva, královských ordonancí a usnesení parlamentů. Jeho formování znamenalo také odstranění starého francouzského lokálního pluralismu, který se týkal tak právních i politických institucí a projevil se i v ostatních oblastech života společnosti. Právo jednotlivých provincií se lišilo svým obsahem a každá provincie měla své vlastní agrární zvyky, slavnosti, pobožnosti, vlastní míry a váhy, kulinářství, způsob oblékání a zpravidla i svůj dialekt. V 18. století však postupně sílila zejména v osvícenských kruzích snaha přinést namísto této různorodosti jednotné, přehledné a spravedlivé právo nově vytvořené \"zdravým rozumem\", opírající se o vědecké poznání společnosti.\n\nV květnu 1789 se po 175 letech na svolání Ludvíka XVI. sešly Generální stavy za účelem vyřešení hospodářské krize. Přestože počtem zástupců měli příslušníci třetího stavu, kteří tvořili rolníci a měšťané včetně řemeslníků a žebráků, v parlamentu většinu, způsob hlasování zůstal nezměněn, čili se zachovala nerovnost hlasů - každý stav měl jeden hlas bez ohledu na počet příslušníků stavu. Po neúspěšných snahách změnit to, se třetí stav 17. června 1789 prohlásil za Ústavodárné národní shromáždění a oznámil, že se nerozejde, dokud nepřijme ústavu. \n\nMezi první významné akty přijaté ústavodárného národním shromážděním patří Srpnové dekrety a Deklarace práv člověka a občana. Tyto dokumenty měly velký význam pro další vývoj a formování právního systému ve Francii a to i z toho důvodu, že zrušením výsad zrušily starý právní řád založený na principech feudalismu. Tak vznikla potřeba nahradit zrušený právní řád novou a jednotnou právní regulací - úpravou. Tuto skutečnost potvrdilo Ústavodárné národní shromáždění tím, že do textu první ústavy, kterou přijalo až v roce 1791 zařadilo ustanovení: \"\"bude vypracován zákoník občanských zákonů společných pro celé království.\"\" Rovněž se předpokládalo vypracování souboru zákonů, které by obsáhly všechny právní normy. Mělo jít buď o jeden vše obsahuje zákoník nebo o několik zákonů - jeden samostatný pro každé právní odvětví. Vše právo mělo být obsaženy pouze v zákonech a ne v jiných pramenech. Nemělo jít přitom pouze o uspořádání dosud platných předpisů, právní kompilaci, ale revoluční zákonodárný sbor se snažil vytvořit nové právo, které by bylo přehledné, vyčerpávající, spravedlivé a hlavně pro všechny rovné. Ve skutečnosti až po několika neúspěšných pokusech se podařilo tyto úmysly naplnit a přijmout zákoníky během vlády Napoleona I. v letech 1804-1810.\n\nZa začátek Francouzské revoluce se pokládá den 14. červenec 1789, ve kterém pařížský lid zaútočil na Bastilu - symbol absolutistické moci panovníka. Nepokoje se z Paříže přenesli na francouzský venkov, zejména do východní a jihovýchodní části Francie. Poddaní venkované se bouřili proti příslušníkům šlechty - útočili na jejich sídla, rabovali jejich, zapalovali šlechtické archivy a ničili listiny, které byly právním titulem na vybírání feudálních dávek. Ústavodárné národní shromáždění tak bylo nuceno řešit otázku, jak utišit rozmáhající se lidové nepokoje zvané Grande Peur. Při hledání způsobu byl podán mimo jiné návrh, aby se vrchnost dobrovolně vzdala svých privilegií. Překvapivě našel tento návrh mezi zástupci stavů zastánce, kteří ho příznivě přijali a následně během dlouhého zasedání v noci ze 4. na 5. srpna 1789 byly schváleny tzv. Srpnové dekrety, kterými Ústavodárné národní shromáždění reagovalo na vypuknutí revoluce a na její důsledky. Přímo v prvním článku \"Augustových dekretů\" se zrušily všechny feudální výsady, šlechtické privilegia a roboty.\n\nPodle ústavy přijaté \"ústavodárného národním shromážděním\" v roce 1791, \"\"Nejvyšší autoritu ve Francii má zákon. Král vládne pouze jeho prostřednictvím a jedině ve jménu zákona může vyžadovat poslušnost.\"\" Z toho vyplývá, že zákon se ztotožnil s nejvyšší mocí. Přesto Ústavodárné národní shromáždění považovalo za nutné omezit vůli všech následujících ústavodárců a zákonodárců a to tím, že by garantovalo základní a přirozené lidská práva. Udělalo tak slavnostním přijetím textu Deklarace práv člověka a občana (Declaration des droits de l'homme et du citoyen), a to dne 26. srpna 1789, tedy ještě před přijetím samotné ústavy. Význam deklarace však nespočíval pouze v omezení moci tvůrců právních norem. Jejím cílem bylo deklarovat již existující lidské a nezcizitelné práva člověka a tím upřesnit hranice, které stát nesmí v žádném případě překročit.\n\nPo zrušení privilegií a deklarování rovnosti revoluční francouzské zákonodárství začalo klást velký důraz na individuální práva a rovnost mezi občany. Z toho důvodu se změnilo i pojetí některých institutů soukromého práva.\n\nRevoluce přinesla i změněn pohled na rodinné právo, zejména pohled na manželství. Francouzské osvícenství se lišilo, například ve srovnání s osvícenstvím německým, v tom, že mělo proticírkevní charakter. Jedním z cílů revoluce bylo zlomit moc církve a následně převést její rozsáhlý majetek na občanský stát. \"\"Jako každá změna moci v dějinách státu byla také tato v podstatě vyvlastněním dosud vládnoucích struktur.\"\" \"\"Církev byla nucena vzdát se majetku a vlivu, který jí tento majetek zajišťoval, mniši a jeptišky byly i proti své vůli zbaveni řeholních slibů na základě zákonného aktu a na kněze se vyvíjel nátlak přísahat na nový stát.\"\" Institut manželství v předrevolučním období upravovalo výlučně právo katolické církve - kanonické právo, protože církev se považovala za ochránkyni manželství a rodiny. Církev tak byla oprávněna jednat záležitostech manželství, ve věcech kontroly nad uzavíráním manželství, vedení matrik, účasti při výchově dětí tak v záležitostech odluky od stolu a lože v případě ztroskotání manželství. Aby se dosáhlo záměr zlomit tuto moc církve, musela se přenést příslušnost ve věcech manželství a rodiny a v souvisejících věcech vedení matriky z orgánů církve na orgány státu. Cílem bylo, aby se manželství a rodina staly státoprávního, ne církevními institucemi, čili manželství se začalo chápat jako obyčejný občanskoprávní kontrakt. Tak to stanovila i první Ústava z roku 1791 (II, 7): \"\"Zákon dívá na manželství jako na čistě občanskou smlouvu. Zákonodárná moc určí pro všechny občany bez rozdílu způsob, jakým mají zjišťovat narození, svatby a úmrtí. Ustanoví veřejných úředníků, kteří budou shromažďovat a opatrovat listiny \"\". V duchu těchto myšlenek se vydal dekret o evidováni aktů osobního stavu, který navazoval na předrevoluční zákonodárství pečující o pořádek v církevních matrikách. Tímto dekretem zavedlo obligatorně občanské sňatky a také občanské rozvody. Sňatek se musel konat před úředníkem na obecním úřadě za přítomnosti čtyř svědků.\n\nS pojetím manželství z čistě občanskoprávního hlediska se spojilo i uvolňování překážek rozvodu, ačkoli otázka rozvodu byla vždy diskutabilní v rámci manželského práva. V revoluční situaci se chtěl stát osvobodit od jakýchkoliv zásahů a ovlivňování ze strany církve, právě proto se rozvod manželství značně uvolnil. \"\"Pokud bylo manželství smlouvou a podléhalo privátní autonomii, pak jej bylo možné zrušit příslušnou rozvodovou smlouvou, prostřednictvím actus contrarius.\"\" Rozvod se tedy připouštěl, ale jen po splnění stanovených podmínek. V první řadě se vyžadoval souhlas obou manželů, druhou podmínku představoval neúspěšný pokus o smír před smírčím soudem tvořeným alespoň šesti příbuznými obou manželů. Až následně mohli manželé požadovat od příslušného matričního úřadu prohlášení jejich manželství za zrušené. V případě, že se nesplnil první podmínka, tedy o rozvod požádal pouze jeden z manželů, rozvod také přicházel v úvahu, čili právo již nebylo v této oblasti takové striktní.\n\nZměny zásadního významu v rámci rodinného práva, které přinesla revoluce, se však postupně ukázaly jako ne zcela správně. Vyžadovalo se zlepšení výběru úředníků, kteří měli na starosti vedení aktů o osobním stavu, ale i zúžení původně poměrně širokého okruhu důvodů, pro které se povoloval rozvod. \"\"Nebylo to slučitelné s představou občanství, že má lepší morálku, ani ze zájmem státu na zabezpečení soukromých osob.\"\" Napoleonem přijat Code civil sice stále bez výjimky zachovával obligatorní občanský sňatek, na druhé straně však do značné míry omezil rozvod. Omezení měli nejen zákonný, ale i morální charakter. Předrevoluční \"ancien régime\" padl mimo jiné iz důvodu mravního poklesu ve společnosti. Zaveden nový řád potřeboval nabýt stabilitu a ta se dala dosáhnout požadavkem přísné morálky, zejména v otázkách manželství a majetku. \n\nVe feudální Evropě patřila péče o morálku k veřejným záležitostem a do pravomoci státní církve. Jelikož postavení církve ve Francii bylo revolucí oslabené, musela se veřejná péče o morálku reorganizovat novými normami. \"\"Dualismu státu a práva, společnosti a mravnosti odpovídalo, že morálka už nebyla právně sankcionován, a měla být spravována společností občanů.\"\" Překonání mravního úpadku a rozvoji společnosti měly napomoci manželství, rodina a povolání. Z toho všeho vyplývá, že ačkoli rozvod manželství byl zlegalizován, ten, kdo se rozvedl, musel snést sankci za porušení morálních norem a to znemožnění se ve společnosti.\nRevoluce přinesla ve Francii i změny v rámci dědického práva, které představovalo oporu rodiny jako základní jednotky společnosti. V předrevolučním období ve smyslu právních obyčejů nebylo možné dělit pozůstalost, hlavně pozemky, mezi dědice rovným dílem v zájmu jejich celistvého zachování v rukou jednoho vlastníka. Při vytváření nové koncepce dědického práva se však dostaly do rozporu dva cíle revoluce - svoboda a rovnost. Na jedné straně se deklarovala svoboda, v rámci ní svoboda volně nakládat se svým majetkem a ochrana vlastnictví každého občana. Na straně druhé vystupovala snaha dosáhnout rovnosti, tedy i rovnost v majetkové sféře a dědické právo bylo prostředkem, jak se mohly velké šlechtické majetky rozbít a zabránit dalšímu koncentrování majetku v rukou pouze určité skupiny občanů, v rukou šlechty. Nakonec převládla požadavek rovnosti. V roce 1791 byl přijat dekret, který umožnil dělení pozůstalosti mezi potomky rovným dílem. Zrušilo se však právo občanů na svobodné sepsání závěti. Šlo ale pouze o přechodný stav, protože vývojem se brzy vrátilo k testamentům a k právu nakládat s částí dědictví, ke \"quote disponible\". \n\nOd roku 1789 narůstal počet stávek dělníků, kterými se dožadovali zlepšení svého postavení. K dosažení svých cílů si dokonce vytvořili odborový svaz a jakýsi druh vzájemného pojištění v nezaměstnanosti. V roce 1791 si dělníci národní manufaktury na gobelíny vynutili, aby ředitelství vydalo nový pracovní řád. Ústavodárné národní shromáždění bylo nuceno řešit tento problém narůstajících nepokojů mezi pracujícími a tak za účelem zastavení jejich zvýšené aktivity bez diskuse schválilo dne 14. června 1791 Le Chapelierův zákon, nazvaný podle jeho navrhovatele. Isaac René Guy Le Chapelier, také známý jako Jean Le Chapelier, byl francouzským právníkem a politikem revolučního období. I do tohoto zákona jako pramene pracovního práva, které se řadí mezi specifická odvětví soukromého práva, se promítlo zdůrazňování principů individualismu a liberalismu, které přinesla do francouzského zákonodárství revoluce.\n\nDekret na ochranu vlastnictví (fr. \"Décret du 18 mars 1793, punissant quiconque proposerait une loi agraire\"), známý také jako dekret ze dne 18. března 1793, kterým se trestá každý, kdo by navrhl agrární zákon byl dekret vydaný francouzským Národním konventem dne 18. března 1793.\n\nTento dekret zněl: \"Konvent nařizuje trest smrti proti každému, kdo navrhne agrární nebo jiný zákon, rozvracející vlastnictví pozemkové, obchodní a průmyslové\". V originálním francouzském znění zněla tato jediná věta dekretu: \"La Convention Nationale décrète la peine de mort contre quiconque proposera une loi agraire, ou toute autre subversive des propriétés territoriales, commerciales et industrielles.\"\n\n\"\"Po vyhnání vůdců Girondy ovládli Konvent Jakobíni, čili se začala další etapa francouzské revoluce - období jakobínského Konventu a tzv. Hrůzovlády. Šlo o diktaturu lidu, neboť v něm vládl lid a ne buržoazie\".\" Totiž, v období, kdy se dostali jakobíni k moci, byla revoluční Francie napadena zevnitř i zvenčí. Aby jakobíni potlačili kontrarevoluci, která destabilizovala zemi zevnitř, museli se opřít o lid. Z toho důvodu Konvent ovládaný jakobínů přijal několik významných demokratických opatření. Například, vydal tři zákony v sociální oblasti a to \"zákon o způsobu prodeje majetku emigrantů\", \"zákon o rozdělení obecních pozemků\" a již zmíněný \"zákon, který zrušil bez náhrady všechny feudální povinnosti\", čili i ty , které se podle Augustových dekretů mohli vykoupit, čímž se zrušili také poslední pozůstatky feudalismu.\n\nJakobínský konvent dne 24. června 1793 schválil i novou ústavu, což byla již třetí ústava přijatá od začátku Francouzské revoluce. Ústava byla demokratická - obsahovala Deklaraci práv člověka a občana, upravovala:\n\nJakobínské ústava v části s názvem \"O záruce práv\" v článku 122 zajistila základní práva:\n\nHned v prvních letech revoluce si zákonodárný orgán stanovil cíl vytvořit zcela novou a ucelenou kodifikaci občanského práva. Potvrzuje to i ustanovení \"Ústavy z roku 1791\": \"\"Bude vypracován zákoník občanských zákonů, společných celému království\".\" Šlo však jen o formální příslib, protože žádnému z revolučních zákonodárců se nepodařilo tento cíl završit, podařilo se jim jen přizpůsobit občanské právo novým principům, které francouzská revoluce přinesla. Jeden z důvodů jejich neúspěchu představovala skutečnost, že revoluce sice na jedné straně přinesla nové právní principy a myšlenky, na straně druhé však způsobila nepořádek v právu, protože bylo složité udržet si přehled v tom, které z feudálních právních norem se zrušily, které se ponechaly v platnosti, které se změnilo, případně znovu zrušily a které právní normy byly přijaty. Čili potřeba nového uspořádání práva byla nezbytná, ale Konvent a Direktář se nedostali dál než k sepisování návrhů.\n\nMyšlenku kodifikovat občanské právo si osvojil i Napoleon Bonaparte, který se stal v roce 1804 francouzským císařem. Napoleon však plánoval vypracovat zákoník, který by byl společný pro celou Evropu a který \"\"měl šířit po celém světě slávu velkého národa a jeho revoluce\".\" Podle římského vzoru totiž chtěl vstoupit do dějin nejen jako vítězný vůdce a císař, ale také jako velký zákonodárce (podle Justiniánova vzoru), což od samého počátku vyloučilo, že půjde pouze o obyčejnou právní reformu . Napoleonovi se nakonec podařilo zrealizovat dlouhodobý kodifikace záměr a tak v roce 1804 byl vydán Code civil-občanský zákoník jako nejpotřebnější a současně nejnáročnější legislativní akt. Tímto zákoníkem kodifikoval Napoleon občanské právo vytvořené během revoluce spolu s použitím předrevoluční právní zkušenosti. Code civil však nebyl jeho jedinou kodifikací. Napoleonovi se podařilo vytvořit nový buržoazní právní řád, který sestával celkem z pěti kodifikací: občanského práva, obchodního práva, trestního práva, občanského práva procesního a trestního práva procesního.\n\nV roce 1806 byl vydán Code de Procédure civile, zákon o občanském soudním řízení. Vycházel ze starších, ještě předrevoluční feudálních právních předpisů, zejména ze zmiňované ordonance Ludvíka XIV. Z roku 1667. \n\nPodle tohoto občanského soudního řádu se řízení před soudem vyznačoval formálností a zároveň složitostí, ale ve srovnání s feudálními předpisy se zjednodušila organizace soudnictví. \n\nSoudní proces se zakládal na zásadě veřejnosti a ústnosti. Ve většině případů řízení musel být povinně účasten i advokát, což však pouze zvyšovalo náklady řízení a spolu se těžkopádnost procesu to způsobovalo, že nemajetní občané měli omezené možnosti domáhat se soudní ochrany.\n\nV první instanci rozhodoval smírčí soudce jako nejnižší soudní orgán nebo občanský tribunál. Smírčí soudce projednával rozhodoval v drobných občanských a trestních věcech a tribunál byl příslušný pro závažnější občanskoprávní záležitosti. Druhoinštančným soudním orgánům byl apelační soud (Cour d'appel), přičemž do územního obvodu jednoho apelacního soudu patřilo několik departementů jako jednotek státní správy. V nejvyšší instanci rozhodoval kasační soud (Cour de cassation) místně příslušný pro celou zemi, který zkoumal jednotlivé případy pouze z hlediska porušení zákona. Pokud přišel k závěru, že zákon byl porušen, nevynesl nové rozhodnutí, pouze zrušil rozhodnutí nižšího soudu a vrátil mu věc k novému projednání.\n\nŘímský právník Ulpiánus rozdělil právo na soukromé a veřejné. Tento dualismus práva se přenesl i do soukromoprávní roviny, když se v rámci soukromého práva rozlišoval občanské a obchodní právo. Občanské právo se přitom v právní teorii považuje za obecné soukromé právo, upravuje vztahy mezi jednotlivci, bez ohledu na jejich příslušnost ke skupinám obyvatelstva. Obchodní právo, na rozdíl od toho, je zvláštním soukromoprávní odvětvím a upravuje právní vztahy pouze mezi příslušníky určité skupiny, mezi obchodníky. Popsaný dualismus v soukromém právu se projevil i v zákonodárství Francie během Prvního císařství, když 29. srpna 1807 byl vydán \"Code de comerce\", obchodní zákoník.\n\nNapoleonův obchodní zákoník vycházel z právních předpisů přijatých v předrevolučním období, především z ordonance z roku 1673 týkající se obchodu a z ordonance upravující obchodní mořeplavbu z roku 1681. Nedosáhl však takový význam jako Code civil, protože v oblasti obchodu se na právní vztahy uplatňovaly různé zvyklosti a obyčeje.\n\nZ hlediska systematiky tvořily obchodní zákoník čtyři knihy:\n\nVztah Code civil a \"Code de commerce\" lze vyjádřit zásadou subsidiarity. Obchodní zákoník pouze doplňoval občanský zákoník, neboť obecná úprava obsažená v občanském zákoníku se mohla použít i na společenskoprávní úkony. Zatímco občanský zákoník upravoval obecné soukromoprávní instituty, obchodní zákoník se soustředil pouze na zvláštní společenskoprávní instituty. V případě, že tato zvláštní právní úprava chyběla, aplikovali se na daný právní vztah ustanovení občanského práva.\n\nNejdůležitějším a nejlepším následkem francouzské revoluce je skutečnost, že uzákonila společenskou rovnost, která se v 18. století pouze pomalu dostávala do obecného povědomí. Feudalismus byl odsouzen již od Stoleté války. Jakmile byly vytvořeny pevné národní monarchie schopny zajistit správu a veřejnou bezpečnost velkých států, nemohla už feudální šlechta plnit svou úlohu. Dlouho si však ze setrvačnosti zachovala získané privilegia a vznešenost. Monarchie, které se původně opíraly o privilegovaných, vždy váhaly vyhlásit úplné rovnosti s ostatními třídami. Když nebyl nenalezen skutečný král reformátor, byla nutná léčba šokem. Revoluce smetla privilegia během několika dnů. I restaurována monarchie si troufla zasahovat jen s nejvyšší opatrností. \"\"Vliv revoluce začal postupně zasahovat celou planetu a je možné právem konstatovat dobytí Bastily za nejdůležitější událost v dějinách Anglie.\"\" \n\nRevoluci lze rovněž přičíst k dobru sekularizaci evropské společnosti. Katolická církev stejně jako šlechta prokazovala státu velmi významné služby; na rozdíl od šlechty jejich prokazována stále. Francouzská revoluce připravila laicizaci státu. Svoboda vyznání, emancipace Židů, zrušení církevních soudů.\n\nDalším důležitým důsledkem revoluce bylo dokončení sjednocení Francie. Království tvořily provincie, které byly ke koruně připojeny v různých dobách. Byly rozdílné zdaňovány, řídili se odlišnými zákony a zvyklostmi, byly od sebe odděleny celnicemi. Francie nebylo státem, bylo to spojení několika států ležících vedle sebe, aniž by je cokoli spojovalo. Revoluce rozbila všechny tyto státečky a vytvořila z nich nový stát. Nebylo už Bretaně, Normandie, Burgundska, byla zde Francie. Stát s více než třiceti milióny obyvatel uzavřených v přírodních hranicích, složený z jedné třídy občanů, kterým vládne jediný zákon, jediný předpis, jediný řád.\n\nPokud se podíváme na období Francouzské revoluce a zaměříme se na právní systém Francie, uvidíme etapu významných změn. Po tom, jak století ve Francii vládli králové prostřednictvím ordonancií a šlechta více či méně, v závislosti na období, vykonávala svou moc nad jednotlivými částmi říše, poté, co se celá staletí většina vztahů spravovala nepsaným, podle zvyklostí odpovídá, poté, co osvícenský absolutismus jednoho panovníka opadl a šlechta se chystala na svou pomstu, buržoazie povstávala a i rolníci a prostí lidé už měli pocit, že mohou něco změnit, přicházela etapa Francouzské revoluce. V zemi hospodářsky zničené, v níž vládl slabý panovník, dochází ke snaze lidu o změnu celého politického, hospodářského, ekonomického systému. A tak jako vždy a všude jinde v lidských dějinách, tam, kde se udály změny tzv. materiálních pramenů práva, dochází i ke změnám v právu, což je reprezentováno vydáním ústavy - konstituce - dokumentu, který nevykáže staré, ale ruší staré a konstituuje nové, co se přímo projevuje již v samotné preambuli k ústavě z roku 1791: \"\"Není více ani šlechty ani pair, ani dědičných rozdílů, ani stavovských rozdílů, ani feudálního režimu, ani vrchnostenskych soudů, ani žádných titulů, pojmenování a výsad, které se z něj odvozovali ani žádného rytířského řádu, ani žádné z korporací a řádů, pro které se vyžadovaly důkazy šlechtictví nebo které předpokládali rozdíly původu, ani žádné jiné přednosti než je přednost veřejných úředníků při výkonu jejich úřadů. Není více přednosti ani dědičnosti nějakého veřejného úřadu. Není více pro žádnou část národa ani pro žádného jednotlivce, žádné výsady ani výjimky ze všeobecného práva všech Francouzů. Není více cechů, ani korporací podle zaměstnání, umění a řemesel. Zákon neuznává více řeholní služby ani žádný jiný závazek, který by odporoval přirozeným právům nebo ústavu.\"\" \n\nRoky 1789 až 1804 předsunujete v právu a jeho systému spíše chaotické vydávání vhodných právních dokumentů, které částečně a částečně upravují určitou sféru \"života\" státu a lidí v něm. Na druhou stranu však vstupuje do práva mnoho novátorských prvků, které přinesla filozofie osvícenství a myšlenka přirozených práv, rovnosti lidí, svobody, které se úspěšně zakotvili již v Deklaraci práv člověka a občana na začátku revoluce.\n\nZ hlediska právního systému lze obecně sledovat posun během všech bouřlivých let revoluce. Paradoxně se však ukázalo, že vláda fakticky neomezeného panovníka v podobě prvního konzula a později \"císaře Francouzů\" Napoleona vnesla do práva řád, zrychlila proces, který se v kvázidemokratických podmienakch revoluce nepodařilo pořádně zprovoznit. Po neúspěšných pokusech kodifikace se dostavilo ovoce revoluce v podobě velkých francouzských kodifikací a to především Code civil. Kodifikace měli uspořádat práva občana v jednom mateřském jazyce, na rozumu a přírodě založeném celku, což by nebylo možné bez systematického, pojmového a jazykového zjednodušení dochovaných právních materiálů přirozeného práva. Kodifikace však na druhou stranu nedosáhly svého cíle - nepřiblížily právo ve srozumitelné formě občanovi tak, aby sám našel v zákoníku řešení svého právního problému. \n\nZ hlediska Evropy a kontinentálního právního systému představují především kodifikace krok vpřed. Navzdory prvenství \"Všeobecného soudního řádu\" a \"Všeobecného zemského práva v Prusku\" vydaných Fridrichem II. Velkým a také přesto, že \"občanský zákoník\" Josefa II. V Rakousku byly vydány dříve než francouzský Code Civil, možná právě Code Civli považovat za kodex, kterým kontinentální Evropa zakončila období trvající od pádu Západořímské říše roku 476, období ve kterém prostřednictvím církve, univerzit, renesance a recepce práva přetvořilo právo kmenové - obyčejové, které přinesly kmeny z Asie při stěhování národů.\n\nObdobí Francouzské revoluce pro právní systém kontinentální tedy lze chápat jako posun ke Systematizovaná práva, posun směrem k lidu. Zákoníky, ať už rakouský nebo pruský, jsou významné, ale právě francouzský Code civil je zákoníkem, který se díky Napoleonovým válkám a bojechtivý politice rozšířil nejen po kontinentální Evropě, ale i v koloniálních zemích Afriky, Asie, Jižní zda severní Ameriky a to nejen v koloniích Francie samotné, ale i v koloniích zemí Beneluxu, Itálie, Španělska a Portugalska a stále se používá nejen ve Francii v mírně pozměněné podobě, ale také v již zmíněných zemích, které i po osamostatnění se zpod moci Francie uvážili za rozumné dále používat \"Code civil\" jako svůj zákoník, zákoník obecného práva soukromého. Revoluční roky a změny v právu a právním systému ve Francii byly směrodatné pro další vývoj Evropy a kontinentálního práva jako takového.\n\n\n"}
{"id": "1208680", "url": "https://cs.wikipedia.org/wiki?curid=1208680", "title": "Disotka", "text": "Disotka\n\nDisotka (\"Dissotis\") je rod rostlin z čeledi melastomovité. Jsou to dřeviny i byliny s jednoduchými, vstřícnými nebo přeslenitými listy a čtyř nebo pětičetnými květy. Vyskytují se v počtu asi 75 druhů v subsaharské Africe, jeden druh roste na Madagaskaru. Druh \"Dissotis rotundifolia\" je pěstován v tropech na vhodných místech jako okrasná rostlina.\n\nZástupci rodu disotka jsou keře, stromy nebo vytrvalé byliny, řidčeji i jednoletky. Listy jsou jednoduché, vstřícné nebo přeslenité. Žilnatina je tvořena 3 až 7 hlavními žilkami jdoucími od báze listu. Květy jsou čtyř nebo pětičetné (výjimečně šestičetné), jednotlivé nebo ve vrcholových květenstvích. Kalich je opadavý nebo vytrvalý, na kališních lístcích jsou přívěsky. Koruna je růžová, purpurová nebo fialová, výjimečně bílá nebo žlutá, korunní lístky jsou obvejčité. Tyčinek je 8 nebo 10 (v šestičetných květech 12) a jsou dvoutvárné. Semeník obsahuje 4 nebo 5 komůrek. Plodem je tobolka pukající 4 nebo 5 chlopněmi a obsahující velké množství drobných semen.\n\nRod disotka zahrnuje 76 druhů. Je rozšířen v tropické Africe, v jižní Africe a na Madagaskaru.\nMnohé druhy jsou endemity jednotlivých afrických zemí. Mezi druhy s rozsáhlým areálem náleží \"D. brazzae\", \"D. congolensis\", \"D. grandiflora\", \"D. multiflora\", \"D. perkinsiae\", \"D. princeps\", \"D. speciosa\" a \"D. thollonii\".\nDo jižní Afriky zasahují 2 druhy: \"D. pulchra\" do Namibie a \"D. princeps\" do Botswany a Jihoafrické republiky. Na Madagaskaru roste jediný druh, \"D. pauciflora\"\n\nKvěty disotek jsou opylovány včelami, zejména drvodělkami. Neobsahují nektar, opylovačům však nabízejí pyl a olej.\n\nV roce 1995 byl do rodu \"Dissotis\" přeřazen z rodu \"Rhodosepala\" druh \"Dissotis pauciflora\", čímž se areál rozšíření rodu rozšířil i o Madagaskar.\n\nDruh \"Dissotis rotundifolia\" je pohledná plazivá bylina, pěstovaná v tropech na vhodných místech jako okrasná rostlina. Vyžaduje vysokou vzdušnou vlhkost, hodí se k pěstování např. ve fontánách či ve vodní mlze u vodopádů.\n\n"}
{"id": "1208691", "url": "https://cs.wikipedia.org/wiki?curid=1208691", "title": "Seznam headsetů pro virtuální realitu", "text": "Seznam headsetů pro virtuální realitu\n\nToto je seznam headsetů pro virtuální realitu.\n\n<nowiki>*</nowiki> Cena včetně dotykových periferií.\n\n \n"}
{"id": "1208692", "url": "https://cs.wikipedia.org/wiki?curid=1208692", "title": "Portland (rozcestník)", "text": "Portland (rozcestník)\n\nNázev Portland má více významů:\n\n\n\n\n\n"}
{"id": "1208701", "url": "https://cs.wikipedia.org/wiki?curid=1208701", "title": "Kostel svatého Vojtěcha (Kruh)", "text": "Kostel svatého Vojtěcha (Kruh)\n\nŘímskokatolický farní kostel svatého Vojtěcha v Kruhu je barokní sakrální stavba nacházející se ve východní části obce, na hraně terénního zlomu nad roklí. Od roku 1965 je chráněn jako kulturní památka.\n\nKostel byl postaven v letech 1723–1724 na místě staršího předchůdce. Nechala jej vystavět hraběnka Marie Magdalena z Valdštejna. Snad podle návrhu Niccolo Raimondiho (Raymondiho). Provádějícím stavitelem byl zednický mistr Melchior Oppelt (Opel). Zbytky staršího kostela (nebo materiál z něj) posloužily ke stavbě márnice, která snad stojí na jeho místě.\nPo roce 1945 a následném vysídlení německy mluvícího obyvatelstva celý kostelní areál zchátral. Po roce 2000 začala obnova kostela. Kostel byl zčásti nově zastřešen a staticky byla zajištěna klenba. V rámci Programu záchrany architektonického dědictví bylo v letech 1995-2014 na opravu památky čerpáno 2 240 000 Kč.\nV roce 2013 byl zapůjčen městu Doksy, které pokračuje v opravách.\n\nJedná se o jednolodní obdélnou stavu s pravoúhlým presbytářem s čtvercovou sakristií po severní straně. Po jižní straně lodi je čtvercová předsíň. V západním průčelí, na kterém jsou pilastry a štít, je pravoúhlý portál. Nad ním se nachází zazděné půlkruhem uzavřené okénko. Boční stěny jsou členěny vně i uvnitř plochými pilastry. Okna jsou půlkruhově uzavřena. Mají přepásané šambrány.\n\nPresbytář a sakristie jsou sklenuty křížovou klenbou. Loď má valenou klenbu s třemi páry lunet. Kruchta spočívá na třech arkádách nesených dvěma pilíři. Kostel byl vymalován ve 20. století P. Majorem.\n\nPůvodně byl, ještě v 80. letech 20. století, zařízený barokně z roku 1724. Toto zařízení bylo důkladně obnoveno v 19. století. Hlavní oltář pochází z 1. čtvrtiny 18. století. Patrně byl zcela obnoven v 19. století. Je portálový a v jeho dolní části se nachází obraz sv. Vojtěcha signovaný „\"I. Georg Hörtl pinx A.\" 1725“. Jednalo se o dílo turnovského měšťana Jiřího Hörtla, který byl dvorním valdštejnským malířem. V nástavci oltáře se nachází obraz \"Nejsvětější Trojice\". Jedná se také patrně o Hörtlovo dílo. Po stranách jsou sochy sv. Václava a sv. Jana Nepomuckého. V reliéfem nad brankami je sv. Zikmund a sv. Prokop. Pravý boční oltář je rokokový z období kolem roku 1740. Je na něm obraz \"Panny Marie adorující spícího Ježíška\". Obraz pochází z období vzniku oltáře a nachází se mezi sochami sv. Jáchyma a sv. Anny. Levý boční oltář sv. Anny původně pocházel z období kolem roku 1710. Podstatně byl obnoven v 19. století. Je na něm obraz od Maischaidera, který je datovaný 1. IV. 1856. Kazatelna byla zřejmě původně barokní. Obnovena byla v 19. století. Křížová cesta pochází ze 2. poloviny 19. století. Ve druhé dekádě 21. století je zařízení uloženo v depozitářích.\n\nNa hřbitově na místě původního kostela je dnes márnice. Je postavena z tesaných kvádrů, které byly snad stavivem původního kostela. V ní je zazděn figurální náhrobek z konce 16. století se zlomkem českého nápisu a reliéf znaku mořské panny (nebo lilie?), který pochází ze 16. století.\n\n"}
{"id": "1208703", "url": "https://cs.wikipedia.org/wiki?curid=1208703", "title": "Diecéze (římská říše)", "text": "Diecéze (římská říše)\n\nDiecéze () byla oblast finanční správy římské říše.\n\nZa účelem zajištění efektivnějšího odvodu daní a jiných dávek a kvůli snazšímu vynucení práva vzrostlo za Diocletiana množství provincií ze zhruba padesáti na téměř sto. Provincie byly navíc seskupeny v dvanáct diecézí (od západu na východ: Britannia, Gallia, Viennensis, Hispania, Africa, Italia, Pannoniae, Moesia, Thraciae, Asiana, Pontica, Oriens), v jejichž čele stáli úředníci s titulem vicarius. Rozdělení provincií muselo být později zčásti revidováno, k čemuž došlo krátce po roce 293 nebo na počátku 4. století.\n"}
{"id": "1208705", "url": "https://cs.wikipedia.org/wiki?curid=1208705", "title": "Kostel Nanebevzetí Panny Marie (Loučeň)", "text": "Kostel Nanebevzetí Panny Marie (Loučeň)\n\nŘímskokatolický farní kostel Nanebevzetí Panny Marie v Loučni je barokní sakrální stavba. Od roku 1965 je spolu se zámkem, se kterým je propojen, chráněn jako kulturní památka.\n\nKostel je ve východním křídle zámku v Loučeni. Je dílem F. M. Kaňky z let 1710-1713.\n\nPravidelné bohoslužby se konají v sobotu s nedělní platností v 16 a v pátek v 16 hodin.\n\nJedná se o centrální stavbu na křížovém půdorysu, kterou doplňuje při severní straně hlavního portálu hranolová věž, která byla upravená v roce 1848. Stěny člení lizény, pravoúhlá okna se šambránami doplňují prohnuté římsy. Věž má jónské pilastry na zaoblených nárožích.\n\nStřední část stavby je završena plochou kupolí. Křídla (ramena stavby) mají křížové klenby. Kostel byl vymalován v 19. století.\n\nZařízení pochází z období výstavby kostela. Hlavní oltář má rozlehlou architekturu s obrazem \"Nanebevzetí Panny Marie\". Pochází snad z okruhu Petra Brandla. Jsou na něm sochy sv. Václava, sv. Víta a andělů. Jedná se snad o dílo od Jana Oldřicha Mayera. Tři boční oltáře s obrazy sv. Karla Boromejského z roku 1746 a \"Smrti sv. Josefa\" pocházejí z 19. století. Třetí obraz je snad dílem A. Brauna.\n\nKolem zámku a kostela je anglický park z 1. poloviny 19. století se dvěma rybníky. V parku jsou sochy s antickými motivy: \"Aenea odnášejícího otce z Tróje\" a zřejmě \"Únosu Proserpiny\". Jedná se o barokní díla z období kolem roku 1700. Na faře je kopie byzantské ikony ze 17. a 18. století. V obci se nachází několik soch: sv. Jana Nepomuckého s reliéfy svatojánské legendy na soklu, která pochází ze 40. let 18. století. U farské zahrady stojí socha sv. Prokopa z poloviny 18. století. Na náměstí je socha sv. Jana Nepomuckého z 1. poloviny 18. století.\n\nNa kraji lesa při silnici do Vlkavy je kaplička svaté Rodiny. V ní je obraz \"Pouť svaté rodiny do Jeruzaléma\" od Emanuela Neumanna z roku 1913 a socha archanděla Gabriela z 18. století. V lese asi 2 km severovýchodně od Loučeně u studánky „Boží voda“ a rybníka je výrazný celek empírových pomníků. Jsou jimi: krucifix, kamenný pomník knížete K. A. Fürstenberka († 1799) a sloup s přílbou na paměť Karla z Fürstenberka z roku 1796. Pomníky pocházejí většinou ze začátku 19. století a jsou dílem umělců z okruhu Josefa Malínského nebo Václava Prachnera. Celek je pozoruhodným zejména v romantickém sepětí krajiny a památků.\n\n\n"}
{"id": "1208708", "url": "https://cs.wikipedia.org/wiki?curid=1208708", "title": "Joann Sfar", "text": "Joann Sfar\n\nJoann Sfar ([ʒoan sfaʁ]; * 28. srpna 1971 Nice) je francouzský autor komiksů, komiksových knih, spisovatel a filmový režisér.\n\nSfar se narodil v Nice, populární zpěvačce Lilou a právníkovi André Sfarovi, který se stal známý pro účast na stíhání neonacistů. Matka mu zemřela, když mu byly tři roky. Vyrůstal s otcem a s dědečkem, vojenským lékařem ukrajinského původu, který během druhé Světové Války působil v Nezávislé brigádě Alsasko-Lotrinsko (francouzsky: Brigade indépendente Alsace-Lorraine, BIAL). Sfarův dědeček údajně zachránil pravici velitele brigády spisovatele André Malrauxe, za což získal francouzské občanství.\n\nJde o velmi plodného umělce, který je považován za jednoho z nejvýznamnějších představitelů nové vlny francouzsko-belgického komiksu. Sám ale odmítl tvrzení, že by se spolu s umělci jako Christophe Blain, Marjane Satrapi a Lewis Trondheim snažili vytvořit alternativní scénu nebo nové hnutí v komiksu. Mnohé jeho komiksy byly zveřejněny v nakladatelství \"L'Association\", které založil v roce 1990 Jean-Christophe Menu spolu se šesti dalšími umělci. Pracoval také s mnoha dalšími umělci jako jsou David B. a Lewis Trondheim. Seriál \"Donjon\", který vytvořil s Trondheimem, se v mnoha zemích stal kultovním.\n\nNěkteré jeho komiksy jsou inspirovány jeho židovským původem. Sfar je synem židovských rodičů (jeho matka pocházela z rodu Aškenázů z Ukrajiny a otec z rodu sefardských židů z Alžírska). Sám označuje svůj humor ve svém seriálu \"Professeur Bell\" (volně inspirovaném osudy Josepha Bella) jako sefardský. Také \"Rabínova kočka\" (\"Le chat du rabbin\") je jasně inspirována sefardskými vlivy. \"Les olives noires\" je seriál o židovském dítěti v Izraeli v době Ježíšově. Stejně jako \"Rabínova kočka\" obsahuje mnoho historických a teologických informací.\n\nJeho dílo ovlivnil především Fred a André Franquin stejně jako Marc Chagall, Chaim Soutine, Will Eisner, Hugo Pratt a John Buscema.\n\nV letech 2009–2010 napsal a režíroval životopisný film \"\" (francouzsky: \"\") o proslulém francouzském skladateli a zpěvákovi Serge Gainsbourgovi, jehož je Sfar nadšeným fanouškem. Film vychází z původního Sfarova komiksu a získal několik cen včetně tří Césarů.\n\n\n\n\n\n"}
{"id": "1208710", "url": "https://cs.wikipedia.org/wiki?curid=1208710", "title": "Tudy přijde něco zlého", "text": "Tudy přijde něco zlého\n\nTudy přijde něco zlého (1962, Something Wicked This Way Comes) je mysteriózní román amerického spisovatele Raye Bradburyho, který v sobě spojuje fantasy a horor. Román vznikl na motivy autorovy povídky z roku 1948 \"The Black Ferris\" (Ďáblovo kolo), a jmenuje se podle verše ze Shakespearovy tragédie \"Macbeth\", kde ve čtvrtém jednání říká jedna z čarodějnic: \"„Hádám z palce bolavého, tudy přijde něco zlého (By the pricking of my thumbs, Something wicked this way comes)“\",\n\nPříběh je inspirován Bradburyho dětstvím, kdy se setkal s pouťovým kouzelníkem panem Elektro, a tvoří tak druhou část autorovy volné trilogie \"Green Town\" (Zelené město). První částí je román \"Pampeliškové víno\" (Dandelion Wine) z roku 1957, třetí román \"Sbohem léto\" (Farewell Summer) z roku 2006). Zatímco ostatní díly trilogie obsahují magické vzpomínky na konec dětství uprostřed amerického Středozápadu, tento román je alegorií střetu dobra se zlem. Je to příběh o lidských tužbách a ochotě zaprodat se, pokud se tyto touhy mohou splnit a o generačních rozdílech mezi synem a otcem, kdy věk je klíčovým důvodem k vzájemnému neporozumění.\n\nRomán se odehrává koncem padesátých let ve fiktivním městečku Green Town ve státě Illinois, které je prototypem Bradburyho rodného města Waukegan, a vypráví příběh dvou dospívajících chlapců a nerozlučných kamarádů Willa Hallowaye a Jima Nightshadeho. V čase Halloweenu se ve tři hodiny v noci ozve v městečku nečekaně zahoukání vlaku. Objeví se velká stará lokomotiva s desítkami divných vagónů s pouťovými atrakcemi a její příjezd oznamuje kostelní hudba. Majitel pouti pan Dark, ilustrovaný muž, který má celé tělo pokryto tetováním obrázků lidí, kteří mu slouží, vysílá své zaměstnance mezi obyvatele městečka, aby je zverbovali na své démonické atrakce, které jim mají splnit jejich tajné touhy. Ve skutečnosti se pan Dark snaží nešťastníky, kteří mu podlehnou, připoutat k sobě tak, aby se stali jeho otroky.\n\nChlapci se pokouší záhadu pouti odhalit, a brzy se z toho pro ně stane boj o přežití, protože odhalí temné záměry pana Darka. Nebezpečí na chlapce číhá v chodbách zrcadlového bludiště a děsivé postavy obludného panoptika (Čarodějnice, pan Kostra, Trpaslík, pan Elektro a další) pro ně znamenají téměř nepřekonatelné protivníky. Proto se do boje zapojí Willův stárnoucí otec Charles Halloway, pracující v místní knihovně, který se tak postaví nejen panu Darkovi, ale také svým osobním strachům a tužbám (připadá si příliš starý, a proto jej láká kolotoč, který dělá ze starců děti a z dětí dospělé, ale pouze fyzicky). Všichni tři nakonec díky svým zbraním, mezi které patří i smích a veselí, nad panem Darkem a jeho stvůrami zvítězí.\n\n"}
{"id": "1208713", "url": "https://cs.wikipedia.org/wiki?curid=1208713", "title": "Capital Market Authority Tower", "text": "Capital Market Authority Tower\n\nCapital Market Authority Tower je mrakodrap ve výstavbě, nachází se na náměstí King Abdullah Financial District v hlavním městě Saúdské arábie, Rijádu. S 77 poschodími se bude tyčit do výšky 385 metrů. Vnější vrstva budovy bude tvořená perforovanými panely a portály, které budou stavbu chránit před pražících pouštním sluncem. Byla navržena saúdskoarabskou firmou HOK and Omrania & Associates.\n\n"}
{"id": "1208714", "url": "https://cs.wikipedia.org/wiki?curid=1208714", "title": "Sto nenáročných skic pro potěšení řádných lidí", "text": "Sto nenáročných skic pro potěšení řádných lidí\n\nSto nenáročných skic pro potěšení řádných lidí (fr. \"Cent légers croquis sans prétention pour réjouir les honnêtes gens\") je výtvarný cyklus, který vytvořil belgický malíř Félicien Rops v letech 1878–1881. Cyklus tvoří sto dvanáct kreseb rozdělených do dvou alb. Alba svázal do červené safiánové kůže slavný knihvazač druhého císařství Maurius Michel (1846–1925).\n\nDílo vzniklo na objednávku Julesa Noillyho, francouzského bibliofila a obdivovatele Ropsových prací. Jednotlivé listy vytvářel Rops kombinací technik pastel, barevná tužka, kvaš, křída a akvarel. Ústředním motivem jsou polonahá ženská těla, provokující svou zvláštností a sexuální výjimečností. Záměrem Ropse i Noillyho bylo parodovat a zesměšňovat pokrytectví měšťácké společnosti. Alba jsou tvořena vždy hlavním frontispisem, postskriptem a deseti frontispisy, ke každé sérii deseti kreseb jeden frontispis. Dílo je pokusem o typologii moderní ženy, která využívá své sexuality k pronikání do světa mužů a k ovládnutí toho světa.\n\nHlavní frontispis má název \"Rops ve svém ateliéru s modelem\" (Rops dans son atelier avec son modèle) z roku 1878. Autoportrét ukazuje umělce, pokuřujícího cigaretu, který zkoumavě pozoruje svou modelku. Žena právě odkládá šaty, aby malíře inspirovala. Podobný motiv polonahé ženy použil Rops i na listu \"Knihovník\" (La bibliothécaire). Nahá žena ležíc na pohovce zády k divákovi čte mravně závadnou literaturu. Z úkrytu za závěsem právě vystoupil knihovník, ztvárněný jako zlověstně se šklebící ďábel. Nabízí ženě další nemravnou četbu. Cenzurovaná či erotická literatura byla v 19. století zakázána. Malíř zde poukazuje na potěšení a vzrušující radost z takové četby. Stejný motiv se opakuje na pastelu \"Svrbění\" (Démangeaison). Prostitutka si zde v zrcadle prohlíží své nahé tělo a pootevřenými dveřmi ji chtivě pozoruje starší muž. Rops použitím zrcadla dosáhl dvojího účinku: kouzla ženské sexuality před zrcadlem a v zrcadle pak ukazuje ženin budoucí nelítostný osud. Mužská touha je zobrazena na listech \"Kráska a zvíře\" (La Belle et la bête) a \"První povzdech\" (Premier soupir). Motiv muže, sledujícího svlékající či oblékající se ženu, použil Rops i na kresbě \"Toaleta\" (La Toilette). Na listu \"Dávné vzpomínky\" (Souvenirs ďantan) jsou romantické sny starého muže v podobě polonahých žen v různých polohách promítány na stěnu pokoje. Častým motivem cyklu je i Venuše a ostrov Kythéra. Příkladem je frontispis \"Archeologická společnost Kythéry\" (Société archélogique de Cythère). Je to alegorie vykopávek Venušina torza, malí andělíčci svůj nález fotografují a právě přinášejí ňadra, každé zvlášť, a vykopávají ze země trčící nohy. Poloobnažená Venuše je zachycena i na listu \"Toaleta na Kythéře\" (La Toilette à Cythère). Autor vyzdvihuje triumfálnost sedící Venuše, jejíž nahé tělo kontrastuje s prostorem v pozadí. Další list s motivem Venuše má název \"Odvažování v Kythéře\" (Le Pesage à Cythère), kde Venušino tělo jako symbol sexuality je těžší než všechno bohatství světa. Nahá Venuše drží v ruce loutku, představující muže, jenž se vlivem její erotické moci mění v bezduchou loutku, v směšného kašpárka. Zrození moderní Venuše se Rops pokusil ukázat na listu s kresbou \"Sprcha\" (La Douche). Je zde zobrazena žena stojící v umyvadle – novodobé lastuře – přičemž jeden proud vody jí ošetřovatel z hadice pouští na hlavu, druhým jí omývá pohlaví. Proud vody mířící na její klín je metaforou pohlavního aktu. Velkým tématem cyklu jsou zobrazení kněžek lásky v různém prostředí. Prostředí noční ulice pro list \"Čtyři hodiny ráno\" (Quatre heures du matin), budoár pro kresbu \"Cherubova píseň\" (La Chanson de Chérubin), nevěstinec pro \"Kontrolní komisi\" (Le Conseil de révision). Na tomto listu ukazuje Rops mladičkou dívku, jenž nahá stojí před bordelmamá, která pozorně zkoumá dívčino tělo, zda nevykazuje nějaké vady a tedy bude dívka schopná provozovat řemeslo prostitutky. Schopnost oslavit nejrůznější podoby ženského těla ukázal v kresbách \"Odlévání\" (Le moulage), \"Sval dámského krejčího\" (Le muscle du grand couturier) nebo \"Masáž\" (Le massage). Na listu \"Lekce hygieny\" (La leçon ďhygiene) ukazuje Rops ženská těla, zasažená syfilidou, umístěná v patologickém muzeu. Silné a dominantní ženy zobrazil Rops na listech \" Po půlnoci\" (Passé minuit) či \"Sociální revoluce\" (Le révolution sociale). Na této kresbě je symbolem revoluce nevěstka stojící na barikádě. Je nahá, oděná jen v krátké hedvábné punčochy a na nohou má červené střevíce na podpatku. Řada listů ukazuje svět cirkusu, např. kreba \"Anděl apoteózy\" (L'ange de l'apothéose) či list \"Repetice\" (La répétition). Tady Rops dokazuje jak perfektně dokáže zachytit různé podoby cirkusového umění. Muž pozoruje artistku zavěšenou hlavou dolů, chodidla zaháknutá na visuté obruči. Na kresbě \"Žena na visuté hrazdě\" (La Femme au trapèze) ztvárnil Rops svalnaté a pevné ženské tělo. Její tvář má ovšem prosebný pohled a unavený výraz. Je zobrazením ženy znající bídu, nestálost a každodenní nebezpečí komediantského života. Nuzný svět cirkusu je zachycen i na kresbě \"Přestávka Minervy\" (L'entr'acte de Minerve). Nahá cirkusačka sedí u stolu, jí a melanchoicky hledí do prázdna. Za závěsem jí pozoruje maskovaný klaun. Kresba \"Usmrkaná láska\"(Ĺamour mouché) ukazuje pierota, stojícího za závěsem a pozorujícího kolombínu, která právě pečuje o malé dítě. Bledá tvář Pierota připomíná masku smrti, evokuje pocit bídy, existenční nejistoty a životní tíži. Na listu \"Divoščiny lásky\" (L'homme à la femme sauvage) žena, maskovaná jako indiánka svádí muže v prostředí divadelních rekvizit.\n\nV cyklu \"Sto nenáročných skic pro potěšení řádných lidí\" se Félcien Rops pokusil zachytit podoby moderní ženy. Album vychází z Balzacova literárního cyklu \"Lidská komedie\" (La Comédie humaine) a také ze Zolova románového cyklu \"Rougon-Macquartové\" (Les Rougon-Macguart). Ukazuje na jednotlivých listech dámy, kurtizány, grizetky, loretky, modelky, artistky a zasazuje je do nejrůznějších prostředí. Žena na jeho kresbách se stává stává prostitutkou, cirkusačkou, kolombínou či revolucionářkou. Zobrazuje ženy zpravidla nahé či polonahé, neboť tvrdí, že to co má být zdůrazněno, musí být také částečně zahaleno. To je důvod, proč jsou pro jeho akty typická zpola odhalená ženská těla. Tento cyklus je výjimečný rozsahem, originální koncepcí a uměleckou kvalitou. \n"}
{"id": "1208719", "url": "https://cs.wikipedia.org/wiki?curid=1208719", "title": "Aupark (Hradec Králové)", "text": "Aupark (Hradec Králové)\n\nAupark je nákupní centrum v Hradci Králové. Nachází se vedle hlavního nádraží, v moderní budově, která se má stát jedním z nových symbolů tohoto statutárního města. Jedná se o druhé největší nákupní centrum v Hradci Králové. Slavnostní otevření proběhlo 11. listopadu 2016. Bylo postaveno na zdejším bývalém autobusovém nádraží Koruna, nedaleko hlavního vlakového nádraží.\n\nVýstavba byla zahájena v říjnu 2014 a byla dokončena na podzim 2016. Celá plocha tvoří 20 900 m², připravená pro cca 140 obchodů. Cena výstavby se pohybuje okolo 1,5 miliardy korun. Součástí stavby je parkovací dům s 1 100 místy ke stání a kancelářské plochy o 1 500 metrech čtverečních. Architektonický návrh vytvořila HELIKA a investorem se stal HB REAVIS.\n\nVe výběrovém řízení na získání pozemků bývalého autobusového nádraží Koruna zvítězila v červnu 2007 se svým záměrem slovenská společnost HB Reavis Group CZ. Původní záměr počítal s dokončením v roce 2011, přičemž samotná výstavba by měla trvat 20 měsíců.V roce 2009 oznámil investor odložení stavby. Důvodem bylo jednání o uzavření dohody s vlastníkem sousedních pozemků bývalé celnice a následné přepracování projektu. Počátek stavby se tak přesunul na jaro 2010. Následně byl tento termín posunut na přelom léta a podzimu 2010 z důvodu problémů s plánovací smlouvou, přičemž pozemky slouží jako provizorní záchytné parkoviště.Zpoždění výstavby bylo oznámeno i u přestavby blízké křižovatky, jejímž investorem je Magistrát města Hradce Králové z důvodu problémů s výkupem pozemků.\n\nDalší zpoždění stavby bylo oznámeno na jaře 2010. Zároveň bylo rozhodnuto o oddělení stavby samotného objektu paláce a dopravního řešení blízké křižovatky. Původní návrh byl rozšířen navíc o stavbu parkovacího domu. Obě stavby měly původně probíhat současně. Výstavba nové křižovatky, bude probíhat odděleně. Začátkem června 2010 oznámila investiční společnost, že veškeré problémy byly vyřešeny a po obdržení stavebního povolení by měla být stavba zahájena na přelomu roků 2010 a 2011, nejpozději však na jaře 2011.\n\nNa podzim 2014 byla schválena výstavba. Začalo se s demolicemi a stavba samotná počala na konci roku. V r. 2015 byly vystavěny základy a stavba rostla do výšky. Na podzim 2016 byla stavba dokončena a investor se musel zabývat připomínkami občanů i města k rozsáhlé vzduchotechnice na střeše nejvyšší části centra, která je už od léta vidět z celé Gočárovy třídy a poněkud odporuje investorovu tvrzení, že centrum bude „přirozeným a urbanisticky hodnotným vyústěním Gočárovy třídy“. Zároveň nebylo zcela jasné, jestli nakonec v centru budou byty, jejichž přítomnost byla jednou z podmínek soutěže a bez kterých by v ni investor sotva uspěl.\n\nBilla\n\nBageterie Boulevard, Café Level, Caffé Trieste, Costa Coffee, Fruitisimo, KFC, McDonald's, Running Sushi Sumo, Vegg Go a Yobar.\n\nDatart, iSetos, JRC Game centum, Dates Mobile.\n\nLindex, H&M, New Yorker, Kara, Terranova, Orsay, Le Premier, Levis, Tommy Hilfiger, Bepon, Celio, Gas Jeans, Bushman, A.M.J. Košile, Otto Berg, Retro Jeans, SUPERDRY, Terranova\n\nČeská spořitelna, Květiny Flamengo, Čistírna Daja, Giftsimo, Kadeřnictví Klier, mBank, O2, Vodafone, směnárna Tourist Centrum.\nA3 Coool, Sportisimo, 4F Sport, Nutrend\n\nCCC, Ecco, Geox, Hajn, Lara Bags, Office Shoes, Reno, Stroll a Wojas.\n\nKlenoty Aurum, Pandora, Alove, Klenotnictví Jolleo, On style, Présence, Quick Time, Real Time a Top Time.\n\nDM drogerie, Yves Rocher, Manufaktura, Marionnaud a Fann.\n\nHračky Bambule, Knihy Dobrovský, Benu lékárna, Bontonland, Muziker.\n\n\n"}
{"id": "1208732", "url": "https://cs.wikipedia.org/wiki?curid=1208732", "title": "Jiřina (květina)", "text": "Jiřina (květina)\n\nJiřina (\"Dahlia\"), česky též jiřinka, je rod rostlin z čeledi hvězdnicovité. Zahrnuje 38 botanických druhů a pochází z tropické Ameriky, kde je rozšířen v oblasti od Mexika po Kolumbii.\nBylo vypěstováno množství rozmanitých zahradních kultivarů a hybridů různých tvarů a barev, které se oficiálně dělí do 14. skupin. Rostliny mají zásobní orgán ve formě hlízy, která jim umožňuje přečkat nepříznivé podmínky přečkat nepříznivé podmínky, jako je zima a sucho. Nejsou mrazuvzdorné.\n\nJiřiny mají uplatnění jako okrasné rostliny a to na záhony nebo do skupin, dále k řezu a nebo jako solitera. Používá se jako afrodisiakum.\n\n\n\n\n\n"}
{"id": "1208734", "url": "https://cs.wikipedia.org/wiki?curid=1208734", "title": "Jiří Biolek", "text": "Jiří Biolek\n\nJiří Biolek (* 6. července 1949 Praha) je český politik a lékař – pediatr, od roku 2010 zastupitel města Litvínova na Mostecku, člen hnutí STAN.\n\nPochází z lékařské a sokolské rodiny. Narodil se v Praze, celý svůj dosavadní život však prožil na severu Čech v Litvínově. Od skončení lékařských studií na Fakultě dětského lékařství Univerzity Karlovy v Praze v roce 1973 působí na dětském a dorostovém oddělení mostecké nemocnice, které vede jako primář již 25 let.\n\nSvé lékařské zkušenosti předává v rámci postgraduální výuky lékařů v oboru pediatrie a neonatologie svým začínajícím kolegům, 30 let také působil jako externí učitel na střední zdravotnické škole. Podílel se na řadě klinických studií v oboru pediatrie a je spoluautorem odborných publikací. Je místopředsedou České pediatrické společnosti Česká lékařské společnosti J. E. Purkyně. Od roku 2011 je místopředsedou dozorčí rady soukromé společnosti Krušnohorská poliklinika.\n\nJiří Biolek žije v Litvínově, konkrétně v části Chudeřín. S manželkou Janou má jednu dceru a jednu starší dceru z předchozího manželství. Má rád cyklistiku a lyžování s rodinou či přáteli. Zajímá se též o kulturu.\n\nDo komunální politiky vstoupil, když byl v komunálních volbách v roce 2010 zvolen jako nestraník za SNK-ED do Zastupitelstva města Litvínova na Mostecku. Původně figuroval na kandidátce na 9. místě, vlivem preferenčních hlasů však skončil první. Jako lékař opakovaně odmítl pokusy o prolomení limitů těžby uhlí, což ho následně přivedlo ke spolupráci s hnutím STAN. Zastupitelský mandát tak ve volbách v roce 2014 obhájil jako nestraník za STAN. Opět mu pomohly preferenční hlasy – původně byl na kandidátce na 6. místě, skončil však druhý. V zastupitelstvu se věnuje zejména zdravotnické problematice.\n\nV krajských volbách v roce 2016 kandidoval jako nestraník za hnutí STAN do Zastupitelstva Ústeckého kraje, ale neuspěl.\n\nVe volbách do Senátu PČR v roce 2016 kandidoval jako nestraník za hnutí STAN v obvodu č. 4 – Most. Se ziskem 15,61 % hlasů skončil na 3. místě a do druhého kola nepostoupil. Nejvyšší správní soud ČR však prohlásil volby v tomto obvodu za neplatné a nařídil jejich opakování. V lednu 2017 tak za hnutí STAN kandidoval znovu, se ziskem 5,91 % hlasů však skončil na 5. místě a senátorem se tak opět nestal.\n\nV průběhu roku 2017 vstoupil do hnutí STAN a kandidoval za něj ve volbách do Poslanecké sněmovny PČR v říjnu 2017 v Ústeckém kraji, ale neuspěl. V komunálních volbách v roce 2018 obhájil post zastupitele města Litvínov. Původně figuroval na 7. místě kandidátky, ale vlivem preferenčních hlasů skončil druhý.\n"}
{"id": "1208746", "url": "https://cs.wikipedia.org/wiki?curid=1208746", "title": "Uddevallabron", "text": "Uddevallabron\n\nUddevallabron je silniční zavěšený most v švédské provincii Västra Götaland v nejbližším okolí města Uddevalla.\n\nVýstavba mostu navrženého společností Lokal XXX Arkitekter AB se začala v květnu 1997 a dokončena byla o tři roky později. Po otevření 20. května 2000 zkrátil trasu E6 o 12 km. S celkovou délkou 1712 m je most třetím nejdelším dálničním mostem v zemi (po mostech Most přes Öresund s délkou 7845 m a Sundsvallsbron s délkou 2109 m a sedmým nejdelším celkově. Most má 15 polí, největší je s délkou rozpětí 414 m druhým nejdelším zavěšeným polem v zemi. Celková šířka mostovky je 27 m a vede po ní čtyřpruhová vozovka. Hlavní pylony jsou 149 m vysoké a výškový rozdíl mezi mostovkou a hladinou fjordu Byfjorden je 47 m.\n\nNa výstavbu mostu bylo použito 9000 tun oceli a 35000 m3 betonu. Celkové finanční náklady činily 900 mil. SEK.\n"}
{"id": "1208747", "url": "https://cs.wikipedia.org/wiki?curid=1208747", "title": "Kaknästornet", "text": "Kaknästornet\n\nKaknästornet je televizní věž ve Stockholmu. Její výstavba začala v roce 1963 a dokončena byla v roce 1967, má výšku je 155 metrů a spolu s anténou 170 m. Konstrukce věže je železobetonová. Věž je spolu s rozhlednou veřejnosti přístupná.\n"}
{"id": "1208748", "url": "https://cs.wikipedia.org/wiki?curid=1208748", "title": "Kodeńská rovina", "text": "Kodeńská rovina\n\nKodeńská rovina (polsky Równina Kodeńska) je fyzicko-geografický geomorfologický celek ve východním Polsku, který leží na severovýchodním okraji Západního Polesí, na západě od Bugu. Rozkládá se mezi městy Sławatycze a Terespol. \n\nNejvětším městěm roviny (od které pochází vlastní název celku) je Kodeń. Důležitým centrem je také město Sławatycze. Obě obce leží na řece Bug. Řeka protéká přes geomorfologický celek Brestské Polesí.\n"}
{"id": "1208750", "url": "https://cs.wikipedia.org/wiki?curid=1208750", "title": "Stockholmská městská knihovna", "text": "Stockholmská městská knihovna\n\nStockholmská městská knihovna () je městská knihovna v Stockholmu. Je částí v době její výstavby rozvíjeného prostoru kolem kopce \"Observatoriekulien\" a byla přirozeným způsobem připojena k univerzitním institucím, které zde byly postaveny. Dary, přijaté na stavbu umožnily výstavbu větší knihovny, jak byla plánována.\n\nTvůrcem této největší městské knihovny ve Švédsku byl Erik Gunnar Asplund. Tak jako velké množství jeho projektů, tak i Městská knihovna ve Stockholmu (1920-1928) prošla mnoha modifikacemi během fáze navrhování, ale i během realizace. Na rozdíl od většiny jeho projektů, zakázka této knihovny mu byla přidělena bez předchozí soutěže. A pravé z tohoto důvodu měl Asplund určitou volnost při jejím návrhu, což se projevilo samozřejmě i ve výsledné podobě díla.\n\nArchitektura Asplundovy knihovny obsazuje jedinečnou pozici v jeho celoživotní tvorbě. Je to jeho poslední a nejdůležitější dílo, které bylo postaveno před jeho náhlou konverzí k funkcionalismu koncem dvacátých let 20. století. Je to také jeho nejpřísnější návrh, jehož kompozice je symetrická - zvláště neobvyklý rys v Asplundově tvorbě.\n\nJeště před samotným návrhem, Asplund spolu s hlavním knihovníkem dostali finance na cestu do Spojených států amerických ke studiu a prohlídce místních knihoven.\n\nPo návratu se Asplund vyslovil, že: \" \"Knihovny jsou místem setkání mezi lidmi a knihami. A proto, výsledný návrh to musí favorizovat, aby lidé mohli sáhnout po knihách a knihy po lidech. Zprostředkovateli těchto setkání by měl být personál knihovny. Tím dostáváme tři hlavní komponenty: knihy, veřejnost a personál\". \"\n\nJeho analýzy půdorysných řešení byly dříve pedagogické. Pro jejich řešení citoval několik nejdůležitějších pravidel, která byla stanovena Americkou knihovnickou asociací. A sice:\n\nV prvotní fázi koncepce prošel postupně šesti kompozičními půdorysných typy: obdélník, tvar T, L, větší prostor zahrnující centrální dvůr, řecký kříž, obdélníkový tvar se dvěma dvory a nakonec obdélníkový prostor se 4 dvory.\n\nUž mezi jeho prvními skicami této knihovny nacházíme známý válcovitý objem, který dodává budově typický charakter i v současnosti, i když v prvotní podobě nebyl až takový dominantní. Zřetelný je vliv manýristů jako Palladio, Ledoux či Bindesbøll. Později Asplund začíná kombinovat válcovitý tvar se zbytkem budovy. Zkoušel možnosti symetrie, asymetrie, jakož i středové či fasádní umístění.\n\nNakonec v roce 1922 je publikována finální podoba návrhu v klasicistním stylu, který při této stavbě dosahuje svého vrcholu. Jde o centrální prostor knihovny obklopený prostorem čítáren. Kompoziční rozvrh je lehce zjednodušený, barokní hra perspektivy je rozvinutá na zdůraznění dlouhého schodiště v hlavním ceremoniálním vstupu. Ve vestibulu nacházíme dva vstupy, které procházejí masivními postranními stěnami a vedou k informačnímu středisku a k čítárně periodik nacházejících se napravo a k čítárně dětské literatury spolu se šatnou situovanými nalevo. Asplund kladl velký důraz na komunikaci a snadný přístup i do sekundárních prostor jako výstavní hala, učebny pro malé studijní skupiny či auditorium a místnosti pro administrativu.\n\nV případě exteriéru, tak jak i interiéru, došlo během samotné stavby k různým změnám. Mezi lety 1922 a rokem ukončení výstavby 1928 byly nejméně tři návrhy, alternativy na uspořádání fasády. Konečným výsledkem je fasáda, která je zbavena všech ornamentů a má jediný monumentální vstup.\n\nV roce 2013 se plánuje rozšíření této knihovny o nový objekt.\n\n"}
{"id": "1208756", "url": "https://cs.wikipedia.org/wiki?curid=1208756", "title": "Masakr v Orlandu 2016", "text": "Masakr v Orlandu 2016\n\nKe střeleckému masakru v Orlandu došlo 12. června 2016 v gay klubu \"Pulse\", ve floridském městě Orlando. V důsledku útoku zemřelo 50 lidí, včetně útočníka, a dalších 53 bylo zraněno. Útočník byl identifikován jako 29letý Omar Mateen, americký občan afghánského původu. V průběhu činu zavolal na policejní linku 911 a přihlásil se k Islámskému státu. \n\nCo do počtu obětí šlo o nejhorší teroristický útok v USA od 11. září 2001, a současně nejhorší útok šíleného střelce v historii USA, od útoku v Las Vegas v říjnu 2017. Kromě toho se jedná o nejkrvavější případ násilí vůči LGBT lidem v historii USA.\n\nKolem 2.00 v noci místního času (8.00 SELČ) vtrhl do gay klubu \"Pulse\" v centru Orlanda maskovaný útočník a téměř okamžitě začal střílet. V klubu bylo v té době podle BBC kolem sta lidí, Česká televize později uvedla kolem 320 návštěvníků.\n\nZpočátku si návštěvníci klubu nebyli jistí, jestli jde o součást představení, protože se palba mísila s hlasitou hudbou. Krátce po vypuknutí palby se na facebookových stránkách klubu objevila zpráva „Všichni vypadněte z Pulsu a utíkejte“. Ve 2.02 vysloužilý policista Adam Gruler, který pracoval v klubu, střelbu opětoval. Terorista byl vyzbrojen útočnou puškou SIG Sauer MCX a pistolí. Vyšetřovatelé také v pondělí po útoku nalezli ještě třetí zbraň v jeho autě. Obě zbraně zakoupil legálně dva týdny před útokem. Původní obavy, že má u sebe výbušninu, se nepotvrdily; neznámé zařízení, či baterie, kterou policisté našli u těla, pocházela nejspíš z rozbitého detektoru kouře.\nPo příjezdu policejních posil došlo k další přestřelce, kdy terorista ustupoval hlouběji do budovy až k toaletám, vzal si rukojmí a telefonicky oznámil, že patří k Islámskému státu. Také vyhrožoval bombou. Policisté se pak stáhli a začali s Mateenem vyjednávat, aby se vyhnuli dalšímu krveprolití.\n\nKolem 5.00 místního času prorazil zeď klubu obrněný transportér, poté policisté z jednotky SWAT použili dva zábleskové granáty a při následné přestřelce útočníka zneškodnili. Třicet rukojmí bylo osvobozeno, jeden policista – Michael Napolitano – byl s odvezen do nemocnice s poraněním hlavy, které utrpěl po zásahu do kevlarové helmy. Pachatel byl na místě mrtev. Stejně tak dalších 38 lidí z klubu. Dalších 11 zraněných podlehlo podle informací CNN po odvozu do místních nemocnic. Hospitalizováno bylo dalších 53 zraněných. Dva dny po útoku zůstávalo v ošetřování 27 pacientů, z toho 6 v kritickém stavu. Poslední z nich byl propuštěn 6. září.\n\nPozději zveřejněné výsledky pitvy ukázaly, že útočník byl zasažen osmi kulkami, a to do hlavy, hrudi, břicha, lýtka, chodidel a prstu. Podle policejní zprávy na něj policisté v závěrečné přestřelce po proražení zadní zdi vystříleli téměř 150 kulek. Toxikologická zpráva nepotvrdila, že by byl pod vlivem jakýchkoli látek.\n\nAmerická policie téhož dne zadržela také v Los Angeles muže s útočnými zbraněmi, municí a zřejmě i výbušninami, který se chystal na festival Gay Pride, případnou souvislost mezi oběma případy však nic nenaznačovalo.\n\nOmar Mir Seddique Mateen (16. listopadu 1986 – 12. června 2016) byl muslim žijící ve Fort Pierce, asi 160 km od Orlanda. Narodil se v New Yorku afghánským rodičům. Podle vyjádření svého otce vystudoval na Floridě a měl titul z kriminalistiky. Podle CNN absolvoval vojenský výcvik. V roce 2014 pracoval jako člen ostrahy. V roce 2009 se oženil, podle manželky se však choval surově a labilně, takže ji rodiče po několika měsících odvedli z jeho floridského domu a v roce 2011 skončil jejich rozvodový proces.\n\nPodle zjištění byl v minulosti dvakrát v Saúdské Arábii, poprvé v roce 2011, podruhé následujícího roku podnikl pouť do Mekky. Přímé důkazy, že by v zemi byl ve spojení s tzv. Islámským státem, však podle CNN chybí. FBI ho v roce 2013 vyslýchala kvůli udání spolupracovníků, že se pobuřujícím způsobem chlubil o svých vazbách na teroristy, podruhé FBI o rok později šetřila jeho setkání se sebevražedným atentátníkem Monerem Abú-Salhem, který se odpálil v Sýrii v roce 2014. V žádném z případů však vyšetřovatelé nenašli nic podezřelého, žádné důkazy, které by ho s radikály spojovaly. Mateen figuroval na seznamu teroristů jen dočasně po dobu výslechu, v době jeho orlandského útoku na klub Pulse však už nikoli.\n\nCo se týká motivace, policie zprvu pracovala s možnostmi zločinu z nenávisti, teroristického útoku či násilného činu. Otec útočníka Seddique Mateen spekuloval o tom, že jeho rozhodnutí zabíjet bylo podníceno jeho homofobií. Dodal, že jeho syn byl rozčilen, když před pár měsíci viděl v Miami dva líbající se muže. Podle něj čin neměl nic společného s náboženstvím.\n\nPodle agentury Reuters uvedla agentura Amak napojená na IS, že se ke střelbě přihlásila organizace Islámský stát (ISIS). Představitelé FBI později potvrdili, že pachatel před střelbou volal na tísňovou linku 911 a mluvil o Islámském státu. V telefonátu vyjádřil věrnost vůdci islamistů Abú Bakru Bagdádímu a zmínil i bombové útoky v Bostonu. Znovu se ISIS k Mateenově útoku přihlásil v pondělí 13. června prostřednictvím rozhlasového vysílání své stanice Baján.\n\nPodle vyšetřovatelů se útočník choval v porovnání s obvyklým postupem radikálních atentátníků neobvykle: Nejdříve se probil přes ochranku klubu, poté však střílet přestal, zabarikádoval se a držel rukojmí. Podle bezpečnostních analytiků jde radikálům zpravidla spíše o to, aby zabili co nejvíc lidí.\n\nPodle některých svědků nebyl Omar Mateen v klubu Pulse při útoku poprvé, nýbrž tam chodil už vícekrát předtím a několikrát byl vyveden v opilém stavu. Používal také gay seznamovací a chatovací aplikaci.\n\nV Orlandu a následně i ve státě Florida byl po útoku vyhlášen výjimečný stav. Obyvatelé města projevili značnou solidaritu dárcovstvím krve, jímž reagovali na výzvu místní nemocnice.\n\nNejvětší floridská organizace hájící práva leseb, gayů, bisexuálů a trans lidí Equality Florida vyhlásila veřejnou sbírku pro oběti a jejich rodiny. Oproti tomu tradičně antigay Westborská baptistická církev publikovala sérii tweetů, v nichž útok oslavovala jako spravedlivou boží odplatu sodomitské Americe.\n\nPrezident Barack Obama vyjádřil soustrast rodinám obětí. Útok označil za teroristický čin a akt nenávisti. Uvedl, že „tento masakr nám připomíná, jak lehké je pořídit si zbraň a střílet na lidi ve škole, v kostele, v kině či gay klubu.“ Dále prohlásil, že na znamení smutku budou ve Spojených státech staženy vlajky na půl žerdi. Republikánský prezidentský kandidát Donald Trump podle agentury Reuters vyzval Obamu, aby rezignoval, neboť ve svém prohlášení nepoužil slova „radikální islám“ a podle Trumpa už si nemůže dovolit být politicky korektní.\nK útoku v Orlandu se téhož dne večer vyjádřil moderátor James Corden v úvodu předávacího ceremoniálu Tony Awards. Za celou divadelní komunitu a všechny přítomné vyjádřil soustrast všem postiženým touto tragédií. Slavnostní večer byl producenty dedikován obětem a jejich rodinám.\n\nČeský premiér Bohuslav Sobotka v telegramu viceprezidentovi USA Joe Bidenovi odsoudil střelbu jako brutální a zbabělý čin na desítkách nevinných lidí, jménem svým i celé vlády vyjádřil soustrast rodinám obětí a všem, které tragédie zasáhla. České velvyslanectví ve Washingtonu prostřednictvím českého honorárního konzulátu v Orlandu zjišťovalo, zda mezi oběťmi nebyli Češi, což však nepovažovalo za pravděpodobné.\n\nRovné tři měsíce po události, 12. září 2016, došlo ke žhářskému útoku na mešitu, do které útočník docházel, a to neznámým mužem na motorce. K zapálení došlo v době, kdy v mešitě nikdo nebyl, a nedošlo tak k žádným zraněním. Policie viděla načasování útoku na den velkého muslimského svátku a den po 15. výročí útoků z 11. září 2001 jako jeden z možných motivů žhářského útoku. Muslimové z místní komunity se od Mateenova činu jasně distancovali, podle duchovního Hamaada Rahmana však bylo mešitě a ji navštěvujícím muslimům od červnového útoku adresováno více výhrůžek než za minulých 20 let. Z útoku byl usvědčen dvaatřicetiletý židovský radikál Joseph Schreiber, který u soudu přiznal islamofobiní motivaci.\n\nStarosta města Orlando Buddy Dyer v listopadu 2016 oznámil, že město uzavřelo dohodu o odkoupení klubu Pulse za 2,25 milionu dolarů (v přepočtu více než 55 milionu korun dle tehdejšího kurzu) se záměrem vybudovat výhledově na místě útoku památník.\n\nMédia v prosinci 2016 informovala o iniciativě tří rodin pozůstalých po obětech z klubu Pulse, které podaly federální žalobu na společnosti provozující Facebook, Twitter a Google (YouTube). Ty podle žalujících podporovaly tzv. Islámský stát tím, že mu poskytly uživatelské účty a možnost šířit svou propagandu, získávat zdroje a lákat nové rekruty. I střelec z Orlanda se k Islámskému státu hlásil. Platformy sice uživatelské účty v minulosti zablokovaly, ale nadále bylo obtížné tyto aktivity udržet mimo. Podobnou žalobu podala již v červnu 2016 rodina jediné americké oběti dřívějších pařížských útoků.\n\n"}
{"id": "1208757", "url": "https://cs.wikipedia.org/wiki?curid=1208757", "title": "Albysjöns järnvägsbro", "text": "Albysjöns järnvägsbro\n\nAlbysjöns järnvägsbro (Albysjönský železniční most) je trámový most stockholmského metra přemosťující jezero Albysjön na hranici obcí Huddinge a Botkyrka v švédské provincii Stockholm.\n\nMost se nachází na červené lince 13 mezi stanicemi Masmo v Huddinge a Fittja v Botkyrce. Otevřený byl 1. října 1972 současně s celým prodloužením červené linky k oblasti Fittja. Most má 8 polí a jeho celková délka je přibližně 400 m. Mostovka je 9 m široká a prochází jí dvoukolejná trať. Na botkyrkské straně je most ukončen na vyvýšenině, odkud trať pokračuje dalším, přibližně 360 m dlouhým viaduktem směrem ke stanici Fittja.\n"}
{"id": "1208759", "url": "https://cs.wikipedia.org/wiki?curid=1208759", "title": "Drápkovka", "text": "Drápkovka\n\nDrápkovka (\"Centradenia\") je rod rostlin z čeledi melastomovité. Jsou to nízké byliny a polokeře s jednoduchými listy a drobnými, bílými nebo růžovými květy. Plodem je tobolka. Rod zahrnuje 4 druhy a je rozšířen v tropické Americe od Mexika po Kolumbii. Druh \"Centradenia floribunda\" je pěstován jako okrasná rostlina.\n\nDrápkovky jsou nízké jednoleté nebo vytrvalé byliny, případně polokeře s tenkými čtyřhrannými nebo čtyřkřídlými větévkami. Listy jsou jednoduché, vstřícné, krátce řapíkaté, s kopinatou a na bázi asymetrickou čepelí. Listy jsou na rubu výrazně bledé. Protistojné listy jsou často velmi nestejné. Květy jsou malé, bílé nebo růžové, čtyřčetné, uspořádané v chocholičnatých vrcholících. Češule je zvonkovitá, delší než cípy kalicha. Korunní lístky jsou obvejčité nebo okrouhlé. Tyčinek je 8. Semeník obsahuje 4 komůrky. Plodem je tobolka pukající 4 chlopněmi. Semena jsou drobná.\n\nRod drápkovka zahrnuje 4 druhy. Je rozšířen v tropické Americe of Mexika přes Střední Ameriku po západní Kolumbii.\nDrápkovky rostou ve vlhkých horských lesích, na březích vodních toků a v křovinách v nadmořských výškách od 400 do 2500 metrů.\n\nDrápkovka \"Centradenia floribunda\" je v pěstována jako okrasná rostlina. Lze ji jako letničku pěstovat i v České republice.\n"}
{"id": "1208767", "url": "https://cs.wikipedia.org/wiki?curid=1208767", "title": "Queen Elizabeth II Bridge (Newcastle upon Tyne)", "text": "Queen Elizabeth II Bridge (Newcastle upon Tyne)\n\nQueen Elizabeth II Bridge je příhradový most překlenující řeku Tyne mezi městy Gateshead a Newcastle upon Tyne v severním Anglii.\n\nPo mostě přecházejí obě linky newcastleského metra a nachází se mezi stanicemi \"Central Station\" na newcastleské straně a \"Gateshead\" na gatesheadské straně. Výstavba mostu začala v roce 1976 a dokončen byl 1. srpna 1978. Otevřený byl 6. listopadu 1981 Královnou Alžbětou II., po které je i pojmenován. Celková délka mostu je 352.7 m, hlavní rozpětí je 164.7 m dlouhé. Šířka mostu je 10.31 m. Výstavba mostu stála 6 milionů liber.\n\nPodobný, ale dřívější most Ballachulish Bridge v blízkosti skotské obce Glencoe byl dokončen v roce 1974 a stejně jako i Queen Elizabeth II Bridge, tento most byl také navržen společností WA Fairhurst & amp; Partners.\n\n"}
{"id": "1208777", "url": "https://cs.wikipedia.org/wiki?curid=1208777", "title": "Pro otevřený kraj - Piráti, Zelení, Změna", "text": "Pro otevřený kraj - Piráti, Zelení, Změna\n\nPro otevřený kraj - Piráti, Zelení, Změna je koalice České pirátské strany, Strany zelených a politického hnutí Změna. Koalice kandiduje v krajských volbách 2016 v do Zastupitelstva Pardubického kraje. Lídry koalice jsou dopravní projektant Jakub Kutílek, IT specialista Ondřej Češík a starosta Lanškrouna Radim Vetchý.\n\nJednání o koalici probíhala od podzimu 2015 a společný postup do krajských voleb oznámili zástupci koalice v květnu 2016 v pardubickém parku Na Špici.\n\nHlavními hesly koalice jsou otevřenost, transparentnost a udržitelnost. Mezi priority patří zlepšení dopravní situace v kraji, podpora technického vzdělávání a větší transparentnost krajského úřadu.\n\nSpolečně kandidují tyto tři strany v Pardubickém kraji vůbec poprvé. V krajských volbách v roce 2012 získala Strana zelených v kraji 1,66 % a Česká pirátská strana 1,84 %. V roce 2013 kandidovaly v kraji všechny tři subjekty - Česká pirátská strana získala 2,67%, Strana zelených 2,53 % a hnutí Změna 0,57%.\n\nHranicí nutnou pro vstup do zastupitelstva kraje je 5%.\n"}
{"id": "1208786", "url": "https://cs.wikipedia.org/wiki?curid=1208786", "title": "David Kaufman (novinář)", "text": "David Kaufman (novinář)\n\nDavid Kaufman je americký novinář, který píše pro několik vlivných periodik, včetně \"Financial Times\", \"New York Times\", \"Detaily\", \"New York\" a píše i do některých mezinárodních publikací, včetně \"Time International\". Pravidelně se objevuje na Fox News business network. Kaufmanova matka je Židovského a evropského původu a jeho otec byl afroameričan. Získal bakalářský titul v oboru sociologie a blízkovýchodních studií na Brandeis University a magisterský titul v žurnalistice z New York University. V současné době žije v New Yorku a je gay.\n\n"}
{"id": "1208787", "url": "https://cs.wikipedia.org/wiki?curid=1208787", "title": "Stadion v Kollárově ulici", "text": "Stadion v Kollárově ulici\n\nStadion v Kollárově ulici je fotbalový stadion, který se nachází v středočeském městě Vlašimi. Své domácí zápasy zde odehrává fotbalový klub FC Sellier & Bellot Vlašim. Maximální kapacita stadionu činí 1 200 diváků, z toho 800 míst je k sezení. Stadion je bez umělého osvětlení.\n\nStadion byl vystavěn v roce 1927. V roce 2009 zde proběhla velká rekonstrukce, která prvně zahrnovala modernizaci kabin. Dále byly odstraněny zastaralé dřevěné lavičky, namísto kterých byly instalovány jednotlivé sedačky. V konečné fázi rekonstrukce byly postaveny dvě větší montované tribuny.\n\n"}
{"id": "1208788", "url": "https://cs.wikipedia.org/wiki?curid=1208788", "title": "Salvatore Giuliano", "text": "Salvatore Giuliano\n\nSalvatore Giuliano zvaný \"Turiddu\" (16. listopadu 1922 Montelepre — 5. července 1950 Castelvetrano) byl italský bandita a bojovník za nezávislost Sicílie.\n\nPocházel z chudé rolnické rodiny, živil se příležitostnými pracemi a prodejem olivového oleje. V období nedostatku potravin po invazi na Sicílii začal být aktivní na černém trhu. Dne 2. září 1943 se dostal do konfliktu s hlídkou karabiníků, při kterém jednoho policistu zastřelil, poté uprchl do hor a stal se psancem. Vytvořil bandu lupičů, která operovala na Sicílii v době poválečného chaosu, pomáhal mu sicilský zvyk omerty a sympatie vesničanů, kteří v něm viděli nového Robina Hooda. Giuliano navázal kontakty s Hnutím za nezávislost Sicílie a v roce 1945 se stal poručíkem jeho ozbrojených složek. Hledal politickou podporu u Američanů a profiloval se jako antikomunista, jeho muži zaútočili 1. května 1947 na prvomájovou demonstraci v průsmyku Portella della Ginestra nedaleko Palerma, střelba si vyžádala jedenáct životů. Po této akci ztratil velkou část sympatizantů, v roce 1949 byl vytvořen speciální útvar C.F.R.B., jehož velitel Ugo Luca dostal za úkol likvidací sicilských banditů. Giuliano se pokoušel využít svých kontaktů na mafii, aby se dostal do exilu, ale 5. července 1950 padl v obci Castelvetrano do léčky a byl zastřelen; podle obecně přijímané verze ho vydal policii jeho pobočník Aspanu Pisciotta.\n\nV roce 1961 o něm natočil Francesco Rosi životopisný film \"Salvatore Giuliano\", je také postavou knihy Maria Puza \"Sicilián\". \n\n"}
{"id": "1208791", "url": "https://cs.wikipedia.org/wiki?curid=1208791", "title": "Seznam vrcholů v Hornosvratecké vrchovině", "text": "Seznam vrcholů v Hornosvratecké vrchovině\n\nSeznam vrcholů v Hornosvratecké vrchovině obsahuje pojmenované hornosvratecké vrcholy s nadmořskou výškou 750 m a vyšší, také všechny hory s prominencí (relativní výškou) nad 100 metrů. Seznam je založen na údajích v mapách dostupných on-line na stránkách Mapy.cz, v důsledku aktualizace map se může změnit. Výškové body uvedené v přehledu se nacházejí ve stejnojmenném geomorfologickém celku s hranicemi prezentovanými mapovým serverem Agentury ochrany přírody a krajiny České republiky.\n\nSeznam vrcholů řazených podle výšky obsahuje všechny pojmenované vrcholy s nadmořskou výškou 750 m a vyšší, zeměpisné názvy geografických objektů jsou uvedeny v písemné podobě standardizované Českým úřadem zeměměřickým a katastrálním a publikované ve státním mapovém díle. \n\nVrcholy s názvy Horní les a Kočího kopec v Sulkovecké vrchovině se nacházejí v geomorfologickém podcelku Nedvědická vrchovina, všechny ostatní v podcelku Žďárské vrchy, celkem sedmnáct jich tvoří tzv. Žďárské 8istovky. Nejvyšším vrcholem Hornosvratecké vrchoviny je Devět skal (836 m), druhý nejvyšší v rámci celé Českomoravské vrchoviny, za vrcholem s názvem Javořice (837 m).\nVýškové body se vztahují ke geografickým objektům uvedeným ve státním mapovém díle. Českým úřadem zeměměřickým a katastrálním standardizovaná zeměpisná jména náleží v písemné podobě (abecedně řazeno):\n\n\nV seznamu vrcholů výše se nivelace u většiny vztahuje na zaměřené výškové body České státní trigonometrické sítě. Bohdalec ve státním mapovém díle uváděn s nadmořskou výškou 790,6 m platnou pro trigonometrický bod pod skaliskem (v seznamu by byl zařazen před vrchem Břímovka), v přehledu uváděná  nadmořská výška 801 m na vrcholu skaliska byla zjištěna v roce 2016 místním amatérským měřením.\n\nKarlštejn je název výškového (trigonometrického) bodu, standardizované zeměpisné jméno se váže na lesní pozemek severovýchodně pod vrcholem. Fryšavský kopec je místní (nestandardizovaný) název vyvýšeniny georeliéfu bez kótování, nadmořská výška odečtena z vrstevnicové mapy, vrchol se nachází v zalesněném terénu nad obcí Fryšava pod Žákovou horou (odtud odvozen název vrcholu užívaný na některých mapách).\n\nSeznam vrcholů podle prominence obsahuje všechny hornosvratecké hory a kopce s prominencí (relativní výškou) nad 100 metrů, bez ohledu na nadmořskou výšku. Celkem jich je 10. Nejprominentnější je nejvyšší hora Devět skal s prominencí 321 metrů.\n\n\n"}
{"id": "1208794", "url": "https://cs.wikipedia.org/wiki?curid=1208794", "title": "Damir Martin", "text": "Damir Martin\n\nDamir Martin (* 14. července 1988 Vukovar) je chorvatský veslař, člen záhřebského klubu VK Trešnjevka. V roce 2009 se stal juniorským mistrem světa na párové čtyřce, ve stejné kategorii vyhrál seniorské světové šampionáty v letech 2010 a 2013, stříbrnou medaili získal na olympiádě v Londýně 2012 spolu s Martinem Sinkovićem, Valentem Sinkovićem a Davidem Šainem. Od roku 2015 jezdí na skifu, vyhrál mistrovství Evropy ve veslování v letech 2015 a 2016, na mistrovství světa ve veslování 2015 skončil ve finále na pátém místě.\n\n"}
{"id": "1208796", "url": "https://cs.wikipedia.org/wiki?curid=1208796", "title": "Veľké Dvorany", "text": "Veľké Dvorany\n\nVeľké Dvorany jsou obec na Slovensku v okrese Topoľčany v Nitranském kraji. Obcí protéká potok Bojňanka.\n\nPrvní písemná zmínka je z roku 1156. V obci je římskokatolický kostel Narození Panny Marie z roku 1700.\n\n"}
{"id": "1208798", "url": "https://cs.wikipedia.org/wiki?curid=1208798", "title": "Kostel svatého Václava (Chřenovice)", "text": "Kostel svatého Václava (Chřenovice)\n\nKostel svatého Václava stojí na západním konci obce Chřenovice. Jméno dostal po patronovi české země, knížeti Václavovi. Původní stavba byla postavena v románském slohu, pravděpodobně za účasti sázavských mnichů, začátkem 13. století. Ke kostelu byl na začátku 14. století přistavěn polygonální gotický presbytář a z původní románské stavby se zachovala obdélná loď a západní věž, která je dominantou širokého okolí.  \n\nPřesné datum založení kostela je sporné. Při stavebních úpravách v roce 1780 byla při probourávání zdi kůru objevena dřevěná schránka, v níž ležela vosková koule s vyraženou pečetí, na které byl zobrazen biskup v ornátu, s nápisem “JOANNES EPISCOPVS PRAGENSIS”. Uvnitř koule byla nalezena olověná skříňka s pozůstatky svatých s připojenými nápisy. Díky nálezu této pečeti biskupa Jana, který pravděpodobně kostel světil, můžeme kostel datovat. Zatím není však známo, jestli se jednalo o Jana I. (1134-1139), Jana II. (1227-1236) nebo Jana III. (1258-1278). Podle podoby původního románského portálu je možno kostel datovat do období Jana II. Portál zdobený klikatkou bychom mohli analogicky přiřadit k dómu v Bambergu (již po roce 1200) nebo podobným portálům z Čech s motivem plochých zubů, jako v Libčanech a jinde. Dalším vodítkem může být dendrochronologický průzkum, podle kterého je datováno smýcení dřeva použitého u stropních trámů v druhém patře věže na rok 1216/17. Doposud však nebyl proveden řádný stavebně-historický průzkum, který by datum založení kostela potvrdil s větší jistotou.\n\nKostel je zmiňován v roce 1350 jako farní v seznamu kostelů v archidiakonátu Kouřimském a děkanátu Štěpánovském, vydaném pražským arcibiskupem Arnoštem z Pardubic. Faráře ke kostelu jmenovali páni z Chřenovic. Po husitských bouřích nastoupili do kostela utrakvističtí kněží, kteří zde podávali podobojí. Takto fungoval kostel až do roku 1625, kdy vydal majitel ledečského panství Jan Rudolf Trčka z Lípy rozkaz všechny nekatolické kněží vyhnat ze svých panství. Kostel tak ztratil svého faráře a byl pod správou děkanů z Ledče. Katolický farář sem byl dosazen v roce 1779 a roku 1784 zde byla zřízena lokálie. Až v roce 1857 se stává kostel opět farním. Od roku 1996, kdy zemřel zdejší farář P. Václav Vít, je kostel filiální, pod správou ledečské farnosti. P. Václav Vít zde působil od roku 1966 poté, co byl 9 let vězněn za velezradu a následně amnestován. Ve zdejší komunitě byl velmi oblíbený, a proto mu věřící rok po jeho úmrtí odhalili v předsíňce kostela pamětní desku.\nDrobné i větší opravy kostela byly průběžně prováděny po celou dobu jeho existence. Oprav se většinou ujímali řemeslníci ze vsi nebo z okolních usedlostí. Například v roce 1679 osadil sklenář ze Zruče okna 163 kolečky, v témže roce bylo vyplaceno 7 stříbrných místnímu kováři za zhotovení klíče ke kostelu. Věž byla opravována v letech 1681-1682 a na tyto opravy bylo zakoupeno 2000 kusů šindele a k nim simultánně 2000 kusů ručně kovaných hřebíků, které zhotovil kovář z Ledče Šimek Škarohlíd. Při opravě dostala věž kostela nové makovice. V roce 1864 probíhala oprava zvonu a křtitelnice. Velké opravy kostela probíhaly v roce 1900, kdy byly pokryty střechy kostela novou krytinou (opět šindelem) a celý kostel byl omítnut na šedo. Do věže byl vsazen chybějící dělící sloupek, který chyběl neznámo odkdy. Poprvé byl na kostel nainstalován hromosvod, který zde umístil hodinář z Ledče Jan Rutter. Dalších úprav se kostel dočkal v roce 1937, kdy byla vyměněna šindelová střešní krytina na všech střechách za prejzy. Roku 1972 byl opraven celý vnitřek kostela, včetně maleb, na kterých pracovali F. a V. Divišovi.\n\nV roce 2016 byla opravena věž kostela. Proběhla výměna dubových krakorců. Provedeno bylo také zpevnění románských oken a kamenných částí věže a vše vyspárováno. Cena opravy vyšla na půl milionu korun.\n\nBěhem roku 2017 zde probíhaly další drobné práce , jako vyčištění věže kostela a revize elektrického vedení.\n\nKostel byl s největší pravděpodobností postaven při tvrzi, která byla s kostelem propojena na západní straně věže, což je patrné ze zazděného vchodu v jejím prvním patře. Lze předpokládat, že věž sloužila jako poslední obranné útočiště pro zdejší obyvatele. Tvrz později zanikla, protože již nestačila zdejším pánům, a tak se do dnešních dní zachoval pouze kostel s přilehlým hřbitovem. Původní stavba kostela se skládala ze západní věže a obdélné lodi, pravděpodobně zakončené apsidou.\n\nLoď je prostá, k vnitřnímu líci stěn 12,7 m dlouhá a 5,6 m široká. V její západní části se nachází původní empora, která je nesena středním čtyřbokým pilířem z žulového kamene. Pilíř je zakončen zešikmenou římsou, na kterou navazují tři oblouky. Dva z nich dosedají na stěnách na prosté zešikmené římsy při líci tribuny a třetí tvoří dělící pas pro dvě křížové klenby, jimiž je tribuna podklenuta. Vchod na tribunu se nachází v prvním patře věže. Zpočátku se zde účastnili mše páni z Chřenovic, aby tak byly odděleni od prostého lidu, později se zde provozovala hudba a zpěv při bohoslužbách. Dnes jsou zde umístěny varhany.\n\nVchod do lodi tvoří původní románský portál, netradičně orientovaný k severu. Zachovalý portál, široký 1,62 m a vysoký 2,57 m, je polokruhově zakončen. Po stranách je profilovaný výžlabkem a prutem. Oblouk již takto profilován není, nýbrž je zdoben trojúhelníkovými čarami v líci i uvnitř klenby. Na portál navazuje pravoúhlá předsíňka.\n\nPůvodní osvětlení lodi bylo pravděpodobně řešeno pomocí malých, vysoko umístěných románských oken. Ta se nacházela po třech na obou bočních stěnách. Z těchto oken se zachovalo pouze jedno, které můžeme spatřit na jižní straně z exteriéru, jelikož je zevnitř zazděné. Dnes zajišťují osvětlení lodi dvě menší a dvě větší špaletová okna. Menší okna jsou půlkruhově sklenutá, s rozměry 0,58x0,93 m ve špaletě a 0,2x0,6 m uvnitř, a nachází se v prostoru nad tribunou po obou stranách. Větší okna jsou proražena níže, opět do obou bočních stěn, blíž k presbytáři. Okno na severní stěně je ukončeno segmentovým obloukem a na jižní stěně půlkruhově.\n\nStrop lodi je dřevěný, ohozený, rovný.\n\nDominantou celé stavby je románská věž vysoká 18 metrů. Věž je čtyřpatrová a má čtvercový půdorys o straně 4,8 m. Zdivo věže je tvořeno ze žulových kvádrů, širokých 0,4 m, dlouhých 0,45-0,65 m, které jsou uloženy vodorovně. Tloušťka zdiva spodního patra se pohybuje kolem 1,2 m a v horních patrech okolo 1,1 m. Přízemí věže je přístupné z lodi, zaklenuté valenou klenbou příčnou a osvětlené jedním střílnovitým okénkem směřujícím na jih. V dnešní době je přízemní kobka jediným přístupovým bodem do věže. S prvním patrem věže je propojena dřevěným schodištěm, které je vsazeno do proraženého otvoru v klenbě. Průchod z prvního patra na emporu je na východní straně a na stěně západní je patrný zazděný vchod, který dříve propojoval věž kostela s přilehlou tvrzí. V prvním patře jsou rovněž umístěna střílnovitá okénka, jedno na jih a druhé na západ. Další malé okno, zřejmě z pozdější doby, je vsazeno do zazděného portálu. První patro věže je rovněž zastropené valenou klenbou, ve které je opět vytvořen otvor pro schodiště vedoucí do druhého patra. V druhém patře je velmi kvalitně opracovaný prostup do krovu kostela.\n\nOd druhého patra jsou na všechny strany prolomena polokruhově klenutá sdružená okna.\n\n\nNěkteré původní sloupky a sedla byly značně poškozeny povětrností a musely být vyměněny. Například na severní straně druhého patra byla původně hlavice sloupku zdobena palmetou, na východní straně je dnes v témže patře umístěn sloupek polygonální na místo oblého.\n\nStřecha věže spočívá na třiceti dvou vyřezávaných dubových krakorcích. Dříve se tradičně pokrývala šindelem, ale při rekonstrukci v roce 1937 byly věž i kostel pokryty prejzovou krytinou.\n\nGotický presbytář je osmihranný v jednoduchém slohu a mohl být postaven na místě románské apsidy. Jeho přístavba probíhala pravděpodobně začátkem 14. století. Prostor presbytáře je zaklenut goticky bez žeber v obdélném poli do kříže a v závěru do třech lunet. Část lodi a presbytáře je oddělena triumfálním obloukem, jehož tloušťka činí 0,97 m a rozpětí 4,4 m. Na obou stranách navazuje oblouk na opěrný systém, který můžeme spatřit zvenku. Dalším opěrným prvkem je nízký opěrák při východní straně.\n\nNa jižní straně osvětluje kněžistě dvojdílné gotické lomené okno s kružbovým srdcem. V závěru na jihovýchodní straně je lomené úzké okno, na východě bývalo románské okno, dnes zazděné, a na severovýchod směřuje okno půlkruhově zakončené.\n\nNa severní stěně presbytáře je ve zdi vsazeno sanctuarium, široké 0,67 m a vysoké 1,07 m. Sanctuarium je obdélně orámováno, zakončené trojúhelníkovým štítem, ve kterém je pěticípá růžice a na jeho vrcholu je umístěn kříž. Orámování je profilované žlábkem a prutem a ke kraji sešikmenou plochou. Mříž je tvořena z kolmo umístěných prutů, probíjených hřeby.\n\nNa jižní straně je ve zdi vsazené sedile, rozdělené do tří částí. Uprostřed je nesené na dvou krakorcích, na které dosedají tři polokruhově sklenuté oblouky. Všechny tyto prvky jsou tvořeny ze žulového kamene. Výklenek je umístěn 0,57 m nad podlahou, je 0,37 m hluboký, 1,84 m široký, 1,5 m vysoký a oblouky mají 0,45 m v průměru.\n\nZe severní strany přiléhá k presbytáři obdélná sakristie. Vchodem umístěným na východě je přístupná z exteriéru a je osvětlena oknem eliptického tvaru na severní stěně.\n\nHlavní oltář pochází z 18. století. Jedná se o barokní portálový oltář s plastikami, zasvěcený svatému Václavovi. Tento oltář byl kostelu darován v 19. století Tereziánským ústavem zchudlých šlechtičen, kterému tehdy patřilo celé ledečské panství (včetně Chřenovic). Původní oltářní obraz svatého Václava byl za duchovní správy faráře P. Josefa Pokorného (mezi léty 1860-1875) vyměněn za obraz “Hold českých patronů svaté rodině”. Obraz je připisován českému malíři oltářních obrazů Petru Brandlovi, autorství však není doloženo. V horní části oltáře se nachází dřevěná socha svaté Alžběty Durynské, u jejích nohou je dřevěná socha žebráka. Nalevo od oltáře je dřevěná socha Markéty Antiochijské, mučednice má u nohou draka, kterého zkrotila křížem.\n\nOltáře na stranách jsou velmi jednoduché. Na levé straně je zasvěcen Panně Marii Lurdské a na straně pravé srdci páně. Na tomto oltáři jsou v dolní části ostatky svatých (možná z kostelního nálezu v roce 1780).\n\nDřevěná kazatelna je vyzdobena obrazy svatých evangelistů, Marka, Matouše, Lukáše a Jana. Dále zde můžeme najít dřevěnou rokokovou křtitelnici na třech nohách s korunnu na vrcholu.\n\n\n\n"}
{"id": "1208799", "url": "https://cs.wikipedia.org/wiki?curid=1208799", "title": "Oliver Bjorkstrand", "text": "Oliver Bjorkstrand\n\nOliver Bjorkstrand (* 10. dubna 1995 v Herningu, Dánsko) je dánský hokejový útočník, který nastupuje za klub Columbus Blue Jackets v severoamerické lize NHL.\n\nJeho otec Todd Olivera i jeho bratra Patricka zařadil do nominace reprezentace do 20 let na mistrovství světa juniorů 2012 v Kanadě, kde skončilo mužstvo na posledním desátem místě a sestoupilo. Ve stejném roce si Oliver zahrál i na mistrovství světa do 18 let v Česku, rovněž zde Dánové skončili poslední a sestoupili.\n\nZa reprezentaci do 20 let absolvoval v rámci 1. divize skupiny A šampionáty 2013 ve Francii (3. místo) a 2014 v Polsku (1. místo a postup). Na mistrovství světa juniorů 2015 v Kanadě byl nejproduktivnějším hráčem mužstva, které vybojovalo historicky poprvé účast ve čtvrtfinále turnaje (8. místo).\n\nByl v dresu dospělého národního týmu účastníkem mistrovství světa 2015 v Česku (14. místo) i šampionátu 2018, který Dáni hráli na svém ledě (10.místo).\n\nSvůj premiérový gól na MS vstřelil 9.5.2018 v rodném Herningu do sítě Finska, Dánové zvítězili 3:2.\n\nZačínal v klubu Herning IK, ze kterého přestoupil v sezoně 2011/12 do Herning Blue Fox, klubu hrajícího dánskou nejvyšší soutěž, který navíc v té době vedl Oliverův otec a působil v něm i bratr. Hned v premiérové sezoně slavil mistrovský titul, zároveň byl vyhlášen nejlepším hráčem finále a nejlepším nováčkem soutěže.\n\nV roce 2012 byl draftován klubem NHL Columbus Blue Jackets. V létě se rozhodl pro přesun do Severní Ameriky, konkrétně do týmu Portland Winterhawks, hrajícímu juniorskou WHL. V ročníku 2012/13 vyhrál s mužstvem ligový titul a sám byl vybrán do utkání hvězd hlavních kanadských juniorských soutěží. V rámci nováčků WHL byl nejlepším střelcem i nejproduktivnějším hráčem. O sezonu později byl zařazen do All star týmu ligy a byl rovněž v rámci play off nejlepším střelcem i nejproduktivnějším hráčem. Zazářil i ve své třetí a poslední sezoně v soutěži, kdy vstřelil nejvíce branek, byl nejúspěšnějším v kategorii +/-, opět byl zařazen do All star týmu a zároveň obdržel Bob Clarke Trophy (nejproduktivnější hráč) a Four Broncos Memorial Trophy (nejlepší hráč).\n\nRočník 2015/16 znamenal pro hráče premiéru v NHL v dresu Columbusu. Většinu sezony ale strávil na farmě v Lake Erie Monsters (AHL). S tímto klubem vybojoval Calderův pohár pro vítěze ligy. Sám vstřelil rozhodující branku finálové série a obdržel Jack A. Butterfield Trophy pro nejlepšího hráče play off. Se třemi brankami v prodloužení v rámci jednoho play off je rekordmanem AHL, s šesti vítěznými brankami drží rekord s dalšími dvěma hráči.\n\n\nJe synem bývalého amerického hokejisty Todda, který od roku 1988 působil v dánském Herlingu, napřed jako hráč a poté jako trenér. Oliver i jeho bratr Patrick jsou místní rodáci a odchovanci místního hokeje. Přestože oba vlastní i americké občanství, reprezentují Dánsko. Patrick momentálně nastupuje za EC Villacher SV v rakouské lize.\n\n"}
{"id": "1208800", "url": "https://cs.wikipedia.org/wiki?curid=1208800", "title": "Kostel Nanebevzetí Panny Marie (Přibenice)", "text": "Kostel Nanebevzetí Panny Marie (Přibenice)\n\nKostel Nanebevzetí Panny Marie je římskokatolický filiální kostel v Přibenicích v okrese Louny v Ústeckém kraji. Kostel stojí na zrušeném hřbitově na mírném návrší nad jižním okrajem vesnice.\n\nFarní kostel je v Přibenicích připomínán již před rokem 1389. Na jeho místě byl ve druhé polovině 19. století postaven nový kostel v novorománském slohu. Po roce 1945 nebyl udržován, značně zchátral a interiér byl zdevastován. Má zničené omítky, rozbitá okna i dveře a ve střeše jsou velké díry. Zdevastovaný je nejen interiér kostela, ale i okolní hřbitov, který je zcela zarostlý, náhrobky jsou vyvrácené a na dně otevřené hrobky lze spatřit kusy rakví a části lidských ostatků. V druhé polovině září 2019 zde pořádal workcamp s dobrovolníky broumovský spolek Omnium, který se zaměřuje na údržbu a obnovu památek v České republice a který je vlastníkem tohoto objektu.\n\nPřed devastací kostela se uvnitř plochostropé lodi nacházel portálový oltář z první třetiny 18. století s akantovými postranicemi se stuhou. Stávala na něm snad gotická socha Madony. Boční oltáře ze druhé poloviny 18. století byly zasvěcené svatému Václavovi a svatému Janu Nepomuckému.\n\n"}
{"id": "1208804", "url": "https://cs.wikipedia.org/wiki?curid=1208804", "title": "Ricoh Open 2016 – ženská čtyřhra", "text": "Ricoh Open 2016 – ženská čtyřhra\n\nŽenská čtyřhra Ricoh Open 2016 probíhala v první polovině června 2016. Do deblové soutěže rosmalenského tenisového turnaje nastoupilo šestnáct dvojic. Obhájcem titulu byl pár Asia Muhammadová a Laura Siegemundová, jehož členky nestartovaly společně. Muhammadová se rozhodla turnaje nezúčastnit. Spoluhráčkou Siegemundové se stala Španělka María José Martínezová Sánchezová, s níž skončila ve čtvrtfinále na raketách Alexandry Panovové a Amry Sadikovićové.\n\nVítězem čtyřhry se stal nejvýše nasazený gruzínsko-kazachstánký pár Oxana Kalašnikovová a Jaroslava Švedovová, který ve finále zdolal švýcarsko-srbské turnajové čtyřky Xenii Knollovou s Aleksandrou Krunićovou po hladkém dvousetovém průběhu 6–1 a 6–1. Obě šampionky si do žebříčku WTA připsaly 280 bodů a získaly první společnou trofej. Kalašnikovová vybojovala na okruhu WTA třetí deblový titul a pro Švedovovou to bylo třinácté takové turnajové vítězství. \n\n"}
{"id": "1208810", "url": "https://cs.wikipedia.org/wiki?curid=1208810", "title": "Matěj Pecháček", "text": "Matěj Pecháček\n\nMatěj Pecháček, též Matyáš Pecháček (7. února 1817 Starý Šaldorf – 31. července 1896 Uherský Brod), byl rakouský politik české národnosti z Moravy; poslanec Moravského zemského sněmu a starosta Uherského Brodu.\n\nNarodil se ve Starém Šaldorfu u Znojma. Studoval ve Znojmě a následně se přestěhoval do Uherského Brodu. Zde zakoupil za 5900 zlatých měšťanský dům čp. 138 na Dolním náměstí po Tobiáši Pauspartlovi z Drachenthalu. Patřila mu místní lékárna U zlatého pelikána. Působil jako lékárník. Byl orientován jako český vlastenec. V období let 1861–1870 a 1890–1893 byl starostou Uherského Brodu. Během jeho působení došlo k zavedení česko-německého úřadování na radnici. Byl aktivní v českých spolcích jako beseda či záložna nebo v školské radě. A patřil mezi hlavní postavy českého tábora v Uherském Brodu. V jeho prvním funkčním období byly ještě ovšem národnostní poměry ve městě nevyhraněné a vliv si držela proněmecká vrstva bohatého měšťanstva, která trvale české radnici oponovala. Po vleklých střetech roku 1870 Pecháček nepřijal funkci starosty a uvolnil tím cestu německému bloku, takže po Pecháčkovi roku 1870 nastoupil do starostenské funkce Ludwig Brix. Teprve v druhém Pecháčkově funkčním období od roku 1890 již v Brodě plně převádlo české národní hnutí. Ke zvolení tehdy Pecháčkovi gratulovali František Ladislav Rieger i Alois Pražák.\n\nV 60. letech se zapojil i do vysoké politiky. V doplňovacích zemských volbách 6. dubna 1865 byl zvolen na Moravský zemský sněm, za kurii venkovských obcí, obvod Uherský Brod, Valašské Klobouky, Vizovice. Mandát obhájil i v zemských volbách v lednu 1867, nyní za kurii měst, obvod Uherský Brod, Valašské Klobouky, Vizovice, Zlín, i v krátce poté konaných zemských volbách v březnu 1867. V doplňovacích volbách roku 1865 byl kandidátem Moravské národní strany (staročeské). Ovšem ve volbách v lednu 1867 oficiálním kandidátem Národní strany nebyl (byl jím jistý Falber). Kandidoval neúspěšně i v zemských volbách v roce 1878, ale porazil ho Ludwig Brix. Pecháček se tehdy uváděl jako federalistický kandidát (Národní strana, staročeská).\n\nZemřel na \"stařeckou sešlost\" ve věku 79 let v červenci 1896.\n"}
{"id": "1208811", "url": "https://cs.wikipedia.org/wiki?curid=1208811", "title": "Moryń", "text": "Moryń\n\nMoryń () je město v okrese Gryfino v Západopomořanském vojvodství na severozápadě Polska. V roce 2014 ve městě žilo 1 600 obyvatel a jeho správní území měřilo 5,54 km².\n\nNázev Moryń se pro město používá od roku 1946. Po druhé světové válce se město několik měsíců jmenovalo \"Murzynowice\" a \"Murzynno.\"\n\nOkolí města bylo osídlené již v raném středověku slovanským obyvatelstvem. Ve dvanáctém století, kdy oblast patřila do Pomořanského vévodství, byla na návrší nad jezerem Morzycko založena osada v místech, kde se zachovala zřícenina hradu. Vlastní tvrz vznikla až ve třináctém století, kdy se o Moryńi objevuje první písemná zmínka v listině vydané knížetem Barnimem I. Ve druhé polovině třináctého století byla oblast obsazena Braniborskem, které ji připojilo k Nové marce.\n\nNení jisté, kdy byla Moryń povýšena na město, ale stalo se to před rokem 1307. Město se potom začalo rychle rozvíjet. Bylo postaveno městské opevnění, rozšířen kostel a otevřen špitál. Od roku 1350 město spravovala městská rada a o deset let později získalo soudní právo. Na poloostrově se začal stavět hrad, jehož posádku tvořilo sedm rytířů s tituly purkrabích. Ještě ve čtrnáctém století ho dobylo pomořanské vojsko a hrad již nebyl obnoven.\n\nV letech 1402–1454 město patřilo řádu německých rytířů a v roce 1433 ho vyplenili husité. Ve druhé polovině patnáctého století město získali soukromí vlastníci. V šestnáctém století to byla rodina Schönebecků z Gądnie. V sedmnáctém století město postihly události třicetileté války a tři požáry (v letech 1637, 1640 a 1688). Počet obyvatel poklesl, takže v roce 1719 zde žilo jen 124 obyvatel. Situace se zlepšila až v průběhu osmnáctého století, kdy měšťané obchodovali s jezerními rybami a ve městě fungoval pivovar, lékárna a bylo obnoveno zařízení kostela.\n\nNa počátku devatenáctého století se město vymanilo z poddanství a stalo se střediskem vlastního zemědělské zázemí (kromě dvou panství v Gądně a Novém Dvoře mu patřily čtyři zemědělské dvory). V roce 1877 byla otevřena železniční trať ze Štětína do Kostrzyna se stanicí v nedalekém Przyjezierze. Dobré dopravní spojení umožnilo rozvoj rekreace a turistiky. Před druhou světovou válkou ve městě žilo 1 227 obyvatel. Byla zde pošta, základní škola, lékárna, zubař, dva hostince, dvě pekárny, lihovar, dva mlýny (z toho jeden větrný). Lékařskou péči vykonávali dva lékaři, zdravotní sestra a porodní asistentka.\n\nNa konci druhé světové války město 3. února 1945 město obsadila Rudá armáda. Válečné škody byly malé. Pováleční polští osadníci přicházeli z východního pohraničí, Malopolska a Velkopolska.\n\nV září roku 2008 byla odhalena fontána Velkého raka, která odkazuje na tradici místní pověsti o tvorovi žijícím v okolí jezera. O rok později byl otevřen geopark s venkovní expozicí modelů živočichů doby ledové.\n\nMěsto je správním centrem městsko-vesnické gminy Moryń, do které patří vesnice Bielin, Dolsko, Gądno, Klępicz, Mirowo, Nowe Objezierze, Przyjezierze, Stare Objezierze a Witnica.\n\nVe městě funguje mateřská škola a základní škola Mieczyslawa Majchrzaka a Veřejné gymnázium Jana Pavla II.\n\n"}
{"id": "1208812", "url": "https://cs.wikipedia.org/wiki?curid=1208812", "title": "AEGON Open Nottingham 2016 – ženská čtyřhra", "text": "AEGON Open Nottingham 2016 – ženská čtyřhra\n\nŽenská čtyřhra AEGON Open Nottingham 2016 probíhala v první polovině června 2016. Do deblové soutěže nottinghamského tenisového turnaje nastoupilo šestnáct dvojic. Obhájcem titulu byl americký pár Raquel Atawová a Abigail Spearsová, jehož členky se rozhodly turnaje nezúčastnit. \n\nVítězem čtyřhry se stal nenasazený česko-čínský pár Andrea Hlaváčková a Pcheng Šuaj, který ve finále zdolal kanadsko-čínské turnajové čtyřky Gabrielu Dabrowskou s Jang Čao-süan po dvousetovém průběhu 7–5, 3–6, až v rozhodujícím supertiebreaku [10–7]. \n\nObě šampionky si do žebříčku WTA připsaly 280 bodů a po pekingském China Open 2014 získaly druhou společnou trofej. Hlaváčková vybojovala na okruhu WTA sedmnáctý deblový titul a pro Pchengovou to bylo osmnácté takové turnajové vítězství. \n\n"}
{"id": "1208813", "url": "https://cs.wikipedia.org/wiki?curid=1208813", "title": "Personalizace politické komunikace", "text": "Personalizace politické komunikace\n\nPersonalizace politické komunikace je proces, jehož výsledkem je změna vnímání tradičních politických aktérů. Jedná se o přesouvání zájmu od skupiny, tj. politické strany, k jednotlivcům, tj. k politikům. Personalizace se dělí na „individualizaci“ a „privatizaci“. Proces personalizace je spojován s nárůstem využívání televize a nových medií.\n\nIndividualizace je popisována jako proces, během kterého se jednotliví politici dostávají do středu zájmu médií na úkor politických stran. Lze také hovořit o centralizované a decentralizované personalizaci, kde centralizovaná forma vyzdvihuje lídra politické strany a decentralizovaná forma naopak ostatní členy. Je možné se také setkat s pojmem prezidencializace, jež je individualizací zaměřenou právě na lídry.\n\nZa privatizaci je považováno přesouvání mediálního zájmu od politika jako aktéra ve veřejné roli k politikovi jako běžnému člověku. Jinými slovy dochází k upírání mediální pozornosti na osobnostní charakteristiky a osobní život jednotlivých politiků. Politik je pak prezentován jako otec, manžel, milovník hudby, atp.. Prezentace sourkomého života politika může mít i dopady na vnímání jeho politické osobnosti, kdy politik podvádějící svou manželku bude spíše vypadat jako nedůvěryhodná osobnost pro působení v politické sféře.\n"}
{"id": "1208814", "url": "https://cs.wikipedia.org/wiki?curid=1208814", "title": "Dedžima", "text": "Dedžima\n\nDedžima je stará nizozemská enkláva na území Nagasaki, která byla faktorií Nizozemské Východoindické společnosti v 17. až 19. století. Byla umístěna na umělém ostrově o rozměrech 120 × 75 metrů. V období japonské izolace (1635 – 1853) to byl jediný povolený styčný bod s Evropou. V izolačním období, kdy byla enkláva obehnána hliněnou zdí, mohli dovnitř vstupovat jen žebrající mniši, prostitutky, či obchodníci. \n\nV oblasti Dedžimy lze nalézt Dedžimské muzeum, které se nalézá v protestantském semináři, či historické místo nizozemské faktorie. \n\n"}
{"id": "1208815", "url": "https://cs.wikipedia.org/wiki?curid=1208815", "title": "Kostel svatého Jana Křtitele (Březí)", "text": "Kostel svatého Jana Křtitele (Březí)\n\nKostel svatého Jana Křtitele je římskokatolický kostel v obci Březí v okrese Břeclav. Je chráněn jako kulturní památka České republiky.\n\nJedná se o již druhý chrám v Březí. Původní kostel se začal stavět roku 1691. V roce 1836 byla věž tohoto kostela zvýšena, ale již příštího roku opět snížena do původního stavu, protože hrozilo nebezpečí zřícení. V roce 1853 padlo rozhodnutí postavit kostel zcela nový. Vysvěcen byl roku 1862.\n\nNový kostel potřeboval vybavení, na které ovšem církevní prostředky nestačily, a tak pomáhali dobrodinci. Jakub Kern, místní rodák, majitel domu ve Vídni, věnoval z vlastního popudu kostelu velký křišťálový lustr. Byl 4,5 m vysoký, měl v průměru 2,25 m a vážil 252 kg. Jde o největší křišťálový lustr v Evropě.\n\nOd samého počátku novostavbu kostela provázely problémy. Ve zdech se ukázaly pukliny, které se neustále rozšiřovaly. V domnění, že tašky na střeše jsou pro stavbu příliš velkým zatížením, byly v roce 1874 nahrazeny střechou z pozinkovaného plechu. Za šest roků poté při bouři byly strženy tašky na věži. Oprava si vyžádala 800 zlatých, věž tedy byla také pokryta pozinkovaným plechem. V roce 1882 popraskaly svorníky zdiva, musely být nahrazeny novými, silnějšími. V roce 1908 prošel kostel důkladnou renovací.\n\nJedná se o jednolodní stavbu s odsazeným kněžištěm, k němuž přiléhá čtyřboká sakristie.\nFasády člení hluboké vpadlé výplně, v nichž jsou prolomena vysoká půlkruhovitě ukončená okna, rámovaná slepými oblouky na pilastrech. Zařízení pochází z doby vzniku stavby se staršími jednotlivostmi.\n\nJde o farní kostel farnosti Březí u Mikulova.\n"}
{"id": "1208816", "url": "https://cs.wikipedia.org/wiki?curid=1208816", "title": "Arabové v Brazílii", "text": "Arabové v Brazílii\n\nArabové tvoří v Brazílii menšinu, která čítá okolo 12 000 000 osob (asi 6,5 % populace). Její příslušníci se hlásí ke křesťanství i islámu.\n\nCísař Petr II. Brazilský po své návštěvě Levanty v roce 1880 zahájil projekt osidlování své země přistěhovalci z Osmanské říše, zejména z Libanonu, částečně také Sýrie a Palestiny. Většinu příchozích tvořili Arabští křesťané, jejichž motivem byla chudoba i náboženské pronásledování. Usadili se převážně ve státě São Paulo, zabývali se nejčastěji provozováním kaváren či drobných obchodů, část se vydala do Amazonie, která na konci 19. století bohatla díky kaučuku. Většina z nich se rychle integrovala do brazilské společnosti, časté byly smíšené sňatky, potomci imigrantů zpravidla hovoří portugalsky lépe než arabsky. Jejich vliv se projevuje v brazilské hudbě, v jazyce (například výraz pro hlávkový salát \"alface\") i v kuchyni: v Brazílii jsou populární pokrmy jako sfiha, hummus, kibbeh nebo tzv. bejrútský sendvič. Existuje Arabskobrazilská obchodní komora, udržující kontakty se státy Blízkého východu. V Brazílii žije podle odhadů okolo sedmi milionů lidí libanonského původu, dvakrát více než v mateřské zemi. \n\n"}
{"id": "1208818", "url": "https://cs.wikipedia.org/wiki?curid=1208818", "title": "Letní ráno, letní noc", "text": "Letní ráno, letní noc\n\nSbírka obsahuje dvacet sedm povídek, z nichž sedmnáct nebylo dříve knižně publikováno (v obsahu sbírky u nich není uveden rok vydání). Některé z nich jsou velmi krátké, nezabírají ani jednu stránku.\n\nZe sbírky vyšlo česky pouhých šest povídek.\n\n"}
{"id": "1208824", "url": "https://cs.wikipedia.org/wiki?curid=1208824", "title": "Marcus Schmuck", "text": "Marcus Schmuck\n\nMarcus Schmuck (18. dubna 1925 – 21. srpna 2005) byl rakouský horolezec. V roce 1957 společně s Hermannem Buhlem zorganizovali expedici, která měla za cíl zdolání 12. nejvyšší hory světa Broad Peak v pohoří Karakoram v Pákistánu. Expedice byla úspěšná, Schmuck, Buhl, Kurt Diemberger a Fritz Wintersteller v červenci roku 1957 poprvé vystoupili na hlavní vrchol Broad Peaku vysoký 8051 m n. m.. Zajímavé je, že první pokus byl neúspěšný, když dosáhli jen předvrcholu a sestoupili. Po několika dnech odpočinku v základním táboře však při druhém pokusu uspěli. O několik dní později spolu s Winterstellerem poprvé zdolali také nedaleko ležící sedmitisícovku Skilbrum. Později byl Schmuck úspěšným organizátorem výprav do velehor celkého světa.\n\n"}
{"id": "1208825", "url": "https://cs.wikipedia.org/wiki?curid=1208825", "title": "Louis Lachenal", "text": "Louis Lachenal\n\nLouis Lachenal (17. července 1921 – 25. listopadu 1955) byl francouzský horolezec narozený v Annecy. Spolu s Mauricem Herzogem byli prvními lidmi v historii, kteří stanuli na osmitisícovce. 3. června 1950 dokázali vystoupit na vrchol 8 091 m n. m. vysoké Annapurny. Mezi jeho další úspěchy patří zejména historicky druhý průstup severní stěnou Eigeru, který podnikl s Lionelem Terrayem. Zahynul v roce 1955 po pádu do trhliny v ledovci při lyžování nedaleko Chamonix. V masivu Mont Blancu je po něm pojmenovaný 3 613 m n. m. vysoký vrchol.\n\n\n\n"}
{"id": "1208826", "url": "https://cs.wikipedia.org/wiki?curid=1208826", "title": "Ernst Reiss", "text": "Ernst Reiss\n\nErnst Reiss (24. února 1920 – 3. srpna 2010 byl švýcarský horolezec. V roce 1956 se zúčastnil švýcarské expedice na Mount Everest a Lhoce. Expedice byla úspěšná, Reiss a Fritz Luchsinger vystoupili 18. května jako první lidé na 8516 metrů vysoký vrchol čtvrté nejvyšší hory světa. Jejich cesta vedla jižním kuloárem Everestu a od klasické cesty na Everest se oddělila až nad hranicí 7500 m n. m. O 5 dní později je ještě následovali další kolegové a o den později další dvojice podruhé úspěšně vylezla na vrchol Mount Everestu. Poté se účastnil několika expedic do And. Reiss zemřel v roce 2010 v Basileji ve věku 90 let.\n"}
{"id": "1208828", "url": "https://cs.wikipedia.org/wiki?curid=1208828", "title": "Jean Couzy", "text": "Jean Couzy\n\nJean Couzy (9. července 1923 – 2. listopadu 1958) byl francouzský horolezec. Studoval letecké inženýrství na École Polytechnique. V roce 1950 ve věku 27 let byl přizván k účasti na expedici na Annapurnu vedené Mauricem Herzogem. Zde byl velmi platným členem zvláště při záchraně vrcholového týmu Herzog a Louis Lachenal. O 5 let později spolu s Lionelem Terrayem jako první lidé vystoupili na pátou nejvyšší horu světa Makalu. Horolezecké úspěchy zaznamenal i v Alpách, které se mu však staly osudnými. Zemřel při nehodě v roce 1958.\n\n"}
{"id": "1208829", "url": "https://cs.wikipedia.org/wiki?curid=1208829", "title": "Peter Diener", "text": "Peter Diener\n\nPeter Diener (* 29. ledna 1929) je švýcarský horolezec. \nPeter Diner se narodil v Žitavě, po válce se tedy ocitl v NDR. V roce 1950 se rozhodl emigrovat do Švýcarska, což se mu o dva roky později podařilo. Od roku 1965 je švýcarským občanem. \n\nS lezením začal ve 13 letech na pískovcích, ve 40. letech potom podnikl mnoho výstupů v Alpách. V roce 1954 vstoupil do švýcarského horolezeckého klubu, jehož se stal o deset let později předsedou. V 50. a 60. letech dosáhl v Alpách řadu úspěchů, ovšem jeho největším výkonem zůstane prvovýstup na osmitisícovou Dhaulágirí v roce 1960 v expedici vedené Maxem Eiselinem. Na vrcholu stanul s Kurtem Diembergerem a dalšími dvěma evropskými horolezci a dvěma šerpy. Později působil jako člen horské služby, jejíž byl také 2 roky ředitelem.\n"}
{"id": "1208837", "url": "https://cs.wikipedia.org/wiki?curid=1208837", "title": "Watch Dogs 2", "text": "Watch Dogs 2\n\nWatch Dogs 2 (psáno také WATCH_DOGS2 či WD2) je akční hra s otevřeným světem vyvíjena studiem Ubisoft Montreal a vydána společností Ubisoft. Jedná se o sequel hry Watch Dogs z roku 2014. Hra byla celosvětově vydána na konzole PlayStation 4, Xbox One a na PC v listopadu 2016.\n\nHra je zasazena do prostředí Sanfranciské zátoky, je ovládána ze třetí osoby a světem se pohybujete buď po vlastních nohách či vozidly. Hráči hrají za Marcuse Hollowaye, hackera, který pracuje se skupinou hackerů DedSec, která se snaží shodit systém městského dohledu na obyvatele s názvem ctOS. Hra nabízí několik způsobů hraní misí a každá z úspěšných vám přidá počet stoupenců skupiny DedSec. Kooperativní multiplayer vám nabízí kompetetivní jeden-na-jednoho souboj a spojování s ostatními lidmi, aby se zbavili hráčů, kteří ve městě způsobují rozruch.\n\nUbisoft Montreal, vývojáři hry, studovali hráče a jejich odezvy na první díl ze série Watch Dogs, aby zjistili, co by mohli pro další (tento) díl zlepšit. Dokonce si povolali i reálné hackery, aby zajistili co největší autentičnost a pomáhali se scripty, které můžete vidět ve hře při hackování.\n\nPodobně jako předchůdce, \"Watch Dogs 2\" je akční adventura s prvky stealthu. Hrajete z třetí osoby. Hra disponuje s velkým otevřeným světem zasazeným do fiktivní verze Sanfranciské zátoky, celková plocha je více než dvakrát větší oproti předchozímu dílu, který zaujímal místo v Chicagu. Herní území se dělí na čtyři různé oblasti: San Francisco, Oakland, Marin a Silicon Valley, každá z nich má odlišnou charakteristiku a atmosféru. Hráči se po mapě mohou pohybovat buď po vlastních nohách nebo s mnoha vozidly ve hře, auty, autobusy, náklaďáky, tramvajemi, motorkami, čtyřkolkami a loděmi. Jízdní vlastnosti byly lehce předělány, aby sedly a ulehčily každému hráči. Hráči mohou také střílet ze zbraní za jízdy. Marcus (hlavní protagonista) se zlepšil ve svých akrobatických schopnostech a nyní má možnost parkurovat po městě. Hráči mohou dokončit mise různými způsoby, mohou si vybrat mezi agresivním přístupem, ve kterém porazí nepřátele pomocí zbraní, které jste si vytiskli na 3D tiskárně, výbušninami, třeba minami, nebo Marcusovou vlastní ruční zbraní, thunderballem, kulečníková koule přivázaná na natahovací šňůrce. Alternativně můžou hráči použít stealth přístup, kdy se budou nepřátelům vyhýbat nebo je Marcusovým tazerem paralyzovat. Celá hra se dá ale dokonce dokončit pouze tím, že budete hackovat. Ale když hráči budou hackování používat moc často, začne si toho policie všímat a bude se snažit daného hráče zatknout. Vylepšování ve hře se vrátilo a dělí se rovnou na tři části: Stealth, Agresor, Podvodník (Hacker). Hráči si tak mohou vybrat na jakou kategorii se zaměří, v závislosti herního stylu hráče.\n\nMarcus se dokáže hacknout do velkého množství elektronických zařízení připojené do ctOS systému (byl již v předchozím díle), díky jeho vlastnímu smartphonu. Například Marcus může měnit osobní data NPC, aby je nechal zatknout, aby jim kradl peníze z bankovních účtů, manipuloval se všemi telefony, které se nachází ve hře, odrovnal dopravu přepnutím semaforů nebo také zvednutím bariér ze země (to se dá dobře využít při ujíždění policajtům), se hackoval do bezpečnostních kamer, díky kterému se dostanete do \"mass hacking\", které hackuje větší množství elektrického vybavení NPC. Hráči také mají více možností při hackování jednoho objektu. Například, když chtějí hacknout auto, dostanou možnost převzít ovládání auta nebo mohou naopak nechat ztratit kontrolu nad autem a nechat ho bezhlavě i s lidmi nabourat do zdi. Pokud hráč hackne elektrický box, mohou si vybrat mezi tím, jestli ho chtějí deaktivovat nebo ho použít jako minu (pokud se nějaké NPC objeví v oblasti vyznačené kolem boxu). Na rozdíl od Aidena, protagonista z prvního dílu, Marcus má arsenál pokročilých vybavení, obsahujíc drona a na dálku ovládané autíčko. Oboje se dá použít na dálkové ovládání a hackování. Marcovo oblečení si můžete měnit díky 700 kusů oblečení, které si můžete koupit v obchodech, která se zajímají o módu všech obyvatel. Hra obsahuje hlavní příběhové mise a vedlejší mise (\"operace\"), díky kterým si zvyšujete počet stoupenců a tím můžete splnit váš ultimátní cíl.\n\nMultiplayer se vrací i s příchodem \"Watch Dogs 2.\" Hra nabízí podobný kooperativní multiplayer, ve kterém se hráči mohou stýkat a hrát s nebo proti ostatním hráčům. Mohou prozkoumávat otevřený svět, plnit spolu mise, které hráčovi přidají stoupence a užívat si zábavy. Hra může být kompletně v online nebo offline režimu. Hra také disponuje několika kompetetivními multiplayerovými módy:\n\nNásledován událostmi z Chicaga, San Francisco jako další město instaluje ctOS (central Operating System - centální operační systém), který propojuje všechno se vším. Hra představuje nového protagonistu - Marca Hollowaye (Marcus Holloway) - dabovaný a hraný Ruffinem Prentissem (Ruffin Prentiss), mladého a inteligentního hackera z Oaklandu. Byl označen za to, že spáchal trestný čin, vylepšenou verzí ctOS, ctOS 2.0, který ho zařadil jako podezřelého. Po uvědomění, že systém skrytě přináší škodu nevinným občanům San Francisca, se rozhodne, že začne spolupracovat s hackerskou skupinou DedSec, aby shodili městský systém ctOS 2.0 a Blume, firma, která stojí za tímto systémem.\n\nHra Watch Dogs 2 byla přijata velice kladně, s PlayStation 4 verzí se 43 kritiků shodlo na celkovém hodnocení od Metacritic se skórem 84/100.\n\nV recenzi od Zacka Furnisse pro video-herní portál Destructoid, si Furniss vychvaloval celkový nádech hry a posun, kterým se hra vydala. také se mu velice líbil charakter Marca Hollowaye, jeho šarm a smysl pro humor. Také ocenil hackovací část hry, která se dala používat ve většině akcí ve hře a užíval si také to, že by se celá hra dala projít bez použití jakéhokoli násilí. Furniss dospěl i k závěru, že by se hra obešla bez všech střelných zbraní, za což ji pochválil. Řízení se zvelebilo na rozdíl od prvního dílu, jen technické nedostatky, jako glitche a nízká obnova snímků za sekundu považoval jako nedostatek. Aron Garst, z magazínu Game Revolution, uvedl, že Watch Dogs 2 zakryly skoro všechny negativní části z originálního dílu, toto vyzdvihl, jako hlavní plus této hry.\n\nV listopadu 2016 Ubisoft prozradil, že předprodeje hry byly velikým zklamáním pro společnost. Vzhledem k tomu Ubisoft přistoupil k více skromnějšímu plánu a snížil předpokládaný počet prodaných kopií pro druhou polovinu fiskálního roku 2019. Nicméně, CEO Yves Guillemot je přesvědčen, že hra nebude komerčním selháním, jako příklad uvedl Far Cry Primal, úspěšnou hru, která taktéž měla málo předprodaných kopií hry, ale později se prodávala dobře. Věří, že herní recenze budou mít veliký důsledek na prodeje hry, to platí hlavně na hráče, kteří přistupují k hrám stylem \"počkám-a-uvidím\". Studio již neinvestovalo tolik peněz do marketingové kampaně, jako u předešlého dílu a bylo spíše opatrnější s tím, co si mohou dovolit, jelikož věděli, že hráči byli velice zklamáni prvním dílem série.\n"}
{"id": "1208838", "url": "https://cs.wikipedia.org/wiki?curid=1208838", "title": "Závada (okres Topoľčany)", "text": "Závada (okres Topoľčany)\n\nZávada je obec na Slovensku v okrese Topoľčany v Nitranském kraji.\n\nPrvní písemná zmínka je z roku 1332. V obci je římskokatolický kostel svatého Michaela archanděla z roku 1808. Mezi nejstarší objekty se řadí \"Bajzíkov Mlyn\" z poloviny 16. století.\n\n"}
{"id": "1208839", "url": "https://cs.wikipedia.org/wiki?curid=1208839", "title": "Spiclypeus", "text": "Spiclypeus\n\nSpiclypeus (\"štít s bodci\") byl rod býložravého ceratopsidního dinosaura, který žil v období geologického stupně svrchní křídy kampánu asi před 76–75 milióny let. Fosilie tohoto dinosaura byly objeveny v centrální Montaně (USA), v sedimentech souvrství Judith River. Byl objeven komerčními sběrateli na pozemku bývalého jaderného fyzika Billa D. Shippa v roce 2005.\n\nTento rohatý dinosaurus měl lebeční límec zdoben výraznými růžky, čemuž také vděčí za své rodové jméno. Dosahoval délky kolem 5–6 metrů a hmotnosti asi 3 tuny. Typový druh \"S. shipporum\" byl popsán paleontologem Jordanem Mallonem a jeho kolegy v roce 2016. Blízce příbuznými rody jsou \"Pentaceratops\", \"Kosmoceratops\" a \"Vagaceratops\".\n\nVýzkum odhalil stopy infekce v lebečním límci a levé přední končetině dinosaura. Rozsah zasažené tkáně svědčí o tom, že dinosaurus musel trpět bolestí a sníženou pohyblivostí nejméně několik let. Přesto se dožil věku přinejmenším deseti let, jak ukázala histologie fosilních kostí.\n\n\n"}
{"id": "1208840", "url": "https://cs.wikipedia.org/wiki?curid=1208840", "title": "Ryan S-C", "text": "Ryan S-C\n\nRyan S-C byl americký dvoumístný samonosný celokovový jednomotorový dolnoplošný sportovní letoun s jednoduchými ocasními plochami a pevným ostruhovým podvozkem.\n\nZkušenosti s konstrukcí a výrobou celokovových vojenských cvičných letounů Ryan S-T přivedly v roce 1936 Claude Ryana k myšlence uplatnit kovovu konstrukci také u sportovního letounu. C. Ryan realizací projektu pověřil šéfkonstruktéra W. von der Meera a technického ředitele Milarda C. Boyda.\n\nPočátkem roku 1937 byla hotová sádrová maketa v měřítku 1:1 konečných tvarů stroje Ryan S-C (Sport-Cabin), která se shodovala včetně povrchu s požadovaným letounem. Následně byly zhotoveny negativní sádrové odlitky všech zakřivených ploch trupu, z nichž byly do písku odlity tvarové lisovací šablony ze zinkové slitiny. Negativní matrice pak vznikly nastříkáním olova na zinkové odlitky. Sestaveno tak bylo přes 200 tvarovacích dvojic pro lisování zakřivených potahových plechů celého S-C. K řezání plochých plechů byly připraveny ocelové šablony.\n\nPrvní prototyp S-C byl hotov na začátku léta 1937 a v polovině roku jej zalétal zkušební pilot John Fornasero. Pohonnou jednotku tvořil čtyřválec Menasco C-4S, opatřenou dřevěnou dvoulistou vrtulí Hartzell. Koncem léta 1937, po uzavření státních zkoušek, obdržel S-C prozatímní letový certifikát a počátkem podzimu jej převzala Ryanova letecká škola v San Diegu. Zde sloužil především při elementárním výcviku sportovních pilotů.\n\nO několik měsíců později prošel dalšími testy, při nichž se testovaly jeho vlastnosti v provozu, nároky na údržbu a ekonomie provozu. V průběhu zkoušek konstruktéři navrhli zástavbu hvězdicového sedmiválce Warner Super Scarab o výkonu 108 kW. Spotřeba paliva se mírně snížila, motor se snadněji udržoval a v praktickém provozu byl méně citlivý než řadový Menasco. Jedinou další nutnou úpravu představovala instalace přechodu mezi trupem a křídlem. Z typu S-C se tak stal SCW-145, jehož osvědčení o letové způsobilosti bylo vydáno v říjnu 1937.\n\nPo obdržení osvědčení se rozběhla reklamní akce souběžně s přípravou produkce pětadvaceti kusů první série, která měla přijít na trh počátkem jarní letové sezóny 1938.\n\nV tomto období byla společnost Ryan zahlcena vládními zakázkami na výrobu vojenských cvičných strojů S-TM, takže rozběhlá sériová výroba byla po dohotovení dvanáctého letounu SCW zastavena. Obnovení výroby se předpokládalo po zvládnutí vládní zakázky. V Evropě však vypukla II. světová válka, vojenské objednávky neklesaly a navíc přišly velké zakázky na stavbu dílů bojových letadel. Výroba sportovních SCW tak nepřicházela v úvahu.\n\nPo válce se uvažovalo o obnovení produkce SCW v modernější podobě. Po několika ekonomických rozborech, na jejichž základě se měl letoun prodávat ve dvou verzích standardního S-C145W a inovovaného S-C165W se silnějším motorem Warner Super Scarab, bylo rozhodnuto o licenční výrobě typu North American Navion. Nový perspektivnější Ryan Navion definitivně ukončil záležitost předválečného SCW.\n\nZe série dvanácti exemplářů se jeden dostal do Mexika a další do Brazílie, ostatních deset zůstalo v USA.\n\nNěkolik SCW používaly hollywoodské filmové společnosti ve svých válečných filmech k imitaci japonských stíhacích letounů Nakadžima Ki-27.\n\nDalší stroje létaly ve službách pomocné civilní pobřežní stráže Civil Air Patrol na atlantickém pobřeží.\n\nÚdaje dle\n\n\n"}
{"id": "1208841", "url": "https://cs.wikipedia.org/wiki?curid=1208841", "title": "Adéla Knapová", "text": "Adéla Knapová\n\nAdéla Knapová (* 17. července 1976 Valašské Meziříčí) je česká novinářka a spisovatelka. \n\nNarodila se ve Valašském Meziříčí, vyrostla ve Vyškově na Moravě. Vystudovala gymnázium ve Vyškově a Univerzitu Karlovu v Praze. \n\nPo odchodu do Prahy na univerzitu začala již při studiu pracovat jako novinářka (\"Koktejl\", \"Respekt\"). Za reportážní povídky z Ruska a Ukrajiny získala ocenění Mladý Hemingway. Od roku 2009 je kmenovou autorkou týdeníku \"Reflex\".\n\nV roce 2003 vyšla její prvotina \"Nezvaní\". V roce 2016 vydalo nakladatelství Fra její novelu \"Nemožnost nuly\", prosinci 2017 jí vyšel ve stejném nakladatelství román \"Slabikář\".\n\nV současnosti žije na jižní Moravě a v severním Řecku.\n\n\n"}
{"id": "1208852", "url": "https://cs.wikipedia.org/wiki?curid=1208852", "title": "Ján Kadavý", "text": "Ján Kadavý\n\nJán Kadavý (7. října 1810 Jestřabí v Krkonoších – 11. srpna 1883 Turčiansky Svätý Martin) byl slovenský učitel a hudební skladatel.\n\nNarodil se 7. října 1810 v Čechách. Studoval na gymnáziu v Modre, ale po maturitě se vrátil do Čech. Na pozvání Jána Kollára odcestoval do Budapešti a učil na slovenské evangelické církevní škole. Nakrátko se vrátil do Čech aby studoval v Pravoníně agronomii. Později byl učitelem v Liptovském Mikuláši. Během revoluce v roce 1848 žil nějaký čas v Praze. Po návratu na Slovensko učil nejprve v Partizánské Ľupči. Od roku 1870 žil v Martině, pracoval jako úředník ve spořitelně a učil na slovenském evangelickém gymnáziu. V Martině také 11. srpna 1883 zemřel.\n\nPsal příležitostné a vlastenecké básně. Vydával hospodářské příručky, kalendáře a učebnice. Vydal vlastním nákladem několik vlasteneckých děl Štúrovců. Sestavil první slovenskou čítanku a v roce 1873 vydal prakticky uspořádanou příručku základů hudby pod názvem Malý spevák čili stručný návod ku spevu pre slovenské národní školy.\n\nSbíral slovenské lidové písně. Vydal 1. díl Slovenských spevov, kde se pokusil o roztřídění slovenských lidových písní podle církevních tónin. Komponoval převážně mužské sbory. Několik z nich vyšlo ve sbírce Slovenské štvorspevy redigované J. L. Bellou.\n\n\n"}
{"id": "1208853", "url": "https://cs.wikipedia.org/wiki?curid=1208853", "title": "Mallorca Open", "text": "Mallorca Open\n\nMallorca Open je profesionální tenisový turnaj žen hraný v přímořském letovisku Santa Ponsa v Calvii na největším španělském ostrovu Mallorca. Založen byl v roce 2016. Řadí se do kategorie WTA International. \n\nNa okruhu WTA Tour doplnil květnový Madrid Open jako druhá španělská událost. Představuje přípravu na londýnský grandslam Wimbledon, jemuž o dva týdny předchází.\n\nMallorca Open vznikl v roce 2016. Koná se na pěti travnatých otevřených dvorcích v Santa Ponsa Tennis Clubu. Kapacita centrálního dvorce činí 3 500 diváků.\n\nRozpočet události, hrané v červnovém termínu, činí 250 000 amerických dolarů, což turnaji dává možnost účasti jedné hráčky z první desítky žebříčku WTA. V úvodním ročníku 2016 se jí stala Španělka Garbiñe Muguruzaová. Do soutěže dvouhry nastupuje třicet dva tenistek a čtyřhry se účastní šestnáct párů. Ředitelem turnaje je Peer Zebergs.\n\nV kalendáři okruhu WTA Tour turnaj doplnil Birmingham Classic, ve druhém hracím týdnu třítýdenní travnaté sezóny před Wimbledonem.\n\n"}
{"id": "1208855", "url": "https://cs.wikipedia.org/wiki?curid=1208855", "title": "Nefinanční reporting", "text": "Nefinanční reporting\n\nNefinanční reporting je povinnost některých velkých firem uveřejňovat ve svých výročních zprávách informace týkající se environmentálních, sociálních a zaměstnaneckých otázek, dodržování lidských práv a boje proti korupci a úplatkářství. Povinnost vyplývá ze evropské směrnice o nefinančním reportingu, resp. z odpovídajících zákonů členských států EU. \n\nSměrnice o nefinančním reportingu má za cíl poskytnout veřejnosti, tedy především zákazníkům a potenciálním investorům informace o působení velkých firem na jejich okolí, tedy informace potřebné pro odpovědná investiční rozhodnutí. \n\nSměrnice se týká podniků, které splňují všechna následující kritéria:\n\nStejná kritéria se týkají i skupin podniků. V jejich případě se kritéria B. a C. posuzují na agregovaném základě. Povinným subjektem jsou mateřské společnosti, které by měly zveřejňovat informace za celou skupinu. \n\nSměrnice ukládá zveřejnění:\n\nU environmentálních dopadů Směrnice odkazuje na 4 klíčové ukazatele související s čerpáním zdrojů: využívání půdy, vodních zdrojů, emise skleníkových plynů a využívání materiálů. Body 2 a 4 spolu úzce souvisí. Směrnice neukládá povinnost vytvořit politiky pro každou oblast (bod 2). Reportující korporace může místo toho uvést jasné a odůvodnění vysvětlení, proč je nemá. Tento \"\"comply-or-explain\"\" přístup se však nevztahuje uveřejnění rizik negativních dopadů (bod 4). Kromě výše uvedených informací směrnice ukládá zveřejnit popis politiky diverzity pro správní, řídící a dozorčí orgány podniku s ohledem na věk, pohlaví, vzdělání nebo profesní zkušenosti.\n"}
{"id": "1208857", "url": "https://cs.wikipedia.org/wiki?curid=1208857", "title": "Eurovision Song Contest 1957", "text": "Eurovision Song Contest 1957\n\nEurovision Song Contest 1957 byl v pořadí 2. ročník soutěže pořádány Evropskou vysílací uníí. Soutěž se konala 3. března což je doposud nejdřívější datum pro konání soutěže. Jako místo konání bylo zvoleno město Frankfurt, které se jako jedno z mála měst v Německu dokázalo vzpamatovat ze 2. Světové války. Soutěž nakonec vyhrála holaďanka Corry Brokken s písní \"Net als toen\" s 31 body. o 14 bodů méně (tedy 17) měla francouzská zpěvačka Pauline Desjardis s písní \"La belle amour\". Na 3. místě skončilo Dánsko.\n\n"}
{"id": "1208864", "url": "https://cs.wikipedia.org/wiki?curid=1208864", "title": "Gerhard Armauer Hansen", "text": "Gerhard Armauer Hansen\n\nGerhard Armauer Hansen (29. července 1841, Bergen – 12. února 1912, Florø) byl norský lékař a zoolog, kterému se roku 1873 podařilo izolovat a identifikovat bakterii Mycobacterium leprae, způsobující onemocnění zvané lepra.\n\nVelkou část svého dětství strávil u svého strýce a tety v Askøy (Hordaland). Po absolvování gymnázia vystudoval na univerzitě v Oslu medicínu, a to s vyznamenáním.\n\n"}
{"id": "1208867", "url": "https://cs.wikipedia.org/wiki?curid=1208867", "title": "Klemen Lavrič", "text": "Klemen Lavrič\n\nKlemen Lavrič (* 12. červen 1981) je bývalý slovinský fotbalista.\n\nKlemen Lavrič odehrál za slovinský národní tým v letech 2004–2008 celkem 25 reprezentačních utkání a vstřelil v nich 6 gólů.\n\n"}
{"id": "1208868", "url": "https://cs.wikipedia.org/wiki?curid=1208868", "title": "Kostel Nejsvětější Trojice (Zdoňov)", "text": "Kostel Nejsvětější Trojice (Zdoňov)\n\nKostel Nejsvětější Trojice je římskokatolický orientovaný filiální, původně farní kostel ve Zdoňově, části města Teplice nad Metují v okrese Náchod v Královéhradeckém kraji. Kostel, který stojí na mírném návrší uprostřed obce, je chráněn jako kulturní památka České republiky. Někdy bývá zaměňován s bývalým poutním kostelem Panny Marie, zvaným Kopeček, jehož zříceniny se nacházejí na území obce.\n\nPůvodně gotický kostel je jako farní zmiňován roku 1384. K jeho renesanční přestavbě došlo v 16. století z podnětu tehdejších majitelů panství pánů Bohdaneckých z Hodkova, do jejichž panství patřil i Zdoňov. Renesanční přestavba je pravděpodobně dílem stavitele Carla Valmadiho.\n\nStavba je tvořena hlavní lodí, kněžištěm v pětibokém závěru, ke kterému je ze severu připojena sakristie s oratoří. V lodi se nachází trojramenný renesanční kůr. Věž o výšce 35 metrů je na západní straně kostela. Z původních čtyř zvonů byly tři za 1. světové války zrekvírovány, v roce 1924 byly pořízeny nové z broumovské zvonařské dílna Octaviána Wintera, rekvírované za 2. světové války. Zvenku zaujme renesanční lunetová římsa.\n\nHlavní oltář zdobí obraz Nejsvětější Trojice od Františka Maischeidra z roku 1879. Kazatelna renesanční s figurální podporou řečniště (anděl) a reliéfy na parapetech.\n\nVedle kostela se nachází fara a dvě sochy sv. Jana Nepomuckého. Pod kostelem torzo pomníku obětí 1. světové války, jižně u mostku přes potok pranýř. V obci roubené a zděné zemědělské usedlosti, často v lidově klasicistních formách broumovského statku.\n\nBohoslužby se konají poslední neděli v měsíci od 15.00 a na slavnost Nejsvětější Trojice.\n\n\n"}
{"id": "1208871", "url": "https://cs.wikipedia.org/wiki?curid=1208871", "title": "Maidenhead Railway Bridge", "text": "Maidenhead Railway Bridge\n\nMaidenhead Railway Bridge je obloukový železniční most při anglickém městě Maidenhead. \n\nMost byl postaven v letech 1835–1838 jako součást jednoho z nejvýznamnějších projektů britského konstruktéra Isambard Kingdoma Brunela, železnice Great Western Railway a otevřený byl 1. července 1839. Po dokončení se stal známý jako největší a nejplošší cihlový most na světě. Dva hlavní oblouky mají rozpětí 39 m; oblouk, pod kterým prochází stezka \"Thames Path\" se kvůli své ozvěně nazývá \"The Sounding Arch\". Původní šířka mostu byla 9,1 m; v letech 1890–1892 byl most rozšířen Sir Johnem Fowlerem na současných 17,45 m. Výška mostu nad Temží je 9,8 m.\n\nMaidenhead Railway Bridge je jedním ze dvou mostů, které v Maidenhead překlenují Temži - druhým je silniční most Maidenhead Bridge z roku 1777. Železniční most je také vyobrazen na olejomalbě \"Rain, Steam and Speed - The Great Western Railway\" Williama Turnera z roku 1844.\n\n"}
{"id": "1208872", "url": "https://cs.wikipedia.org/wiki?curid=1208872", "title": "Mirko Hrgović", "text": "Mirko Hrgović\n\nMirko Hrgović (* 5. únor 1979) je bývalý bosenský fotbalista.\n\nMirko Hrgović odehrál za bosenský národní tým v letech 2003–2009 celkem 29 reprezentačních utkání a vstřelil v nich 3 góly.\n\n"}
{"id": "1208873", "url": "https://cs.wikipedia.org/wiki?curid=1208873", "title": "Michal Šišman", "text": "Michal Šišman\n\nMichal Šišman (, známý také jako Michal III. Asen, ) byl v letech 1323 až 1330 bulharský car. Přesný rok jeho narození není znám, ale předpokládá se, že mezi lety 1280 a 1292. Byl zakladatelem poslední vládnoucí dynastie druhé bulharské říše, Šišmanů. Po korunovaci ale vystupoval pod jménem Asen, aby zdůraznil spojení s Asenovci - první, kdo druhé říši vládli.\n\nPo brzké smrti Svjatoslavova syna Jiřího II. Tertera se na bulharský trůn dostal car Michal Šišman. Tento Vidinský despota byla zvoleny bojary. V té chvíli už klidné roky vlády cara Teodora Svjatoslava byly minulostí. Zajímavostí bylo, že téměř celé své období panování (1323 - 1330) car proseděl na koni.\n\nMichal Šišman bojoval v mnoha bitvách. Znal vítězství i prohry. Jeho první bitvy proti Byzantské říši v oblasti Thrákie jsou zrcadlem velké síly její armády.\n\nO pár let později, když znovu hrozila bitva s Byzancí, si již sám nevěděl rady, a tak poprosil Tatary - své staré spojence, - aby mu pomohli v boji. Nečekané vpády ze strany Bulharů v Thrákii a v Adrianopoli vyčerpávaly Byzantskou říši, která byla nejednotná, protože v zemi bylo mnoho vnitřních rozporů a bitev.\n\nV roce 1324 car Michal Šišman podepsal s Byzantinci mírovou smlouvu, protože si nebyl schopen udržet v bitvách získané oblasti. Smlouva byla potvrzena svatbou cara se sestrou mladého panovníka Andronika III. - Teodorou - vdovou po carovi Teodoru Svjatoslavi. Tímto způsobem si car zajistil mír z jihu. Nová dynastie byla také slavnostně uznána za platnou.\nV druhé polovině 20. let 14. století byl car zapleten do bitvy o Konstantinopol. Jeho touha získat ho do svých rukou se však neskončila dobře. Po neúspěšném vojenském pochodu v Thrákii prosil Andronika znovu o mír. Tento mír byl nyní pro Bulharsko velmi potřebný, protože na zemi stále více doléhali Srbové.\n\nTi ovládali již velkou část Makedonie a jejich král Štěpán Uroš III. Dečanský se připravoval na bitvu proti Bulharům. Bitva se uskutečnila u města Velbăžd (dnes Kjustendil) na západě země. Následovaly dramatické momenty s důležitými následky pro Bulharsko. Koncem července roku 1330 po bitvě proti Srbům se oba tábory dohodly na příměří. Okolnosti okolo smrti Michala Šišman jsou nejasné. Podle byzantského císaře a historika Jana Kantakuzenose byl císař v bitvě smrtelně zraněn a brzy zemřel.\n"}
{"id": "1208874", "url": "https://cs.wikipedia.org/wiki?curid=1208874", "title": "Ivan Radeljić", "text": "Ivan Radeljić\n\nIvan Radeljić (* 14. září 1980) je bývalý bosenský fotbalista a reprezentant.\n\nIvan Radeljić odehrál za bosenský národní tým v letech 2007–2009 celkem 10 reprezentačních utkání.\n\n"}
{"id": "1208876", "url": "https://cs.wikipedia.org/wiki?curid=1208876", "title": "Richmond Railway Bridge", "text": "Richmond Railway Bridge\n\nRichmond Railway Bridge je obloukový železniční most přes Temži v londýnské části Richmond.\n\nMost je součástí železniční trati Waterloo to Reading Line a nachází se mezi železničními stanicemi \"St Margarets\" a \"Richmond\". Architekty původního mostu byli J. E. Errington a Joseph Locke (který byl také architektem mostu Barnes Railway Bridge) a otevřený byl v roce 1848. Po dokončení se stal prvním železničním mostem přes Temži v Londýně. V roce 1908 byl přestavěn podle návrhu J. W. Jacomb-Hooda. Celková délka mostu je 91,5 m a tři hlavní oblouková rozpětí mají délku 30,5 m. Výška mostu nad hladinou Temže při nízkém přílivu je 8 m.\n\n"}
{"id": "1208877", "url": "https://cs.wikipedia.org/wiki?curid=1208877", "title": "Alen Avdić", "text": "Alen Avdić\n\nAlen Avdić (* 3. duben 1977) je bývalý bosenský fotbalista.\n\nAlen Avdić odehrál za bosenský národní tým v roce 1999 celkem 3 reprezentační utkání.\n\n"}
{"id": "1208879", "url": "https://cs.wikipedia.org/wiki?curid=1208879", "title": "Causey Arch", "text": "Causey Arch\n\nCausey Arch je obloukový železniční most v blízkosti anglické obce Stanley. Je nejstarším dodnes existujícím železničním mostem na světě.\n\nCausey Arch byl postaven v letech 1725 – 1726 jako součást železnice Tanfield Railway, která je známá jako nejstarší dodnes fungující železniční trať na světě. Výstavba mostu stála 12 tisíc liber. Hlavní rozpětí s délkou 31 m bylo do dokončení velšského mostu Old Bridge největší v zemi. Význam mostu Causey Arch klesl v roce 1739, kdy byl zničen důl Tanfield Colliery. Na konci 18. století byl most několikrát poškozen sesuvy svahu. Do současného stavu byl most obnovován v letech 1978 – 1981. \n\nŠířka mostu je přibližně 6,7 m, výška nad potokem Causey Burn je 24,4 m.\n"}
{"id": "1208880", "url": "https://cs.wikipedia.org/wiki?curid=1208880", "title": "SK Viktorie Jirny", "text": "SK Viktorie Jirny\n\nSK Viktorie Jirny byl fotbalový klub z Jiren, který v sezoně 2018/19 byl účastníkem České fotbalové ligy. Klub byl založen v roce 1927, v roce 2019 předčasně opustil rozehraný ročník ČFL a do následující sezony 2019/20 nepřihlásil žádnou soutěž.\n\nFotbalový klub v Jirnech byl založen v roce 1927 a své první přátelské zápasy odehrál až o rok později. Klub začal v nejnižší V. třídě a po většinu dvacátého století hrál pouze na nejnižších úrovních (okresní a meziokresní soutěže). Zlom přišel až v roce 2002, kdy do klubu vstupuje silnější investor Josef Jícha, díky kterému se klub zachránil v I.B třídě. Od této záchrany zažily Jirny tři postupy v řadě a od sezóny 2005/06 už startoval v Divizi, ve které skončil na výborném druhém místě. V následujících letech celkem 5x klub vyhrál divizi, ale možnosti postoupit výše nevyužil. Tuto možnost využil až po sezóně 2012/2013 a tak tedy od roku 2013 klub hraje Českou fotbalovou ligu, kde patří k předním klubům. V sezoně 2015/16 dokonce třetí nejvyšší soutěž vyhrál a dosáhl svého historického maxima. O postup do FNL klub nepožádal (nemá dostatečný počet klubů mládeže ani stadion).\n\n\n"}
{"id": "1208881", "url": "https://cs.wikipedia.org/wiki?curid=1208881", "title": "Edin Mujčin", "text": "Edin Mujčin\n\nEdin Mujčin (* 14. leden 1970) je bývalý bosenský fotbalista.\n\nEdin Mujčin odehrál za bosenský národní tým v letech 1997–2002 celkem 24 reprezentačních utkání a vstřelil v nich 1 gól.\n\n"}
{"id": "1208883", "url": "https://cs.wikipedia.org/wiki?curid=1208883", "title": "Albin Pelak", "text": "Albin Pelak\n\nAlbin Pelak (* 9. dubna 1981) je bývalý bosenský fotbalista.\n\nAlbin Pelak odehrál za bosenský národní tým v letech 2002–2005 celkem 2 reprezentační utkání.\n\n"}
{"id": "1208884", "url": "https://cs.wikipedia.org/wiki?curid=1208884", "title": "Almir Turković", "text": "Almir Turković\n\nAlmir Turković (* 3. listopad 1970) je bývalý bosenský fotbalista.\n\nAlmir Turković odehrál za bosenský národní tým v letech 1995–2003 celkem 7 reprezentačních utkání.\n\n"}
{"id": "1208889", "url": "https://cs.wikipedia.org/wiki?curid=1208889", "title": "Ludwig Brix", "text": "Ludwig Brix\n\nLudwig Brix, též Ludvík Jakub Brix (23. července 1823 Uherský Brod – 14. března 1899 Uherský Brod), byl rakouský politik německé národnosti z Moravy; poslanec Moravského zemského sněmu a poslední německý starosta Uherského Brodu.\n\nByl synem měšťana a soustružnického mistra Antonína Brixe. Od roku 1870 do roku 1890 zastával funkci starosty Uherského Brodu. Ve funkci opětovně zavedl němčinu coby úřední jazyk a podporoval německé spolky. Během jeho působení na starostenském postu došlo ke zbourání městských bran Nivnické, Těšovské, Hradišťské a Zámecké. Již v 60. letech byl jednou z hlavních postav německé opozice proti tehdejšímu českému starostovi Matěji Pecháčkovi. Když po vleklých střetech okolo výsledků voleb nepřijal Pecháček starostenský post, nahradil ho právě Brix a na dvacet let dostal do vedení obce německý tábor. Oporou německého vedení města byly tehdejší spolky jako Řemeslnická beseda (vznikla roku 1888), Spolek vysloužilců veteránů (1876), Úsporný spolek (1872), Střelecký spolek (1875) a hlavně německé Kasino coby ústřední společenský spolek německé komunity, založené roku 1871. Starostou byl Brix do roku 1890, kdy se do této funkce vrátil Pecháček a kdy v Brodě definitivně převádlo české národní hnutí. Za Brixovým koncem ve funkci byly spory okolo hospodářské politiky a zvyšování obecních daní, kvůli čemuž radnice čelila sporům a ztratila podporu židovské komunity, a následně tak na radnici převládli Češi.\n\nV 70. letech se zapojil i do vysoké politiky. V zemských volbách v prosinci 1871 byl zvolen na Moravský zemský sněm, za kurii městskou, obvod Uherský Brod, Vizovice, Valašské Klobouky. Mandát zde obhájil v zemských volbách v roce 1878 a zemských volbách v roce 1884. V roce 1878 se uvádí jako liberální kandidát (tzv. Ústavní strana, liberálně a centralisticky orientovaná). Jako německý liberální kandidát byl uváděn i ve volbách roku 1884.\n\nZemřel v březnu 1899 po delší nemoci. Příčinou úmrtí byl diabetes a edém plic.\n"}
{"id": "1208890", "url": "https://cs.wikipedia.org/wiki?curid=1208890", "title": "Podnikatelský akcelerátor", "text": "Podnikatelský akcelerátor\n\nPodnikatelský akcelerátor (podle ang. \"seed\", \"venture\" nebo \"business\" akcelerátor) je soukromá obchodní společnost či instituce zřízená krajem či městem anebo pracoviště přidružené k vysoké škole či univerzitě, která pomáhá novým společnostem (především startupům) akcelerovat jejich vývoj a růst. Akcelerátor pomáhá tím, že poskytuje řadu služeb zaměřených na rozvoj podnikatelských aktivit, jako jsou například mentoring (setkání s experty ve svých oborech, jenž pomáhá růstu mladé společnosti), networking (potkávání se zajímavými partnery) či optimalizace obchodního (business) plánu, často výměnou za podíl ve společnosti.\n\nPřestože zájem o startupový ekosystém a s ním související pojmy roste, je překvapivé, že bylo jen několik málo pokusů o formální analýzu konceptu akcelerátorů. Z tohoto a mnoha dalších důvodů pak neexistuje ani akademický konsensus o jeho přesné definici.\n\nNicméně, stejně jako v případě podnikatelského inkubátoru je důležité stanovit rozdíl mezi podobně zaměřenými institucemi a organizacemi. Proto je třeba správně vymezit pojmy. Je důležité rozlišovat mezi podnikatelským akcelerátorem a technologickým parkem či výzkumným centrem. Technologické parky a výzkumná centra se zaměřují především na větší projekty, za kterými stojí mezinárodní korporace, státy, univerzity apod. Výzkumná centra nenabízí asistenční služby jako jsou mentoring či optimalizace obchodními plánu a zaměřují se především na výzkum a vývoj. Technologické parky sami o sobě tyto služby také nenabízí. Nicméně, některé technologické parky mají vlastní jak inkubátory, tak akcelerátory v jejichž rámci asistenční služby poskytují.\n\nDalší rozlišení je třeba udělat mezi podnikatelským akcelerátorem a inkubátorem. Typickým a hlavním rozlišujícím faktorem mezi nimi je jejich rozdílné zaměření. Akcelerátor se zaměřuje na již existující malé či střední společnosti a pomáhá jim s jejich akcelerací skrz nabídku akceleračních asistenčních služeb, kdežto inkubátor se zaměřuje na začínající společnosti v raném stádiu jejich vývoje a pomáhá jím s nastavením základních prvků podniká. Prostředí akcelerátorů také není otevřeno každém, společnosti v něm participující jsou vybírány a panuje v nich velmi konkurenční prostředí.\n\nPodnikatelský akcelerátor je zpravidla zřízen pro akceleraci startupů, nicméně zde existují výjimky, například exportní či korporátní akcelerátory. Za akcelerátor tak považujeme buď soukromou obchodní společnost, státem zřízenou organizaci či organizaci přidruženou k univerzitám či technologickým parkům, které pomáhá již založeným malým a středím společnostem (typicky startupům) s jejich rozvojem (akcelerací) a růstem skrz řadu asistenčních služeb jako jsou mentoring, networking a optimalizace obchodního plánu. Typicky se pak jedná o několika měsíční intenzivní akceleraci výměnou za malý podíl ve společnosti, proto se můžeme často setkat s anglickým názvem „seed“ či „venture“ akcelerátor.\n\nPro příklad, zde jsou uvedeny různé definice podnikatelského (startup) akcelerátoru:\n\n\nPrvním oficiálním podnikatelským akcelerátorem byl akcelerátor Y Combinator, který vznikl v roce 2005 v americkém Cambridge, a který se posléze přestěhoval do Silicon Valley. V následujících letech byly zakládány další akcelerátory jako například TechStars v roce 2006 či Seedcamp v roce 2007.\n\nJedná se tedy o myšlenku, která se rozšířila ze Spojených státu dále do světa. Evropa zaznamenala po roce 2010 nárůst akcelerátorů s tím, jak se začal rozrůstat evropský startupový ekosystém. Jedny z nejlépe hodnocených akcelerátorů jsou v současné době v anglickém hlavním městě Londýně (již zmíněný Seedcamp).\n\nPodnikatelské akcelerátory se v České republice objevily už v roce 2008, kdy se Jihomoravské Inovační Centrum (JIC) rozhodlo spustit v Brně projekt STARCUBE, o dva roky později pak vznikl pražský StartupYard. Oba akcelerátory fungují dodnes a patří na české scéně z nejúspěšnějším, viz seznam úspěšně akcelerovaných firem: JIC (Kiwi.com - Skypicker, Inveatech, Gina, Webnode, Ysoft a další) a StartupYard (Gjirafa, Ysoft, TeskaLabs, Brand Embassy a další), a tím představují precedent pro ostatní nově spuštěné akcelerátory. Seznam podnikatelských akcelerátorů naleznete i na stránkách webového portálu CzechInvestu, který mapuje českou startupovou komunitu - CzechStartups.org\n\n\n\n"}
{"id": "1208894", "url": "https://cs.wikipedia.org/wiki?curid=1208894", "title": "Chad Kroeger", "text": "Chad Kroeger\n\nChad Robert Kroeger (* 15. listopadu 1974) je kanadský zpěvák, kytarista, skladatel, hlavní zpěvák a zakladatel hard rockové skupiny Nickelback.\n\nChad Kroeger se narodil 15. listopadu 1974 v kanadském městě Hanna ležícím v kanadském státě Alberta. Pochází z hudebně založené rodiny, kde jeho babička uměla hrát na bicí, jeho dědeček na baskytaru a jeho matka dávala hodiny hraní na klavír. Pochází z rozvrácené rodiny, kdy jeho otec rodinu opustil v jeho dvou letech. Se svým biologickým otcem neměl příliš dobré vztahy, kvůli jeho nábožensky směrovaným názorům a celkově se rodinný vztah zhoršil, když v 18 letech zjistil, že jeho jediný bratr Mike je nevlastní. Kořeny jeho rodiny sahají do Ruska i Německa.\n\nV roce 1995 vznikla jeho kapela Nickelback, jejíž název byl odvozen od fráze \"there is your nickel back\" (\"v češtině\": tady máte niklák nazpátek). Kapela se dále skládá z bubeníka Daniela Adaira, kytaristy Ryana Peaka a Chadova bratra a baskytaristy Mikea Kroegera. I přes negativní vztahy s Chadovým biologickým otcem, mu pomohl zafinancovat vznik úplně první nahrávky, která vyšla jako album \"Curb\" (1996). V roce 1998 vyšlo druhé album \"The State\". Větší úspěch zaznamenalo třetí album \"Silver Side Up\" vydané v roce 2001, kde se nacházely jedny z nejznámějších písní kapely jako \"How You Remind Me\", \"Never Again\" (údajně inspirována domácím násilím, které se dělo v jeho okolí) a nebo \"Too Bad\". V roce 2002 nahrál s kapelou píseň pro film Spider-Man (film) \"Hero\", která je považována za jednu z nejlepších písní kapely. Následovali alba jako \"The Long Road\" (2003), \"All the Right Reasons\" (2005), \"Dark Horse\" (2008), \"Here and Now\" (2011), \"No Fixed Address\" (2014) a naposledy vydané \"Feed the Machine\" (2017).\n\nV roce 2008 byl zatčen za řízení v opilosti.\n\nOd 1. června 2012 začal chodil se zpěvačkou Avril Lavigne, která byla předtím provdána za frontamana kapely Sum 41 - Derycka Whibley. Jejich vztah se začal prohlubovat od května téhož roku, kdy Chad Kroeger spolupracoval na jejím pátém albu. Vzali se přesně rok poté. Od září roku 2014 se začaly šířit pomluvy o jejich uvadajícím vztahu. Kroeger je popřel, ale Lavigne v září 2015 potvrdila, že žijí odděleně.\n\nV roce 2015 se musela odložit evropská část turné kvůli problému v cystě a jeho hrtanu, kdy musel jít na operaci. Do evropského turné byla zahrnutá i Česká republika.\n"}
{"id": "1208901", "url": "https://cs.wikipedia.org/wiki?curid=1208901", "title": "Kino Ořechovka", "text": "Kino Ořechovka\n\nKino Ořechovka je poslední klasické kino v Praze 6. Je umístěno v přízemí a suterénu Ústřední budovy Ořechovka od architekta Jaroslava Vondráka z let 1920–1923, v ulici Na Ořechovce čp. 250/30b v Praze 6-Střešovicích. Vchod do kina je z průjezdu budovy.\n\nV letech 1920–1923 byla v rámci výstavby nové vilové čtvrti Ořechovka v pražských Střešovicích, postavena i ústřední budova podle návrhu architekta Jaroslava Vondráka ve stylu art deco. Budova zahrnovala kromě dalších objektů občanské vybavenosti (obchody, restaurace, kavárna a vinárna, ordinace lékařů, knihovna, pošta a spolková místnost) i kino.\n\nPrvním filmovým představením v nově otevřeném kině Ořechovka byl v roce 1923 americký němý film Kid s Charlie Chaplinem v hlavní roli.\n\nPůvodní interiér kina byl navržen v národním obloukovém stylu se štukovou a malovanou výzdobou stěn v tmavě zelených tónech. První necitlivá přestavba kina proběhla v 70. letech 20. století, ale styl interiéru zůstal zachován včetně prvků původních dveří, kování nebo ozdobných mřížek od vzduchotechniky. Velký, vyvýšený prostor před promítacím plátnem nabízí využití jako divadelní jeviště.\n\nV roce 2009 bylo kino uzavřeno z důvodu rekonstrukce.\n\nPo třech letech od uzavření, v roce 2012 se kino znovu otevřelo s částečným provozem nedělních programů pro děti (Magická neděle, pohádky loutkového divadla ap.). Díky zachovalému interiéru se v kině Ořechovka točil například pilotní díl seriálu \"Gympl\", který vysílala televize Nova, nebo zde probíhalo fotografování kalendáře \"Proměny 2013\" pro Nadaci Archa Chantal. V roce 2013 proběhla v kině Ořechovka akce s názvem Ozvěny Forman Festivalu, festival filmů Miloše Formana, které natočil v USA. \n\nV roce 2014 získal nájemní smlouvu na kino spolek Scéna Ořechovka, který si dal za úkol obnovit jeho provoz a oživit společenské dění v Praze 6 a v kině uspořádal řadu akcí:\n\nNa podporu zachování kina v provozu uspořádal provozovatel v roce 2014 benefiční koncerty pro Scénu Ořechovka, na kterých vystoupili známí umělci Vladimír Merta, Ivan Hlas, Ester Kočičková a další.\n\nV roce 2015 se začalo uvažovat o nové rekonstrukci a modernizaci, včetně digitalizace kina. Vzhledem k nedořešeným majetkoprávním vztahům mezi stávajícím majitelem chátrajícího objektu, Bytovým družstvem Na Ořechovce 250 a provozovatelem Spolku Ořechovka spolu s ÚMČ Praha 6, kteří si přejí provoz kulturního zařízení zachovat, je další osud kina a divadla Ořechovka nejasný. Ke konci roku 2014 soud po několika letech rozhodl o neplatnosti nájemní smlouvy na prostory kina Ořechovka se stávajícím provozovatelem, pro kterého spolek Scéna Ořechovka zajišťoval program kina a divadla. Mezitím byl z revizních důvodů odstaven plynový kotel a podobná situace hrozila u plánované revize elektrických rozvodů. Od ledna 2015 kino nehraje a chátrá.\n\n"}
{"id": "1208902", "url": "https://cs.wikipedia.org/wiki?curid=1208902", "title": "Void Raiders", "text": "Void Raiders\n\nVoid Raiders je počítačová hra z roku 2016. Vytvořil ji český vývojář Pavel Hůrka. Jedná se o roguelike střílečku viděnou shora. Hrá obashuje i prvky RPG. Původně vyšla v early access.\n\nHráčovým cílem je stát se nejobávanějším nájezdníkem na Neptunu. V každém levelu se musí prostřílet přes hordy nepřátel a posbírat kostky nicoty, nebo datové kostky. Na výběr má ze tří postav – Borise, Gundrun a Tiny. Každá má jiné schopnosti a jinou výzbroj, což se projeví na hratelnosti. Po každém pátém levelu se hráč střetne s bossem. Pokud bude hráč zabit, tak musí začít od začátku, ale neztrácí schopnosti ani výzbroj.\n"}
{"id": "1208905", "url": "https://cs.wikipedia.org/wiki?curid=1208905", "title": "Seznam dominikánských klášterů", "text": "Seznam dominikánských klášterů\n\nToto je seznam dominikánských klášterů - řádu bratří kazatelů:\n\n\n\n"}
{"id": "1208906", "url": "https://cs.wikipedia.org/wiki?curid=1208906", "title": "Michael Rummenigge", "text": "Michael Rummenigge\n\nMichael Rummenigge (* 3. únor 1964) je bývalý německý fotbalista. Je mladším bratrem Karla-Heinze Rummeniggeho, s FC Bayern Mnichov získal tři německé tituly a finálovou účast v PMEZ 1986/87.\n\nMichael Rummenigge odehrál za německý národní tým v letech 1983–1986 celkem 2 reprezentační utkání.\n\n"}
{"id": "1208907", "url": "https://cs.wikipedia.org/wiki?curid=1208907", "title": "Petr Parma", "text": "Petr Parma\n\nPetr Parma (* 24. srpna 1954) je český psychoterapeut, kouč, supervizor systemické a rodinné terapie, manželských a rodinných poradců a systemického koučování. Stál u zrodu koučování v Československu, založil školu systemického koučingu, podobně jako se podílel na rozvoji systemické psychologie a systemické terapie v teorii, praxi i vysokoškolské výuce.\n\nNarodil se a do roku 1992 žil a pracoval v Uherském Hradišti. Poté střídavě v Uherském Hradišti a Praze, kam se v roce 1997 přemístil natrvalo. Dnes žije v Praze 4, ale do Uherského Hradiště jezdí za rodinou a každé dva roky pořádat konference O sexualitě a partnerských vztazích (viz v textu níže).\n\nPrvní profesionální zkušenosti získával při tvorbě a realizaci projektu psychoterapie dětí s lehkou mozkovou dysfunkcí v pedagogicko-psychologické poradně (společně s Petrem Kulišťákem). Pokračoval téměř desetiletím v manželské a předmanželské poradně, kde společně s Františkem Peřinou realizoval několik výzkumných projektů a publikoval odborné články. Od roku 1993 je plně v soukromé praxi (psychologické poradenství a diagnostika, systemická terapie a koučování), poté spoluzaložil psychologicko-poradenskou společnost \"Extima\" a několik společností, například \"Institut systemického koučování\" a \"Institut systemických studií\".\n\nDo roku 2017 praktikoval ve své soukromé poradně, působí ve svých firmách, je externím učitelem na Katedře psychologie Filozofické fakulty Univerzity Karlovy v Praze a členem Komise pro obhajobu doktorských dizertačních prací Fakulty informatiky a statistiky VŠE Praha. Působil jako supervizor a lektor v systemických institutech, jako supervizor rodinné a systemické terapie a supervidoval v manželském a rodinném poradenství. V roce 2017 odešel do důchodu a uvolnil místa svým bývalým studentům a pokračovatelům.\n\nStudoval na Pedagogické fakultě Masarykovy Univerzity v Brně, poté na Filozofické fakultě Univerzity Palackého v Olomouci, absolvoval Institute fur Systemiche Studien Hamburg, Institut M. H. Ericksona v Brně a další specializace získal v celé řadě výcviků a kurzů.\n\nSvoji praxi zahájil na samotném začátku osmdesátých let. Vedle své hlavní práce se intenzivně věnoval přednáškové činnosti v rámci tehdejší Socialistické akademie, především sexuální výchově a výchově k manželství a rodičovství na školách a ve společenských organizacích. Po krátké době dostal i do hospodářských organizací, podniků a závodů. A tak už od počátku své kariéry uplatňoval své poznatky z pedagogiky, psychologie a psychoterapie jak v poradnách, tak ve firmách. Toto spojení významně ovlivnilo jeho profesní vývoj. Když se začátkem devadesátých let seznámil se systemickým přístupem, radikálním konstruktivismem a dalšími postmodernistickými teoriemi, našel, co již dlouho hledal. Od té doby se součástí jeho profesní charakteristiky natrvalo stalo slovo \"systemika\".\n\nV roce 1993, krátce po zahájení své soukromé praxe, se spojil s Jaroslavem Seifertem (společnost \"JASEKA\") právě v době, kdy se ve světě rozvíjel nový přístup k rozvoji a vedení lidí (zpočátku především ve firmách) – koučování. Systemika v sobě principy a základní postupy koučování přirozeně obsahovala a tak se zrodilo systemické koučování. Nějakou dobu rozvíjel koučování (sám koučoval i dělal vzdělávací výcviky v koučování) pod společností JASEKA, aby se poté osamostatnil a začal rozvíjet vlastní školu systemického koučování. A protože se už téměř patnáct let pohyboval jak v psychoterapii a poradenství, tak ve firmách, začal rozvíjet také vlastní školu systemické terapie.\n\nOd roku 1983 se podílel po boku Františka Peřiny na organizaci mezinárodních vědeckých konferencí O sexualitě a partnerských vztazích. Od roku 1990 byl jejich hlavním organizátorem a vede vědecký výbor konferencí, v němž působí Radim Uzel, Petr Weiss a Jaroslav Zvěřina. Konference jsou typické tím, že kromě vědeckého obsahu se zaměřují na humor v sexualitě a partnerských vztazích a probíhají \"méně formálně\", než je zvykem…\n\nVědecký výbor \"veselých konferencí\" (zleva Petr Parma, Radim Uzel, Petr Weiss a Jaroslav Zvěřina\n\nA vědecký výbor konference po dvou letech - v červnu 2019:\n\nReference k systemickému koučování\nCitace v akademických publikacích\nReference k psychoterapii\n"}
{"id": "1208908", "url": "https://cs.wikipedia.org/wiki?curid=1208908", "title": "Frank Ordenewitz", "text": "Frank Ordenewitz\n\nFrank Ordenewitz (* 25. březen 1965) je bývalý německý fotbalista.\n\nFrank Ordenewitz odehrál za německý národní tým v roce 1987 celkem 2 reprezentační utkání.\n\n"}
{"id": "1208909", "url": "https://cs.wikipedia.org/wiki?curid=1208909", "title": "Josef Stancl", "text": "Josef Stancl\n\nJosef Stancl (25. února 1851 Vysoké Mýto – 25. ledna 1924 Uherské Hradiště) byl rakouský politik české národnosti z Moravy; poslanec Moravského zemského sněmu a starosta Uherského Hradiště.\n\nPocházel z Vysokého Mýta, kde jeho otec Vojtěch Stancl působil jako obchodník. Do Uherského Hradiště přišel roku 1877, kdy se jeho manželkou stala Antonie Schullernová, dědička místní lékárny U zlaté koruny. Profesí byl lékárníkem a politikem. Byl zakladatelem \"Slováckých novin\". Zastával post starosty Uherského Hradiště. V roce 1880 kandidoval do obecního výboru. Reprezentoval tehdy měšťanskou stranu okolo Jana Protzkara. Už po komunálních volbách roku 1886, v nichž poprvé výrazně uspěli na radnici Češi, byl členem městské rady. V rámci komunální politiky patřil k české konzervativní měšťanské straně, sdružující bohatší měšťanské vrstvy. Starostou se stal roku 1896. Byl prvním českým starostou města. Během jeho prvního funkčního období došlo k výstavbě Palackého náměstí, budovy krajského soudu a zprovoznění obchodní školy. Ve funkci setrval do obecních voleb roku 1903, po kterých na radnici převládlo pokrokové české křídlo a funkci starosty získal advokát Jan Konečný. Národnostní česko-německý konflikt byl tehdy nahrazen soupeřením dvou táborů české politiky. Stancl se do funkce vrátil roku 1906. Za jeho druhého starostenského období proběhla výstavba sirotčince nebo nové měšťanské školy. V roce 1906 mu byl udělen Řád Františka Josefa.\n\nV 80. letech se zapojil i do vysoké politiky. V doplňovacích zemských volbách 30. listopadu 1886 byl zvolen na Moravský zemský sněm, za kurii městskou, obvod Uherské Hradiště, Uherský Ostroh, Bzenec, Veselí. Mandát zde obhájil i v zemských volbách v roce 1890, zemských volbách v roce 1896 a zemských volbách v roce 1902. Ve volbách roku 1886 i v řádných volbách roku 1890 byl národním kandidátem (Moravská národní strana, staročeská). Do zemských voleb v roce 1906 šel jako staročech. Porazil ho tehdy mladočeský kandidát Josef Seifert.\n\nZemřel v pátek 25. ledna 1924. Příčinou úmrtí bylo kornatění tepen.\n\nJeho syn Josef Stancl mladší byl ve 40. letech 20. století rovněž starostou města. Jeho synovec Augustin Štancl působil jako římskokatolický kněz.\n"}
{"id": "1208916", "url": "https://cs.wikipedia.org/wiki?curid=1208916", "title": "George Band", "text": "George Band\n\nGeorge Band (2. února 1929 – 26. srpna 2011) byl anglický horolezec. Jako nejmladší účastník byl přítomen na britské expedici na Mount Everest v roce 1953, kdy Edmund Hillary a Tenzing Norgay poprvé vystoupili na vrchol nejvyšší hory světa. Jeho největším úspěchem je však prvovýstup na třetí nejvyšší horu světa Kančendžengu v roce 1955.\n\nNarodil se na Tchaj-wanu, v mládí sloužil u armády a v Londýně vystudoval geologii v Cambridgi, následně se specializoval na ropné inženýrství na Královské univerzitě v Londýně. Již v mládí se začal zajímat o horolezectví a v roce 1953 se dostal do britské expedice k nejvyšší hoře světa Mount Everestu. Expedice byla úspěšná, horolezci úspěšně vystoupili na oba hlavní vrcholy hory. Band však nebyl ve vrcholových týmech. Roku 1955 se dostal do britské expedice na Kančendžengu a spolu s Joem Brownem poprvé vystoupili k jejímu vrcholu. Nedošli však až přímo na vrchol, neboť to byla podmínka sikkimských duchovních, aby s výstupem britů souhlasili.\n\nPo tomto úspěchu Band většinu dalšího života zasvětil průzkumu ropy a zemního plynu. Ke Kančendženze se však ještě jednou vrátil, v roce 2005 ve věku 75 let podnikl trek do základního tábora na jižní straně hory. V letech 1987 – 1990 byl předsedou britského horolezeckého svazu. Napsal rovněž několik knih o svých zkušenostech z Himálají. V roce 2009 získal Řád britského impéria.\n\nZemřel přirozenou smrtí v roce 2011 ve věku 82 let.\n"}
{"id": "1208919", "url": "https://cs.wikipedia.org/wiki?curid=1208919", "title": "Trichobilharzia", "text": "Trichobilharzia\n\nRod Trichobilharzia (česky trichobilharzie) zahrnuje ptačí motolice z čeledi krevničkovití (Schistosomatidae) parazitující především u kachnovitých ptáků. Jde o kosmopolitně se vyskytující motolice, jejichž dvouhostitelský vývojový cyklus je vázaný na sladkovodní plovatkovité či levatkovité plže. Trichobilharzie jsou kromě ptáků schopné infikovat i náhodné savčí hostitele (včetně člověka), u nichž vyvolávají kožní alergické onemocnění, tzv. cerkáriovou dermatitidu.\n\nTrichobilharzie jsou gonochoristé, obě pohlaví mají v dospělosti nitkovité tělo opatřené dvěma přísavkami. Pro samce schistosom typický \"canalis gynaecophorus\" je u trichobilharzií krátký, za ním jsou uložena četná varlata. Zadní část těla samic vyplňují žloutkové žlázy (vitelária). Podle lokalizace v ptačím definitivním hostiteli se rozlišují druhy viscerální (dospívající v cévách vnitřních orgánů, např. \"Trichobilharzia szidati\") a druhy nazální (dospívající v nosní tkáni, např. \"Trichobilharzia regenti\").\n\nDvouhostitelský životní cyklus trichobilharzií je analogický cyklu lidských krevniček. Dospělci se pohlavně rozmnožují v těle ptačího definitivního hostitele (nejčastěji kachnovití ptáci). U viscerálních druhů klade samička vajíčka do kapilár, odkud se dostávají do lumen střeva a s výkaly ven. U nazálních druhů kladou samičky vajíčka do nosní sliznice, odkud se vajíčka ven dostávají například při pití. Uvolňovaná vajíčka obsahují plně vyvinutá miracidia, která se líhnou ve vnějším prostředí při kontaktu s vodou (výjimku tvoří např. nazální druh \"Trichobilharzia regenti\", u kterého se miracidia líhnou přímo v nazální tkáni).\n\nVe vodním prostředí miracidia aktivně vyhledávají mezihostitelské plže (zpravidla plovatkovité či levatkovité). Specifita jednotlivých druhů trichobilharzií vůči mezihostitelským plžům je poměrně úzká, rozpoznávání vhodných mezihostitelů je zprostředkováno pomocí tzv. MAGs (miracidia-attracting glycoproteins), které plži uvolňují do okolí. Po nalezení vhodného plže do něj miracidium v oblasti svalnaté nohy pronikne a vzniká stadium zvané mateřská sporocysta. V ní se vyvíjejí dceřiné sporocysty, které migrují do hepatopanktreatu plže, kde v nich vznikají cerkárie opatřené očními skvrnami a rozdvojeným ocáskem (tzv. ocelátní furkocerkárie).\n\nCerkárie jsou pohyblivá larvální stadia, která opouštějí tělo mezihostitelského plže a ve vodě aktivně vyhledávají ptačího definitivního hostitele. Toho najdou a rozpoznají podle fyzikálních (teplota) i chemických (cholesterol, ceramidy přítomné v kůži) signálů. Cerkárie mohou penetrovat i kůži náhodného savčího hostitele, včetně člověka, což může vést k rozvoji cerkáriové dermatitidy. Při penetraci kůže cerkárie odhazují ocásek a svlékají povrchový imunogenní glykokalyx a mění se schistosomula (sg. schistosomulum). Ta migrují krevním (viscerální druhy) či nervovým (nazální druhy) systémem definitivního hostitele na místo své finální lokalizace, kde dospívají. Částečnou migraci, avšak bez dosažení pohlavní dospělosti jsou schistosomula schopná podstoupit i v těle náhodného savčího hostitele.\n\nSystematika tohoto rodu je kvůli původním nepřesným historickým popisům některých zástupců poněkud nepřehledná. Rod byl ustaven pro prvně popsaný druh \"Trichobilharzia kossarewi\" Skrjabin & Zakharov, 1920, jehož dospělci byli nalezeni v játrech čírky modré nalezené v Donské oblasti v Rusku. K tomuto druhu byly následně přiřazeny cerkárie \"Cercaria ocellata\" La Valette, 1855, a tak vzniklo kombinované pojmenování \"Trichobilharzia ocellata\" (La Valette, 1855) Brumpt, 1931. \"Trichobilharzia ocellata\" byla považována za typový exemplář rodu, avšak legitimita této kombinace byla zpochybněna. \"Cercaria ocellata\" totiž velmi pravděpodobně nespadá do rodu \"Trichobilharzia\". Typovým exemplářem tedy zůstává \"Trichobilharzia kossarewi\" Skrjabin & Zakharov, 1920.\n\nRod \"Trichobilharzia\" zahrnuje okolo 40 druhů, a tak představuje nejpočetnější rod čeledi Schistosomatidae. Zástupce se známými životními cykly rozdělené podle jejich geografického rozšíření shrnuje následující tabulka:\n\n<nowiki>*</nowiki> Recentní studie Ebbs et al. (2016) však prokázala mnohem širší areál výskytu původně severoamerického druhu \"Trichobilharzia querquedulae\". Studie popisuje výskyt tohoto druhu u kachnovitých ptáků v Keni, Jižní Africe, Argentině a Novém Zélendu, kam se mohl dostat společně s migrujícími ptáky.\n\n\n"}
{"id": "1208923", "url": "https://cs.wikipedia.org/wiki?curid=1208923", "title": "Gardenline Litoměřice", "text": "Gardenline Litoměřice\n\nGardenline Litoměřice je český futsalový klub z Litoměřic. Od sezóny 2016/17 hraje v nejvyšší české futsalové lize. Založen byl v roce 2011. Historicky okamžik nadešel po vítězné druholigové sezóně 2015/16, kdy se mužstvu podařil postup do nejvyšší soutěže.\n\nSvé domácí zápasy odehrává v Lovosicích ve sportovní hale Chemik, která má kapacitu 950 diváků.\n\nZdroj: \n\n\"Aktuální k datu: 13. června 2016\"\n\nZdroj: \n\n"}
{"id": "1208925", "url": "https://cs.wikipedia.org/wiki?curid=1208925", "title": "Pardubické panství", "text": "Pardubické panství\n\nPardubické panství byla historická správní jednotka v Chrudimském kraji, spadající pod patrimoniální správu jednoho feudálního vlastníka (pána) šlechtického původu (rodu). Pardubice byly největším panstvím v Chrudimském kraji.\n\n\n"}
{"id": "1208926", "url": "https://cs.wikipedia.org/wiki?curid=1208926", "title": "Joe Brown", "text": "Joe Brown\n\nJoe Brown (* 26. září 1930 Manchester) je anglický horolezec. Jeho největším úspěchem je prvovýstup na třetí nejvyšší horu světa Kančendžengu v roce 1955.\n\nNarodil se v Manchesteru jako poslední ze sedmi dětí. Lezení ho zaujalo ve věku 12 let. Jeho kamarádem a lezeckým partnerem se stal Don Whillans. Brown se začal učit na instalatéra a stavitele. Na konci 40. let strávil (kde?) 18 měsíců a i zde často lezl, jednou si tady i zlomil nohu. V roce 1950 se stal zakládajícím členem Klubu skalního lezení a lezení v ledu (kterého?).\n\nV 50. a 60. letech se Brown proslavil množstvím těžkých skalních prvovýstupů ve Walesu a v Anglii. Snažil se i o zlepšení bezpečnosti lezců, proto vymyslel první vklíněnce. Mezi jeho úspěchy patřila i řada výstupů v Alpách, Himálaji a Karákóramu. V roce 1955 proslul výstupem na Kančendžengu, třetí nejvyšší horu světa a nejvyšší dosud nezdolanou horu. Spolu s Georgem Bandem zůstali několik metrů pod vrcholem, aby dodrželi slib daný Sikkimským duchovním, tento slib se obvykle dodržuje i dnes. Jeho dalším úspěchem byl výstup na Muztagh Tower. Později dosáhl ještě významných úspěchů ve Skotsku, kde lezl mimo jiné i s Chrisem Boningtonem.\n\nJoe Brown také často vystupoval v televizi, například byl vybrán za moderátora dětské show Razzamatazz. Později si otevřel několik obchodů s horolezeckým vybavením. V roce 2011 získal Řád britského impéria za zásluhy o rozvoj sportu, zejména horolezectví.\n\nJoe Brown je ženatý, má dvě dcery Helen a Zoe.\n\n\n"}
{"id": "1208927", "url": "https://cs.wikipedia.org/wiki?curid=1208927", "title": "Tomislav Erceg", "text": "Tomislav Erceg\n\nTomislav Erceg (* 22. října 1971) je bývalý chorvatský fotbalista a reprezentant.\n\nTomislav Erceg odehrál za chorvatský národní tým v roce 1997 celkem 4 reprezentační utkání a vstřelil v nich 1 gól.\n\n"}
{"id": "1208928", "url": "https://cs.wikipedia.org/wiki?curid=1208928", "title": "John Walter Christie", "text": "John Walter Christie\n\nJohn Walter Christie (6. května 1865 – 11. ledna 1944) byl americký konstruktér a vynálezce. Je znám především pro svá konstrukční řešení použitá v britských tancích řady Covenanter, Cruiser a Comet a sovětských tancích řady BT a T-34.\n\nChristie se narodil v Campbell-Christie House v New Milford, New Jersey 6. května 1865. Začal pracovat ve věku šestnácti let v Delamater Iron Works a studovat na Cooper Union v New York City. Stal se inženýrem a pracoval v oblasti parníků a ponorek. Jeho první patent se týkal vylepšeného pohybu věží námořních děl.\n\nVe stejné době pracoval na plánech předního pohonu automobilů, který podporoval účastí v automobilových závodech jako například Readville Race Track nebo 1905 Vanderbilt Cup, kde se vyboural s Vincenzem Lanciou, který si všiml Christieho technického řešení, které se později objevilo v modelu Lancia Lambda.\n\nChristie byl prvním Američanem, který se účastnil Grand Prix Francie, a to v roce 1907 s automobilem osazeným motorem V4 o objemu 19 891 cm³, který se stal motorem s největším objemem použitým v závodě Grand Prix.\n\nV roce 1909 Christie navrhl vlastní podobu newyorského taxíku s předním pohonem a vpředu uloženým motorem napříč. Technické řešení se podobalo o 50 let mladšímu konceptu Aleca Issigonise v automobilu Mini. V roce 1912 vyvinul vozidlo pro hasiče, které se rozšířilo do celého USA. V roce 1916 vyvinul prototyp čtyřkolového podvozku pro dělo, který odmítl upravit dle pravidel pro zbraně armády USA.\n\nÚspěch zaznamenal v roce 1915, kdy pro armádu USA navrhl obojživelné vozidlo US Marine Corps Tank G.C.2, které doporučil i generál Smedley Butler. Christie předkládal armádě další návrhy, které nebyly přijaty hlavně pro omezenou schopnost pohybu pásových vozidel. Obrátil pozornost k tomuto problému a v roce 1928 přišel s řešením v podobě podvozku pro tank M1928. Zajímavostí Christieho řešení je, že tank mohl jezdit i bez pásů. Christieho konstrukce však znamenala menší prostor pro posádku. Christie také při konstrukci svých tanků využíval šikmého pancéřování, které má vliv na úhel dopadu střely.\n\nChristie prosazoval koncepci tanku jako rychlého útočného vozidla s dlouhým dojezdem, část velení americké armády je však považovala za podpůrné stroje, které měly hlavně chránit pěchotu. Lepšího přijetí se Christieho tank dočkal u kavaleristů, mezi nimiž byl - tehdy ještě podplukovník - George S. Patton. Ozbrojené síly Spojených států amerických nakonec tank M1928 odmítly, Christie jej proto nabídl do zahraničí. Jednal s vládami Velké Británie, Polska a Sovětského svazu.\n\nProdej do Polska se nezdařil, Christie nesplnil podmínky smlouvy a pod hrozbou soudní pře musel polské straně vrátit finanční zálohu. Modely tanků M1931 a M1932 se mu však povedlo prodat do Velké Británie a Sovětského svazu. V roce 1930 Christie navrhl \"létající tank\". \n\nPo odmítnutí tanku M1928 americkou armádou Christie pracoval na dalších a dalších návrzích a prototypech tanků. Armáda zakoupila jen několik prototypů, žádný z návrhů nikdy nebyl v USA realizován. John Walter Christie zemřel 11. ledna 1944 v Falls Church, Virginia.\n\n"}
{"id": "1208930", "url": "https://cs.wikipedia.org/wiki?curid=1208930", "title": "Windows Forms", "text": "Windows Forms\n\nWindows Forms (WinForms) je v informatice knihovna tříd pro tvorbu grafického rozhraní, která je součástí .NET frameworku firmy Microsoft. Poskytuje platformu pro vytváření aplikací pro desktop a tablet PC. Přestože je považován za nástupce staršího a komplexnějšího MFC založeného na C++, neposkytuje Windows Forms porovnatelná paradigmata a slouží pouze jako platforma pro tvorbu uživatelského rozhraní při řešení vícevrstvé architektury.\n\nNástupcem Windows Forms je Windows Presentation Foundation (WPF).\n"}
{"id": "1208934", "url": "https://cs.wikipedia.org/wiki?curid=1208934", "title": "Pilzno", "text": "Pilzno\n\nPilzno je polské město v okrese Dębica v Podkarpatském vojvodství. Je sídlem městsko-vesnické gminy.\n\nZa časů I. Rzeczypospolity bylo královským městem Koruny polského království. Od poloviny 15. století do roku 1772 byl sídlem okresu v Sandoměřském vojvodství. V roce 1764 zde krátce sídlil i městský soud (). Před rokem 1945 Pilzno náleželo do krakovského vojvodství, po skončení druhé světové války přešlo do správy nově utvořeného řešovského vojvodství. V období let 1975–1998 město administrativně spadalo do vojvodství tarnowského.\n\nPilzno má bohatou historii, vzhledem k tomu že leží na křižovatce středověkých obchodních cest z Krakova do Červené Rusi a ze Sandoměře a Krakova do Uher. V počátcích polské státnosti patřila oblast Pilzna pravděpodobně Vislanům. Název města se poprvé objevuje v roce 1105, v dokumentu vydaném papežským legátem Gillesem, který potvrzuje, že benediktinští mniši z obce Tyniec vlastní řadu vesnic a osad podél řeky Wisłoka, včetně osady Pilzno. V roce 1328 byl benediktinský opat Michał z Tyniec jmenován prvním šoltysem Pilzna. V roce 1354 se ves stala královským majetkem a 3. října 1354 jí král Kazimír III. udělil městská práva podle práva Magbeburského. Po získání městských práv začalo Pilzno rychle růst: podle západního vzoru přineseného kolonisty bylo založeno náměstí, nedaleko něj byla obecní pastvina „Błonie”, kde obecní pastýř hlídal dobytek z celého města. Vznikly zde řemeslnické dílny a začal vzkvétat obchod. Brzy se město stalo hlavním centrem regionu.\n\nVojáci transylvánského knížete Jiřího Rákócziho, společně s kozáckými vojsky, zaútočili na město 18. března 1657. Pilzno vydrancovali a vypálili. Stejně jako téměř v celém Malopolsku měly tyto události na město katastrofální dopad. Kromě toho zdecimovaly obyvatelstvo města i epidemie v letech 1641, 1652, 1665 a 1675. V roce 1772, kdy bylo Pilzno v rámci prvního dělení Polska připojeno k habsburské monarchii, bylo v Pilzně 82 domů. Budova historické radnice byla v tak špatném stavu, že musela být v roce 1774 zbořena. Pilzno zůstalo součástí Haliče až do konce podzimu roku 1918.\n\nV roce 1846 i v oblasti Pilzna probíhalo tzv. „Haličské povstání“, v Pilzně bylo zabito deset osob, včetně starosty. V roce 1869 byl znovuobnoven okres Pilzno. Ke konci 19. století bylo náměstí a městské tržiště vydlážděno, byl postaven komplex vysoké školy. V roce 1914 zde žilo 2400 obyvatel. Židovská komunita tvořila třetinu jejich počtu, ale vlastnila většinu místních obchodů.\n\nBěhem první světové války město od září 1914 do května 1915 okupovala ruská carská armáda. Rusové byli vyhnáni 6. května 1915. Prvního listopadu 1918 se Pilzno stalo nezávislým, poté, co místní úředníci zničili rakouské státní symboly. V roce 1931 bylo sídlo okresní správy i přes protesty místních obyvatel přesunuto do města Ropczyce (a o čtyři roky později do města Dębica). S tím, jak se Dębica po roce 1936 stala jedním z hlavních center „Centrálního průmyslového okresu“ (), význam Pilzna byl ještě více oslaben, což se projevuje dodnes.\n\nPilzno leží na křižovatce Evropské silnice E40 a silnice 73 (Droga Krajowa 73) do Jasła.\n\nVe druhé polovině 19. století, budovala společnost \"k. k. priv. Galizische Carl Ludwig-Bahn\" v Haliči železniční trať, která měla vést asi 15–20 kilometrů severně od města. V důsledku nepřipojení na železniční síť začalo Pilzno upadat. Ačkoliv se v roce 1939 polská vláda rozhodla vybudovat železniční trať mezi městy Dębica a Jasło přes Pilzno, tento projekt nebyl nikdy dokončen. Město tak nemá ani železniční stanici.\n\nNejdůležitější stavbou ve městě je kostel sv. Jana Křtitele, postavený kolem roku 1256. Stojí poblíž středověkého náměstí. Současná podoba kostela je výsledkem rekonstrukcí, z nichž nejdůležitější proběhly v roce 1370. Důvodem k další rekonstrukci kostela byla invaze maďarských vojsk v roce 1474, při níž byl kostel i město vypáleno.\n\nJeho vzhled byl změněn i po požárech, které postihly město v letech 1536, 1700 a 1877. Další cennou památkou je kostel Nanebevzetí panny Marie při klášteře karmelitánů z počátku patnáctého století. V Pilzně je patrný i středověký půdorys a dochovaly se i pozůstatky středověkého a pozdějšího opevnění, včetně zbrojnice, bašty a stanoviště děl. Zachovány jsou i domy na náměstí a budova Sokola z roku 1906. Ve městě jsou válečné hřbitovy pro oběti obou světových válek (válečný hřbitov č. 236 a 237).\n\nK městsko-vesnické gmině () patří kromě města Pilzno ještě následujících 17 obcí se starostenstvími (\"sołectwo\"):\n\n"}
{"id": "1208935", "url": "https://cs.wikipedia.org/wiki?curid=1208935", "title": "Paul Franz Primavesi", "text": "Paul Franz Primavesi\n\nPaul Franz Primavesi, též Pavel František Primavesi (\"cca 1818\" – 3. září 1866 Vídeň), byl rakouský velkopodnikatel a politik německé národnosti z Moravy; poslanec Moravského zemského sněmu.\n\nPocházel z vlivné podnikatelské rodiny Primavesi, původem z Itálie, která se na několik generací usadila v Olomouci. Jeho otec Karl Primavesi byl již ve 40. letech 19. století významným olomouckým podnikatelem a členem dolnorakouského živnostenského spolku. Vedl velkoobchodní firmu Primavesi v Olomouci. V roce 1866 zastával krátce funkci viceprezidenta olomoucké obchodní a živnostenské komory. Byl ředitelem cukrovaru v Bedihošti. Založil i cukrovary ve Velké Bystřici a Hulíně a lihovar a továrnu na potaš v Hodolanech. Jeho synem byl podnikatel a zemský poslanec Robert Primavesi (1854–1926).\n\nV 60. letech se zapojil i do vysoké politiky. V zemských volbách v roce 1861 byl zvolen na Moravský zemský sněm, za kurii obchodních a živnostenských komor, obvod Olomouc.\n\nZemřel v září 1866 ve Vídni na \"ústrojnou vadu srdce\". Bylo mu 48 let.\n"}
{"id": "1208936", "url": "https://cs.wikipedia.org/wiki?curid=1208936", "title": "Lionel Terray", "text": "Lionel Terray\n\nLionel Terray (25. července 1921 – 19. září 1965) byl francouzský horolezec. Proslul mnoha prvovýstupy, zejména na Makalu a Cerro Chaltén.\n\nV průběhu druhé světové války bojoval Terray proti nacistickým jednotkám jako partyzán v horách. Po válce byl uznáván jako jeden z nejlepších horolezců té doby, jeho častým partnerem byl Louis Lachenal. Terray se proslavil hlavně rychlými výstupy obtížnými stěnami v Alpách.\n\nRoku 1950 byl pozván do expedice vedené Maurice Herzogem, která měla za cíl zdolat osmitisícovku Annapurnu. Expedice byla úspěšná, Herzog a Lachenal zdolali vrchol první osmitisícovky, Terray jim pomáhal sestoupit, jelikož oba členové vrcholového týmu měli omrzliny a další zdravotní problémy.\n\nO pět let později se dostal do expedice na osmitisícovku znovu, tentokrát byla cílem pátá nejvyšší hora světa Makalu. Terray a Jean Couzy 15. května 1955 úspěšně zdolali její vrchol.\n\nV roce 1957 se pokoušel zachránit čtyři horolezce ze severní stěny Eigeru. V 50. a 60. letech uskutečnil řadu prvovýstupů v Andách, vystoupil i na nejvyšší nezlezenou horu And Huantsán. Do Himálají se ještě jednou vrátil, když v roce 1962 uskutečnil prvovýstup na sedmitisícovou Jannu.\n\nZemřel v roce 1965 při skalním lezení nedaleko Grenoblu. Pohřben je v Chamonix, kde je po něm pojmenován i kruhový objezd.\n\n"}
{"id": "1208938", "url": "https://cs.wikipedia.org/wiki?curid=1208938", "title": "Artur Malek", "text": "Artur Malek\n\nArtur Malek (9. května 1979) je polský horolezec. Proslavil se zejména zimním prvovýstupem na 8051 metrů vysoký Broad Peak.\n\nNarodil se v roce 1979 v Tychách. Je absolventem lékařské fakulty Slezské univerzity. Je členem horolezeckého klubu v Katovicích, v jehož rámci zorganizoval a účastnil se řady expedic do vysokých hor. Dosáhl řady významných výstupů v Alpách a Tatrách nicméně jeho největším úspěchem je zimní expedice na Broad Peak v Karakoramu. Ten jako první v zimě zdolali spolu s Maciejem Berbekou Tomaszem Kowalskim a Adamem Bieleckim. Při sestupu však zkušený Berbeka a Kowalski zahynuli. Je laureátem ceny za rozvoj klasického zimního lezení. \n"}
{"id": "1208940", "url": "https://cs.wikipedia.org/wiki?curid=1208940", "title": "Francouzské království (1791–1792)", "text": "Francouzské království (1791–1792)\n\nFrancouzské království (francouzsky \"Royaume de France\") bylo v období Velké francouzské revoluce v letech 1791 a 1792 krátce existující konstituční monarchie. Byla vyhlášena 11. srpna 1791 na základě Nové ústavy a existovala jen od 3. září 1791 do 21. září 1792, kdy po útoku na Tuilerijský palác byla zrušena národním shromážděním. Poté byl král Ludvík XVI. zatčen a uvězněn. Tím skončilo 203 let vlády Bourbonské dynastie nad Francií.\n\nTento režim byl první konstituční monarchií ve francouzských dějinách.\n\nNová ústava z roku 1791 vycházející z Deklarace práv člověka a občana (26. srpna 1789) zaručovala rovnost občanů, svobodu slova a právo na vlastnictví. Shromáždění v září 1791 předložilo tuto ústavu králi. Ludvík XVI. ji po opakovaném neúspěchu svého vojska a díky vojenskému tlaku přísahou stvrdil. Francie se formálně stala konstituční monarchií.\n\nPodle této nové ústavy byli v červenci 1791 zvoleni zástupci do Zákonodárného národního shromáždění, nahradilo tím Ústavodárné národní shromáždění, které se tak rozešlo. Zástupci byli zcela noví, protože podle Robespierrova návrhu nesměli tzv. \"konstituanti\" na poslance kandidovat. Mezi poslanci převažovali odpůrci dalšího pokračování revoluce, ale vlivu začaly na úkor tohoto shromáždění nabírat spíše radikálnější politické kluby. Jakobíni (členové se scházeli v knihovně bývalého svatojakubského kláštera, odtud pochází jejich označení) nedůvěřovali králi a snažili se omezit jeho moc. Nakonec došli k přesvědčení, že Francie by se měla stát republikou. Zákonodárné národní shromáždění vyhlásilo v dubnu 1792 válku Rakousku, které bylo vojensky podpořeno Pruskem. Jelikož samotné francouzské vojsko mělo nedostatek zbraní a navíc se potýkalo s velmi nízkou morálkou, ocitla se Francie v nebezpečí. Na pomoc přišly dobrovolnické oddíly z celé země. Ty z Marseille zpívaly novou revoluční píseň \"Marseillaisu\", která se později stala francouzskou hymnou.\n\nV noci z 9. na 10. srpna 1792 se v Paříži rozezvučely zvony na poplach. Do čela povstání se postavil Georges Danton. Lid zaútočil na Tuilerijský palác. Král Ludvík XVI. byl zatčen a uvězněn. Byly vypsány volby do Národního konventu, kam již mohl kandidovat kdokoliv. Tím skončilo 203 let vlády Bourbonské dynastie nad Francií.\n\n"}
{"id": "1208944", "url": "https://cs.wikipedia.org/wiki?curid=1208944", "title": "RRS Sir David Attenborough", "text": "RRS Sir David Attenborough\n\nRRS Sir David Attenborough je britská výzkumná loď určená pro službu v Antarktidě a Arktidě. Je pojmenována na počest britského přírodovědce a popularizátora vědy sira Davida Attenborougha.\n\nV dubnu 2014 byl zveřejněn záměr na stavbu polární výzkumné lodě v ceně 200 milionů liber. Dne 12. října 2015 bylo zveřejněno, že kontrakt na stavbu plavidla získala loděnice Cammell Laird v Birkenheadu, přičemž termín dokončení lodi byl stanoven na rok 2019.\n\nJméno nového plavidla měla vybrat veřejnost v internetovém hlasování. Veřejností bylo zasláno více než 7000 návrhů. Nejvíce hlasů (více než 124 000) získal žertovný název \"Boaty McBoatface\" (\"Loďák McLoďovič\"). Dne 6. května 2016 britský ministr pro vědu Jo Johnson oznámil, že pro nové plavidlo bylo vybráno jméno, které se umístilo na čtvrtém místě s více než 11 000 hlasy – RSS \"Sir David Attenborough\". Stalo se tak několik dní před 90. narozeninami tohoto britského přírodovědce a popularizátora vědy ve vysílání BBC. Jo Johnson zároveň uvedl, že jméno \"Boaty McBoatface\" ponese alespoň jedna z dálkově ovládaných miniponorek, které nová vědecká loď ponese na palubě.\n\nPosádku plavidla bude tvořit cca 30 námořníků, přičemž na palubě budou kajuty pro asi 60 vědců. Plavidlo ponese dálkově ovládané a robotické průzkumné prostředky. Autonomie bude 60 dní na moři. Na palubě bude přistávací plocha pro vrtulník. Plánovaný dosah je 19 000 námořních mil při rychlosti 13 uzlů. Plavidlo má být schopno plavby ledem o síle až 1 m.\n"}
{"id": "1208946", "url": "https://cs.wikipedia.org/wiki?curid=1208946", "title": "Kostel svatého Jakuba Většího (Nepomuk)", "text": "Kostel svatého Jakuba Většího (Nepomuk)\n\nFarní kostel sv. Jakuba Většího patří mezi dominanty města Nepomuk. Původní stavba byla vybudována v polovině 12. století. Gotický chrám byl vystavěn na konci 13. století.\n\nKostel sv. Jakuba byl vystavěn pravděpodobně již ve 12. století cisterciáckými mnichy z nedalekého kláštera Pomuk.\n\nV letech 1290–1295 proběhla jeho celková přestavba jednolodního kostela do slohu gotického. V roce 1369 je kostel uváděn jako farní. V letech 1360 – 1370 byl kostel přestavěn, starší loď nahradilo bazilikální trojlodí. Koncem 15. století byla přistavěna ke kněžišti dřevěná sakristie (už v místech dnešní) a vedle ní zvonice, také ze dřeva. Ta byla zchátralá kolem roku 1780, a proto došlo k výstavbě nové barokní zvonice.\n\nV roce 1420 husité vypálili Nepomucký klášter, a tak kostel sv. Jakuba byl v nebezpečí. V průběhu husitských válek byl poškozen.\n\nDo další historie kostela se výrazně zapsali Šternberkové. Kostelu věnovali oltáře, sochy, kříže. Ne ale všichni z tohoto rodu byli dobrodinci. Ondřej ze Šternberka, v neděli 9. října 1580 zničil vnitřní vybavení kostela. Rozbíjel oltáře i sochy. Trosky naložil na vozy a pak je spálil v zelenohorském pivovaře. Tímto obrazoboreckým počínáním likvidoval i vybavení v dalších čtyřech kostelích v okolí.\n\nVelký požár v Nepomuku v roce 1746 zasáhl i kostel sv. Jakuba. Oprava stavby však ustoupila do pozadí zájmu lidí, protože nedaleko od něj vyrostl výstavní chrám sv. Jana Nepomuckého. V letech 1772-80 byla postavena nová zvonice. V roce 1786, za vlády císaře Josefa II., byl chrám zrušen. Děkanství bylo převedeno k novému kostelu sv. Jana Nepomuckého, na sochy, obrazy a na varhany byla vyhlášena dražba. Kostel se změnil na vojenský sklad obilí a později prken.\n\nKostel pomalu začal chátrat až do doby, kdy ho krajský hejtman Tomáš, šlechtic z Putzlacherů, nechal opravit v neogotickém stylu během let 1857 – 1859. Na opravách se svými peněžními příspěvky podílel císař Ferdinand V. (600 zl.), jeho žena císařovna Karolina Augusta (400 zl.), budějovický biskup Jan Valerián Jirsík (200 zl.), Vilemína z Auerspergu (1 000 zl.), obce nepomuckého okresu věnovaly z kontribučenského fondu celkem 11 306 zl. a ostatní sbírky činily 8 400 zl. 19. května 1860 biskup Jirsík kostel opět vysvětil a ten se stal znovu děkanským. \n\nKoncem 20. let 20. století byl kostel opět ve špatném stavu. Dovnitř zatékalo, omítka padala a v okolí budovy panoval velký nepořádek. Opět si tedy vyžádal opravy. Jejich náklady byly tyto: věž a střecha 8 813 Kč, tónovaní vnitřku 12 653 Kč, fasáda 16 960 Kč.\n\nOpravy zvonice probíhaly v letech 1950–1952. 22. července 1952 vypukl požár nad hodinami. Starý zvon pocházející z roku 1558 se zřítil a rozbil se o kostelní dlažbu. Poslední oprava kostela proběhla počátkem 90. let 20. století.\n\nKostel fungoval také jako pevnůstka. Ve zlých dobách za jeho pevným opevněním nepomučtí nacházeli útulek. Pevnost vznikla na návrší a celý areál byl obklopen mohutnou zdí a patrně i příkopem. V její čele bývala původní zbořená zvonice a vstupní brána. Na obranný charakter upomíná nárožní poloválcová bašta se střílnou nacházející na strmé západní straně a navazující na kamennou obvodovou zeď. Tato strana byla chráněna dalšími dvěma severnějšími baštovitými stavbami. Jedna z nich je čtverhranná, právě v ní bývala kostnice.\n\nKolem kostele býval také ohrazený hřbitov. Hřbitov byl využíván do roku 1860, pak jej nahradil hřbitov sv. Prokopa, založený roku 1855 na skalnatém kopci jihovýchodně odtud. Prozrazují to nápisy na pomnících ve zdi. Páni ze Šternberka měli v kostele rodinnou hrobku. Je taková pověst, že kdykoliv měl někdo ze Šternberků zemřít, kostel se před úmrtím v noci z neznámého důvodu osvětloval.\n\nJedná se o bazilikální trojlodí s presbytářem a se sakristii po severní straně a s volně stojící barokní hranolovitou věží v ose východní strany.\n\nPresbytář, nacházející se na východním průčelí, je ukončen polygonálně ve tvaru sedmi stran dvanáctiúhelníka s šesticí venkovních opěrných pilířů, které jsou ukončené pultovými stříškami. Mezi pilíři jsou vložena vysoká okna, která jsou zakončené gotickým lomeným obloukem.\n\nPozůstatkem z druhé čtvrtiny 13. století je půlkruhově zaklenutý malý portál na jižní straně presbytáře. Profilace portálu je tvořená výžlabkem, pak oblým sloupkem nebo prutem na patce v podobě obráceného echinu. Vlastní ostění portálu je zakončené sedlově. V nadpraží se nachází tympanon ve středu s latinským křížem a po stranách se vyskytují dvě kruhové prohlubně (asi původně byly zdobené malbou).\n\nSakristie je kryta s valbovou střechou. Na severu má dvě okenní osy s vysokými hrotitými okny, mezi nimi i po stranách jsou opěrné pilíře. Pod okny se nachází portály – jeden vedoucí do sakristie a druhý na schodiště k oratoři.\n\nZápadní průčelí ukazuje hmotovou skladbu bazilikálního trojlodí se střední lodí, která je převýšená. V její střední ose se nachází žulový portál a vysoké okno, které jsou uloženy nad sebou a obojí jsou zaklenuté lomeným obloukem. Nahoře nad nimi, v trojúhelníkovém štítě, se nachází kulaté okno. Po stranách hlavní lodi i u obou bočních se nacházejí opěrné pilíře.\n\nNa podélných stranách bočních lodí se nachází tři okenní pole, v každém z nich je hrotité okno mezi dvěma opěráky a jednom ústupku. Na každé straně lodí, tzn. na severní a jižní, uprostřed se vyskytuje portál. Boční lodě mají pultové střechy, které se opírají o zdivo lodě hlavní. Sokl zdiva bočních lodí a jejich opěráků je společný a běží bez přerušení až k presbytáři, v jehož zdivu se ztrácí.\n\nVysoká sedlová střecha je krytá taškami a se štíhlým sanktusníkem Korunní (hlavní nebo okapová) římsa je zakončena neogotickým obloučkovým vlysem.\n\nBarokní zvonice má na nároží dórské pilastry, které se nachází ve dvou patrech, pilastry oddělují kladí s mohutnou římsou.  Pod konkávně vzdutou korunní římsou se nachází ciferníky hodin. Věž je zakončená cibulovitou střechou s lucernou. Vchod, umístěný z východní strany, má jednoduchý štukový portál s hlavním klenákem a zvlněným frontonem.\n\nBazilikální trojlodí se rozkládá na téměř čtvercovém půdorysu 3×3 travé. Má šířku přibližně 16 m a délku 18 m. Je rozdělena dvěma páry čtyřbokých pilířů na loď hlavní o šířce přibližně 8 m a dvě lodě vedlejší, nižší. Boční lodě jsou rozdělené na tři pole s křížovou klenbou. Západní travé hlavní lodi je ukončeno kruchtou, na níž vede pozoruhodné novogotické vřetenové dřevěné schodiště zhotovené podle francouzských vzorů, které nemá v Čechách obdoby. Arkády jsou lomené, vycházejí z lícních ploch pilířů, které jsou zesílené na straně do boční lodě a mají obrácené čtverhranné přípory, na nichž jsou žebra nasazená a opřená na místě konzol krátkými, oblými dříky. Nad arkádami v lodi hlavní se nachází římsa a nad ní v každém poli malé hrotité okno bez kružby. Též v lodích bočních běží pod nástěnnými oblouky nad portálem oblomená římsa a nad ní je v jednotlivých polích hrotité okno. Ve středních travé obou bočních lodí se pod zmenšenými okny nachází vstupní neogotické portály. Vedle severního vchodu stojí neogotický náhrobek Gustava z Putzlacheru od A. Wilda z roku 1860.\n\nTriumfální oblouk s úhlem 60° bez trnože a římsy se otevírá do nižšího, s hlavní lodí stejně širokého presbytáře. Presbytář obsahuje dvě křížová travé a chorový závěr vytvořený paprsčitou klenbou. Svorníky jsou ploché. Mohutná kamenná žebra chorového závěru mají tvar proláklých klínů. Žebra vyrůstají z útlých konzolek.\n\nV jižní stěně presbytáře je v prvním travé novogotický portál zakončený kytkou, tento portál tvoří druhou stranu románsko-gotického portálku v jižní fasádě. V protilehlé severní stěně je novogotický portál do sakristie, provedený analogicky k portálu v jižní zdi.\n\nPodlahy jsou pokryté čtvercovými cihlovými dlaždicemi.\n\nMobiliář je převážně neogotický. Pozornost si zaslouží zejména tři oltáře z roku 1859 od J. Heidelberga s obrazy od Viléma Kandlera. Na hlavním oltáři je vyobrazen kostel se Zelenou horou v pozadí.\n\nVstoupí- li člověk do interiéru svatyně, neunikne jeho pozornosti točité dřevěné vřetenové schodiště, nacházející pod hudební kruchtou v západním koutu střední lodi, které je opatřeno válcovým pláštěm na způsob kružbové klece s  novogotickými řezbami a uzavřené v přízemí brankou. Schodiště vede na hudební kruchtu, kde je zakončeno prostým dřevěným zábradlím.\n\nNosnou konstrukci schodiště tvoří 6,9 m vysoké válcové vřeteno, zhotovené z tesařsky opracované kulatiny o průměru 15 cm, do kterého je zapuštěno celkem 36 schodišťových stupňů širokých 81 cm a vysokých 17 cm, obvodová schodnice spirálovitě se vinoucí směrem vzhůru doprava a osm sloupků půdorysně rozmístěných do pravidelného osmiúhelníku, jimiž je schodnice podepřena a které tvoří svislou kostru schodišťového pláště. \n\nTočité vřetenové schodiště tohoto typu je v Čechách ojedinělé. Vzory nacházíme ve francouzské pozdně gotické architektuře. Zdejší schodiště vytváří jednu dominantu chrámu. Vzniklo záměrně jako mistrovský kousek na odiv divákovi.\n\nNa počátku 20. století visely ve věži čtyři zvony. Největší měl výšku 1,05 m a průměr 1,40 m. V jeho horní části je opis:\n\nDURCH DAS FEÜER BIN ICH GEFLOSSEN IOHANN GEORG KŮHNER HAT MICH GEGOSSEN IN DER KÖNIGLICHEN STADT PRAG.\n\nNa plášti jsou vyobrazení sv. Jakuba, sv. Jana Nepomuckého s sv. Vojtěcha s podpisem:\n\nS . NEPOMVCENE S .IACOBE S .ADALBERTE/OPES FERTE. Následoval nápis: PRIOR CAMPANA ANTIQVA – PONDERANS 24 CENTENARIOS 74 AB AO 1500 – USQVE AD ANNUM 1753 SONANDO DVRAVIT – HAEC RUPTA DENUO PRAGAE AO 1756 TRANSFUSA – IN EODEM PONDERE, TVNC DOMINANTR – ILLUSTRISSIMA MARIA DOMINICA – NATA COMITISSA A MARTINITZ – ET DECANO LOCI IOANNE PANEK – PRESBYTERO ECCLESIASTICO – P. T. EXISTENTE.\n\nSpodní okraj zbobí rocaillový pás.\n\nDruhý zvon byl vysoký 0,67 m o průměru 0,80 m. Korunu obklopoval vlys, tvořený alegorickými figurkami. Na plášti je ztvárněn Kristus na kříži spolu s nápisem:\n\nCHWALTEZ PANA BOHA WSSYCKNI – SWATI GEHO NEBO ON PRAWEDLIWY – GEST PAN NA WSSECH CESTACH SWY – CH A SWATY WE WSSECH SKVTCYCH – SWYCH LETA PANIE 1585 –. Na dolním okraji je vyryto: TENTO ZWON GEST W MIESTIE – ROKYCZANECH SKRZE IANA MAKALA.\n\nDalší zvon je dílem budějovického zvonaře Jana V. Pernera.\n\nPoslední čtvrtý zvon byl nejmladší.\n\n\n"}
{"id": "1208948", "url": "https://cs.wikipedia.org/wiki?curid=1208948", "title": "GNU social", "text": "GNU social\n\nGNU social (dříve známé jako StatusNet někdy též Laconica) je svobodný mikroblogovací server napsaný v PHP implementující standard OStatus který zajišťuje interoperabilitu mezi jednotlivými instalacemi. GNU Social nabízí stejné funkce jako Twitter, ale zároveň usiluje o otevřenou a distribuovanou komunikaci mezi mikroblogovacími komunitami. Společnosti i jednotlivci mohou instalovati a provozovat vlastní servery a mít kontrolu nad vlastními daty.\n\nGNU social bylo nasazeno na stovkách interoperabilních serverů. Významná veřejná nasazení jsou quitter.se, quitter.es, quitter.no, quitter.is a gnusocial.no.\n\n\n"}
{"id": "1208953", "url": "https://cs.wikipedia.org/wiki?curid=1208953", "title": "Běloruské pojezeří", "text": "Běloruské pojezeří\n\nBěloruské pojezeří (bělorusky Беларускае Паазер'е, rusky Белорусское Поозерье) nebo také Severní Bělorusko (bělorusko Паўночная Беларусь) fyzicko-geografický rajón Bělorusko-Valdajské provincie. Leží na území Vitebské, na severovýchodě Hrodenské a na severu Minské oblasti. Jižní hranice leží na linii Vilnius – Maladzečna – Bjahoml – Chalopeničy – Arechaŭsk.\n\nFyzicko-geografické rajóny (podle Vasilije Aleksejeviče Dementěva) jsou následující: Něščardaŭská vysočina, Polacká nížina, Svjancjanská pahorkatina, Ušacko-Ljepělská vysočina, Čašnická rovina, Haradocká vysočina, Vitebská vysočina, Suražská nížina, Lučoská nížina, Věrchněbjarezinská nížina, Naračano-Vilejská nížina.\n\nNěkteří badatelé do Běloruského pojezeří zahrnují provincie Východního Pobaltí (Latgalská vysočina a Braslaŭská pahorkatina).\n\nBěloruské pojezeří se vyznačuje rozmanitým a mladý ledovcovým reliéfem. Velké pahorkaté morénové vysočiny s hlubokými kotlinami jezer se střídají s polovlnitými morénami a plochými konkávní jezerně-ledovcovými rovinami. Nachází se zde široce rozvinutý komplex ledovcových forem reliéfu: oblast ledového jazyka s úvaly a různorodými jezery, eskery, kamami, drumliny, oblast terminálních morén s valovým kopcovitým terénem, ledovcovými a jezerně-glaciálními nížinami.\n\nBěloruské pojezeří se nachází na pomezí velkých tektonických struktur: severního svahu Běloruská anteklízi v centru, Aršanské prolákliny na východě a Lotyšského sedla na severu a severozápadě. Na krystalickém fundamentu leží sedimentární horniny proterozoika a paleozoika z období ordoviku, siluru a devonu, které jsou přeryty překryty velkou vrstvou (přes 150 m) kvartárních sedimentů z bjarezinského, dněperského, sežského a pojezerního ledového období.\n\nNa jeho území se nacházejí zásoby snadno tavitelné hlíny, písku a štěrku, stavebního písku, dolomitu, rašeliny a sapropel.\n\nNejvětší řekou je Západní Dvina a se svými přítoky Obal, Palata, Drysa (pravý přítok), Lučosa, Ula, Ušača, Dysna (levý přítok). Na západě řeka Neris, na jihu Berezina, na severovýchodě pramení řeka Lovať. \n\nNachází se zde přes 3 000 jezer, největší z nich jsou Narač, Asvějské jezero, Dryvjaty, Něščarda.\n\nBěloruské pojezeří se nachází v podoblasti s dubovými a jehličnatými lesy. Nejvíce zalesněny jsou písčité nížiny (50 %), kde jsou borovicové, často bažinaté lesy. V údolních morénových rovinách rostou smrkové a listnatě-smrčinové lesy. Jsou zde rozšířeny mikrofylné lesy složené z bříz, osik a olší. V bažinatých lesích je porost tvořen olšemi lepkavými a břízami pýřitými. Bažiny je nacházejí hlavně při horních tocích řek. \n\nNa teritoriu Běloruského pojezeří se nachází Berezinská biosférická rezervace a chráněná území Modrá jezera, Kozjanské lovecké území, Jelňa, Mezozjorní krajinné území.\n\nNa území Svjancjanské a Braslaŭské pahorkatiny, Lukomlské, Vicebské a Haradocké vysočině převažují drnově podzolové písčitohlinité balvanovité půdy, často podemletou ornicí. V nížinách jsou rozšířeny drnově podzolové jílové a písčité půdy, na některých místech s příliš vysokou vlhkostí. Drnově bažinaté a rašelinité půdy ve starších jezerních kotlinách, mezigrjadových depresích a údolích řek, aluviální v údolí Bereziny, Nerise a dalších.\n"}
{"id": "1208958", "url": "https://cs.wikipedia.org/wiki?curid=1208958", "title": "Dominikánský klášter (Malá Strana)", "text": "Dominikánský klášter (Malá Strana)\n\nNěkdejší dominikánský klášter na Malé Straně v Praze 1 je bývalý barokní konvent, v němž dnes sídlí luxusní hotel Mandarin Oriental Prague.\n\nNa místě kostela sv. Máří Magdaleny (dnešního sídla Českého muzea hudby) stával před rokem 1329 starší kostel při klášteře magdalenitek. Ten zanikl za husitkých nepokojů roku 1420.\n\nPozdější dominikánský klášter vznikl roku 1604 na místě někdejšího kláštera magdalenitek u kostela sv. Máří Magdalény na Malé Straně. V roce 1783 byl klášter i kostel v rámci církevní reformy císaře Josefa II. zrušeny. V letech 1848-1948 zde sídlila Státní tiskárna.\n\n\n"}
{"id": "1208962", "url": "https://cs.wikipedia.org/wiki?curid=1208962", "title": "Mezinárodní úřad pro výstavnictví", "text": "Mezinárodní úřad pro výstavnictví\n\nMezinárodní úřad pro výstavnictví (anglicky Bureau of International Expositions, zkratka BIE, francouzsky: \"Bureau International des Expositions\") je mezivládní organizace založena pro dohlížení na světové a mezinárodní výstavy. Spadá pod úmluvu o mezinárodních výstavách (\"Convention Relating to International Exhibitions\"). Hymna Mezinárodního úřadu pro výstavnictví je čtvrtá část 9. Symfonie Antonína Dvořáka.\n\nVýstavy BIE se dělí na dvě typy: registrované výstavy (nazývané jako Světové výstavy nebo Expo) a uznané výstavy (často známé jako mezinárodní nebo specializované výstavy).\n\nMezinárodní úřad pro výstavnictví byl založen při podepsání úmluvy o mezinárodních výstavách dne 22. listopadu roku 1928 v Paříži s těmito cíli:\n\nBIE má 169 členů včetně Česka, nebo například Slovenska.\n\nV roce 2012 se z členství Mezinárodního úřadu pro výstavnictví odpojila Kanada, protože nechtěla platit 25 000 $ jako poplatek za členství ročně.\n\nSpojené státy se v roce 2001 odpojily od BIE ze stejného důvodu jako Kanada.\n\n\n"}
{"id": "1208965", "url": "https://cs.wikipedia.org/wiki?curid=1208965", "title": "BIE", "text": "BIE\n\nZkratka BIE má více významů:\n"}
{"id": "1208970", "url": "https://cs.wikipedia.org/wiki?curid=1208970", "title": "Kostel Nalezení svatého Kříže (Nepřívěc)", "text": "Kostel Nalezení svatého Kříže (Nepřívěc)\n\nŘímskokatolický filiální kostel Nalezení svatého Kříže v Nepřívěci je původně gotická, později barokně přestavěná, hřbitovní sakrální stavba stojící na hřbetu vyvýšeniny v centru obce. Od roku 1964 je chráněn jako kulturní památka.\n\nGotický kostel, datovaný literaturou do druhé třetiny 14. století. V presbytáři zůstal gotický, v lodi byl barokně přestavěn počátkem 18. století.\n\nJedná se o obdélnou, jednolodní stavbu s polygonálně uzavřeným presbytářem s původní sakristií na severní straně a s předsíní při lodi. Loď je postavena z kvádrů. Vzhledem k dostatku kvalitního pískovce v místě byl na svou dobu netradičně postaven z velkých pravidelných kvádrů. Loď má barokní tabulový štít. Je členěná původními hrotitými okny s jednoduchými kružbami. Presbytář nemá opěráky a je také z kvádrů. Presbytář má dvě okna jako v lodi. Na jižní straně je širší okno. Hrotité okno má pozdně gotickou kružbu.\n\nUvnitř má kostel plochý strop. Presbytář je sklenut křížem a závěrem. V jeho klenbě jsou klínová vyžlabená žebra. Do sakristie vede hrotitý portálek. Sakristie je sklenuta žebrovým křížem z období po roce 1506.\n\nVnitřní zařízení kostela pochází převážně ze 17.–19. století. Hlavní oltář je barokní a pochází z první poloviny 18. století. Je portálový, sloupový s nikou v níž se nachází gotická socha Madony z konce 15. století. Kolem jsou dobře řezané sochy andělů. Na portálech se nachází rokokové sochy sv. Petra a sv. Josefa. Dva boční oltáře jsou barokní. Jsou na nich sochy sv. Vojtěcha a sv. Jana Nepomuckého, které pocházejí z první poloviny 18. století. Kazatelna je raně barokní ze 2. poloviny 17. století. Je hranolová, šestiboká. Nese okřídlené emblémy čtyř evangelistů a znak. V triumfálním oblouku je socha sv. Kryštofa z první čtvrtiny 18. století.\n\nKostel je součástí areálu se hřbitovem a barokní zvonicí, která je na východě vetknuta do zdi. Zvonice je barokní ze 2. poloviny 18. století. Je zděná, šestiboká a hladká. Má šindelovou cibuli a zvonovou stolici od tesaře Jana Hájka z roku 1786. Západním směrem byl hřbitov rozšířen zřejmě v 19. století o západní parkovou část s krucifixem a pomníkem padlých v první světové válce. Socha sv. Jana Nepomuckého stojící v obci je klasicistní a pochází z roku 1811.\n\n"}
{"id": "1208982", "url": "https://cs.wikipedia.org/wiki?curid=1208982", "title": "Absarokit", "text": "Absarokit\n\nAbsarokit je druh bazických vyvřelých hornin, vysokodraselná varieta bazaltu. Patří do tzv. šošonitové série. Je typický pro prostředí vyvinutých ostrovních oblouků s hrubším typem zemské kůry. V některých případech byl zaznamenán i v riftových strukturách zaobloukových pánví.\n\nHorninu popsal v roce 1895 J. P. Eddings a pojmenoval ji podle pohoří Absaroka Range v Yellowstonském národním parku.\n\nNachází se například ve vulkánu Katamata na Japonských ostrovech nebo na Damávandu v Íránu.\n"}
{"id": "1208984", "url": "https://cs.wikipedia.org/wiki?curid=1208984", "title": "19. peruť RAF", "text": "19. peruť RAF\n\n19. peruť (, někdy uváděno v podobě \"No. XIX Squadron\") je bývalá peruť Royal Air Force.\n\n19.peruť Royal Flying Corps byla založena 1. září 1915 a po absolvování výcviku, během kterého užívala řadu různých typů, byla v červenci 1916 odeslána na frontu do Francie se stroji Royal Aircraft Factory B.E.12. Později byla vybavena bojově hodnotnějšími SPADy francouzského původu.\n\nOd listopadu 1917 peruť začala přejímat Sopwithy Dolphin, jimiž do konce ledna 1918 plně nahradila dosavadní Spady, a 3. února s nimi podnikla první operační hlídkový let. Po vybavení Dolphiny peruť prováděla i doprovodné lety. Do konce války se u 19. peruti vyskytla řada es, počítaje v to i Alberta Desbrisay Cartera, John Leacroft, Arthura Bradfielda Fairclougha, Olivera Brysona, Gordona Budda Irvinga, Fredericka Sowreye, budoucího Air Commodore Patricka Huskinsona, Cecila Gardnera, Rogera Amedee Del'Haye, budoucího Air Chief Marshala Jamese Hardmana, Finlaye McQuistana, Alexandra Pentlanda, Johna Candyho, Cecila Thompsona, Johna Aldridge, a Wilfreda Ernesta Younga.\n\nMezi velícími důstojníky peruti byl i H.D. Harvey-Kelly, v roce 1914 první pilot RFC který přistál na půdě Francie.\n\nPo skončení války byla peruť 31. prosince 1919 rozpuštěna, ale již 1. dubna 1923 byla reaktivována na základně RAF Duxford. Užívala pak řadu různých stíhacích typů a v květnu 1935 se stala první perutí vybavenou letouny Gloster Gauntlet, a 4. srpna 1938 jako první obdržela do výzbroje stíhačky Supermarine Spitfire.\n\nV době vypuknutí druhé světové války se peruť stále nacházela ve Spojeném království a jako součást 12. skupiny Fighter Command se zúčastnila bitvy o Británii. Na podzim roku 1940 byla (spolu s 242. (kanadskou) a 310. (československou) perutí vyzbrojenými Hurricany) součástí Duxfordského wingu (křídla) 12. skupiny jemuž velel Douglas Bader.\nNovější verze Spitfirů užívala až do počátku roku 1944, kdy je nahradila Mustangy, které používala především k hloubkovým náletům. \nPo vylodění v Normandii byla 19. peruť krátce přeložena na evropský kontinent, než se vrátila do Británie na základnu RAF Peterhead, odkud poskytovala dálkový stíhací doprovod strojům Coastal Command operujícím u norských břehů.\n\nV poválečném období útvar užíval nejprve typ de Havilland Hornet a později různé proudové stíhačky, včetně Hawkerů Hunter a později English Electric Lightning (1960-1964) ze základny RAF Leconfield. Peruť, spolu se sesterskou 92. perutí plnila v době studené války roli pohotovostních záchytných stíhačů protivzdušné obrany, než byla 9. ledna 1992 rozpuštěna. Poslední základnou před rozpuštěním peruti byla RAF Wildenrath v Německu nedaleko Geilenkirchen.\n\nOznačení bylo poté v září 1992 předáno dosavadní 63. peruti užívající BAE Hawk na základně RAF Chivenor. Jednalo se o stínovou identitu \"No. 2 Tactical Weapons Unit\". Po ukončení provozu proudových strojů v Chivenoru byla peruť v září 1994 přeložena na základnu RAF Valley jako jednotka poskytující na strojích Hawk pokročilý výcvik na rychlých proudových strojích.\n\nV květnu 2008 byl jeden z Hawků T.1 peruti, sériového čísla XX184, zbarven v kamufláži napodobující zbarvení strojů Supermarine Spitfire, na památku 70. výročí od doby kdy se jednotka v Duxfordu stala první operující se stroji Spitfire.\n\nPo publikaci Strategic Defence and Security Review 2010 Air Force Board roku 2011 dospělo k rozhodnutí, že výcviková role 19. peruti může být předána obnovené 4. (rezervní) peruti. 19. peruť, jedna z posledních přežívajících perutí z doby bitvy o Británii, tak byla rozpuštěna 24. listopadu 2011, 96 let poté co byla poprvé zformována. \n\nRozpuštěcí ceremonie jednotky, konaná na základně RAF Valley, byla vedená posledním velitelem útvaru Wg/Cdr Kevinem Marshem, a zúčastnili se jí náčelník štábu RAF \"Air Chief Marshal\" Sir Stephen Dalton, bývalý velitel Strike Command \"Air Chief Marshal\" Sir William Wratten a \"Flight Lieutenant\" Ken Wilkinson, veterán perutě, který se s ní zúčastnil bitvy o Británii.\n\n \n\n\n\n"}
{"id": "1208987", "url": "https://cs.wikipedia.org/wiki?curid=1208987", "title": "Maciej Kamieński", "text": "Maciej Kamieński\n\nMaciej Kamieński, také \"Matej Kamenický, Kamięski nebo Kamensky\", (13. října 1734 Magyaróvár, dnes Mosonmagyaróvár – 25. ledna 1821 Varšava Polsko byl polský hudební skladatel slovenského původu, autor první polské opery.\n\nRodiče Mateje pocházeli z Pustých Úľan, slovenské obce nedaleko Galanty. V létě chodívali na sezónní zemědělské práce do Mošonské župy. Na takovéto cestě se v Magyaróváru narodil syn Matej. V matrice je zapsán jako \"Kamenský\". Některé prameny chybně uvádějí jako místo narození Šoproň. Hrabě Henckel von Donnersmarck ze Šoproně si povšiml chlapcova hudebního talentu a umožnil mu studium ve Vídni. Hrabě v roce 1760 zemřel a Matej byl nějaký čas hudebníkem u hraběcí rodiny, ale okolo roku 1763 odešel do Varšavy.\n\nVe Varšavě Kamieński získal rychle dobrou pověst jako učitel zpěvu a hry na klavír. V roce 1773 vyšlo několik jeho skladeb ve sbírce \"Mélanges de Musique pour le clavecin\". Byl oblíbencem polského krále Stanislava II. Augusta Poniatowského. Byl členem zednářské lóže „Świątynia Izys”, a stal se ředitelem \"Harmonii Wielkiego Wschodu Narodowego Polskiego\".\n\nByl dvakrát ženat. Se svou první ženou měl jediného syna, nadaného malíře, který však zemřel v roce 1788. \n\nNejdůležitějším dílem Macieje Kamieńského je opera \"Nędza uszczęśliwiona\" komponovaná na libreto básníka Wojciecha Boguslawského. Opera měla premiéru 11. července 1778 v divadle paláce Radziwiłłů a je první polskou operou vůbec. Setkala se s velkým úspěchem. Zkomponoval pak ještě několik oper, které byly vesměs značně oblíbené:\nKromě toho komponoval mše, oratoria a drobné instrumentální a vokální skladby.\n\n\n"}
{"id": "1208988", "url": "https://cs.wikipedia.org/wiki?curid=1208988", "title": "Žihárec", "text": "Žihárec\n\nŽihárec je obec na Slovensku v okresu Šaľa. Leží v Podunajské nížině na pravém břehu Váhu. První písemná zmínka je z roku 1251 (Sygarth). Nynější název má obec od roku 1948. V 16. století náležela ostřihomské kapitule pod správou trnavského panství. V letech 1938-1945 byla obec připojena k Maďarsku. Po roce 1945 byla v obci vybudována cihelna.\n\n"}
{"id": "1208992", "url": "https://cs.wikipedia.org/wiki?curid=1208992", "title": "Spolkový úřad pro bezpečnost informační techniky", "text": "Spolkový úřad pro bezpečnost informační techniky\n\nSpolkový úřad pro bezpečnost informační techniky ( – BSI) je německý úřad spadající pod spolkové ministerstvo vnitra, který má za úkol zajistit bezpečnost informačních technologií pro použití německou vládou a jejími úřady. Věnuje se tedy především počítačové bezpečnosti, kryptografii a obraně proti odposlechům. Rovněž má na starosti oborové certifikace, je například národní autoritou pro certifikaci dle Common Criteria.\n\nÚřad vznikl 1. ledna 1991, sídlí v Bonnu a k roku 2016 měl přes šest set zaměstnanců. V budově úřadu zároveň sídlí i Národní centrum kybernetické obrany.\n\n"}
{"id": "1208998", "url": "https://cs.wikipedia.org/wiki?curid=1208998", "title": "Stadion Pod Vinicí", "text": "Stadion Pod Vinicí\n\nStadion Pod Vinicí je fotbalový stadion, který se nachází ve východočeském městě Pardubice. Své domácí zápasy zde odehrává fotbalový klub FK Pardubice. Maximální kapacita stadionu činí 3 000 sedících diváků. Areál je ve vlastnictví organizace TJ Tesla Pardubice.\n\nStadion byl vybudován v roce 1934 díky aktivitě fotbalového klubu AFK Pardubice, který v roce 1931 ztratil v Pardubicích své domácí hřiště, na jehož místě byl vybudován Letní stadion. Stadion Pod Vinicí byl postaven na pozemcích fy. Rainberg, jeho slavnostní otevření proběhlo 16. září 1934 a prvním zápasem bylo mistrovské utkání AFK Pardubice - SK Heřmanův Městec s výsledkem 9:1. Utkání zahájil slavnostní akt, při kterém pardubický letec Jaroslav Lonek v letadle vlastní konstrukce obletěl hřiště a shodil na něj nový míč.\n\nStadion prošel během let několika dílčími rekonstrukcemi, ta zatím poslední proběhla v roce 2012, která zahrnovala úpravy interiéru tribun a jejich následnému osázení jednotlivými sedačkami.\n\n"}
{"id": "1209007", "url": "https://cs.wikipedia.org/wiki?curid=1209007", "title": "Sportovní areál Soukeník", "text": "Sportovní areál Soukeník\n\nSportovní areál Soukeník je fotbalový stadion, který se nachází v jihočeském městě Sezimovo Ústí. Své domácí zápasy zde odehrává fotbalový klub FC MAS Táborsko, dříve zde hrával místní klub FK Spartak MAS Sezimovo Ústí.\n\nMaximální kapacita stadionu činí 1 550 sedících diváků. Stadion je bez umělého osvětlení.\n\n"}
{"id": "1209014", "url": "https://cs.wikipedia.org/wiki?curid=1209014", "title": "Karabaš", "text": "Karabaš\n\nKarabaš může být:\n"}
{"id": "1209018", "url": "https://cs.wikipedia.org/wiki?curid=1209018", "title": "Karabaš (Čeljabinská oblast)", "text": "Karabaš (Čeljabinská oblast)\n\nKarabaš () je město v Čeljabinské oblasti v Ruské federaci. Při sčítání lidu v roce 2010 měl přes třináct tisíc obyvatel.\n\nKarabaš leží na východním kraji Jižního Uralu přibližně 90 kilometrů severozápadně od Čeljabinsku, správního střediska oblasti.\n\nMěsto je krátkou železniční tratí spojeno s 45 kilometrů vzdáleným Kyštymem na severovýchodě, kde vede trať spojující Jekatěrinburg a Čeljabinsk.\n\nKarabaš vznikl v roce 1822 jako zlatokopecké sídlo. Po objevení ložisek chalkopyritu v roce 1834 se zde začala rozvíjet těžba a zpracování mědi.\n\nMěstem je Karabaš od 20. června 1933.\n"}
{"id": "1209027", "url": "https://cs.wikipedia.org/wiki?curid=1209027", "title": "Corpus iuris", "text": "Corpus iuris\n\nCorpus iuris doslova znamená „tělo práva“. Tento termín vznikl ve starém Římě jako označení pro soukromé sbírky práva a používá se dodnes. Jde například o:\n\n"}
{"id": "1209034", "url": "https://cs.wikipedia.org/wiki?curid=1209034", "title": "Létající tygři", "text": "Létající tygři\n\n1st American Volunteer Group (1. Americká dobrovolnická skupina), známá také pod přezdívkou Flying Tigers (Létající tygři) byla skupina tvořená americkými letci, kteří dobrovolně vstoupili do letectva Čínské republiky v době druhé čínsko-japonské války. Claire Chennault zahájil budování jednotky ještě před vstupem USA do války s Japonskem, ale do prvního boje se jednotka dostala až 20. prosince 1941 nad Kchun-mingem.\n\nJejím pilotům bylo přiznáno 296 sestřelů japonských letounů a sami ztratili jen 22 padlých v boji a 3 zahynulé při nehodách během cvičných letů. V roce 1942 se z ní stala 23rd Fighter Group (23. stíhací skupina) United States Army Air Forces.\n\n\n\n\n"}
{"id": "1209045", "url": "https://cs.wikipedia.org/wiki?curid=1209045", "title": "360 (číslo)", "text": "360 (číslo)\n\nTři sta šedesát je přirozené číslo, které následuje po čísle tři sta padesát devět a předchází číslu tři sta šedesát jedna. Římskými číslicemi se zapisuje CCCLX.\n\n\n\nSilnice II/360 je česká silnice II. třídy vedoucí na trase Jaroměřice nad Rokytnou – Třebíč – Velké Meziříčí – Křižanov – Bobrová – Nové Město na Moravě – Jimramov – Polička – Litomyšl – Ústí nad Orlicí – Dolní Dobrouč – Letohrad – Šedivec\n\n\n"}
{"id": "1209046", "url": "https://cs.wikipedia.org/wiki?curid=1209046", "title": "Vlčany", "text": "Vlčany\n\nVlčany () jsou obec na Slovensku v okrese Šaľa.\n\nV obci je římskokatolický kostel sv. Josefa z roku 1803.\nObec sousedí s obcí Neded. Přes obec protéká řeka Váh. V obci je mrtvé rameno Váhu.\n\n\n"}
{"id": "1209050", "url": "https://cs.wikipedia.org/wiki?curid=1209050", "title": "361 (číslo)", "text": "361 (číslo)\n\nTři sta šedesát jedna je přirozené číslo, které následuje po čísle tři sta šedesát a předchází číslu tři sta šedesát dva. Římskými číslicemi se zapisuje CCCLXI.\n\n\nSilnice II/361 je česká silnice II. třídy vedoucí na trase Jaroměřice nad Rokytnou – Rozkoš – Jevišovice\n\n\n"}
{"id": "1209051", "url": "https://cs.wikipedia.org/wiki?curid=1209051", "title": "Barbora Antonová", "text": "Barbora Antonová\n\nBarbora Antonová (* 3. října 1968 Brno) je česká překladatelka, nakladatelka a politička, od roku 2014 předsedkyně hnutí Žít Brno. \n\nV letech 1984 až 1987 vystudovala Gymnázium Boskovice a následně v letech 1987 až 1993 obor čeština-francouzština na Filozofické fakultě Masarykovy univerzity (získala titul Mgr.).\n\nOd roku 1992 se věnuje překladům a korekturám odborných, popularizačních a beletristických textů a tvorbě propagačních a publicistických textů (Extra Publishing, Computer Press / Albatros, Jota, Větrné mlýny, Petrov, Host, Dokořán, Es-ma, ERA, časopisy RozRazil, ERA21, Vozíčkář atd.). Od roku 1993 je osobou samostatně výdělečně činnou (OSVČ) v oblasti překladů a korektur. V letech 1993 až 1994, 1998 až 1999 a 2000 až 2009 byla asistentkou na Ústavu románských jazyků a literatur Filozofické fakulty MU, kde vedla předměty fonetika a fonologie francouzštiny, překladatelský seminář, češtinu pro romanisty a alternativní metody výuky francouzštiny. V letech 2002 až 2004 navíc na Katedře žurnalistiky a mediálních studií Fakulty sociálních studií MU přednášela stylistiku propagačních a reklamních textů.\n\nMezi roky 2008 a 2013 pracovala pro Dům umění města Brna, kde měla na starosti komunikaci s veřejností, redakci webu, sociální sítě a tvorbu, redakci a korektury textů. V roce 2014 se v nakladatelství Černá pole podílela na publikaci \"Teplá Praha\". V roce 2015 vyučovala češtinu v Českém centru na Ukrajině a v roce 2016 se zabývala PR a fundraisingem pro Domácí hospic Tabita. Se zaměstnanci hospicu napsala knihu \"Praktický průvodce koncem života\" (2018).\n\nBarbora Antonová žije v Brně, konkrétně v městské části Brno-sever. Aktivně se domluví francouzsky, pasivně pak anglicky, italsky, španělsky a rusky.\n\nDo politiky vstoupila, když se v srpnu 2014 stala předsedkyní nově založeného hnutí Žít Brno. V komunálních volbách v roce 2014 za hnutí kandidovala v rámci uskupení „Žít Brno s podporou Pirátů“ do Zastupitelstva města Brna, ale neuspěla.\n\nVe volbách do Senátu PČR v roce 2016 kandidovala za hnutí Žít Brno v obvodu č. 58 – Brno-město, její kandidaturu podporovala také TOP 09 a Strana zelených. Se ziskem 12,82 % hlasů skončila na 4. místě a do druhého kola nepostoupila.\n\nV komunálních volbách v roce 2018 byla lídryní kandidátky hnutí „Žít Brno“ do Zastupitelstva města Brna a tudíž i kandidátkou na post brněnské primátorky. Hnutí „Žít Brno“ se však do zastupitelstva nedostalo.\n\n"}
{"id": "1209060", "url": "https://cs.wikipedia.org/wiki?curid=1209060", "title": "Ján Packa", "text": "Ján Packa\n\nJán Packa (* 22. květen 1952, Vlčany) je bývalý slovenský házenkář, hrající na postu brankáře, 120-násobný reprezentant ČSSR, v současnosti trenér.\n\nBěhem aktivní činnosti působil v klubech Spartak SMZ Dubnica (1968–1971), ČH Bratislava (1971–1986) a v dolnosaském SG Varel-Altjűhrden na severu Německa (1986–1987). Jako reprezentant se zúčastnil dvou MS (1974, 1978) a jedněch olympijských her (1976). V letech 1975, 1976 a 1978 byl nejlepším házenkářem Slovenska, v roce 1976 i nejlepším házenkářem ČSSR.\n\nSvou trenérskou kariéru začal v roce 1989 jako trenér brankářek a asistent trenéra v rakouském ženském klubu Hypo Niederösterreich a zároveň i jako asistent trenéra rakouské ženské reprezentace. Později trénoval několik dalších mužských a ženských klubových celků, včetně reprezentace Slovenska (1997).\n\nOd ledna 2012 do června 2014 byl trenérem žen klubu IUVENTA Michalovce.\n\n"}
{"id": "1209061", "url": "https://cs.wikipedia.org/wiki?curid=1209061", "title": "Herberk", "text": "Herberk\n\nHerberk může znamenat:\n\n"}
{"id": "1209073", "url": "https://cs.wikipedia.org/wiki?curid=1209073", "title": "Strom duchů", "text": "Strom duchů\n\nStrom duchů (1972, The Halloween Tree) je fantasy román amerického spisovatele Raye Bradburyho Příběh vznikl původně roku 1967 jako filmový scénář, ale film se nerelizoval. Dílo je někdy považováno za novelu určenou především mládeži, protože se vlastně jedná o historického průvodce po slavnostech zemřelých a o vysvětlení původu Halloweenu. Vyprávění proto obsahuje kulturně-antropologické informace, které jsou ovšem v rámci příběhu sdělované jen tak mimochodem. Autor v knize spojil poetický příběh s hutným jazykem a originálními snovými a mystickými obrazy, které vyvolávají surreálnou atmosféru. \n\nSkupina devíti kamarádů se stejně jako minulý rok rozhodne jít o Halloweenu (předvečer svátku Všech svatých) společně koledovat. Jeden z nich, Joe Pipkin, onemocní, domluví se však s ostatními, že se po koledě s nimi setká u strašidelného stromu stojícího u jednoho z tajemných domů v městečku. Když pak všichni na smluvené místo dorazí, namísto Pipkina najdou strom ověšený vydlabanými dýněmi a tajemného pana Kostrouna. Loket Lopatka Kostroun, bytost z níž čiší hrůza a neobyčejná síla, jim otevře dveře do tajemného domu, kam se všichni vydají hledat uneseného Pipkina. Vydají se tak na cestu časem, na které jim Kostroun ukáže svátky mrtvých v různých částech světa a v různých časových obdobích, aby jim ukázal, v čem tkví skutečná podstata Halloweenu.\n\nChlapci získávají prostřednictvím návštěvy pravěku, pohřebních rituálů ve starověkém Egyptě, Řecku a Římě, keltských oslav Samhainu v předrománské Anglii, středověku v době honu na čarodějnice nebo latinskoamerického svátku Dne mrtvých (El Día de los Muertos) základní poznatky o původu a smyslu svátku zemřelých.\n\nKdyž se chlapci na začátku vyprávění ocitnou v egyptské pyramidě, kde se právě koná ceremonie pohřbívání, zjistí ke svému zděšení, že balzamovanou mrtvolou není nikdo jiný než jejich hledaný kamarád. Při dalších smutečních obřadech se postupně dozvídají, že v únosu Pipkina je skryt nečekaný smysl. Autor se metaforicky zabývá otázku života a smrti, kritizuje intoleranci masové společnosti a vyzdvihuje symboliku různých zvyků a obřadů, které sebou jednotlivé folklórní slavnosti přinášejí.\n\n\n"}
{"id": "1209077", "url": "https://cs.wikipedia.org/wiki?curid=1209077", "title": "Nemčice", "text": "Nemčice\n\nNemčice je obec na Slovensku v okrese Topoľčany v Nitranském kraji.\n\nPrvní písemná zmínka je z roku 1156. V obci je římskokatolický Kostel svatého Ducha z roku 1780.\n\n"}
{"id": "1209081", "url": "https://cs.wikipedia.org/wiki?curid=1209081", "title": "Błażowa", "text": "Błażowa\n\nBłażowa (, ) je město v jihovýchodním Polsku v okrese Řešov v Podkarpatském vojvodství. Je sídlem stejnojmenné městsko-vesnické gminy.\n\nBłażowa leží v dynówském podhůří, rozkládá se kolem potoka Ryjak (na dolním toku nese jméno Strug), přítoku řeky Wisłok, v nadmořské výšce asi 230 m n. m..\n\nNázev Błażowa (dříve \"Błażejowa\") pochází od osobního jména Błaża (Błażej), což bylo pravděpodobně křestní jméno prvního vlastníka. Obec byla známá i jako \"Złotowieniec\". Toto jméno jí měl dát podle legendy král Vladislav II. Jagello, který, když tudy projížděl, postřehl, že zde roste „zlatavé obilí“.\n\nÚzemí současné gminy Błażowa v minulosti leželo podél hranice mezi Červenou Rusí a Malopolskem. Na začátku 14. století bylo součástí Haličsko-volyňského knížectví. V roce 1340 oblast připojil k Haliči polský král Kazimír Veliký, který vytvořil „zemi sanockou“ (, 1366) a „zemi přemyšlskou“ (\"Ziemia przemyska\"), a v oblasti založil také několik měst (Rzeszów 1354, Brzozow 1359, Tyczyn 1368). Vesnice Błażowa zůstala součástí „země sanocké“. V roce 1624 čelil celý region ničivému nájezdu Krymských Tatarů, situace se opakovala i v roce 1672. V letech 1655-56, během švédské invaze, byla Błażowa vypálena švédskými a poté transylvánsko-kozáckým vojskem. Další pohromu znamenala Severní válka. Není přesně známo, kdy Błażowa získala městská práva, pravděpodobně se tak stalo v někdy v období mezi lety 1770 a 1776.\n\nV roce 1772, po prvním dělení Polska, byla celá „sanocká země“ anektována Habsburskou říší a stala se až do konce roku 1918 součástí Haliče.\nKoncem 19. století byl postaven novogotický kostel zasvěcený svatému Martinovi a dvě nové synagogy.\n\nV květnu roku 1907 postihl město požár, který za několik hodin zničil dřevěné budovy ve městě. Po této události byly budovy znovu postaveny v moderním stylu, ve středu obce byl ponechán prázdný prostor a byla postavena nová škola. V roce 1909 získala Błażowa pravidelné autobusové spojení s Řešovem. V roce 1910 byl u příležitosti 400. výročí bitvy u Grunwaldu odhalen památník králi Vladislavu II.\n\nV období Druhé Polské republiky (1918-1939) patřila Błażowa do lvovského vojvodství. V roce 1937 byla jedním z center selského povstání (\"Wielki Strajk Chłopski\"). Během druhé světové války bylo město obsazeno německým Wehrmachtem. V oblasti operovala odbojová Zemská armáda.\n\nV letech 1975 až 1998 město administrativně náleželo do tehdy existujícího Řešovského vojvodství.\n\nBłażowa byl štetl, tedy malé městečko s významnou židovskou komunitou. Počátky židovského osídlení sahají až do osmnáctého století. Ve dvacátých letech dvacátého století tvořili Židé asi 18 % obyvatel města. 26. června 1941 bylo kolem 930 Židů násilím přemístěno do řešovského ghetta. Připojili se tak k dalším Židům z okolních vesnic a s nimi sdíleli jejich osud. Někteří byli zastřeleni na řešovských ulicích, další deportováni do táborů nucených prací nebo zastřeleni v Glogówském lese, či mezi 7. až 18. červencem transportováni do Vyhlazovacího tábora Belzec, kde byli po příjezdu usmrceni v plynových komorách.\nK městsko-vesnické gmině () patří kromě města Błażowa ještě následujících 9 obcí se starostenstvími (\"sołectwo\"):\nMěstem nevedou hlavní silnice. Asi sedm kilometrů severně od něj probíhá silnice 878 do Řešova, kde se napojuje na Evropskou silnici E40. Přibližně stejně vzdálena je od města i silnice 884, která vede jižně od města a spojuje Domaradz a Přemyšl. Nejbližším letištěm je Letiště Rzeszów-Jasionka, které je vzdáleno asi 26 kilometrů severně.\n\n\n\n\n\n"}
{"id": "1209082", "url": "https://cs.wikipedia.org/wiki?curid=1209082", "title": "Štěpán Smolen", "text": "Štěpán Smolen\n\nŠtěpán Smolen (* 19. září 1983, Český Krumlov) je český katolický kněz, spisovatel a překladatel.\n\nPochází z Českého Krumlova. Na Univerzitě Karlově vystudoval filozofii, religionistiku a teologii. Nejdříve pracoval jako ošetřovatel v nemocnici Milosrdných sester sv. Karla Boromejského v Praze pod Petřínem. Následně vstoupil do kněžského semináře, vystudoval Katolickou teologickou fakultu a v roce 2014 přijal jáhenské svěcení, o rok později se stal knězem. Jako kněz působí v litoměřické diecézi.\n\nPíše jak odborné texty (např. v časopisech Dingir či Křesťanská revue), tak i beletrii.\n\n\n\n\n\n"}
{"id": "1209090", "url": "https://cs.wikipedia.org/wiki?curid=1209090", "title": "Britolit-(Y)", "text": "Britolit-(Y)\n\nBritolit-(Y) (dříve též abukumalit) je minerál krystalizující v šesterečné soustavě, chemicky zásaditý fosforečnan-křemičitan vápenato-yttritý - (Y,Ca)(SiO,PO)(OH,F). Poprvé byl popsán roku 1938 z pegmatitu na lokalitě Suišojama v masivu Abukuma na japonském ostrově Honšú, podle kterého byl následně i pojmenován. Později roku 1966 byl přejmenován na britolit-Y, jako součást změn nomenklatury minerálů obsahující REE. Nový název tak poukazuje návaznost na minerál britolit-(Ce), kde dochází k dominantní substituci ceru za yttrium.\n\nMůžeme jej nalézt jak v nefelínických syenitech, tak pegmatitech, či na kontaktech těchto těles s okolními horninami. Vznik je striktně vázán na yttriem bohaté mineralizace.\n\nTento minerál vytváří krátké (do 1,5 cm délky), červeně až černě zbarvené prizmatické krystaly. Je dost křehký, úderem se rozpadá na větší množství nepravidelných úlomků.\n\n\nVyskytuje se společně s dalšími minerály yttria, jako je například yttralit-(Y) a formanit-(Y).\n\nJedná se o poměrně vzácný minerál. \nTypová lokalita se nachází na lokalitě Abukuma na japonském ostrově Honšú. Později se však našel i na jiných pegmatitech, převážně ve Finsku, v Norsku, Švédsku, Rusku (poloostrov Kola), Skotsku, USA (Colorado, Michigan a Nevada) a v JAR.\n\n"}
{"id": "1209094", "url": "https://cs.wikipedia.org/wiki?curid=1209094", "title": "Christoffer Wilhelm Eckersberg", "text": "Christoffer Wilhelm Eckersberg\n\nChristoffer Wilhelm Eckersberg (2. ledna 1783 Blåkrog — 22. července 1853 Kodaň) byl dánský malíř a výtvarný pedagog, představitel generace Dánského zlatého věku (\"Den danske guldalder\").\n\nNarodil se v rodině malíře a tesaře ve vesnici Blåkrog na jihu Jutska. Jeho učiteli byli kostelní malíři Jes Jessen v Aabenraa a Josiah Jacob Jessen ve Flensburgu, v roce 1803 obdržel stipendium a začal studovat na kodaňské akademii. V roce 1809 obdržel zlatou medaili akademie, poté odjel na studijní cestu po Evropě, v Paříži byl žákem Jacquese-Louise Davida, velký vliv na něj měla návštěva Říma. Po návratu do Dánska byl roku 1818 jmenován profesorem kodaňské akademie, mezi jeho žáky byli přední dánští malíři 19. století jako Christen Dalsgaard, Adam August Müller, Constantin Hansen nebo Wilhelm Marstrand. Napsal vědeckou práci o lineární perspektivě, zavedl pro studenty malování v plenéru. V roce 1829 obdržel řád Dannebrog.\n\nEckersberg se věnoval historickým a mytologickým námětům, je autorem výzdoby paláce Christiansborg. Od mládí byl milovníkem lodí a často maloval výjevy z námořnického života, byl také autorem četných krajinomaleb, vyznačujících se využitím zvláštního severského světla v jemných odstínech. Vzestup měšťanské vrstvy ho později vedl k orientaci na žánrové obrazy, často v dobovém duchu idylické (biedermeier).\n\n"}
{"id": "1209096", "url": "https://cs.wikipedia.org/wiki?curid=1209096", "title": "Bitva o Telgárt", "text": "Bitva o Telgárt\n\nPo vypuknutí Slovenského národního povstání 29. srpna 1944 dostal pěší pluk 5 posádkou v Levoči rozkaz gen. Jána Goliana k doplnění stavu mužstva mobilizovanými záložníky a zahájení boje v prostoru Kežmarku, který se mu podařilo 30. srpna nakrátko obsadit. Nastupující německé jednotky z prostoru Polska za podpory letectva však pluk vytlačily a 1. září utrpěla část pluku porážku u Levoče a musela Levoču opustit na základě zrady nadporučíka Ferdinanda Schmidta (později v Banské Bystrici odsouzen polním soudem a popraven). Po těchto porážkách se pluk stáhl k Popradu a morálka mužstva a důstojníků byla silně otřesena převážně leteckým bombardováním. V Popradu převzal velení pluku pplk.Ján Václav a pluk zde byl posílen 10 tanky, 2 dělostřeleckými bateriemi a dobrovolnickým praporem pod velením nadporučíka Michala Lukáče. Pěší pluk pod silným německým tlakem však nadále ustupoval s těžkými ztrátami do 4. září 1944 na linii Červená Skala – Šumiac. Němci pevně obsadili prostor Telgártu. Velení pluku převzal od dezorientovaného pplk. Jána Václava kpt. gšt. Ján Stanek. Ten rozhodl o protiútoku 6. září 1944. Během 5. září 1944 se mu podařilo zorganizovat demoralizované jednotky 5 pěšího pluku do skupiny s krycím názvem Jánošík a získal i posilové prostředky, které mu poslalo velení 1. čsl. armády.\n\n1. Velitelství skupiny (krycí jméno Jánošík)\n\n2. Štábní rota\nPočetní stav štábní roty tvořily 2 čety ( velitelská a strážní) asi 60 mužů. \n\n3. Rota doprovodných zbraní\nPočetní stav roty doprovodných zbraní 3 důstojníci, 1 rotmistr, 48 mužů, 2 minomety ráže 82 mm. \n\n4. I/5 prapor\nPřibližný stav I/5 praporu: 8 až 10 důstojníků, 340 až 400 mužů, 24 až 27 lehkých kulometů, 4 těžké kulomety. \n5. II/5 prapor\nPřibližný stav II/5 praporu: 8 až 10 důstojníků, 340 až 400 mužů, 24 až 27 lehkých kulometů, 4 těžké kulomety. \n\n6. Dělostřelectvo (kombinovaný dělostřelecký oddíl)\nPřibližný početní stav kombinovaného dělostřeleckého oddílu: 8 důstojníků, 2 rotmistři, asi 220 mužů, asi 210 koní, 2 polní houfnice ráže 10 cm, 2 německé houfnice ráže 10,5 cm, 2 polní houfnice ráže 15 cm a 23 vozů. \n\nPosilové prostředky skupiny Jánošík \n\n1. Rota tanků\nPočetní stav roty tanků: 2 důstojníci, 2 rotmistři, 75 mužů, 10 tanků. \n\n2. Rota KPUV \nPočetní stav roty KPUV: 2 důstojníci, 1 rotmistr, 42 mužů, 4 kanóny ráže 7,5 cm. \n\n3. Rota letecké školy\nPočetní stav letecké roty: 4 důstojníci, 90 mužů, 9 lehkých kulometů, 40 samopalů. \n\n4. Partyzánský oddíl kpt. Jegorova\nPočetní stav oddílu 300 mužů. \n\n5. Partyzánský oddíl pplk. Makarova\nPočetní stav oddílu 32 muži. \n\n6. Partyzánský oddíl npor. Bielika\nPřibližný stav asi 80 mužů. \nVýchodiště k útoku bylo na linii výšiny (asi 1,5 km západně od Telgártu) – železniční stanice Telgárt- kóta 1086 – sedlo (asi 1 km severovýchodně kóty 1225 Priehybka). Do 02:00 hod 6. září 1944 byla zaujata útočná sestava. Němci nezpozorovali žádné přípravy k útoku. V 04:50 zahájilo povstalecké dělostřelectvo přípravnou palbu na německé pozice, během níž se jednotky a tanky skupiny Jánošík přiblížily k německým pozicím. Přesně o 05:00 hod byl zahájen hlavní útok, který trval až do 11:00 hodin, kdy začali Němci z prostoru Telgártu ustupovat, a to hlavně na severu, kde se jednotkám I/5 praporu podařilo proniknout severně od obce Telgárt k východním břehům Zubrického potoka. Němci toto neočekávali. Ve stejnou dobu měly jednotky II/5 praporu obsazen prostor železniční stanice Telgart a vedly tvrdý boj o prostor kóty 1057 Skalica. Do 13:00 hod se podařilo povstaleckým jednotkám v severní části pásma postoupit dál a vyčistit les nad tunelem, při čemž se vyznamenala hlavně rota letecké školy. V té době byl prostor Telgártu a kóta 1057 Skalica pevně v rukách skupiny Jánošík. Boj pokračoval dále. Do 16:00 hod jednotky I/5 praporu postoupily do prostoru malého tunelu (asi 2 km východně od Telgártu) a na východní svahy kóty 1109 Zbojnícko- kóta 1172. V prostoru malého tunelu přišli povstalci o dva tanky a jeden německý tank byl zde také zničen. Postup jednotek II/5 praporu byl zastaven silnou německou dělostřeleckou palbou u východních svahů kóty 1057 Skalica. Krátce po čtvrté hodině odpolední přešli Němci do protiútoku z prostoru Zbojnícko, ale byli odraženi jednotkami I/5 praporu. Další postup se pro tvrdý odpor Němců do večera 6. září 1944 zastavil. Do tmy se fronta ustálila na linii kóta 1109 Zbojnícko-východní svahy kóty 1172-výšinka beze jména (asi 1,4 km východně od Telgartu)-východní svahy kóty 1057 Skalica- kóta 1398- kóta 1245. Od rána 7. září až do 02:00 hod probíhaly prudké boje, které již nepřinesly změnu situace.\n\nFronta se v telgartském prostoru ustálila až do 22. září 1944, kdy skupina Jánošík přešla do dalšího úspěšného útoku. Bitva zabránila rychlému postupu německých okupačních jednotek z východního směru k Bánské Bystrici.\n\nV odpoledních hodinách dne 7. září 1944 bylo nalezeno 14 těl československých vojáků zajatých Němci ve dnech 2 a 3. září 1944. Osm z nich bylo zastřeleno ranou do týla a hozeno do studny v blízkosti mostu na hlavní silnici východně od Telgártu. Ostatní byli zahrabáni až po oči do země a přikryti helmami.\n\nBěhem ústupu Němci vypálili obec a popravili 7 mužů, 12 žen a 2 děti.\n\n 1. VHÚ Bratislava d) Inventáre a súpisy k archivným fondom a sbierkam získané z VHA Praha, Zbierka 9 Československá armáda v SNP 1944 písmeno C) Peší pluk č.5 \"Jánošík\", str 42 - 1) Rozkazy 46/1-46/4, 2) Situačné hlásenia 47/1-47/5, 3) Prápor TSb\n\n"}
{"id": "1209098", "url": "https://cs.wikipedia.org/wiki?curid=1209098", "title": "Sportovní areál Na Chvalech", "text": "Sportovní areál Na Chvalech\n\nSportovní areál Na Chvalech je fotbalový stadion, který se nachází v pražských Horních Počernicích. Své domácí zápasy zde odehrává fotbalový klub SC Xaverov Horní Počernice a juniorské oddíly SK Slavia Praha. Maximální kapacita stadionu činí 3 500 sedících diváků.\n\nSoučástí areálu jsou dvě travnatá fotbalová hřiště, jedno hřiště s umělým trávníkem třetí generace, dva tenisové kurty a jeden volejbalový kurt s umělým povrchem.\n\n"}
{"id": "1209100", "url": "https://cs.wikipedia.org/wiki?curid=1209100", "title": "CV90", "text": "CV90\n\nCV90 (, ) je označení pro typovou řadu švédských pásových bojových vozidel, kterou ve druhé polovině 80. let vyvinuly společnosti FMV, Hägglunds a Bofors. Švédská verze bojového vozidla pěchoty je vybavena věží firmy Bofors s kanónem ráže 40 mm, zatímco exportní verze jsou vyzbrojeny zbraněmi ráže 30 nebo 35 mm. Vozidla CV90 byla navržena speciálně pro podmínky subpolárního podnebí a proto se vyznačují velice dobrou mobilitou ve sněhu a v podmáčeném terénu. Původní provedení mohlo přepravovat výsadek osmi plně vyzbrojených vojáků, ale u pozdějších verzí byl tento počet zredukován na šest mužů. Kromě bojových vozidel pěchoty existují také varianty pro předsunuté pozorovatele, velení a řízení, protiletadlovou obranu, vyprošťování, elektronický boj, apod. Ve vývoji a výrobě vozidel CV90 pokračuje společnost BAE Systems Hägglunds AB.\n\n\nKorporace BAE Systems uzavřela v roce 2016 dohodu se státním podnikem VOP CZ o společné nabídce vozidel CV90 pro plánovaný program náhrady bojových vozidel pěchoty BVP-2 ve výzbroji Armády České republiky.\n\n\n"}
{"id": "1209101", "url": "https://cs.wikipedia.org/wiki?curid=1209101", "title": "Abura", "text": "Abura\n\nAbura je dřevo tropického stromu \"Mitragyna ciliata a Mitragyna stipulosa\". Je měkké, světle hnědé až načervenalé, původem ze západní Afriky. Rychle vysychá a je snadno opracovatelné, snadno však podléhá hnilobě. Používá se zejména ve stavebnictví a nábytkářství, zejména na výrobu podlah a dveří.\n\n"}
{"id": "1209103", "url": "https://cs.wikipedia.org/wiki?curid=1209103", "title": "Moritz Primavesi", "text": "Moritz Primavesi\n\nMoritz Primavesi, též Moriz (19. září 1829 Olomouc – 30. září 1896 Olomouc), byl rakouský velkopodnikatel a politik německé národnosti z Moravy; poslanec Moravského zemského sněmu.\n\nMoritz se narodil v roce 1829 v Olomouci, kde vystudoval gymnázium. V roce 1843, ještě jako mladík, převzal manufakturu v Olomouci a po smrti nejstaršího bratra Franze i vedení rodinné bankovní a obchodní firmy. Byl předsedou Svazu moravských cukrovarů. Od roku 1864 byl i členem olomouckého obecního zastupitelstva. Zasedal v čestných spolcích. Byl předsedou olomouckého německého Kasina. V roce 1881 mu byl udělen Řád Františka Josefa.\n\nPocházel z vlivné podnikatelské rodiny Primavesi, původem z Itálie, která se na několik generací usadila v Olomouci. Byl čtvrtým synem Karla Antona Primavesiho, uváděného též jako Carl Anton Primavesi (1791–1869), který byl od roku 1851 viceprezidentem olomoucké obchodní a živnostenské komory. Sám Moritz pak byl od roku 1875 do roku 1896 prezidentem obchodní a živnostenské komory v Olomouci a předtím v letech 1871–1874 působil jako její viceprezident. Byl majitelem velkoobchodní firmy Paul Primavesi a přádelny ve Vrbně pod Pradědem. Jeho bratr Karl Gaetano Primavesi zemřel roku 1883. Další bratr Josef Primavesi byl kontradmirálem a roku 1892 získal Císařský rakouský řád Leopoldův. Moritzovým synem byl Otto Primavesi, který se roku 1894 stal členem předsednictva Svazu moravských cukrovarů. Otto Primavesi navázal na rodinnou tradici i tím, že před první světovou válkou byl viceprezidentem obchodní a živnostenské komory v Olomouci.\n\nV 70. letech se zapojil i do vysoké politiky. V zemských volbách v roce 1878 byl zvolen na Moravský zemský sněm, za kurii obchodních a živnostenských komor, obvod Olomouc. Mandát obhájil v zemských volbách v roce 1884. Uvádí se jako \"věrný\" stoupenec německého pokrokového proudu (tzv. Ústavní strana, liberálně a centralisticky orientovaná).\n\nZemřel v září 1896 po dlouhé nemoci ve věku 67 let.\n"}
{"id": "1209106", "url": "https://cs.wikipedia.org/wiki?curid=1209106", "title": "Actio in distans", "text": "Actio in distans\n\nActio in distans (lat.), česky působení na dálku znamená působení jedné věci na druhou bez přímého dotyku nebo zprostředkujícího média. \n\nStarší fyzikální teorie (například Newtonova) se představou „působení na dálku“ snažily vystihnout například působení gravitace nebo elektromagnetických sil. Francouzský fyzik Charles-Augustin de Coulomb nahradil pojem „působení na dálku“ představou fyzikálního pole, které působení zprostředkuje. Moderní fyzika k tomu používá ještě jiná vysvětlení, protože například v Einsteinově teorii relativity se gravitace šíří konečnou rychlostí, rychlostí světla. Standardní model mluví o kvantovém provázání a bosonech, které síly zprostředkují. Zda se jedná o „působení na dálku“ nebo ne je předmětem odborných sporů.\n\n"}
{"id": "1209107", "url": "https://cs.wikipedia.org/wiki?curid=1209107", "title": "Kostel svatého Jiljí (Vinařice)", "text": "Kostel svatého Jiljí (Vinařice)\n\nKostel svatého Jiljí je římskokatolický farní kostel ve Vinařicích v okrese Louny. Od roku 1964 je chráněn jako kulturní památka. Stojí na zrušeném hřbitově v západní části vesnice.\n\nPrvní písemná zmínka o kostelu pochází z roku 1356. Z této doby se zachoval gotický presbytář, ke kterému byla připojena barokní loď s věží. Další úpravy proběhly v letech 1746–1751.\n\nObdélná loď kostela je na východě ukončena užším a nižším pětiboce uzavřeným presbytářem s opěráky a zazděnými hrotitými okny, ke kterému je na severní straně připojena sakristie. Boční strany lodi jsou členěné lizénovými rámci a polokruhově ukončenými okny. Boční stěny západního průčelí jsou konvexně prohnuté a zdobené lizénovými rámci a pilastry. Před průčelí předstupuje hranolová věž s rustikovaným přízemím a pilastry v patře. V plochostropé lodi stojí valenou klenbou se stýkajícími se lunetami podklenutá kruchta. Pod ní se nachází vstup do prostoru Božího hrobu. Presbytář je od lodi oddělen hrotitým vítězným obloukem a zaklenut jedním polem křížové žebrové klenby, na které v závěru navazuje paprsčitá žebrová klenba. Do sakristie vede dřevěný portálek.\n\nRokokový hlavní oltář vyřezal v roce 1781 řezbář J. Turnovský. Zdobí ho obraz svatého Jiljí od J. Kramolína ze druhé poloviny osmnáctého století a barokní sochy svatého Mikuláše a svatého Prokopa. Doplňují ho dva boční protějškové oltáře zasvěcené Panně Marii a svatému Janu Nepomuckému od autora hlavního oltáře. K vybavení dále patří klasicistní kazatelna od lounského sochaře D. Phila z roku 1785, kamenná barokní křtitelnice s dřevěným víkem a varhany s rokokovou ornamentikou. Na konzolách stojí barokní sochy blahoslaveného Podivena, svatého Jana Nepomuckého a svatého Antonína.\n\n"}
{"id": "1209109", "url": "https://cs.wikipedia.org/wiki?curid=1209109", "title": "Joseph Joechler", "text": "Joseph Joechler\n\nJoseph Joechler (6. května 1923 – 1994) byl rakouský horolezec, který se proslavil zejména prvovýstupen na šestou nejvyšší horu světa Čo Oju.\n\nNarodil se ve městě Landeck v Tyrolsku. Vystudoval architekturu, ovšem již od mládí ho zajímalo horolezectví. Mezi jeho první úspěchy patří průstup severní stěnou Matterhornu a severní stěnou Eigeru, kde byl jeho spolulezcem Hermann Buhl. V říjnu roku 1954 vystoupil spolu s Herbertem Tichym a Pasengem Dawa Lamou jako první na vrchol 8201 metrů vysoké Čo Oju. Tato expedice byla v mnohém průlomová, horolezci postupovali v malém týmu a bez umělého kyslíku. Poté pracoval na několika horských chatách v Alpách. \n\n"}
{"id": "1209112", "url": "https://cs.wikipedia.org/wiki?curid=1209112", "title": "Aditivnost", "text": "Aditivnost\n\nAditivitou se rozumí možnost sečíst části a získat tak celek. Toto tvrzení není obecné, viz. příklady níže.\n\nAditivní je např. hmotnost, kdy sečtení hmotností částí vyjde hmotnost celého předmětu. Naopak objem aditivní být nemusí. Pokud je smíchán koncentrovaný roztok (např. 30%) s čistým rozpouštědlem dojde k zmenšení objemu výsledného roztoku. U velmi slabě koncentrovaných roztoků a plynů aditivnost objemů platí.\n\nV matematice je princip aditivnosti důležitý pro výpočet určitého integrálu. Na obrázku je graf funkceformula_1jejíž určitý integrál je na intervalu formula_2 rovenformula_3oranžově je v grafu vyznačen interval formula_4 a modře interval formula_5.\n\n"}
{"id": "1209114", "url": "https://cs.wikipedia.org/wiki?curid=1209114", "title": "Otto Clemens Primavesi", "text": "Otto Clemens Primavesi\n\nOtto Clemens Primavesi (27. února 1868 Olomouc – 8. února 1926 Vídeň) byl rakouský velkopodnikatel, mecenáš umění a politik německé národnosti z Moravy; poslanec Moravského zemského sněmu.\n\nPocházel z vlivné podnikatelské rodiny Primavesi, původem z Itálie, která se na několik generací usadila v Olomouci.\n\nByl podnikatelem (majitelem textilních a cukrovarnických podniků). Uvádí se jako bratr politika a podnikatele Roberta Primavesiho, podle jiného zdroje byl Robertovým synovcem. Strýcem Otty a Roberta Primavesiových byl továrník Siegmund Primavesi (zemřel roku 1910). Ottovým otcem byl podnikatel a politik Moritz Primavesi. Roku 1894 se Otto stal členem předsednictva Svazu moravských cukrovarů. V roce 1914 se uvádí jako viceprezident obchodní a živnostenské komory v Olomouci. Jeho švagrem byl olomoucký starosta Karl Brandhuber.\n\nPočátkem 20. století se zapojil i do vysoké politiky. V zemských volbách v roce 1913 byl zvolen na Moravský zemský sněm, za kurii obchodních a živnostenských komor, obvod Olomouc. Uvádí se jako německý pokrokový kandidát (Německá pokroková strana).\n\nByl taky mecenášem umění. Financoval Wiener Werkstätte. Jeho manželkou byla Eugenia Primavesi (Eugenie Butscheková), uměleckým jménem Mäda (1874–1962). Podílníky v uměleckořemeslných Wiener Werkstätte se stali roku 1913 a do zdejší produkce zapojili významné dobové umělce. Poté, co se rodinná bankovní firma dostala do finančních potíží, převedl Otto Wiener Werkstätte na manželku, aby zabránil jejich zahrnutí do případného úpadkového řízení. Na sklonku života čelil značným finančním problémům a musel prodat i olomouckou vilu Primavesi.\n\nZemřel v únoru 1926 ve Vídni po delší nemoci ve věku 60 let. Uvádí se, že spáchal sebevraždu zastřelením.\n"}
{"id": "1209117", "url": "https://cs.wikipedia.org/wiki?curid=1209117", "title": "Seznam vinařských oblastí na Slovensku", "text": "Seznam vinařských oblastí na Slovensku\n\nSlovensko má registrovaných 21 000 hektarů vinic, z toho je aktuálně obděláváno okolo 17 000 ha. Zákon o vinohradnictví a vinařství 313/2009 definuje část země, kde je povoleno pěstování révy vinné, jako \"Slovenský vinohradnický region\". Ten se dělí na šest \"vinařských oblastí\". Vinařská oblast Tokaj je zvláštní uzavřená geografická oblast, ostatních pět oblastí se dělí na \"vinařské rajóny\" a ty dále na \"vinařské obce\". Na Slovensku je celkem 603 vinařských obcí.\n\n5 359 hektarů\nDubovce, Gbely, Chropov, Kopčany, Koválov, Koválovec, Lopašov, Mokrý Háj, Popudinské Močidľany, Prietržka, Radimov, Radošovce, Skalica, Smolinské, Smrdáky, Štefanov, Trnovec, Unín, Vrádište,\n\nBorský Mikuláš, Šaštín-Stráže, Závod,\n\nBratislava – Devínska Nová Ves, Lamač (Bratislava), Lozorno, Stupava,\n\nBratislava – Devín, Dúbravka (Bratislava), Bratislava – Nové Mesto, Karlova Ves (Bratislava), Rača (Bratislava), Bratislava – Vajnory,\n\nChorvátsky Grob, Limbach, Pezinok, Slovenský Grob, Svätý Jur, Viničné,\n\nDubová, Modra, Šenkvice, Vinosady, Vištuk,\n\nBudmerice, Častá, Doľany, Štefanová,\n\nBorová, Dlhá, Dolné Orešany, Horné Orešany, Košolná, Ružindol, Suchá nad Parnou, Zvončín,\n\nBáhoň, Bernolákovo, Blatné, Čataj, Hurbanova Ves, Igram, Jablonec, Kaplna, Most pri Bratislave, Nová Dedinka, Reca, Senec, Veľký Grob,\n\nBoleráz, Bučany, Dolná Krupá, Hrnčiarovce nad Parnou, Majcichov, Šúrovce, Trnava, Voderady, Zavar, Zeleneč,\n\nBojničky, Dvorníky, Hlohovec, Horné Otrokovce, Horné Trhovište, Jalšové, Koplotovce, Ratkovce, Sasinkovo, Šalgočka, Zemianske Sady,\n\nBanka, Bíňovce, Bzince pod Javorinou, Čachtice, Častkovce, Dechtice, Dolné Dubové, Chtelnica, Kálnica, Kátlovce, Kočín-Lančár, Krakovany, Moravské Lieskové, Nové Mesto nad Váhom, Očkov, Pečeňady, Smolenice, Šípkové, Trstín,Veľké Kostoľany, Vrbové,\n\n5 345 hektarů\nBlahová, Bratislava - Podunajské Biskupice, Čakany, Čenkovce, Hubice, Lehnice, Oľdza, Rovinka, Šamorín, Štvrtok na Ostrove, Veľká Paka,\n\nBaloň, Dunajská Streda, Gabčíkovo, Holice, Jahodná, Jurová, Kostolné Kračany, Okoč, Orechová Potôň, Veľké Dvorníky,\n\nAbrahám, Galanta, Gáň, Horné Saliby, Jelka, Košúty, Kráľová nad Váhom, Mostová, Selice, Šaľa, Trnovec nad Váhom, Trstice, Veľké Úľany,\n\nNové Zámky, Palárikovo, Tvrdošovce, Zemné,\n\nImeľ, Iža, Komárno, Nesvady, Okoličná na Ostrove, Zemianska Olča,\n\nBajč, Bátorove Kosihy, Búč, Dulovce, Hurbanovo, Chotín, Kravany nad Dunajom, Marcelová, Moča, Modrany, Mudroňovo, Pribeta, Radvaň nad Dunajom, Svätý Peter, Šrobárová, Virt,\n\nBelá, Čechy, Dubník, Dvory nad Žitavou, Gbelce, Jasová, Kolta, Ľubá, Nová Vieska, Rúbaň, Semerovo, Strekov, Svodín, Šarkan,\n\nBajtava, Bíňa, Chľaba, Kamenica nad Hronom, Kamenín, Kamenný Most, Leľa, Malá nad Hronom, Mužla, Nána, Obid, Pavlová, Salka, Sikenička, Štúrovo,\n\n3 903 hektarů\nAlekšince, Báb, Hájske, Jarok, Lehota, Lukáčovce, Močenok, Pata, Pusté Sady, Rišňovce, Rumanová, Sereď, Šintava, Šoporňa, Veľké Zálužie, Vinohrady nad Váhom,\n\nBranč, Cabaj-Čápor, Hruboňovo, Ivanka pri Nitre, Jelenec, Kolíňany, Kostoľany pod Tribečom, Ladice, Mojmírovce, Nitra, Podhorany, Pohranice, Svätoplukovo, Výčapy–Opatovce, Žirany,\n\nBojná, Ludanice, Nitrianska Blatnica, Oponice, Orešany, Preseľany, Radošina, Súlovce, Šalgovce, Tesáre, Urmince,\n\nBeladice, Čeľadice, Čeľadince, Červený Hrádok, Čierne Kľačany, Dolné Obdokovce, Hronský Beňadik, Kozárovce, Machulince, Malé Chyndice, Malé Vozokany, Nemčiňany, Nevidzany, Sľažany, Slepčany, Tekovská Breznica, Tekovské Nemce, Tesárske Mlyňany, Topoľčianky, Velčice, Veľké Vozokany, Zlaté Moravce, Zlatno,\n\nBabindol, Čechynce, Čifáre, Golianovo, Iňa, Klasov, Lúčnica nad Žitavou, Lula, Malý Cetín, Malý Lapáš, Melek, Michal nad Žitavou, Nová Ves nad Žitavou, Paňa, Tajná, Tehla, Telince, Veľký Cetín, Veľký Ďur, Veľký Lapáš, Vinodol, Vráble, Žitavce,\n\nBardoňovo, Bešeňov, Černík, Dedinka, Dolný Ohaj, Hul, Kmeťovo, Komjatice, Maňa, Mojzesovo, Podhájska, Pozba, Radava, Šurany, Trávnica, Veľké Lovce, Veľký Kýr, Vlkas,\n\nČaka, Farná, Hronovce, Keť, Kukučínov, Málaš, Malé Ludince, Nýrovce, Pastovce, Plavé Vozokany, Sikenica, Šalov, Tekovské Lužany, Veľké Ludince, Zalaba, Zbrojníky, Želiezovce,\n\nČajkov, Dolný Pial, Horný Pial, Hronské Kľačany, Krškany, Levice, Malé Kozmálovce, Mýtne Ludany, Nová Dedina, Nový Tekov, Podlužany, Rybník, Tlmače,\n\nBátovce, Bohunice, Bory, Brhlovce, Demandice, Devičany, Domadice, Drženice, Hontianska Vrbica, Hontianske Trsťany, Jabloňovce, Pečenice, Pukanec, Santovka, Žemberovce,\n\n2 502 hektarů\nBielovce, Dolinka, Horné Turovce, Hrkovce, Ipeľské Predmostie, Ipeľský Sokolec, Kosihy nad Ipľom, Kubáňovo, Lontov, Malá Čalomija, Plášťovce, Slatina, Šahy, Tupá, Veľká Čalomija, Veľká Ves nad Ipľom, Veľké Turovce, Vyškovce nad Ipľom,\n\nDudince, Hontianske Moravce, Hokovce, Hontianske Tesáre, Horné Semerovce, Krupina, Ladzany, Medovarce, Rykynčice, Sebechleby, Súdovce, Terany, Dolné Semerovce, Lišov\n\nĎurkovce, Kamenné Kosihy, Kleňany, Kosihovce, Sečianky, Seľany, Širákov, Trebušovce, Vinica,\n\nBátorová, Bušince, Čebovce, Čeláre, Dolné Plachtince, Glabušovce, Horná Strehová, Chrťany, Kiarov, Koláre, Kováčovce, Malý Krtíš, Modrý Kameň, Nenince, Nová Ves, Obeckov, Olováry, Opatovská Nová Ves, Príbelce, Slovenské Ďarmoty, Stredné Plachtince, Veľké Zlievce, Veľký Krtíš, Vrbovka, Záhorce, Závada, Zombor, Želovce,\n\nČamovce, Fiľakovo, Pinciná, Radzovce, Ratka, Šurice,\n\nBátka, Gemerské Dechtáre, Gemerský Jablonec, Chrámec, Jestice, Šimonovce,\n\nAbovce, Dulovo, Gemer, Kráľ, Nižné Valice, Tornaľa, Veľký Blh, Žíp,\n\n1 074 hektarů\nČečejovce, Drienovec, Dvorníky-Včeláre, Hrhov, Hrušov, Jablonov nad Turňou, Moldava nad Bodvou, Nižný Lánec, Seňa, Trstené pri Hornáde, Turňa nad Bodvou,\n\nBaškovce, Hlivištia, Horňa, Husák, Choňkovce, Kolibabovce, Koňuš, Krčava, Orechová, Poruba pod Vihorlatom, Porúbka, Priekopa, Ruskovce, Tibava, Úbrež, Vyšné Nemecké,\n\nBrekov, Kaluža, Kusín, Oreské, Pozdišovce, Rakovec nad Ondavou, Strážske, Trhovište, Trnava pri Laborci, Vinné,\n\nBoľ, Brehov, Cejkov, Hraň, Kašov, Klin nad Bodrogom, Kráľovský Chlmec, Ladmovce, Luhyňa, Malý Horeš, Malý Kamenec, Rad, Sirník, Somotor, Strážne, Streda nad Bodrogom, Svätuše, Svinice, Veľký Kamenec, Vojka, Zemplín, Zemplínske Hradište, Zemplínske Jastrabie,\n\n907 hektarů\nBara, Čerhov, Černochov, Malá Tŕňa, Slovenské Nové Mesto, Veľká Tŕňa, Viničky.\n\n"}
{"id": "1209118", "url": "https://cs.wikipedia.org/wiki?curid=1209118", "title": "Andrew Kauffman", "text": "Andrew Kauffman\n\nAndrew Kauffman (27. listopadu 1920 – 24. prosince 2002) byl americký horolezec, jehož největší úspěch byl prvovýstup na 8068 metrů vysoký vrchol Gašerbrumu I. \n\nNarodil se v roce 1920 ve městě Filadelfie ve státě Pensylvánie. Studoval na Harvardově univerzitě, kde byl vedoucím tamního horolezeckého klubu. Po dokončení studií pracoval pro Ministerstvo zahraničí Spojených států amerických. Podílel se na mnoha amerických expedicích do nejvyššíh hor světa, zejména do And, Himálají a Karakoramu. V roce 1958 se zúčastnil úspěšné expedice na Gašerbrum I, na jehož vrcholu stanul spolu s Peterem Schoeningem. Jednalo se o vůbec první úspěšný výstup lidí na tuto osmitisícovku. Později byl ředitelem Amerického horolezeckého svazu. \n\n"}
{"id": "1209119", "url": "https://cs.wikipedia.org/wiki?curid=1209119", "title": "Tyczyn", "text": "Tyczyn\n\nTyczyn () je město v jihovýchodním Polsku v okrese Řešov (\"Powiat Rzeszowski\") v Podkarpatském vojvodství (\"Województwo Podkarpackie\"). Je sídlem stejnojmenné městsko-vesnické gminy.\n\nTyczyn se rozkládá v nížině na předhůří Karpat, asi v polovině vzdálenosti mezi městy Krakov na západě a Lvov na východě. Centrum města se nachází na návrší obklopeném několika zemědělskými vesnicemi. Severně od města protéká řeka Strug, přítok řeky San.\n\nVes založil Bartold Tyczner, obchodník z Moravy, za vlády krále Kazimíra III. na základě listiny podle Magdeburského práva, vydané v Niepołomici 14. března 1368. Patřila do „země sanocké“ (. V roce 1450 se vlastníkem města i s předměstími stal Jan z Pilczy, syn Alžběty z Pilicy, třetí ženy Vladislava II. Jagella.. Během 15. a 16. století sem přicházeli Židé.\n\nMěsto rostlo a ovládalo oblast až do poloviny 17. století, kdy bylo zničeno poprvé Tatarskými a později kozáckými vojsky. V letech 1792 až 1918 byl Tyczyn součástí Haliče, části Rakousko-Uherska. V této době připadla oblast Tyczyna pod administrativní kontrolu města Řešov, vzdáleného asi 13 kilometrů severně.\n\nPřed druhou světovou válkou žila ve městě silná židovská komunita, město bylo tzv. štetlem. Německý Wehrmacht převzal kontrolu nad městem 10. září 1939. Židovští obyvatelé čelili mnoha omezením, přesídlení do řešovského ghetta, deportacím do pracovních a koncentračních táborů, ale i popravám. V okolí města se nachází masový hrob židovských obyvatel, kteří byli popraveni v přilehlých lesích. George Lucius Salton, bývalý tyczynský občan, odhaduje, že nacisté snížili počet židovských obyvatel z přibližně 2000 před válkou na 10 na konci války. Podle Saltonovy autobiografie \"The 23rd Psalm: A Holocaust Memoir\" byla většina populace ghetta, které nacisté údajně slíbili přesídlení na velkou ukrajinskou farmu, byla odvezena přímo do vyhlazovacího tábora Belzec, kde byli popraveni v plynových komorách.\n\nK městsko-vesnické gmině () patří kromě města Błażowa ještě následujících obce se starostenstvími (\"sołectwo\"):\n\n\n"}
{"id": "1209125", "url": "https://cs.wikipedia.org/wiki?curid=1209125", "title": "Sonerila", "text": "Sonerila\n\nSonerila (\"Sonerila\") je rod rostlin z čeledi melastomovité. Jsou to byliny a keře s jednoduchými listy a drobnými trojčetnými květy ve vijanech. Rod zahrnuje téměř 170 druhů. Je rozšířen v tropické Asii od Indie po Novou Guineu. Sonerily jsou stínomilné rostliny, rostoucí v podrostu tropických lesů nebo jako epifyty.\n\nSonerily jsou přímé nebo plazivé byliny, polokeře nebo keře, rostoucí na zemi nebo jako epifyty na kmenech a v korunách stromů. Stonky jsou většinou čtyřhranné nebo čtyřkřídlé, některé druhy mají přízemní růžici listů bez stonku. Některé druhy mají hlízy. Listy jsou jednoduché, vstřícné, často velké, čepel je obvykle na bázi srdčitá, na vrcholu špičatá nebo zašpičatělá, s lehce pilovitým okrajem. Řapík je křídlatý nebo bezkřídlý. Žilnatina je zpeřená, tvořená 2 až 5 páry obloukovitých sekundárních žilek. U některých druhů jsou listy na líci nápadně bíle skvrnité.\nKvěty jsou drobné, většinou trojčetné, řidčeji šestičetné, uspořádané ve vrcholových nebo úžlabních vijanech či pseudookolících. Češule je trubkovitě zvonkovitá, trojhranná, se 6 podélnými žebry. Kališní cípy jsou drobné a krátké, široce trojúhelníkovité. Koruna je růžová, červená nebo purpurová, korunní lístky jsou podlouhle eliptické. Tyčinky jsou pouze 3, řidčeji 6, stejné nebo nestejné, s tenkými nitkami a nezvětšeným spojidlem. Semeník je spodní, baňkovitý, nesoucí nitkovitou čnělku zakončenou vrcholovou bliznou. Plodem je zvonkovitá až trubkovitě zvonkovitá tobolka. Semena jsou drobná.\n\nRod sonerila zahrnuje asi 168 druhů. Je rozšířen v tropické Asii od Indie a Srí Lanky přes jižní Čínu, Indočínu a jihovýchodní Asii po Novou Guineu. V Číně roste 6 druhů, z toho 3 endemické.\nZ Nové Guiney je udáván jediný druh, \"S. papuana\". Většina druhů jsou endemity jednotlivých zemí nebo ostrovů. Sonerily jsou stínomilné rostliny. Nejčastěji rostou jako pozemní rostliny v podrostu tropických lesů nebo jako epifyty na větvích a v korunách stromů.\n\nRod \"Sonerila\" je řazen v rámci čeledi melastomovité do podčeledi \"Melastomoideae\" a tribu \"Sonerileae\". Oproti ostatním rodům tohoto tribu je dobře vymezen trojčetnými květy, uspořádanými většinou v jednostranných vijanech. Rod je dosud taxonomicky málo prostudovaný.\n\nDruh \"Sonerila maculata\" (syn. \"S. picta\") je celkem zřídka pěstován jako ozdobná rostlina.\n\n"}
{"id": "1209129", "url": "https://cs.wikipedia.org/wiki?curid=1209129", "title": "Nulté číslo", "text": "Nulté číslo\n\nNulté číslo (italsky \"Numero zero\") je sedmý (a poslední) román italského spisovatele a filosofa Umberta Eca. Román vyšel v italštině v roce 2015 v nakladatelství Bompiani; česky v překladu Anežky Charvátové ve stejném roce v nakladatelství Argo.\n\nRomán z redakčního prostředí má dvě hlavní témata: vliv komerčních médií na obraz světa a konspirační teorie. Oběma se Eco věnoval už v předchozích dílech.\n\nDěj se odehrává v Miláně mezi 6. dubnem a 11. červnem 1992. Hlavní postavou je Dr. Colonna, druhořadý spisovatel na prahu padesátky, kterého ředitel nových novin Simei pozve ke spolupráci. List \"Zítřek\", který na objednávku komtura Vimercateho mají vydávat „do zdi“ (odtud tedy název Nulté číslo), však nikdy nemá opustit redakci; pravděpodobně slouží k zastrašení vydavatelových nepřátel. Colonna má ještě paralelní úlohu, o které vydavatel patrně neví, totiž psát knižní reportáž o vzniku \"Zítřka\" s akcentem na kvality Simeiho.\n\nEco v ich-formě popisuje, jak se Colonna k práci dostal, jeho seznámení s ostatními členy redakce a hlavně pak společné porady, na kterých zejména Simei a Colonna školí ostatní redaktory v politicky korektním a vydavatele nepoškozujícím psaní. Satirický popis vzniku nového listu je prolnut příběhem postaveným na strachu z moci zákulisních skupin. Klíčovými postavami jsou v něm redaktoři Braggadocio a Maia Fresia. \n\nBraggadocio je investigativní novinář, který se Colonnovi svěří se senzačními hypotézami, na kterých pracuje. Nad archivními materiály rozvíjí alternativní výklady konce fašismu v Itálii a popravu Benita Mussoliniho v dubnu 1945; jádrem sdělení je, že zatímco popraven byl dvojník, skutečný Mussolini unikl s pomocí Vatikánu do Jižní Ameriky. V propletených hypotézách figuruje Vatikánská banka, smrt papeže Jana XXIII. nebo hnutí Stay-behind. Zápletka vrcholí, když je Braggadocio za neobjasněných okolností zavražděn. Simei okamžitě opouští Milán s plánem na změnu identity; Colonna utíká z města též.\n\nMaia Fresia je jedinou ženskou postavou románu a také jedinou, která má křestní jméno. Colonna ji pro její specifické myšlenkové pochody podezřívá z autismu; to však nebrání tomu, aby s ní – jako s jedinou kolegyní – navázal důvěrnější (a posléze i intimní) vztah. V závěru příběhu, kdy Colonna prchá z milánského bytu před domnělou, blíže nespecifikovanou skupinou usilující o jeho život, má Maia zásadní vliv na Colonnovo uvažování o celém případu.\n"}
{"id": "1209130", "url": "https://cs.wikipedia.org/wiki?curid=1209130", "title": "Fritz Moravec", "text": "Fritz Moravec\n\nFritz Moravec (27. dubna 1922 Favoriten - 17. března 1997 Vídeň) byl rakouský horolezec a spisovatel českého původu. Do historie se zapsal svým prvovýstupem na 8035 metrů vysoký Gašerbrum II.\n\nVyučil se automechanikem a následně studoval strojírenství na Technické univerzitě ve Vídni. Vztah k horám získal od svého otce, který pracoval v době první světové války v Itálii jako horský vůdce. V průběhu druhé světové války odešel bojovat na Kavkaz, kde byl zajat. Po propuštění v roce 1946 šel studovat psychologii a pedagogiku. Volný čas trávil v oblasti Gesäuse kde vedl horolezecké kurzy. Na rozdíl od otce se specializoval spíše na ledolezení. V 50. letech 20. století začal lézt v západních Alpách a v roce 1954 se poprvé dostal do Himálají kde zdolal sedmitisícový Saipal. \n\nJeho největší úspěch přišel v roce 1957, kdy spolu s Hansem Willenpartem a Josefem Larchem zdolal třináctou nejvyšší horu světa Gašerbrum II, současně byl i vedoucím této expedice. V roce 1959 vedl další expedici na osmitisícovku, tentokrát na Dhaulágirí. Tato expedice dosáhla výšky 7800 metrů, byla však důležitá pro úspěch malé expedice následujícího roku. \n\nV 60. letech 20. století se zaměřil na vzdělávání, založil školu pro horolezce. Ta byla po jeho smrti přejmenována na Horolezeckou školu Fritze Moravce. \n"}
{"id": "1209137", "url": "https://cs.wikipedia.org/wiki?curid=1209137", "title": "Kijoši Itó", "text": "Kijoši Itó\n\nKijoši Ito (jap. 伊藤 清; ang. \"Kiyoshi Itō\") (7. září 1915, Inaba, prefektura Mie, Japonsko – 10. listopad 2008, Kjóto, Japonsko) byl japonský matematik. Itó byl nositelem Wolfovy ceny za matematiku za rok 1987. \n\nByl tvůrcem teorie, dnes známé jako Itóův počet (případně \"Itóův kalkul\"). Jejím základním konceptem je tzv. Itóův integrál a základní větou tzv. Itóovo lema. Jde o teorii, která rozšiřuje metody klasické matematické analýzy (počet) na stochastické procesy, jakým je např. Brownův pohyb. Tato teorie má několik aplikací, nejpodstatnější asi ve finanční matematice. \n\n \n"}
{"id": "1209142", "url": "https://cs.wikipedia.org/wiki?curid=1209142", "title": "Dominikánský klášter (Tachov)", "text": "Dominikánský klášter (Tachov)\n\nDominikánský klášter v Tachově je zaniklý klášter řádu bratří kazatelů (dominikánů) v západočeském okresním městě Tachově.\n\nDominikáni se v Tachově usadili již v roce 1331 a nad řekou Mží založili klášter. První klášterní budovy byly roku 1427 vyrabovány a zničeny husity. Po skončení nepokojů vybudovali dominikáni nový klášter. Roku 1616 však velký požár zničil také druhý klášter, a to natolik, že se řád rozhodl Tachov zcela opustit.\n"}
{"id": "1209147", "url": "https://cs.wikipedia.org/wiki?curid=1209147", "title": "Yellow Magic Orchestra", "text": "Yellow Magic Orchestra\n\nYellow Magic Orchestra byla japonská elektronická hudební skupina, založená v roce 1978. Yellow Magic Orchestra se skládala z Haruomi Hosona (細野晴臣), Jukihira Takahašiho (高橋幸宏) a Rjúičiho Sakamota (坂本龍一).\n\n\n"}
{"id": "1209148", "url": "https://cs.wikipedia.org/wiki?curid=1209148", "title": "Drag and drop", "text": "Drag and drop\n\nDrag and drop (\"táhni a pusť\") je v informatice operace používaná v grafickém uživatelském rozhraní, kdy uživatel v počítači „uchopí“ pomocí ukazovacího zařízení (např. myši) virtuální objekt (např. soubor nebo ikonu) a přesune ho „přetažením“ na jiné místo (nebo na jiný objekt).\n\nOperace drag-and-drop může být využita k vyvolání různých druhů akcí nebo vytvářet různé typy asociací mezi dvěma virtuálními objekty.\n\nPodpora operace drag-and-drop není ve všech programech, i když je poměrně rychlá a její technika se dá snadno osvojit. Nevýhodou je, že uživateli nemusí být jasné, že objekt lze přetáhnout nebo že se některé příkazy provádějí operací drag-and-drop.\n\nZákladní sekvence využívající funkci drag-and-drop je následující:\n\nTažení vyžaduje větší fyzickou námahu než pohyb se stejným ukazovacím zařízením bez držení tlačítka. Vzhledem k tomu se uživatel nemůže pohybovat tak rychle a přesně při tažení (viz Fittsův zákon). Nicméně drag-and-drop operace mají tu výhodu, že můžeme skloubit dohromady dva operandy (objekt a cílovou lokaci) do jediné akce.\n\nProblém se objeví, když pro výběr objektů i pro jejich přetažení slouží stejné tlačítko. Nepřesný pohyb může způsobit přetažení, když uživatel chce jen vybrat.\n\nDalším problémem je, že cíl operace drag-and-drop může být zakrytý jinými objekty. Uživatel v takovém případě musí tažení přerušit, zajistit, aby zdroj i cíl byly viditelné a začít znovu. V klasickém Mac OS slouží lišta nacházející se v horní části obrazovky jako univerzální cíl, který umožňuje anulovat přetahovací operaci. Tento problém byl vyřešen v Mac OS X se zavedením Exposé.\n\nDrag and drop, nazváno stejně jako klikni a táhni, bylo použito v originálním Mackintoshi pro manipulování se soubory (například jejich kopírování mezi disky nebo složkami). System 7 přidal možnost otevření dokumentu v aplikaci tím, že upustí ikonu dokumentu na ikonu aplikace. \n\nV systému 7.5, drag and drop byla rozšířena společná schránka o operace jako kopírování nebo přesouvání textového obsahu v rámci dokumentu. Obsah může být také vtažen do souborového systému k vytvoření \"výstřižku souboru\", které by pak mohly být uloženy a znovu použity. \n\nPro většinu z jeho historie Mac OS používá jediné tlačítko myši, tímto tlačítkem pokrývá velkou část horního povrchu myši. To může zmírnit ergonomické obavy udržet stisknuté tlačítko při přetahování.\n\nPracoviště nazváno jako The Workplace Shell v OS/2 rozsáhle používá pro drag and drop vedlejší tlačítko myši, přičemž primární tlačítko zůstává pro výběr a standardní klikání myši. Používá se to jako další pokročilé funkce Common User Access na rozlišení nativních OS/2 aplikací pro platformě-nezávislé porty.\n\nSpecifikace v HTML5 nazívající se \"working draft\" obsahují podporu drag and drop. HTML5 podporuje rozdílné druhy funkce táhnutí a puštění zahrnující:\n\nKaždý z těchto typů může být použit, záleží na akci kterou právě potřebujeme. Všimněte si, že když HTML element je tažen pohybem na jeho nynější pozici, jeho ID je posláno na jeho rodičovský poziční element; takže pošle text a může být považován za první skupinu.\n\nWebová e-mailová aplikace Google Gmail podporuje drag and drop obrázků a příloh v nejnovějším prohlížeči Google Chrome a Apple Safari (5.x). Drag and drop také podporuje Google obrázkové vyhledávání.\n\nVětšina nových zařízení s dotykovým displayem také obsahují funkci drag and drop, nebo více přesněji, dlouhý stisk a poté tah. Jako je tomu například u Apple iPhone nebo u zařízení s operačním systémem Android.\n"}
{"id": "1209150", "url": "https://cs.wikipedia.org/wiki?curid=1209150", "title": "Projekt 21980", "text": "Projekt 21980\n\nProjekt 21980 je lodní třída hlídkových a strážních lodí ruského námořnictva. Jejich hlavním úkolem je ochrana přístavů, protisabotážní a protiteroristické akce. Plavidla této třídy jsou provozována od roku 2009. Do roku 2020 bylo objednáno 25 strážních lodí této třídy.\n\nJako první v letech 2008–2014 postavila sedmikusovou sérii loděnice A. M. Gorkého v Zelenodolsku. Do roku 2018 budou dokončeny ještě tři čluny. Loděnice Vostočnaja ve Vladivostoku staví od roku 2012 sérii šesti kusů této třídy. Poslední loděnicí, která se do stavby této třídy zapojila, je loděnice Vympel v Rybinsku. Ta od roku 2014 staví šest člunů. V únoru 2020 byla objednána stavba dalších tří jednotek u loděnice v Zelenodolsku. Celkový počet plavidel se tak zvýšil na 25 kusů.\n\nČluny jsou vyzbrojeny jedním těžkým 14,5mm kulometem MTPU, desetinásobným 55mm granátometem DP-65A, jedním 45mm ručním granátometem DP-64 a konečně čtyřmi přenosnými protiletadlovými raketovými komplety 9K38 Igla. Dále jsou vybaveny přechodovou komorou pro potápěče a dálkově ovládaným podvodním prostředkem Falcon. Elektroniku tvoří navigační radar MR-231, elektro-optický televizní systém MTK-201M3, sonarový komplex Kalmar a protisabotážní sonar MG-757 Anapa-M. Pohonný systém tvoří dva diesely pohánějící dva lodní šrouby. Nejvyšší rychlost dosahuje 23 uzlů. Autonomie provozu je 5 dnů. Dosah je 200 námořních mil.\n"}
{"id": "1209151", "url": "https://cs.wikipedia.org/wiki?curid=1209151", "title": "Chamartín", "text": "Chamartín\n\nChamartín je jeden z 21 městských obvodů španělského hlavního města Madridu, nachází se severně od centra města. Má rozlohu 9,1 km² a žije v něm obyvatel. Původně se jmenoval \"Chamartín de la Rosa\", k Madridu byl připojen 5. června 1948. Obvod má pořadové číslo 5. Nachází se zde důležité nádraží Madrid Chamartín a Kastilské náměstí (Plaza de Castilla, jehož dominantou je Brána Evropy, dvojice k sobě nakloněných mrakodrapů, dále je zde obelisk od Santiaga Calatravy z roku 2009 a pomník ministra Josého Calva Sotela z roku 1960. Sídlí zde řada firem včetně stavebního koncernu Grupo ACS, na území obvodu leží městské muzeum, Berlínský park, který otevřel Willy Brandt jako výraz partnerství mezi oběma městy, Národní hudební auditorium, kde hraje Symfonický orchestr Chamartín, moderní kostel zasvěcený svaté Gemmě Galganiové a domovský stadion fotbalového Realu Madrid Estadio Santiago Bernabéu.\n\nObvod se skládá ze šesti čtvrtí (\"barrios\"):\n\nObvod sousedí s obvodem Fuencarral – El Pardo na severu, Ciudad Lineal na východě, Salamankou na jihu a s obvody Chamberí a Tetuán na západě.\n\n\n"}
{"id": "1209161", "url": "https://cs.wikipedia.org/wiki?curid=1209161", "title": "Čačorská rovina", "text": "Čačorská rovina\n\nČačorská rovina (bělorusky Чачорская раўніна) je rovina na jihovýchodě Mohylevské a na severu a východě Homelské oblasti. Leží na východ od údolí Dněpru, na obou stranách řeky Sož. Šířka od západu k východu je 35 km, od severu k jihu 52 km.\n\nPo tektonické stránce se jižní a centrální část přimyká ke Žlobinskému sedlu, od severní části k jižním svahům náleží do Aršanská proláklina. Krystalický fundament je překryt sedimentárními horninami svrchního prekambria, devonu, svrchní jury, křídy (křída, slín), paleogénu (písky, alevrggy, jíly) a kvartéru. Antropogenní vrstva o mohutnosti od 20 m do 100 m tvoří marinní (mořské) sedimenty (červeno-hnědé balvanovité písky, hlíny s mezivrstvami písku, směsi štěrku a písku) dněperského a sožského zalednění, ledovcové, aluviální, bažinné a další.\n\nNa území Čačorské roviny jsou ložiska snadno tavitelného jílu, písku a štěrku, křída, sapropelu a rašeliny.\n\nPovrch roviny je zvlněný. Průměrná nadmořská výška se pohybuje v rozmezí 140—190 metrů. Relativní výška je 5-7 m, výjimečně až 15 m. Převažují sekundární morény roviny, místy jsou překryty tenkým obalem sprašových hlín, na severu fluvioglaciálními písčitými jíly. V okolí měst Čačersk a Slaŭharad leží denudované okraje morénových hřebenů (výška 20–30 m).\n\nPrůměrná lednová teplota je -7,4 °С, v červenci 18,4 °C. Úhrn srážek činí 637 mm za rok.\n\nMezi hlavní řeky Čačorské roviny patří řeka Sož svými přítoky Proňa (dolní tok), Kasaljanka, Dobryč, Čačora, Lipa (pravobřežní přítok), Beseď, Kljapinka, Pokač (levobřežní přítok); levé přítoky Dněpru Poŭnaja, Uchljasc, Babroŭka, Hutljanka.\n\nNa jihu roviny jsou rozšířeny světlé drnově podzolové půdy, zbytek zaujímají drnově podzolové půdy v různém stupni podzolizace, v kotlinách zase podzolově glejové a podzolově karbonátově glejové; v údolích řek nivní (aluviální), drnově bažinaté, zřídka rašelinité bažinaté.\n\nLesy pokrývají 30% území Čačorské roviny. Na levém břehu Sože se nacházejí masivy borových lesů, které se střídají s březovými a olšovými lesy. Na pravém břehu Sože dominují borové lesy. Na jihu roviny rostou dubové lesy s příměsí habru, v centrální části listnatě-smrkové a listnatě-borové lesy. Orná půda zabírá asi 50% území.\n\nNa teritoriu Čačorské roviny leží 3 rezervace.\n"}
{"id": "1209162", "url": "https://cs.wikipedia.org/wiki?curid=1209162", "title": "Strelície královská", "text": "Strelície královská\n\nStrelície královská (\"Strelitzia reginae\") je tropická rostlina s exotickým, ptačí hlavě podobným květem. Je jedním z pěti druhů rodu strelície a pochází z Jihoafrické republiky, kde v přírodě roste ve východních provinciích Východní Kapsko a KwaZulu-Natal. Do londýnské Královské botanické zahrady krále Jiřího III. se dostala roku 1773 a pro svůj neobvyklý, okouzlující vzhled dostala jméno po králově manželce Sophie Charlotte von Mecklenburg-Strelitz. Od té doby se rozšířila téměř do všech světadílů, kde se pěstuje jako pokojová nebo skleníková rostlina a v teplejších oblastech se vysazuje v zahradách a parcích.\n\nRostliny potřebují propustnou, hodně výživnou půdu a dostatek světla. Minimální teplota ve které ještě rostou je +10 °C. Ve své domovině se obvykle vyskytují podél břehů vodních toků na plném slunci, méně často v polostínu pobřežních křovin a houštin. Na vlhkých stanovištích kde půda obsahuje dostatek humusu, vytvářejí široké shluky rostlin, které při dostatku tepla, vláhy a živin spolehlivě vykvétají v zimě a na jaře.\n\nJe to jednoděložná, vytrvalá, trsnatá, stálezelená bylina vysoká až 200 cm. Má shluk tlustých oddenků, ze kterých vyrůstají střídavé listy s pochvami a řapíky až 120 cm dlouhými. Tmavě zelené, protáhle oválné listové čepele bývají velké až 50 × 10 cm, jsou lysé, celokrajné a mají silnou střední žilku.\n\nKvětní stvol vyzvedává až nad listy květenství s jedním až šesti nepravidelnými, oboupohlavnými květy s vodorovně postaveným tuhým, kožovitým listenem člunkovitého tvaru (někdy nazývaným zobák nebo toulec). Listen je dlouhý až 20 cm a květy se z něj postupně vztyčují. Každý květ má tři velké oranžové kališní a tři modré korunní plátky, z nichž dva jsou spojené do modrého hrotu a obklopují pět tyčinek a bliznu na dlouhé čnělce. Květy produkují velké množství nektaru, za kterým přilétají hlavně včely nebo ptáci z čeledi strdimilovitých, kteří přistávají na listenu. Ptáci nektar rádi sají, ale na vlastním opylení se podílejí málo, pyl se jim při pití vysypává na nohy.\n\nPlody jsou tvrdé, dřevnaté, trojpouzdré tobolky. Obsahující mnohá kulatá, černohnědá semena s oranžovým míškem. Rostliny se v přírodě rozrůstají oddenky a na větší vzdálenosti jejich semena roznášejí ptáci požírající plody. Uměle mohou být množeny rozdělováním velkých trsů nebo vyséváním pomalu klíčících semen, která se obvykle získávají ručním opylováním. Mladé semenáče rostou velmi pomalu a prvně kvetou za tři až pět let a rostliny vyrostlé ze semen nemusí mít vyšlechtěné vlastnosti rodičovských rostlin.\n\nStrelície královská je rostlinou s exotickými květy, která je v teplém podnebí poměrně nenáročná, odolná proti škůdcům a vyniká dlouhou životnosti květů používaných jako řezané květiny do váz. Ve středoevropských podmínkách je rostlinou pěstovanou ve vytápěných sklenících a zimních zahradách. V teplejších oblastech se používá jako nápadný architektonický prvek v zahradách a parcích. Specializované zahradnické podniky stále šlechtí nové variety s jinak zbarvenými a tvarovanými květy i s rozdílnou vzrůstnosti rostlin. Domorodí obyvatelé používají odvary z květů k léčbě zánětů žláz i pohlavních nemocí.\n\n"}
{"id": "1209165", "url": "https://cs.wikipedia.org/wiki?curid=1209165", "title": "Omlenička (zámek)", "text": "Omlenička (zámek)\n\nBarokní zámek Omlenička se nachází ve stejnojmenné vsi na Českokrumlovsku, asi 15 km od státní hranice. S jeho jižním křídlem je spojen barokní kostel sv. Jana Nepomuckého. Objekt zámku byl v říjnu 2016 vložen do nadace Omlenička, která má za cíl záchranu zámku a vznik Centra péče o děti a vzdělávání Ferdinanda Kindermanna.\n\nOd roku 1963 je zámek chráněn jako kulturní památka České republiky, zároveň je zařazen na seznam ohrožených památek.\n\nZámek byl vybudován počátkem 18. století na místě někdejší renesanční tvrze. V roce 1778 ho koupil cisterciácký klášter ve Vyšším Brodě. V roce 1829 ho zasáhl požár, ale byl opraven. V majetku kláštera zůstal do roku 1945, pak jej využíval státní statek.\n\nPoté, co se pod tíhou sněhu prolomily krovy, byly v roce 1970 při rekonstrukčních pracích objeveny zbytky renesanční tvrze.\n\nTrojkřídlý patrový zámek se nachází v havarijním stavu, do kterého se dostal kombinací absence údržby ze strany předešlých majitelů a vandalismu. Zámek má výraznou nádvorní arkádu, ze které však zůstaly jen obvodové zdi. Míval čtyři arkýře na krakorcích ve východním průčelí, dva jsou však již zničeny. Interiér zámku je zdevastovaný, chybí vodorovné konstrukce včetně podlah, obvodové stěny jsou staticky narušené a trpí vlhkostí.\n\nK jižnímu křídlu zámku je pevně připojen barokní kostel svatého Jana Nepomuckého. Patřil k němu také hospodářský dvůr, již téměř zničený.\n\n"}
{"id": "1209167", "url": "https://cs.wikipedia.org/wiki?curid=1209167", "title": "Foucault (Q70)", "text": "Foucault (Q70)\n\nFoucault či (Q70) byla francouzská ponorka třídy \"Brumaire\", spuštěná na vodu 15. června 1912 a do služby zařazená 20. června 1914. Byla zařazena do středomořské části francouzského námořnictva a po propuknutí první světové války čelila v Jaderském moři rakousko-uherskému námořnictvu. 15. září 1916 se stala první ponorkou potopenou při plavbě na moři leteckým útokem.\n\n15. září 1916 byla Q70 na hlídkové plavbě poblíž Kotoru zpozorována rakousko-uherským leteckým průzkumem a následně při plavbě v asi desetimetrové hloubce napadena dvěma létajícími čluny typu Lohner s kódovým označením L132 (pilot poručík řadové lodi Demeter Konjović, pozorovatel námořní kadet Maxmilian Sewara) a L135 (pilot fregatní poručík Dipl. Ing. Walter Zelezny, pozorovatel fregatní poručík Otto Freiherr von Klimburg). Nejdříve těžce poškozena klesla na dno a posléze, když se ji posádce podařilo dostat na hladinu, byla opakovaným útokem potopena, leč osádka stihla zavčas naskákat do moře. Létající čluny poté přistály na hladině a pomohly námořníkům vyčkat na příjezd rakouské lodi, která je odvezla do zajetí, takže se potopení ponorky obešlo beze ztrát na životech.\n"}
{"id": "1209168", "url": "https://cs.wikipedia.org/wiki?curid=1209168", "title": "Památník akademika Koldy", "text": "Památník akademika Koldy\n\nPamátník akademika Koldy je památník v Doubravníku, umístěný v Koldově vile (adresa Doubravník čp. 9). Byl otevřen v roce 1968 ve stejné budově, ve které byl již od roku 1962 umístěn obecní archiv, petrografická sbírka dr. Stanislava Vosyky a dary MUDr. Františka Jelínka. V roce 2009 byla do domu přesunuta i obecní knihovna. Na domě je od 12. září 1968 umístěna pamětní deska Jana Koldy.\n\nDům nechal v roce 1912 postavit Felix Závojský, stavitelem byla firma pana Hykrdy z Tišnova. Stavba byla vybudována v secesním stylu, díky čemuž tvoří výjimečnou stavbu v Doubravníku a okolí. V roce 1921 Felix Závojský zemřel a vilu zakoupil Karel Žofka; ten ji v roce 1938 prodal Janu Koldovi, přednostovi Anatomického ústavu Vysoké školy veterinární v Brně. Jan Kolda ve vile žil více než 20 let a když v roce 1958 zemřel, odkázal ji Akademii zemědělských věd. Ta o dědictví zájem neměla a vila propadla státu. V roce 1959 byla budova předána obci Doubravník. V roce 1961 byla v přízemí budovy vybudována mateřská škola, v prvním patře byla zřízena obřadní síň a v podkroví v roce 1962 obecní archiv a v roce 1968 i památník akademika Koldy. V roce 1975 pak byla do budovy umístěna ordinace lékaře.\n\nV roce 1979 byla v sousedství budovy postavena druhá budova mateřské školy, tím došlo ke znehodnocení architektonické hodnoty vily. Až v roce 2006 byla budova školky upravena a definitivně oddělena od vliy. V roce 2007 došlo k rekonstrukci střechy vily. V plánu je usilovat o zařazení vily do seznamu nemovitých kulturních památek.\n\n"}
{"id": "1209169", "url": "https://cs.wikipedia.org/wiki?curid=1209169", "title": "Muhammad Ali Sadpara", "text": "Muhammad Ali Sadpara\n\nMuhammad Ali Sadpara (* 1977 Sadpara Gilgit-Baltistán Kašmír Pákistán) je pákistánský horolezec. Během své kariéry vystoupil na čtyři pákistánské osmitisícovky, na Nanga Parbat jako první v zimním období. \n\nDo 22 let pracoval jako zedník, od roku 1999 působí jako horský nosič a v roce 2004 se začal účastnit expedic do vysokých hor i jako vysokohorský průvodce a horolezec. Dosud se účastnil 18 expedic na nejvyšší hory světa, z toho čtyř v zimním období. S výjimkou K2 vystoupil na všechny osmitisícovky v Pákistánu. Kromě toho vytvořil také novou trasu na sedmitisícový Spantik.\n\nJednou vystoupil na Broad Peak, Gašerbrum I i Gašerbrum II. Na Broad Peaku se s polskými týmy snažil i o první zimní výstup v letech 2009 a 2011. Při jednom z pokusů dosáhl výšku 7830 m n. m. V roce 2016 se účastnil mezinárodní expedice na Nanga Parbat. Původně působilo na hoře více expedic, posléze někteří z horolezců odjeli a zbylí se spojili do jediného týmu. Simone Moro, Alex Txikon a Ali Sadpara dosáhli 26. února 2016 jako první lidé vrcholu této osmitisícovky v zimě. Jedinou osmitisícovou horou nevylezenou v zimě tak zůstává K2.\n\n"}
{"id": "1209171", "url": "https://cs.wikipedia.org/wiki?curid=1209171", "title": "Robert Hauptman", "text": "Robert Hauptman\n\nRobert Hauptman, PhD. (* 1941) je americký informační vědec, knihovník a někdejší vysokoškolský pedagog s působností na St. Cloud State University. Nejvíce je oceňován pro založení a následném podílení se na tvorbě odborného časopisu \"Journal of Information Ethics\", mapující nejen aktuální problémy informační etiky.\"\n\nVystudoval obor komparativní literatury na Ohio University, kde získal magisterský titul a posléze i doktorát. Knihovnictví a informační vědu vystudoval na State University of New York - Albany (pouze v magisterském programu, doktorský zcela nedokončil).\n\nVedle toho je i držitelem bakalářského titulu v oboru německého jazyka a magisterského v oboru jazyka anglického.\n\nPracovně začínal jako refereční knihovník na University of Oklahoma. Roku 1983 přešel na St. Cloud State University ve státě Minnesota, kde postupně povýšil na pozici asistenta katedry. Nejčastěji se věnoval referenčním pracím a standardní pedagogické činnosti v oboru informačních médií a jiným čestným kurzům v oblasti humanitních a sociálních věd.\n\nPrvní výraznější stopa v informační oblasti sahá do poloviny sedmdesátých let 20. století, kdy jako čerstvý absolvent tohoto oboru publikuje stať \"Professionalism or Culpability? An Experiment at Ethics\". Zde se zabývá problémem nedostatečného zájmu knihovníků a informačních pracovníků o etiku jako takovou. Dá se říct, že tato dvoustránková esej předurčuje jeho pozdější směr.\n\nRok 1992 je ve znamení nejvýznamnějšího Hauptmanova příspěvku v oboru - vzniká magazín \"Journal of Information Ethics\", vycházející jednou za půl roku. U tohoto časopisu stále působí jako jeho editor. Jak stojí v úvodnících této publikace, cílem periodika je zobrazení široké škály transdisciplinárních témat - jelikož informační věk, v kterém se právě nacházíme, s sebou přináší záplavu etických výzev.\n\nVedle informační vědy se Hauptman profesně zabýval i studiem deseti světových jazyků.\n\nJeho hlavním polem působnosti v oblasti informační vědy je pojem informační etiky, se vším, co k němu patří. To znamená jeho přesné definování, vymezení a následné přesné užívání. Spolu s uruguayským vědcem působícím v Německu Rafaelem Capurrem je považován za zakladatele tohoto pojmu. Sám Hauptman ve své knize \"Ethics and Librarianship\" připomíná, že se jejich použití termínu sešlo čirou náhodou.\n\nHauptman říká, že informační etika je zastoupena všude, kde jsou informace a kde se vytváří, potažmo rozšiřují poznatky. To platí především pro informační vědu, knihovnictví, plus další formy vzdělávání.\n\nPostupně se pojem informační etiky rozvinul natolik, že se problémy začaly rozdělovat na mikroetické a makroetické (John Ladd), případně jsou definovány subdisciplíny jako globální etika nahrazující etiku počítačovou (Krystyna Górniak), nebo infosféra – vše živé a neživé jako informační objekt a proces (Luciano Floridi).\n\nHauptman je velice činným autorem. Za svoji tvůrčí kariéru napsal více jak 600 publikací, příspěvků nebo statí. Vybrané knižní publikace:\n\nPo odchodu do pedagogického důchodu se naplno věnuje svému koníčku – horolezectví, kterému se věnuje se svojí dcerou Kirou. Tomuto tématu se věnuje ve své autobiografii s názvem \"An Adventurous Life: A Personal and Cultural History\" (2013).\n\n"}
{"id": "1209172", "url": "https://cs.wikipedia.org/wiki?curid=1209172", "title": "Alex Txikon", "text": "Alex Txikon\n\nAlex Txikon (12. prosince 1981 Lemoa, Španělsko) je španělský horolezec. Jeho nejvýznamnějším výstupem je první zimní výstup na Nanga Parbat, vystoupil zatím na 11 osmitisícovek\n\nNarodil se v roce 1981 v Baskickém autonomním společenství, má 12 sourozenců, z nichž je nejmladším. Již od mládí ho zajímaly hory a horolezectví. S lezeckou kariérou začal v Pyrenejích a Picos de Europa později lezl i v Alpách. Nejvyšší hory ho zaujali při prezentaci Juanita Oiarzabala z K2. \n\nDo Himálaje odjel poprvé v roce 2002 jako kameraman v týmu Edurne Pasabanové. V tomto roce se také pokoušel o sedmitisícovky na Pamíru. První osmitisícovku zdolal v roce 2003, vystoupil na Broad Peak v Karákóramu. O rok později byl již úspěšný dvakrát, vystoupil na Čo Oju a Makalu, pokoušel se i o K2, kde dosáhl výšky 7400 metrů. V roce 2005 se neúspěšné pokoušel o prvovýstup v západní stěně Makalu. Roku 2006 lezl v Antarktidě a v Tibetu se pokoušel o zdolání Šiša Pangmu, na níž uspěl o rok později. V roce 2008 začal lézt s Edurne Pasabanovou, jejímž cílem bylo vylézt všech 14 osmitisícovek. S ní poté vylezl do roku 2010 4 osmtisícovky, z toho Šiša Pangmu dvakrát. Roku 2011 se poprvé pokusil vystoupit na osmitisícovku v zimě, byl autorem vůbec prvního zimního pokusu o Gašerbrum I, který neuspěl, ovšem v létě téhož roku se do Pákistánu vrátil a během 6 dnů zdolal oba nejvyšší vrcholy masivu Gašerbrum. Navíc se ještě znovu pokoušel o K2, kde dosáhl téměř 8000 metrů. V roce 2012 byl účastníkem expedice do Grónska, roku 2013 jako první vylezl Laila Peak v zimě. Téhož roku se obrátil 20 metrů pod vrcholem Nuptse kvůli špatným podmínkám na vrcholovém hřebeni a zdolal též Lhoce. V roce 2015 se účastnil zimního pokusu o zdolání vrcholu Nanga Parbat. Roku 2016 se vrátil v jedné z několika expedic. Postupně došlo k odjezdu některých horolezců a zbylí se proto spojili do jednoho týmu. Na konci února společně se Simonem Morem a Muhammadem Ali Sadparou jako první lidé vystoupili na vrchol Nanga Parbat v zimě. \n\nK dosažení všech 14 osmitisícových vrcholů mu chybí tři nejvyšší, Mount Everest, K2 a Kančendženga.\n\n\n"}
{"id": "1209174", "url": "https://cs.wikipedia.org/wiki?curid=1209174", "title": "Kostel svaté Kunhuty (Královské Poříčí)", "text": "Kostel svaté Kunhuty (Královské Poříčí)\n\nKostel svaté Kunhuty je římskokatolický kostel v obci Královské Poříčí v okrese Sokolov. Kostel zasvěcený svaté Kunhutě je od roku 1963 chráněn jako kulturní památka České republiky. Zasvěcení, které je v Čechách poměrně vzácné, podporuje názor, že Královské Poříčí bylo založeno německými kolonizátory. Světice byla uctívána hlavně v oblasti Bamberku. Je možné, že právě kolonisté z této oblasti Německa založili ves Královské Poříčí a kostel zasvětili svaté Kunhutě. Před kostelem stojí socha sv. Jana Nepomuckého a tři smírčí kříže, z nichž jeden, kamenný monolitický kříž s klínovou hlavou a rytinou kříže, je rovněž chráněn jako kulturní památka.\n\nPrvní písemná zmínka je z roku 1240 v listině, kterou český Václav I. (1230–1253) uděluje řádu křížovníků s červenou hvězdou patronátní právo ke kostelu.\n\nI když se tato listina ztratila, vycházel z ní křižovnický kněz August Leopold Stöhr při psaní své knihy o karlovarských pamětihodnostech, vydané v roce 1810. Lze předpokládat, že kostel byl postaven nedlouho před rokem 1240. Rovněž při rekonstrukci kostela svaté Kunhuty probíhající na počátku devadesátých let 20. století byly objeveny románské prvky jednoznačně potvrzující stáří kostela Svaté Kunhuty, odpovídající počátkům 13. století.\n\nViditelnými detaily jsou zejména malé románské okno v jižní stěně a kamenné ostění lomeného oblouku raně gotického portálu v severní stěně. Na rozhraní 17. a 18. století byla provedena přestavba kostela. Při ní došlo k přistavění ke staré kostelní lodi. Na západní straně to byla barokní předsíň a 8 metrů dlouhý, polygonálně uzavřený presbytář. Nad presbytářem se tyčí třináct metrů vysoká sanktusová věž, zakončená cibulovitou bání. Kostel byl nově zastřešen sedlovou střechou. K opětovnému vysvěcení došlo pravděpodobně roku 1701. Kostel byl postupně vybaven novým, převážně barokním mobiliářem.\n\nJednolodní kostel byl v počátku jedinou zděnou stavbou v obci. Přestavba na přelomu 17. a 18. století změnila jeho středověkou románsko-gotickou podobu do jednoduchého barokního stylu. Při tom se zachovaly vzácné románsko-gotické prvky nejstaršího stavebního vývoje kostela. Štít kostela zdobí freska z roku 1933. Jejím autorem je sokolovský malíř a grafik Toni Schönecker. Ústředním motivem fresky je postava muže rozsévače, po jeho pravici je motiv denní modlitby a po levici jsou ztvárněna povolání typická pro region.\n\nPo přestavbě na přelomu 17.  a 18. století byl kostel vybaven novým mobiliářem. Ze starších fotografiích je vidět, že jeho vybavení bylo daleko bohatší, než současné. V lodi se nachází dřevěná barokní tříboká kruchta a na ní rokokové varhany z konce 18.  století. Jejich autorem je varhanář Anton Müller, rodák z Kraslic, zakladatel varhanářského rodu v Chebu. Triumfální oblouk je půlkruhový, presbytář má křížovou klenbu s lunetami. Mezi stropem a stěnou je oblý přechod. Hlavní oltář s dekorativními křídly je z první poloviny 18. století . Ve vrcholech křídel se po obou stranách nacházejí figurální polychromované reliéfy, jež zobrazují momenty ze života titulární světice. Podle starších fotografií byl oltářní nástavec v minulosti bohatší, kde v oblacích obklopených hlavičkami andílků byla umístěna řezba Boha Otce. Tato barokní kompozice byla nahrazena drobnou novodobou malbou stejného námětu. Současný oltářní obraz z první poloviny 19. století zobrazuje svatou Kunhutu. Je dílem loketského umělce Hermanna Kuglera. Tento obraz nahradil původní dílo, pocházející údajně z roku 1720. Vitrailová okna v presbytáři jsou novodobá, z počátku 20. století. Ve věži visel až do zrekvírování během druhé světové války zvon s datací 1302 a nápisem \"Svatý Václave, stůj při nás\".\nTím, že se nápis obracel k českému patronu a nikoliv k patronce kostela svaté Kunhutě, nedá se vyloučit, že nebyl původně zhotoven pro jiný kostel a odkud byl přenesen do Královského Poříčí.\n\nVýjimečné postavení kostela v Královském Poříčí dokládá skutečnost, že po celá tři první století nejsou k dějinám obce žádné jiné písemné prameny, než ty, které se vztahují k této církevní památce.\n\n"}
{"id": "1209178", "url": "https://cs.wikipedia.org/wiki?curid=1209178", "title": "Igor Rostislavovič Šafarevič", "text": "Igor Rostislavovič Šafarevič\n\nIgor Rostislavovič Šafarevič (; 3. června 1923, Žytomyr, Ukrajina - 19. února 2017, Moskva) byl ruský matematik pracující zejména v oborech teorie čísel, algebry a algebraické geometrie. Kromě odborné práce v matematice se angažoval i v politických tématech, byl kritikem socialismu a disidentem v Sovětském svazu.\n\nVystudoval Lomonosovu univerzitu, kde byl jeho hlavním školitelem Boris Nikolajevič Delone a učili jej mimo jiné Ivan Matvejevič Vinogradov a Lev Semjonovič Pontrjagin, který jej přiměl věnovat se algebraické geometrii. Po promoci v roce 1946 nastoupil do Steklovova matematického ústavu.\n\nV letech 1970–1973 byl předsedou Moskevské matematické společnosti.\n\nMezi známé Šafarevičovy výsledky patří Golodova-Šafarevičova věta z homologické algebry, Šafarevičova-Weilova věta z oboru algebraické teorie čísel nebo Šafarevičova věta o řešitelných Galoisových grupách. Je po něm rovněž spolupojmenována Tateova-Šafarevičova grupa.\n"}
{"id": "1209180", "url": "https://cs.wikipedia.org/wiki?curid=1209180", "title": "Via Regia", "text": "Via Regia\n\nPoprvé ji jako takovou zmiňuje Jindřich III. Míšeňský v roce 1252, ale v praxi fungovala již od 8. či 9. století. Po úpadku centralizované královské moci začátkem čtrnáctého století, když v roce 1307 Fridrich I. Míšeňský porazil v bitvě u Lucky Albrechta I. Habsburského, se ovšem fakticky už nejednalo o cestu zaštiťovanou králem. Jednotlivé úseky spadaly například pod mohučské arcibiskupství nebo pod českého krále (Horní Lužice tou dobou patřila k zemím koruny České). I po té si ovšem držela různá privilegia a tím i význam, o který ji připravil až Vídeňský kongres roku 1815, který omezil moc Saského království.\n\nKromě obchodního významu byla cesta využívána i vojsky, takže se v její blízkosti odehrála řada bitev (např. první a druhá bitva u Breitenfeldu, bitva u Lützenu, bitva u Jeny, bitva u Lipska) a rovněž fungovala jako poutní cesta, mimo jiné pro poutníky jdoucí Svatojakubskou cestu z oblasti střední Evropy.\n"}
{"id": "1209182", "url": "https://cs.wikipedia.org/wiki?curid=1209182", "title": "Nizozemské námořní letectvo", "text": "Nizozemské námořní letectvo\n\nNizozemské námořní letectvo ( , zkráceně MLD) je leteckou složkou nizozemského královského námořnictva. Původně (od svého vzniku do druhé světové války) provozovala hydroplány a létající čluny k zajištění námořního hlídkování, průzkumu a SAR v Nizozemsku a koloniích. Po druhé světové válce provozovalo i palubní letouny operující z nizozemských letadlových lodí a v rámci NATO se specializovalo na protiponorkový boj, k čemuž používalo i letouny z pozemních základen a vrtulníky. Po vyřazení posledních P-3 Orion v roce 2005 provozuje v současnosti (2016) pouze vrtulníky – z fregat královského námořnictva a pozemních základen operuje dvanáct NH90 ve verzi NFH a osm ve verzi TNFH. Od roku 2008 jsou námořní vrtulníky podřízeny \"Defensie Helikopter Commando\" (DHC ~ Obranné vrtulníkové velitelství), kterému podléhají i vrtulníky nizozemského královského letectva.\n\n"}
{"id": "1209186", "url": "https://cs.wikipedia.org/wiki?curid=1209186", "title": "Dominikánský klášter (Staré Město)", "text": "Dominikánský klášter (Staré Město)\n\nDominikánský klášter na Starém Městě v Praze 1 je konvent při kostele svatého Jiljí.\n\nKlášter, který sídlí na adrese Husova 234/8, je současně sídlem řádu řádu bratří kazatelů (dominikánů) stejně jako farnost u sv. Jiljí a polská římskokatolická farnost u sv. Jiljí, České dominikánské provincie a jejího provinciála řádu bratří kazatelů (dominikánů), kterým je aktuálně P. Benedikt Tomáš Mohelník OP.\n\nHistorie řádu bratří kazatelů (dominikánů) na Starém Městě pražském začíná již ve středověku, kdy sídlili u kostela svatého Klimenta, a znovu se na Staré Město vrátili v 16. století do opuštěného Anežského kláštera u kostela sv. Františka. Na nynějším místě se objevují teprve v roce 1625. Nejprve jim připadl kostel sv. Jiljí, kolem něhož do roku 1656 postupně skoupili okolní budovy, které využívali pro provoz řádu. Po roce 1663 dolšo ke sjednocení jednotlivých objektů, které spolu s kostelem tvoří blok ohraničený ulicemi Husova, Jalovcová, Jilská a u kostela pak ulicí Zlatá. Autorem přestavby bloku byl Carlo Lurago.\n\nDva roky po komunistickém převratu v Československu, došlo roku 1950 v rámci nechvalné Akce K k násilnému vysídlení řádu. Obnovení konventu bylo možné opět po sametové revoluci, v roce 1990. Od té doby probíhá pozvolné, ale soustavné oživování tradic i vytváření nových aktivit řádu.\n\n"}
{"id": "1209200", "url": "https://cs.wikipedia.org/wiki?curid=1209200", "title": "Tomáš Obermajer", "text": "Tomáš Obermajer\n\nTomáš Obermajer (* 25. prosince 1969) je bývalý český fotbalový brankář. Po skončení aktivní kariéry působí jako asistent trenéra v FK Dukla Praha.\n\nV české lize hrál za FK Chmel Blšany. Nastoupil ve 13 ligových utkáních.\n\n\n"}
{"id": "1209217", "url": "https://cs.wikipedia.org/wiki?curid=1209217", "title": "Viliam Karmažin", "text": "Viliam Karmažin\n\nViliam Karmažin (23. září 1922 Leopoldov, Slovensko - 10. dubna 2018 Sereď, Slovensko) byl slovenský hudební skladatel. Byl nejdéle aktivně působícím dirigentem na světě.\n\nViliam Karmažin se narodil 23. září 1922 v Leopoldově v tamní věznici. Jeho otec byl dozorcem. Pocházel ze šesti dětí.\n\nOd dětství projevoval hudební nadání. Hudbu studoval soukromě u J. Fischera. Dirigovat začal již jako čtrnáctiletý v Leopoldově na měšťanské škole. V roce 1939 se rodina přestěhovala do Seredě. Viliam absolvoval 3 dirigentské kurzy v Bratislavě a složil státní zkoušky ze hry na varhany a z hudební teorie. Od roku 1942 diriguje v Seredi pěvecký sbor \"Zvon\". Vystudoval Pedagogickou fakultu Univerzity Komenského v Bratislavě. Učil matematiku a hudební výchovu na různých školách. Má i sedm semestrů Technické univerzity, studium však nedokončil.\n\nVe svých 91 letech byl zapsán do Guinnessovy knihy rekordů jako jediný člověk na světe, který byl dirigentem nepřetržitě 76 let.\n\nV roce 2014 byl vyznamenán Zlatou plaketou Ministerstva zahraničních věcí a evropských záležitostí Slovenské republiky za šíření dobrého jména Slovenska a za prezentaci vysoké kvality slovenské kultury v zahraničí.\n\nZemřel dne 10. 4. 2018 nečekaně ve věku 95 let.\n\nKomponoval komorní skladby, sbíral a upravoval lidové písně pro dětský a smíšený sbor. Z jeho skladeb:\n\n\n"}
{"id": "1209230", "url": "https://cs.wikipedia.org/wiki?curid=1209230", "title": "Šneková převodovka", "text": "Šneková převodovka\n\nŠnekové převodovky (šnekové soukolí) patří mezi nejpoužívanější reduktory, protože jde o efektivní řešení úhlového převodu za velmi přijatelnou cenu. Šnekové převodovky lze různě kombinovat s jinými typy převodovek, čímž lze dosáhnout vysokého převodového poměru při malých zástavbových rozměrech. Šnekové převodovky je možné modifikovat jak z pohledu připojení pro asynchronní motory, krokové motory či servomotory, tak z pohledu olejové náplně.\n\nDlouhá životnost, nízká hlučnost a vyšší účinnost šnekového soukolí závisí především na použitých materiálech, správné technologii výroby ozubení, na přesném a tuhém uložení šneku a šnekovnice a také na vhodném mazivu.\n\nMezi typické aplikace šnekových převodovek patří především dopravníky všech typů, jednoúčelové stroje, stavební technika, míchací technika a dopravní technika.\n\nŠnekové soukolí slouží k vytvoření kinematické a silové vazby mezi dvěma mimoběžnými hřídeli v místě nejkratší příčky. Úhel mimoběžných os bývá nejčastěji 90°.\n\nJe zvláštním případem pravoúhlých šroubových soukolí, kde počet zubů pastorku klesl na minimum, tj. z1 = 1, 2, 3 … 9. Roztečný průměr pastorku se tím změní tak, že zuby vytvoří souvislý závit.\n\n\n\n"}
{"id": "1209232", "url": "https://cs.wikipedia.org/wiki?curid=1209232", "title": "Davit Mudžiri", "text": "Davit Mudžiri\n\nDavit Mudžiri (gruzínsky: , anglickým přepisem Davit Mujiri) (* 2. leden 1978) je bývalý gruzínský fotbalista.\n\nDavit Mudžiri odehrál za gruzínský národní tým v letech 2003–2008 celkem 25 reprezentačních utkání a vstřelil v nich 1 gól.\n\n"}
{"id": "1209237", "url": "https://cs.wikipedia.org/wiki?curid=1209237", "title": "Irfan Bachdim", "text": "Irfan Bachdim\n\nIrfan Bachdim (* 11. srpen 1988) je indonéský fotbalista.\n\nIrfan Bachdim odehrál za indonéský národní tým v letech 2010–2014 celkem 26 reprezentačních utkání a vstřelil v nich 7 gólů.\n\n"}
{"id": "1209238", "url": "https://cs.wikipedia.org/wiki?curid=1209238", "title": "Danilson Córdoba", "text": "Danilson Córdoba\n\nDanilson Córdoba (* 6. září 1986) je kolumbijský fotbalista.\n\nDanilson Córdoba odehrál za kolumbijský národní tým v letech 2007–2008 celkem 3 reprezentační utkání.\n\n"}
{"id": "1209242", "url": "https://cs.wikipedia.org/wiki?curid=1209242", "title": "Divize B 1994/95", "text": "Divize B 1994/95\n\nV soubojích 30. ročníku České divize B 1994/95 se utkalo 16 týmů dvoukolovým systémem podzim–jaro. Tento ročník začal v srpnu 1994 a skončil v červnu 1995. \n\n\nPoznámky:\n\n"}
{"id": "1209243", "url": "https://cs.wikipedia.org/wiki?curid=1209243", "title": "Ricardo Alexandre dos Santos", "text": "Ricardo Alexandre dos Santos\n\nRicardo Alexandre dos Santos (* 24. červen 1976) je bývalý brazilský fotbalista.\n\nRicardo Alexandre dos Santos odehrál za brazilský národní tým v letech 1996–2001 celkem 3 reprezentační utkání.\n"}
{"id": "1209244", "url": "https://cs.wikipedia.org/wiki?curid=1209244", "title": "Alejandro Toledo", "text": "Alejandro Toledo\n\nAlejandro Celestino Toledo Manrique (* 28. března 1946, Cabana) je peruánský politik indiánského původu, který zastával v letech 2001–2006 úřad prezidenta Peru.\n\nNarodil se jako pátý v pořadí rodičům, chudým rolníkům indiánského původu. Ve věku jeho pěti let se rodina přestěhovala do přístavního města Chimbote. Jako dítě si přivydělával na živobytí čištěním bot a pouličním prodejem.\n\nV únoru roku 2017 byl peruánskými médii označen za možného podezřelého v korupční kauze největší latinoamerické stavební společnosti Odebrecht. V letech 2005–2008 měl od ní údajně přijmout úplatek ve výši 20 milionů dolarů. Prezident Peru Pedro Pablo Kuczynski vybídl amerického prezidenta Donalda Trumpa k vyhoštění bývalého prezidenta Alejandra Toleda, který k únoru roku 2017 ve Spojených státech amerických pobýval. Byl na něho také vydán mezinárodní zatykač.\n"}
{"id": "1209247", "url": "https://cs.wikipedia.org/wiki?curid=1209247", "title": "Aviatik B.I", "text": "Aviatik B.I\n\nAviatik B.I byl německý dvoumístný průzkumný dvouplošník, vyvinutý v roce 1914 společností Automobil und Aviatik AG, která do té doby vyráběla kopie francouzských letounů. Letoun B.I byl postaven na základě návrhu závodního letounu z roku 1913 a do výzbroje byl zařazen v roce 1914. Posádka seděla v tandemovém kokpitu, přičemž na předním sedadle se nacházel pozorovatel. Nástupcem tohoto typu se stal Aviatik B.II, který měl výkonnější motor Mercedes D.II a později i výzbroj v podobě jednoho kulometu.\n\nLetouny B.I byly ve velkém počtu licenčně vyráběny v Itálii v továrně Società Aeronautica Meccanica Lombardia (SAML), která postavila 410 strojů typu Aviatik. Společnost poté zahájila výrobu dvou upravených verzí, jejichž autorem byl Robert Wild. První verzí byl letoun SAML S.1, poháněný motorem Fiat A.12 a vyzbrojený kulometem Revelli, obsluhovaným pozorovatelem. Druhá verze SAML S.2 byla zamýšlena jako průzkumný a bombardovací letoun s menším rozpětím křídel, pevným dopředu střílejícím kulometem Revelli, pohyblivou zbraní stejného typu v zadním kokpitu a nákladem bomb o hmotnosti 40 kg. S letouny typu S.1 a S.2 od roku 1917 působilo 16 italských průzkumných letek (\"Squadriglie da Recognizione\") na frontách v Itálii, Albánii a Makedonii.\n\nDva stroje SAML S.1 byly nasazeny na straně vládních jednotek během revoluce v Paraguayi v roce 1922. Oba přeživší letouny se následně staly součástí nově založené vojenské letecké školy. Jeden z nich byl zničen při nehodě v roce 1928, ale druhý sloužil jako cvičný letoun ještě během války o Gran Chaco.\n\n\n\n\n\n\n"}
{"id": "1209257", "url": "https://cs.wikipedia.org/wiki?curid=1209257", "title": "Fábio Santos", "text": "Fábio Santos\n\nFábio Santos (* 16. září 1985) je brazilský fotbalista.\n\nFábio Santos odehrál za brazilský národní tým v roce 2012 celkem 3 reprezentační utkání.\n\n"}
{"id": "1209261", "url": "https://cs.wikipedia.org/wiki?curid=1209261", "title": "Donizete Oliveira", "text": "Donizete Oliveira\n\nDonizete Oliveira (* 21. únor 1968) je bývalý brazilský fotbalista.\n\nDonizete Oliveira odehrál za brazilský národní tým v letech 1990–2000 celkem 6 reprezentačních utkání.\n\n"}
{"id": "1209262", "url": "https://cs.wikipedia.org/wiki?curid=1209262", "title": "O pohádkách", "text": "O pohádkách\n\n„O pohádkách“ () je esej z pera J.R.R. Tolkiena. Esej byl napsán v roce 1939 k příležitosti Tolkienovy přednášky na Univerzitě v St Andrews (původní název byl pouze „Fairy Stories“). Knižně byl poprvé publikován v roce 1964 ve Velké Británii, společně s filosofickou povídkou „List od Nimrala“ ve sbírce „Tree and Leaf“.\nEsej se zabývá teorií pohádek a jejich významem. Tolkien se snaží správně vymezit samotný pojem pohádka, a také původ a význam pohádek. V druhé části eseje se zamýšlí nad společným obsahem pohádek a nad hodnotami, které nabízejí, nebo by nabízet měly.\nPři pátrání po původu pohádek, Tolkien sleduje především tři faktory – nezávislou invenci, dědění v čase a šíření v prostoru. Tyto tři věci mají největší podíl na vývoji pohádek; pokud bychom se drželi line dědění a šíření, mohli bychom dojít až k původním autorům jednotlivých pohádkových námětů. \n\nK samotné definici pohádky Tolkien často užívá dichotomii „první a druhý svět“, přičemž první svět je ten ve kterém žijeme, a svět druhý je světem fantazie. Příběhy z cest, snové příběhy či zvířecí příběhy jsou často mylně za pohádky pokládány, nicméně patří do prvního světa, a tudíž podle Tolkiena pohádkami nejsou.\nZa druhý problém pohádky jako literárního žánru Tolkien označuje součásné publikum pohádek, jímž jsou výhradně děti. Původně byly pohádky určeny především pro dospělé, nyní však byly vytlačeny z běžného světa literatury a ponechány dětem – ty pro nedostatek životních zkušeností nejsou schopny rozlišit realitu od fikce – nedokáží určit hranici mezi prvním a druhým světem. Přitom pohádky obsahují podobné hodnoty jako ostatní literární žánry. Dnes jsou však uměle modifikovány, aby odpovídaly potřebám a preferencím dětí. V klasických pohádkách patří mezi stěžejní hodnoty:\n\n"}
{"id": "1209263", "url": "https://cs.wikipedia.org/wiki?curid=1209263", "title": "Márcio Rodrigues", "text": "Márcio Rodrigues\n\nMárcio Rodrigues (* 20. prosinec 1978) je bývalý brazilský fotbalista.\n\nMárcio Rodrigues odehrál za brazilský národní tým v letech 2004–2005 celkem 3 reprezentační utkání.\n\n"}
{"id": "1209264", "url": "https://cs.wikipedia.org/wiki?curid=1209264", "title": "Evair", "text": "Evair\n\nEvair, celým jménem Evair Aparecido Paulino (* 21. únor 1965) je bývalý brazilský fotbalista.\n\nEvair odehrál za brazilský národní tým v letech 1992–1993 celkem 9 reprezentačních utkání a vstřelil v nich 2 góly.\n\n"}
{"id": "1209266", "url": "https://cs.wikipedia.org/wiki?curid=1209266", "title": "Marques Batista de Abreu", "text": "Marques Batista de Abreu\n\nMarques Batista de Abreu (* 12. únor 1973) je bývalý brazilský fotbalista.\n\nMarques Batista de Abreu odehrál za brazilský národní tým v letech 1994–2002 celkem 13 reprezentačních utkání a vstřelil v nich 4 góly.\n\n"}
{"id": "1209269", "url": "https://cs.wikipedia.org/wiki?curid=1209269", "title": "Oséas", "text": "Oséas\n\nOséas, celým jménem Oséas Reis dos Santos (* 14. květen 1971) je bývalý brazilský fotbalový útočník a reprezentant. Mimo Brazílii působil na klubové úrovni ve Španělsku a v Japonsku.\n\nOséas odehrál za brazilský národní tým v roce 1996 celkem 2 reprezentační utkání.\n\n"}
{"id": "1209271", "url": "https://cs.wikipedia.org/wiki?curid=1209271", "title": "Antonín Pařík", "text": "Antonín Pařík\n\nAntonín Pařík (11. května 1879 Kosmonosy – 5. července 1948 Černošice) byl československý podnikatel z první republiky, továrník a velkoobchodník s prádlem. Byl spoluzakladatelem Trioly, akciové společnosti na výrobu pánského a dámského prádla, její pozdější majoritní vlastník a první předseda správní rady.\n\n\"Antonín Pařík byl jedním z těch podnikatelů, kteří v první polovině 20. století vytvářeli tradici českého hospodářského podnikání. Byla to doba, kdy v hospodářském snažení nebylo náhody – byla jen vytrvalá, tuhá a cílevědomá práce.\"\n\nRod Paříků z Kosmonos a okolních vesniček byl rodem domkářů a rolníků. Rodinnou podnikatelskou tradici zahájil Antonín Pařík nejstarší, který se narodil v roce 1856 v rodině hospodského Josefa Paříka v Kněžmostě. Vyučil se čalouníkem a sedlářem. V Kosmonosích měl dílnu na výrobu kočárů. Pracoval převážně pro barona Leitenbergera, který měl v nedalekém Josefově Dole poblíž řeky Jizery velkou textilní továrnu a zámeček se zámeckým parkem.\nFriedrich von Leitenberger (1837–1899) byl český podnikatel a politik německé národnosti, který se díky svým schopnostem zařadil mezi největší průmyslníky v Rakousku. V Josefově Dole vybudoval kolonii domků pro své zaměstnance, dvoutřídní školu s opatrovnou, obchod, závodní jídelnu a také zřídil penzijní a nemocenskou pokladnu. Zřejmě díky tomuto prostředí se syn Antonína Paříka nejstaršího, rovněž Antonín, rozhodl podnikat v textilním oboru.\n\nAntonín Pařík se narodil v Kosmonosech Antonínu Paříkovi nejstaršímu a jeho manželce Karolině, rozené Kellerové. Když bylo malému Antonínovi necelých pět let, zemřel jeho otec a rodina byla odkázána na pomoc svých příbuzných. Antonín Pařík absolvoval v Mnichově Hradišti pokračovací průmyslovou školu se zaměřením na účetnictví. O tom, že Antonín Pařík byl mladým cílevědomým mužem, svědčí fakt, že se při studiu na průmyslové škole také vyučil obchodu a několik dalších let pracoval jako obchodní příručí. Následující věta z potvrzení o učení a první obchodnické praxi se stala jeho celoživotním krédem: „Po celou dobu choval se bezvadně, byl přičinlivý a ochotný, takže si získal mé plné spokojenosti.“\n\nPo šesti letech práce ve funkci obchodního příručího odchází Antonín Pařík v roce 1903 do Prahy. Mezníkem v jeho životě bylo setkání s Rudolfou Krákorovou, se kterou se po krátké známosti v roce 1905 oženil. Rudolfa Paříková se narodila v roce 1882 v rodině Františka Krákory, pražského měšťana, který měl známou ševcovskou dílnu v Praze. Vystudovala obchodní pokračovací průmyslovou dívčí školu a později složila státní zkoušku z francouzského jazyka. Vzhledem ke svému ekonomickému vzdělání pomáhala svému manželovi vést účetnictví.\n\nJeště před začátkem 1. světové války se Antonín Pařík spojil se svým švagrem a společně na hypotéku koupili v Praze dům, který stál na Štefánikově třídě na Smíchově. Hned jak dům získali, otevřel si Antonín Pařík ve své polovině domu obchod s módním textilním zbožím. Vzhledem ke svým obchodnickým schopnostem se brzy stal významným pražským obchodníkem. Později ke svému obchodu na Smíchově přidal i další podobný obchod na Husově třídě na Žižkově. Jeho každoroční povánoční výprodej pod názvem „Paříkův levný týden“ Pražané milovali.\n\nAntonín Pařík si v roce 1908 založil vlastní „odborný závod s prádlem“, kterému dal jednoduchý název „Pařík – Smíchov“. Tehdy byl Smíchov samostatným městem, které bylo k Praze připojeno až o 14 let později. S pomocí externích domácích švadlen začal šít a prodávat kvalitní pánské košile šité na míru. Zákazník si mohl vybrat nejen střih a látku, ze které má být košile ušita, ale i knoflíčky.\nProtože šití kvalitních košil vyžaduje kromě profesionální zručnosti také velkou dávku pečlivosti, své domácí švadleny si Antonín Pařík vybíral. Začínající podnikatel již tehdy pochopil, že o kvalitní košile bude stále velký zájem. Od roku 1920 až do Února 1948 se zakázkové košile šily přímo v Triole. Díky této skutečnosti byly „Paříkovy košile“ šité na míru cenově dostupné širokému okruhu zákazníků.\n\nAntonín Pařík nosil košile své výroby a dokonale je prezentoval před svými zákazníky. Pro své zakázkově šité košile používal ochranné označení „P P P“ (Pařík Prádlo Praha) s korunkou.\n\nV roce 1919 Antonín Pařík (na fotografii vpravo) spolu s Josefem Džbánkem (uprostřed) a Jaroslavem Sobolem založili společnost na výrobu prádla pod názvem Triola. Dne 23. prosince 1919 ji Zemský soud v Praze zaregistroval jako společnost s ručením omezeným, a to jako společnost na výrobu „prádla a korzetů pro dámy i veškerého pánského i chlapeckého prádla\". Název firmy Triola vymyslela Rudolfa Paříková, když svému manželovi poradila: „tři společníci tvoří triolu\" a hned si ten název začala zpívat.\n\nPro výrobu prádla si společníci pronajali prázdnou továrnu na Balabence. Zde se šily převážně pánské košile, které pro společnost Triola byly hlavním výrobním programem. Pro výrobu dámského módního prádla si společníci pronajali v Praze další výrobní prostory. Z některých se později staly pobočky Trioly, jako například ve Vršovicích nebo na Šumavě.\n\nRoku 1922 se Triola přeměnila na akciovou společnost. Během následujících deseti let hlavní akcionáři Antonín Pařík, Josef Džbánek a Jaroslav Sobol vytvořili z Trioly úspěšnou českou textilní továrnu. Její další rozvoj byl však limitován velikostí a kvalitou pronajatých prostor.\n\nKolem roku 1930 se Antonín Pařík stal majoritním akcionářem Trioly a jako předseda správní rady se začal připravovat na splnění svého velkého snu – vybudovat moderní továrnu na pásovou výrobu pánských košil. Nemůže být pochyb o tom, že mu byl vzorem Tomáš Baťa, který v roce 1927 ve svých továrnách spustil pásovou výrobu bot.\n\nNebyl to jednoduchý úkol. K tomu potřeboval především tým schopných odborníků. Bylo třeba vyprojektovat a postavit novou budovu, navrhnout organizaci pásové výroby košil, vyprojektovat a vyrobit výrobní pás. Dále pak bylo třeba vybrat a nakoupit šicí, žehlicí a ostatní stroje pro novou továrnu. Určitě nebylo jednoduché proškolit zaměstnance na práci v nových podmínkách a také rozběhnout novou výrobu.\n\nV roce 1931 byla dokončena nová budova Trioly v Drahobejlově ulici č. 27 v Praze-Libni. Železobetonovou budovu o celkové ploše 3000 m² ve funkcionalistickém stylu navrhl známý pražský architekt Richard Goldreich (mimo jiné navrhl budovu Hudebního divadla v Karlíně). Budovu postavila velká stavební firma Dr. Ing. Karel Skorkovský a.s., která se specializovala na železobetonové stavby (postavila Libeňský most i Veletržní palác).\n\nZ technického hlediska stojí za zmínku, že poslední podlaží nové továrny Trioly je zastropeno železobetonovou skořepinou přes celou hloubku budovy. Celá budova byla určena pro sériovou výrobu pánských košil. Byla vybavena elektrickým výrobním pásem, který procházel shora dolů celou budovou. Výrobní pás vyrobila holešovická elektrodílna Ladislava Dobrovolského. Výroba v nově postavené továrně byla zahájena v roce 1932. Začínala v nejvyšším podlaží a končila v přízemí, kde se košile balily a následně expedovaly k zákazníkům. Z hlediska evropských poměrů byla Triola výjimečnou textilní továrnou.\n\nSrdcem této továrny byly výrobní linky. Nejdřív byla v budově jedna linka na šití límců a jedna linka na šití košil. Později byl počet výrobních linek zdvojnásoben. U každého výrobního pásu pracovalo asi dvacet švadlen. Vlastní šití límců nebo košil bylo rozfázováno do více dílčích úkonů. Každý úkon podle časové náročnosti prováděla jedna nebo několik švadlen. Některé úkony se prováděly na šicích strojích, jiné ručně. Do výrobní linky bylo podle potřeby zařazeno více druhů šicích strojů.\nŠvadleny na dvou výrobních pásech vyrobily každou minutu celkem 3 až 4 košile.\n\nZachovala se i fotografie budovy Trioly s autem přepravní firmy Nordisk Transport & Spedition, zajišťující přepravu zboží mezi městy Oslo – Praha – Vídeň. Na sklonku 30. let byla víc než polovina vyrobených košil určena na export.\n\nTriola měla vlastní učiliště pro švadleny a v roce 1938 měla asi 300 zaměstnanců.\n\nAntonín a Rudolfa Paříkovi měli šest dětí, tři dcery a tři syny. V roce 1916 Antonín Pařík pro svou rodinu zakoupil starší vilu v Černošicích, kterou později přestavěl. Vždy se počítal mezi černošické rodáky a jeho působení v Černošicích připomínají mozaiková okna sv. Antonína a sv. Barbory (na obrázku), která rodina Paříkova věnovala místnímu kostelu.\n\nSvé syny Antonín Pařík od mládí vychovával k tomu, aby až dospějí, společně řídili Triolu:\nsyn Alexandr převzal obchod, pro Triolu nakupoval látky a staral se o kvalitu vyráběného prádla,\nsyn Rudolf v Triole převzal zodpovědnost za technický stav šicích a ostatních výrobních strojů,\nsyn Antonín se stal ředitelem Trioly.\n\nV roce 1947 prezident E. Beneš udělil akciové společnosti Triola „Veřejné uznání“. Necelý rok po tom přišel Únor 1948 a s ním i znárodnění.\n\nZ českých textilních továren byl vytvořen jeden velký národní podnik Panar. Značka Triola na dlouhých 20 let přestala existovat. Antonín Pařík se už mohl jenom dívat na to, jak kvantita vítězí nad kvalitou a elegancí. Více než ztráta jeho milované Trioly ho zranila skutečnost, že už nikdo nestál o jeho zkušenosti a schopnosti.\n\n"}
{"id": "1209280", "url": "https://cs.wikipedia.org/wiki?curid=1209280", "title": "Barbora Poláková (album)", "text": "Barbora Poláková (album)\n\nBarbora Poláková je stejnojmenné album herečky a zpěvačky Barbory Polákové. \n\nVydala ho společnost Supraphon v roce 2015, jeho producentem je Jan P. Muchow. Deska je částečně melancholicky laděna, obsahuje i několik moderních šansonů.\nKromě Polákové se na albu výrazně autorsky podílel klavírista David Hlaváč.\n\nDo bookletu desky je vloženo několik kousků speciálního látkového papíru, ze kterého je možné složit lampu. Na látkovém papíru jsou texty písní z alba. \n\n"}
{"id": "1209287", "url": "https://cs.wikipedia.org/wiki?curid=1209287", "title": "Primavesi", "text": "Primavesi\n\nPrimavesi může být:\n\n\n\n\n"}
{"id": "1209291", "url": "https://cs.wikipedia.org/wiki?curid=1209291", "title": "Jonathan Tah", "text": "Jonathan Tah\n\nJonathan Glao Tah (* 11. února 1996, Hamburg, Německo) je německý fotbalový obránce a reprezentant, který v současnosti hraje v německém klubu Bayer 04 Leverkusen.\nMatka je Němka, otec původem z Pobřeží slonoviny.\n\n\nV A-mužstvu Německa debutoval 26. 3. 2016 v přátelském zápase v Berlíně proti reprezentaci Anglie (prohra 2:3). \n\nTrenér Joachim Löw jej zařadil do závěrečné 23členné nominace na EURO 2016 ve Francii, z níž vypadl zraněný Antonio Rüdiger. Němci získali na turnaji bronzové medaile, v semifinále je vyřadila domácí Francie po výsledku 0:2. Tah neodehrál na šampionátu ani minutu, byl náhradníkem.\n\n"}
{"id": "1209296", "url": "https://cs.wikipedia.org/wiki?curid=1209296", "title": "Criminal Tango", "text": "Criminal Tango\n\nCriminal Tango je album skupiny Manfred Mann's Earth Band s Chris Thompsonem, vydané v roce 1986.\n\n\nhostující hudebníci\n"}
{"id": "1209303", "url": "https://cs.wikipedia.org/wiki?curid=1209303", "title": "Brian Wood", "text": "Brian Wood\n\nBrian Wood (* 1972, Essex Junction, Vermont) je americký komiksový scenárista, kreslíř a grafik. Nejvíce proslul pro svou autorskou sérii \"DMZ\". Jako grafik se podílel na řadě počítačových her společnosti Rockstar Games – Grand Theft Auto, Midnight Club, Max Payne, Smuggler's Run a Manhunt.\n\nV Česku vydávají komiksy Wooda nakladatelstí BB/art a CREW:\n\n\n\n\n\n\n\nStaff designer pro Rockstar Games (1999–2003)\n"}
{"id": "1209305", "url": "https://cs.wikipedia.org/wiki?curid=1209305", "title": "Naračano-Vilejská nížina", "text": "Naračano-Vilejská nížina\n\nNaračano-Vilejská nížina (bělorusky Нарачана-Вілейская нізіна, rusky Нарочано-Вилейская низина) je fyzicko-geografický rajón Běloruského pojezeří. Nachází se na severovýchodě Hrodenské oblasti a na severozápadě Minské oblasti v Bělorusku, v povodí horního a středního toku řeky Vilija. Na severu hraničí s Svjancjanskou pahorkatinou, na jihovýchodě s Minskou vysočinou a na jihozápadě s Ašmjanskou vysočinou. Na východě přechází do Věrchněbjarezinské nížiny a na západě v Neriso-Žemjanskou nížinu v Litvě. V průměru dosahuje výšky 155 až 190 m. n. m. Nejvyšší vrchol má výšku 232 m n. m. a leží na území Konsatinovské pahorkatiny. Rozloha činí asi 7,4 tis. km². Od západu k východu se táhne v délce 115–145 km, od severu na jih má 35–75 km.\n\nV současném systému fyzicko-geografickém členění Běloruska je Naračano-Vilejská nížina rozdělena do dvou oblastí. První z nich je Naročanská rovina, která je součástí okruhu Naračano-Ušackého Pojezeří Běloruské Pojezerské provincie. Druhou je Vilejská nížina, která náleží do Centrálního okruhu Běloruské pahorkatiny Západoběloruské provincie.\nVětšinu území zaujímá ledovcová rovina vytvořená fluvioglaciálními a limnoglaciálními usazenami, které se vytvořily po sestoupení Vilejského periglaciálního jezera a během ústupu Paazerského (Valdajského) ledovce. Povrch se vyznačuje relativním převýšením v rozmezí 3 až 7 metrů. Naročano-Vilejská nížina je charakterizována nepřístupnými mokřady s reliktními jezery, jezerními kotlinami a dunami. \n\nNa severu Naročano-Vilejské nížiny se nachází hřebeny terminálních morén Paazerského zalednění: Svirská, Konstantinovská, Severonaročská a Jihonaročská pahorkatina. Jsou vytvořeny komplexy pahorků a úvalů s délkou 0,5–3 kilometry s relativní výškou 1–20 metrů. Na okraji Svirské a Severonaročské pahorkatiny leží eskery a kamy. Na východě útvarů terminálních morén Sožského (Moskvského) zalednění leží Kureněcká a Kosteněvická pahorkatina.\n\nNížinou protéká řeka Vilija s přítoky Ašmjanka, Aksana, Uěa, Ilija, Dzvinasa, Sevrač, Narač, Strača, Struna. Na území nížiny se nachází mnoho jezer ledovcového původu, které dohromady vytváří několik skupin: Naračanská, Mjadzelská, Blankytná, Saračanská a Svirská jezera. Na okraji Naračano-Vilejské nížiny se počíná Vilejsko-Minský vodní systém, který je součástí Vilejské přehrady. Průměrná teplota v lednu je −7,5 °C, v červenci 16,8 °C. Roční úhrn srážek činí 600 mm.\n\nNa území nížiny jsou zastoupeny drnově podzolové půdy, v depresích rašelinově bažinné a drnově humusové glejové. Bažiny jsou většinou nížinné. Zaslesněno je celkem 36% území. Dominují borovice, vyskytují listnaté smrčinové lesy. Orné půdy pokrývají 35% území.\n\nNa předělu nížiny se nachází Naračanský národní park a přírodní rezervace Pasynki, Blakitná jezera, Čeremnica, Rudakovo, Dubatoŭská, Někasecká rezervace. V okolí jezera jsou lázeňská a ochranná pásma vodních zdrojů.\n"}
{"id": "1209306", "url": "https://cs.wikipedia.org/wiki?curid=1209306", "title": "Skytrax", "text": "Skytrax\n\nSkytrax (původně \"Inflight Research Services\") je poradenství se základnou v Anglii, zabývá se hodnocením leteckých společností a letišť, bylo založeno v roce 1989. Hodnocení se mohou zúčastnit zákazníci, kteří na stránky Skytrax také můžou přidat vlastní recenze.\n\nKaždý rok vyhlašuje leteckou společnost roku a letiště roku. Oceňuje také pěti-hvězdičkové aerolinky, každoročně aerolinky s nejlepším servisem na letišti, s nejlepším zábavním systémem, společnosti, které mají nejčistší letadla, nejlepší regionální aerolinky a nejlepší leteckou alianci. Letiště oceňuje také pěti hvězdičkami, dále každoročně nejčistší letiště, s největším počtem cestujích, nejlepší přestupní letiště a letiště s nejmenším počtem ztracených kufrů.\n\n\"Aktualizováno v roce 2017\"\n\n\"Aktualizováno v roce 2017\"\n\n"}
{"id": "1209308", "url": "https://cs.wikipedia.org/wiki?curid=1209308", "title": "Lis na česnek", "text": "Lis na česnek\n\nLis na česnek je kuchyňská pomůcka, která drtí stroužky česneku jejich prolisováním přes síť malých otvorů, obvykle za pomoci pístu. Mnoho lisů na česnek obsahuje i plastové zařízení na čištění, které se skládá z tupých kolíků, jejichž rozložení odpovídá rozložení otvorů v mřížce.\n\nLisy na česnek představují výhodnou alternativu k sekání nebo tření česneku s nožem, a to zejména proto, že stroužek česneku může být prolisován lisem i se slupkou. Česnek je vytlačen ven, zatímco slupka zůstane v lisu. Některé zdroje také tvrdí, že protlačování česneku se slupkou usnadňuje čištění lisu.\n\nVěří se, že prolisovaný česnek má jinou chuť než sekaný. Prolisováním se poškodí více buněčných stěn a tím se uvolní více výrazných chuťových složek česneku. Kuchař syrových jídel Renée Underkoffler říká, že \"\"dobrý lis na česnek dělá z manipulování s česnekem čistou radost. Lisovaný česnek má lehčí a jemnější chuť než sekaný, protože neobsahuje hořký středový stonek\". \"\n\nNa druhou stranu někteří kuchaři tvrdí, že prolisovaný česnek má horší chuť ve srovnání s jinými úpravami česneku. Například kuchař Anthony Bourdain radí: \"\"Neprotlačujte. Nevím, co je to za hnus, který vychází z konců těch věcí, ale česnek to není.\"\"\n\n\"Cooks Illustrated\" uvádí některé další využití pro lis na česnek, jako je drcení jiných drobných věcí (například olivy, kapary, ančovičky) nebo lisování malého množství cibulového či šalotková džusu.\n"}
{"id": "1209309", "url": "https://cs.wikipedia.org/wiki?curid=1209309", "title": "Seznam dílů seriálu Policie Battle Creek", "text": "Seznam dílů seriálu Policie Battle Creek\n\nToto je seznam dílů seriálu \"Policie Battle Creek\". Seriál byl zrušen po první řadě. V ČR jej vysílala Nova Cinema.\n\n"}
{"id": "1209313", "url": "https://cs.wikipedia.org/wiki?curid=1209313", "title": "Kostel Nalezení svatého Kříže (Zliv)", "text": "Kostel Nalezení svatého Kříže (Zliv)\n\nŘímskokatolický filiální kostel Nalezení svatého Kříže ve Zlivi je raně gotická sakrální stavba stojící v obci uprostřed hřbitova. Od roku 1964 je chráněn jako kulturní památka.\n\nKostel byl postaven ve 2. polovině 13. století a písemně je doložen k roku 1357. Později byl v lodi barokně upraven.\n\nJedná se o jednolodní, obdélnou stavbu s presbytářem, který je zevně půlkruhově, uvnitř pětiboce uzavřený. Po severní straně kostela se nachází obdélná sakristie. Před západním průčelím je mohutná hranolová věž.\n\nPresbytář je zevně opatřen opěráky. Stěny jsou s úzkými hrotitými okny v hlubokých a širokých, segmentově uzavřených špaletách. V 1. a 2. patře věže jsou malá střílnová okénka. Věž je otevřena do lodi hrotitým portálkem. Ve věži je zazděná rozeta s čtyřlistem vedoucí do původní lodi.\n\nZ presbytáře do sakristie vede gotický hrotitý profilovaný portál, který pochází asi z 1. poloviny 14. století. Presbytář je sklenut jedním polem křížové klenby a v závěru paprsčitě. Jsou zde velmi silná a mohutná žebra hrubého klínového profilu. Triumfální oblouk je těžký a lomený. Loď má plochý strop. Kruchta je nesena dřevěným sloupkem. Sakristie má valenou klenbu. V presbytáři se nachází raně gotický sanktuář, který je čtyřikrát odstupňovaný.\n\nZařízení kostela je pseudoslohové a pochází od J. Stoklasy ml. Hlavní oltář a kazatelna jsou z roku 1916. Boční oltář s obrazy a na prknech malovanou architekturou pochází z 1. poloviny 19. století.\n\nNedaleko kostela se nachází pískovcový krucifix z roku 1791.\n\n"}
{"id": "1209314", "url": "https://cs.wikipedia.org/wiki?curid=1209314", "title": "Hřbetní plachta", "text": "Hřbetní plachta\n\nHřbetní plachta je široký orgán vyčnívající z páteře především některých vyhynulých obojživelníků a plazů. Jeho přesná funkce není dosud zcela známá, přestože už na toto téma bylo navrženo množství teorií.\n\nStruktura hřbetní plachty napovídá, že může být velmi nápomocná pro termoregulaci, především pro pelycosaury. Základy trnů v sobě mají úzké kanálky, podle teorie průchody pro krevní cévy, které by mohly do plachty odvádět nadbytečnou krev. Zvíře by také mohlo využívat velkou plochu hřbetní plachty pro absorpci tepla ze slunce v dopoledních hodinách. Jako ektotermní organismy by totiž dinosauři potřebovali teplo z externího zdroje pro správné fungování svalů, což poskytuje velkou výhodu při pronásledování kořisti. Naopak při přehřátí by mohla plachta teplo z těla lépe odvádět (při odpočinku ve stínu se využije větší plocha pro rychlejší přesun tepla do studenějšího vzduchu kolem).\n\nNicméně, nedávné studie zpochybnily účinnost této adaptace.\n\nPropracované struktury těla, mnoho moderních denních zvířat obvykle slouží k přilákání opačného pohlaví v období páření. Tato možnost byla navržena v minulosti taktéžjako funkce hřbetní plachtu, ale dnes je do značné míry zdiskreditována.\n\nV případě, že by se potvrdila spíše příbuznost s bizony a jejich předchůdci megaceropsi, spíše, než s dnes navrhovanými Spinosaury a Ouranosaury, fakta by se přiklonila teorii Jacka Baileyho, jehož představa dávných plachet vykresluje spíše tlusté, tukem naplněné hrby, které slouží i například velbloudům ke skladování vody.\n\nExistuje také hypotéza, že strategie lovu Dimetrodona obnášela přepadení ze zákrytu. Zde by mu teoreticky mohla pomoci podobnost s vymřelých přesliček \"Calamitales.\"\n\nGregory S. Paul tvrdil, že souběžná krční plachta u \"Amargasaura \" by se snižovala ohebnost krku. Místo toho navrhl, že by mohly souviset se snahou přilákat samice hlasitým zvukem.\n\n\n"}
{"id": "1209320", "url": "https://cs.wikipedia.org/wiki?curid=1209320", "title": "Andrej E. Skubic", "text": "Andrej E. Skubic\n\nAndrej Ermenc Skubic (* 28. prosince 1967 Lublaň, Slovinsko) je slovinský spisovatel a překladatel.\n\nAndrej Skubic studoval slovenistiku a anglistiku na Filozofické fakultě v Lublani. Do literárních časopisů začal přispívat roku 1989. Doktorát obdržel roku 2003 s prací \"Sociolekti v jezikovni stvarnosti in literarnem delu\". \n\nSvůj první román vydal roku 1999 pod názvem Hořký med (\"Grenki med\"), který byl v roce 2000 oceněn Kresnikovou cenou jako nejúspěšnější kniha roku, a také cenou \"Združenje založnikov in knjigotržcev Slovenije\" jako nejlepší debut. Jeho druhý román, \"Fužinské blues\" vyšel roku 2001 a byl nominován na Kresnikovu cenu. Tento román byl dramaticky ztvárněn a v roce 2005-2006 představen na jevišti divadla SNG Drama. V létě 2004 vyšla jeho sbírka krátkých próz pod názvem \"Norišnica\". Roku 2005 vyšla jeho lingvistická rozprava \"Obrazy jazyka\", v níž vychází ze své doktorské práce. V roce 2006 vychází jeho třetí román \"Popcorn\", který byl oceněn \"Župančičevou cenou\". V roce 2009 vychází jeho první drama \"Neskončni šteti dnevi\", téhož roku bylo poprvé představeno v divadle SNG Nova Gorica. Jeho román \"Koliko si moja?\" (2011) byl oceněn Kresnikovou cenou. V roce 2013 bylo představeno jeho drama \"Pavla nad prepadom\" v divadle Slovensko mladinsko gledališče.\n\nPřeložil mnoho románů, především díla Flanna O´Briena, Jamese Kelmana, Jamese Joyceho a dalších. Jeho próza byla uvedena v literárních periodákách, v překladu do angličtiny, němčiny, češtiny, polštiny, ruštiny, maďarštiny apod.\n\nSkubicovy romány \"Fužinski bluz\" (\"Fužinské blues\", Brno: Větrné mlýny, 2004) a \"Grenki med\" (\"Hořký med\", Blansko: Duha Press, 2009) přeložil do češtiny Petr Mainuš.\n\nPróza \n\nOdborná díla\nDrama\n\n\n \n"}
{"id": "1209327", "url": "https://cs.wikipedia.org/wiki?curid=1209327", "title": "Karel Müller", "text": "Karel Müller\n\nKarel Müller může být:\n\n\n"}
{"id": "1209328", "url": "https://cs.wikipedia.org/wiki?curid=1209328", "title": "Zohar (rozcestník)", "text": "Zohar (rozcestník)\n\nZohar (hebr. záře) může znamenat:\n\n\n\n"}
{"id": "1209334", "url": "https://cs.wikipedia.org/wiki?curid=1209334", "title": "Most Jamese Joyce", "text": "Most Jamese Joyce\n\nMost Jamese Joyce (anglicky James Joyce Bridge, irsky Droichead James Joyce), je obloukový silniční most na řece Liffey v irském Dublinu pojmenovaný po irském spisovateli Jamesi Joyceovi. Hlavní rozpětí má délku 40 m. Architektem mostu byl Santiago Calatrava, který byl i architektem nedalekého mostu Droichead Samuel Beckett. Most byl otevřen 16. června 2003 během svátku Bloomsday. Výstavba mostu stála 9 milionů eur.\n"}
{"id": "1209335", "url": "https://cs.wikipedia.org/wiki?curid=1209335", "title": "Naračanská jezera", "text": "Naračanská jezera\n\nNaračanská jezera () nebo Naračanská skupina jezer () v Mjadzelském rajónu v povodí řeky Narač. Do skupin Naračanských jezer patří Narač, Mjastra, Batoryna, Bílé. \n\nJsou propojena mezi sebou krátkými kanály (s výjimkou bezodtokého Bílého jezera) se společným soutokem u řeky Narač, a také 10 malými jezery, z nichž většina se nachází na území hydrologické rezervace „Čaremšycy“ (Гідралагічны заказнік „Чарэмшыцы“).\n"}
{"id": "1209336", "url": "https://cs.wikipedia.org/wiki?curid=1209336", "title": "Daniela Hebnarová", "text": "Daniela Hebnarová\n\nDaniela Hebnarová (* 13. února 1957 Makov) je česká politička a knihovnice, v letech 2013 až 2016 zastupitelka Zlínského kraje, v letech 2010 až 2014 starostka města Kroměříže, členka ODS.\n\nV letech 1972 až 1976 vystudovala Gymnázium Rožnov pod Radhoštěm (humanitní zaměření) a následně v letech 1977 až 1979 obor knihovnictví a vědeckotechnické informace na SKŠ Praha. Vysokoškolské vzdělání si doplnila v letech 1989 až 1993 studiem oboru teorie a dějiny literatury a dramatických umění na Filozofické fakultě Univerzity Palackého v Olomouci (získala titul Bc.). V letech 1993 až 1995 pokračovala na téže fakultě navazujícím magisterským oborem literární věda (získala titul Mgr.). Ve svém oboru absolvovala několik zahraničních stáží.\n\nPracovní kariéru začínala v letech 1979 až 1980 jako informatik v podniku Tesla Rožnov pod Radhoštěm. V roce 1985 nastoupila jako knihovnice do holešovské pobočky Okresní knihovny v Kroměříži, v roce 1987 se stala v rámci téže instituce vedoucí úseku služeb kroměřížského pracoviště. V letech 2001 až 2010 byla zástupkyní ředitele Knihovny Kroměřížska. Od března do listopadu 2010 pak vedla Dům Kultury Kroměříž. V roce 2014 se jako autorka námětu významně zasloužila o vybudování stálé expozice Karla Kryla v kroměřížském Starém pivovaru.\nPo ukončení svého působení v čele města Kroměříž se na počátku roku 2015 do funkce ředitelky Domu Kultury Kroměříž vrátila.\n\nDaniela Hebnarová žije v Kroměříži, je vdaná. Domluví se anglicky a rusky.\n\nDo komunální politiky se pokoušela vstoupit, když ve volbách v roce 1998 kandidovala jako nestraník za ODS do Zastupitelstva města Kroměříže, ale neuspěla. Nepodařilo se jí to ani ve volbách v roce 2002, opět jako nestraníkovi za ODS. Městskou zastupitelkou se stala až ve volbách v roce 2006, kdy kandidovala původně na 11. místě kandidátky už jako členka ODS (vlivem preferenčních hlasů skončila šestá). Mandát zastupitelky města obhájila ve volbách v roce 2010 jako lídryně kandidátky ODS. Dne 11. listopadu 2010 byla zvolena starostkou Kroměříže. Také ve volbách v roce 2014 mandát zastupitelky města obhájila jako lídryně kandidátky ODS. Ve funkci starosty ji však dne 6. listopadu 2014 vystřídal Jaroslav Němec.\n\nV krajských volbách v roce 2012 kandidovala za ODS do Zastupitelstva Zlínského kraje, ale neuspěla (stala se však první náhradnicí). Na začátku roku 2013 rezignoval na mandát její kolega Josef Slovák a ona se stala krajskou zastupitelkou. Ve volbách v roce 2016 mandát obhajovala, ale neuspěla.\n\nVe volbách do Poslanecké sněmovny PČR v roce 2010 a v roce 2013 kandidovala za ODS ve Zlínském kraji, ale ani jednou neuspěla. Ve volbách do Senátu PČR v roce 2016 kandidovala za ODS v obvodu č. 76 – Kroměříž. Se ziskem 14,44 % hlasů skončila na 3. místě a do druhého kola nepostoupila.\n\nNa ustavujícím zasedání zastupitelstva po volbách v roce 2018 byla zvolena zastupující místostarostkou.\n"}
{"id": "1209338", "url": "https://cs.wikipedia.org/wiki?curid=1209338", "title": "Most Samuela Becketta", "text": "Most Samuela Becketta\n\nMost Samuela Becketta (anglicky \"Samuel Beckett Bridge\", irsky \"Droichead Samuel Beckett\") je most v Dublinu postavený v letech 2007-2009. Je to zavěšený otočný most.\n\nHlavní rozpětí lze kvůli velikosti některých lodí otáčet o 90 °. Celková délka mostu je 123 m. Mostovka je s 48 m vysokým pylonem spojena 31 lany. Byl navržen španělským architektem Santiagem Calatravou, který je také architektem nedalekého mostu Droichead James Joyce. Most byl pojmenován po irském spisovateli a laureátovi Nobelovy ceny za literaturu Samuelovi Beckettovi, který pocházel z Dublinu. Pylon s lany má připomínat harfu, symbol Irska. Most spojuje jižní nábřeží řeky Liffey s dublinskými doky na severní straně řeky. Most byl oficiálně otevřen pro chodce 10. prosince 2009 starostkou Dublinu Emer Costello. Výstavba mostu stála přibližně 60 milionů eur.\n"}
{"id": "1209343", "url": "https://cs.wikipedia.org/wiki?curid=1209343", "title": "Green's Bridge", "text": "Green's Bridge\n\nGreen's Bridge je most v Kilkenny v Irsku, postavený v roce 1766. Byl navržen architektem George Smithem. Most byl oficiálně otevřen 1766.\n\n\n"}
{"id": "1209345", "url": "https://cs.wikipedia.org/wiki?curid=1209345", "title": "Air India", "text": "Air India\n\nAir India je vlajková letecká společnost Indie, sídlící na letišti Indiry Gándhíové v Novém Dillí a na letišti Čhatrapatího Šivádží v Bombaji. Je vlastněna státní společností Air India Limited, od roku 2014 je členem letecké aliance Star Alliance. Air India má sesterské společnosti Air India Regional pro regionální lety a nízkonákladovou společnost Air India Express.\n\nSpolečnost založil v roce 1932 indicko-francouzský podnikatel J. R. D. Tata pod jménem \"Tata Air Services\". Později byla přejmenována na \"Tata Airlines\" a sloužila jako letecká pošta po Indii. Po Druhé světové válce byla přejmenována na Air India. V roce 1960 přibyl ve flotile společnosti Boeing 707, což bylo první proudové letadlo provozované asijskou leteckou společností v Asii.\n\nV roce 2000–2001 se snažila vláda tuto společnost privatizovat, nepodařilo se. V roce 2006 se společnost sloučila se společností Indian, poté zaznamenala ztrátové období.\n\nV červnu 2017 společnost vlastnila 116 letadel, průměrné stáří letky bylo 8 let. Oproti červnu 2016 se tak letka zvětšila o 8 letadel a omládla a 2 roky.\n"}
{"id": "1209346", "url": "https://cs.wikipedia.org/wiki?curid=1209346", "title": "Mjadzelská jezera", "text": "Mjadzelská jezera\n\nMjadzelská jezera () nebo Mjadzelská skupina jezera () je skupina jezer, která se nacházejí v Mjadzelském rajónu Minské oblasti Běloruska. \n\nJezera mají dohromady rozlohu asi 20 km², z toho 16,2 km² zabírá to největší, jezero Mjazdel, ostatní nepřesahují 1 km². Jezera jsou propojena malými kanály, které náleží do povodí řeky Mjadzelky. Jezero Rudakovo je bezodtoké. Břehy malých jezer jsou silně zarostlé rákosem a skřípinou. U jezera Mjadzel a v blízkosti několika malých jezer se nacházejí rekreační oblasti a turistické trasy. Mjadzelská skupina jezer leží na území Naračanského národního parku.\n"}
{"id": "1209358", "url": "https://cs.wikipedia.org/wiki?curid=1209358", "title": "AEGON Classic 2016", "text": "AEGON Classic 2016\n\nAEGON Classic 2016 byl tenisový turnaj pořádaný jako součást ženského okruhu WTA Tour, který se odehrával na otevřených travnatých dvorcích v Edgbaston Priory Clubu. Probíhal mezi 13. až 19. červnem 2016 v anglickém Birminghamu jako třicátý pátý ročník turnaje.\n\nTurnaj s rozpočtem 846 000 dolarů potřetí patřil do kategorie WTA Premier Tournaments. Nejvýše nasazenou hráčkou ve dvouhře se stala světová trojka Agnieszka Radwańská z Polska. Jako poslední přímá účastnice do dvouhry nastoupila 56. britská tenistka žebříčku Heather Watsonová.\n\nPočet singlistek byl proti předešlým ročníkům snížen z padesáti šesti na třicet dva, což se odrazilo v redukci nasazených účastnic na polovinu.\n\nSinglovou soutěž ovládla Madison Keysová, která se po turnaji posunula poprvé v kariéře do elitní světové desítky žebříčku WTA, jako první americká debutantka od roku 1999. Vítězem deblové části se stal při prvním společném startu na turnaji okruhu WTA český pár Karolína Plíšková a Barbora Strýcová. \n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčka postoupila z kvalifikace jako tzv. šťastná poražená:\n\n\nNásledující páry obdržely divokou kartu do hlavní soutěže:\n\n\n"}
{"id": "1209364", "url": "https://cs.wikipedia.org/wiki?curid=1209364", "title": "Saxon", "text": "Saxon\n\nPojem Saxon nebo SAXON může mít vícero významů:\n\n"}
{"id": "1209370", "url": "https://cs.wikipedia.org/wiki?curid=1209370", "title": "Meldonium", "text": "Meldonium\n\nMeldonium je mezinárodní nechráněný název léčiva vyráběného lotyšskou farmaceutickou společností Grindeks pod názvy Mildronat, Mildronāts, Mildronate atp. jako jeden z jejích klíčových výrobků. Je určeno pro léčení ischemické choroby srdeční a prodávané a používané zejména v postsovětských republikách, například v Litvě, Lotyšsku a Rusku. Poprvé bylo licencováno v roce 1976 a pro zlepšení regenerace a výdrže jej v 80. letech používala sovětská armáda při válce v Afghánistánu a následně se stalo oblíbeným u (post)sovětských sportovců. \n\nMeldonium, které je od začátku roku 2016 sportovcům zakázané, na sebe připoutalo mediální pozornost zejména po ruské tenistky Marii Šarapovové poté, co byla pozitivně testována během Australian Open 2016 a jejím následném přiznání dlouhodobého užívání.\n\nPodle lotyšského tvůrce meldonia se látka používá na zlepšení krevního oběhu u lidí se srdečními problémy a sportovní výkon nijak nezlepšuje. Pokud tedy bude zařazení preparátu mezi zakázané soudně napadeno, je připraven podat své svědectví. Také podle šéfa ruské antidopingové agentury bylo meldonium do seznamu zapovězených preparátů zařazeno chybně. Podle něj „neexistují žádné lékařské výzkumy, které by dovolovaly zařadit látku mezi dopingové prostředky.“\n\nSvětová antidopingová agentura zařadila meldonium mezi zakázané látky svým rozhodnutím ze září 2015 s platností od 1. ledna 2016. Vedla ji k tomu zřejmě vysoká míra používání meldonia mezi sportovci – na Evropských hrách v Baku v červnu 2015, kdy už bylo meldonium monitorované, ale ještě nebylo zakázané, mělo jeho stopy v těle 490 sportovců. Hned od ledna do března 2016, kdy bylo už meldonium zakázané, bylo přistiženo několik desítek sportovců, kteří již zakázanou látku použili.\n\nDalší meldoniový skandál se odehrál na olympijských hrách v Pchjongčchangu, kde byl z užívání této látky obviněn ruský curler Alexandr Krušelnickij.\n\n"}
{"id": "1209374", "url": "https://cs.wikipedia.org/wiki?curid=1209374", "title": "Mallorca Open 2016", "text": "Mallorca Open 2016\n\nMallorca Open 2016 byl tenisový turnaj pořádaný jako součást ženského okruhu WTA Tour, který se hrál na otevřených travnatých dvorcích v místním Santa Ponsa Tennis Clubu. Probíhal mezi 11. až 19. červnem 2016 v západomallorském přímořském letovisku Santa Ponsa jako premiérový ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala světová dvojka a čerstvá šampionka French Open Garbiñe Muguruzaová ze Španělska, která vypadla v úvodním kole. Do turnaje zasáhly také dvě bývalé srbské světové jedničky Jelena Jankovićová a Ana Ivanovićová. Jako poslední přímá účastnice do dvouhry nastoupila 105. švýcarská hráčka Stefanie Vögeleová.\n\nTřetí singlovou trofej získala Francouzka Caroline Garciaová. Deblovou polovinu ovládl kanadsko-španělský pár Gabriela Dabrowská a María José Martínezová Sánchezová. \n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující páry obdržely divokou kartu do hlavní soutěže:\n\n\n\n"}
{"id": "1209380", "url": "https://cs.wikipedia.org/wiki?curid=1209380", "title": "Seznam vrcholů v Hořovické pahorkatině", "text": "Seznam vrcholů v Hořovické pahorkatině\n\nSeznam vrcholů v Hořovické pahorkatině obsahuje pojmenované hořovické vrcholy s nadmořskou výškou nad 400 m a také všechny hory s prominencí (relativní výškou) nad 100 metrů. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku.\n\nSeznam vrcholů podle výšky obsahuje všechny pojmenované vrcholy s nadmořskou výškou nad 400 m. Celkem jich je 32. Nejvyšším kopcem je Bacín (499 m).\nSeznam vrcholů podle prominence obsahuje všechny hořovické hory a kopce s prominencí (relativní výškou) nad 100 metrů, bez ohledu na nadmořskou výšku. Celkem jsou 4. Nejprominentnější je nejvyšší hora Bacín s prominencí 170 metrů.\n"}
{"id": "1209389", "url": "https://cs.wikipedia.org/wiki?curid=1209389", "title": "Až do smrti (Star Trek: Stanice Deep Space Nine)", "text": "Až do smrti (Star Trek: Stanice Deep Space Nine)\n\n„Až do smrti“ (v originále „To the Death“) je v pořadí dvacátá třetí epizoda čtvrté sezóny seriálu \"\".\n\nDefiant se vrací z mise, ve které odrazil breenské nájezdníky od bajorské kolonie. Pohled na stanici Deep Space Nine ovšem není vůbec příjemný, napadla ji jem'hadarská loď a Defiant se vydá ji pronásledovat.\n\nZáhy narazí na poškozenou jem'hadarskou loď, které selhává reaktor. Sisko transportuje na palubu Deifantu šest Jem'Hadarů a Vortu Weyouna, který jim velí. Podle Weyouna nejsou oni zodpovědní za útok na DS9, ale odpadličtí Jem'Hadarové, kteří zradili přísahu Dominionu. Odpadlíci totiž chtějí využít jednu z iconianských bran na Vandrosu IV a proto ze stanice ukradli materiál. Weyoun za tuto informaci žádá, aby mohl odpadlíky zabít. Benjamin Sisko pochopí vážnost situace a kývne na spolupráci. Obě skupiny by při útoku měly spolupracovat, jenže vzájemné poznávání se příliš nedaří. Navíc při večeři Toman'torax napadne Worfa a jeho nadřízený Omet'iklan mu za porušení disciplíny zlomí vaz.\n\nPřekvapivý útok na bránu nevyjde, protože ta vyřadila všechny energetické zbraně. I přesto, že je výsadek napaden odpadlíky, podaří se mu probojovat až k bráně a Miles ji výbušninou zničí. Po detonaci se na místě objeví Weyoun, kterého vzápětí Omet'iklan zastřelí, protože Vorta podle něj pochyboval o jeho loajalitě. Jem'Hadarové zůstanou na planetě, aby eliminovali i zbylé odpadlíky a posádka Defiantu se vrátí na svou loď k cestě domů.\n"}
{"id": "1209396", "url": "https://cs.wikipedia.org/wiki?curid=1209396", "title": "AEGON Championships 2016", "text": "AEGON Championships 2016\n\nAEGON Championships 2016, známý také pod tradičním názvem Queen's Club Championships 2016, byl tenisový turnaj pořádaný jako součást mužského okruhu ATP World Tour, který se hrál v Queen's Clubu na otevřených travnatých dvorcích. Probíhal mezi 13. až 19. červnem 2016 v britském hlavním městě Londýně jako čtyřicátý pátý ročník turnaje.\n\nTurnaj s rozpočtem 1 928 610 eur patřil do kategorie ATP World Tour 500. Nejvýše nasazeným v singlové soutěži se stal druhý hráč světa a obhájce tittulu Andy Murray ze Spojeného království. Jako poslední přímý účastník do hlavní soutěže ve dvouhře nastoupil 60. francouzský hráč žebříčku Paul-Henri Mathieu.\n\nVítězi se v obou soutěžích stali obhájci titulu. Rekordní pátou trofej v londýnském Queen's Clubu vybojoval Andy Murray. Deblovou část ovládl nejlepší světový pár Francouzů Pierre-Hugues Herbert a Nicolas Mahut, jenž si připsal šestý společný tarnajový vavřín. \n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťatný poražený:\n\n\nNásledující páry obdržely divokou kartu do hlavní soutěže:\n\nNásledující pár postoupil z kvalifikace:\n\nNásledující pár postoupil z kvalifikace jako tzv. šťastný poražený:\n\n\n"}
{"id": "1209400", "url": "https://cs.wikipedia.org/wiki?curid=1209400", "title": "Leopold Příza", "text": "Leopold Příza\n\nLeopold Příza, též Prziza (1805 – 3. července 1888 Konice), byl rakouský statkář a politik české národnosti z Moravy; poslanec Moravského zemského sněmu.\n\nPatřil mu statek Konice. Jeho otec Karel Příza získal značný majetek jako majitel soukenické továrny v Brně. Karel Příza zbohatl během napoleonských válek. Roku 1825 zakoupil panství konické a stražické. Zemřel roku 1852 a majetek přešel na jeho tři syny, přičemž Leopold získal statek Konice. V 70. letech 19. století byl Leopold Příza jedním z žadatelů o povolení vzniku české akciové banky v Olomouci. Byl též majitelem mlýna ve Strážnici. Roku 1883 se stal členem výboru Muzejního spolku olomouckého.\n\nV 60. letech se zapojil i do vysoké politiky. V doplňovacích zemských volbách 22. listopadu 1866 byl zvolen na Moravský zemský sněm, za kurii městskou, obvod Boskovice, Jevíčko, Konice, Tišnov. Na sněm se vrátil v zemských volbách v září 1871, nyní za kurii velkostatkářkou, II. sbor. Uváděl se jako kandidát \"autonomistické strany\", tj. Moravské národní strany (staročeské). V 80. letech se uvádí jako volič Strany konzervativního velkostatku.\n\nZemřel v červenci 1888 ve věku 83 let. Příčinou úmrtí byla \"sešlost věkem\". Tělo pak bylo převezeno k uložení do rodinné hrobky ve Stražisku.\n"}
{"id": "1209406", "url": "https://cs.wikipedia.org/wiki?curid=1209406", "title": "Filip Bandžak", "text": "Filip Bandžak\n\nFilip Bandžak (* 10. září 1983, Pardubice), je český operní pěvec, baryton. Je znám interpretační všestranností a jasným hlasem se sametovým zabarvením.\nProfesionální pěveckou kariéru začal ve svých 12 letech na scéně pražského Národního divadla. Je laureátem prestižních mezinárodních pěveckých soutěží. Kromě své divadelní a koncertní činnosti reprezentuje Českou republiku v zahraničí. \n\nFilip Bandžak se narodil v Pardubicích. Svoji pěveckou kariéru zahájil v Kühnově dětském sboru pod vedením Jiřího Chvály. Po vítězství sboru na mezinárodní soutěži European Grand Prix for Choral Singing (Velká cena Evropy za zpěv) v roce 1998 ve španělské Tolose odešel ze sborové scény. Svoji sólovou dráhu zahájil již v roce 1993, kdy vystupoval v Česku, Německu a v Polsku v hlavní roli dětské opery Hanse Krásy Brundibár. Svůj první „malý úspěch na velké scéně“ dosáhl již ve svých 11 letech na scéně pražského Národního divadla v roli Pážete v opeře G. Verdiho Rigoletto, debutoval ve Státní Opeře v Praze v roli malíře Marcella v opeře Bohéma G. Pucciniho. \n\nPo absolvování studia – oborů psychologie a hudební kultura na Západočeské univerzitě v Plzni, opery na Hudební fakultě Ruské akademie múzických umění v Moskvě (GITIS) ve třídě Rozetty Němčinské, pod vedením sólisty Velkého divadla v Moskvě, národního umělce RSFSR, barytonisty Jurije Věděnějeva a národní umělkyně RSFSR, Světlany Varguzovové, po návratu do České republiky vystupoval v koncertních sálech a divadlech mnoha měst České republiky jako např. v pražském Národním divadle, v pražském Obecním domě a v Rudolfinu, v Libereckém divadle F. X. Šaldy, v Plzeňském divadle Josefa Kajetána Tyla, a dále na Slovensku, v Rakousku, Itálii, Polsku, Maďarsku, Německu, Řecku, Francii, Belgii, Španělsku, Holandsku, Slovinsku, Estonsku, Rusku, na Ukrajině, v Kazachstánu, Malajsii, Singapuru, Číně a v Kanadě. Od ukončení studia úzce spolupracuje ve Vídni s legendárním ruským basistou, národním umělcem SSSR, Kammersänger, Jevgenijem Nestěrenkem. \n\nFilip Bandžak reprezentuje Českou republiku v zahraničí, na mezinárodních hudebních festivalech, na prestižních mezinárodních pěveckých soutěžích. \nJe laureátem Mezinárodní soutěže Mikuláše Schneidera-Trnavského na Slovensku, získal I. cenu na Mezinárodní soutěži Antonína Dvořáka v Karlových Varech. Stal se laureátem největší a nejprestižnější soutěže v Asii – Čínské mezinárodní pěvecké soutěže (CIVC) v Ning-pu, kde současně získal Grand Prix za nejlepší interpretaci čínské árie v čínském jazyce. V řeckých Aténách se stal laureátem i jedné z nejprestižnějších světových soutěží – Mezinárodní soutěže Maria Callas Grand Prix 2009, která se konala pod záštitou Ministerstva kultury Řecka a UNESCO. V Ruském Pljosu se stal laureátem První mezinárodní pěvecké soutěže F. I. Šaljapina. Opakovaně vystupuje na mezinárodních hudebních festivalech, jako jsou Bartók+ v maďarském Miškolci, na největším Mezinárodním asijském hudebním festivalu v čínském Harbinu, na největším evropském varhanním festivalu v Ruské Samaře. S velkým úspěchem představil tvorbu současných českých skladatelů na Mezinárodním hudebním festivalu soudobé hudby v peruánské Limě. Pravidelně se účastní turné se sólisty Velkého divadla v Moskvě, spolupracuje s Mariinským divadlem v Petrohradu, získal nejvyšší ocenění Evropské unie umění v oblasti operního zpěvu – Zlatá Europea. \n\n"}
{"id": "1209408", "url": "https://cs.wikipedia.org/wiki?curid=1209408", "title": "Kostel Korunování Panny Marie (Žatec)", "text": "Kostel Korunování Panny Marie (Žatec)\n\nKlášterní kostel Korunování Panny Marie je římskokatolický filiální kostel v Žatci v okrese Louny v Ústeckém kraji. Spolu s areálem kláštera je chráněn jako kulturní památka.\n\nKlášterní komplex založil řád kapucínů ve druhé polovině sedmnáctého století. Stavba proběhla v letech 1676–1684, ale kostel byl vysvěcen již v roku 1683. V polovině devadesátých let dvacátého století byla opravena jeho střecha a fasáda. Klášter kapucínů s kostelem Korunování Panny Marie je zapsán na seznamu ohrožených nemovitých památek. Město Žatec mělo v plánu zahájit v roce 2019 rekonstrukci interiéru kláštera, kde by mělo být zřízeno robotické centrum.\n\nBezvěžový jednolodní kostel má obdélný půdorys a zakončuje ho pravoúhlý presbytář, k jehož severní straně přiléhá sakristie. Hladké západní průčelí zdůrazňuje trojúhelníkový štít. V ose průčelí se nachází vstupní portál a reliéf \"Stigmatizace svatého Františka.\" K severní straně lodi je připojena kaple. Loď je zaklenutá valenou klenbou s lunetami, které dosedají na ploché pilastry. Valená klenba byla použita i v presbytáři.\n\nZ doby okolo roku 1683 pochází hlavní raně barokní oltář s postranními brankami. Na jeho stranách stojí sochy svatého Václava a svaté Ludmily. Další dva oltáře s obrazy namalovanými okolo roku 1700 jsou zasvěcené svatému Františkovi a svatému Antonínovi Paduánskému. Na menze rokokového oltáře Svaté rodiny z doby okolo roku 1750 stojí menší barokní soška svatého Jana Nepomuckého. Patronem posledního oltáře v postranní kapli je svatý Josef namalovaný na obraze z prvního desetiletí osmnáctého století. Doplňují ho postranní obrazy svatého Jáchyma a svaté Anny a obraz Boha Otce od Jana Jiřího Heinsche z let 1705–1710 v nástavci. K dalšímu vybavení patří kazatelna s luisézními motivy, barokní varhany a barokní obrazy Madony, Narození Páně a Zmrtvýchvstání.\n\nNa jižní straně na kostel navazuje jednopatrový areál kláštera se čtvercovou dispozicí s rajským dvorem uprostřed. Před hlavním průčelím kostela stojí sochy svaté Barbory a svatého Jana Nepomuckého.\n\nKapucíni do Žatce přišli v roce 1675 na žádost měšťanů a se souhlasem císaře. Prozatímně bydleli dva mniši v domě měšťana Scharzera a používali kostel svatého Jakuba. Stavba kláštera započala v roce 1676 a ukončena byla v roce 1683. Stavbu financovala hraběnka Ludmila Eva Kolovratová. Různými nadáními byl klášter zajištěn hospodářsky. Za josefínských reforem měl být klášter zrušen (1785), ale krajský úřad výnos pozdržel do roku 1789, kdy bylo zrušení odvoláno. Kromě misijní činnosti kázali řeholníci též v děkanském kostele Nanebevzetí Panny Marie a vyučovali náboženství ve škole. Klášterní kapucínská komunita pak vydržela v Žatci až do Akce K v roce 1950.\n\nPodle pověsti se mezi kapucínské řeholníky žateckého kláštera vetřel samotný ďábel, který pak sloužil jako kuchař. Po smrti starého kuchaře se stal dokonce šéfkuchařem. Začal lákat kapucíny k pití a k jiným nepravostem. Jednou tohoto „šéfkuchaře“ navštívil jiný pekelný kolega, ale představený kláštera vyslechl jejich rozhovor a oba je zažehnal. Čerti se proměnili v hady a odplížili se navěky pryč.\n\n"}
{"id": "1209413", "url": "https://cs.wikipedia.org/wiki?curid=1209413", "title": "Kostel svatého Václava (Krásný Dvůr)", "text": "Kostel svatého Václava (Krásný Dvůr)\n\nKostel svatého Václava je římskokatolický kostel v Krásném Dvoře v okrese Louny. Stojí v parčíku na návsi uprostřed vesnice.\n\nKostel bývá také uváděn jako kaple (kostel) zasvěcená Panně Marii. Postaven byl v novorománském slohu v roce 1861 a roku 1889 k němu přistavěli věž. Vnitřní novogotické zařízení pochází ze druhé poloviny devatenáctého století.\n\n"}
{"id": "1209415", "url": "https://cs.wikipedia.org/wiki?curid=1209415", "title": "Odvíčkovací vidlička", "text": "Odvíčkovací vidlička\n\nOdvíčkovací vidlička je nástroj k „odvíčkování“ pláství. Je základní pomůckou každého včelaře. \n\nPoužívá se k odstranění zavíčkovaných částí plástve voskovými víčky (kovovými hroty se zajede pod víčka a opatrně se odstraní). Slouží při získávání medu, nikoliv při prohlídce včel. Víčka lze roztavit a použit k výrobě vosku. Kromě vidličky mohou být používány i další pomůcky, které slouží pro odvíčkování, například odvíčkovací nůž. Některé zdroje doporučují rovněž víčka žvýkat pro obsažené zdravotně prospěšné látky.\n\n"}
{"id": "1209416", "url": "https://cs.wikipedia.org/wiki?curid=1209416", "title": "Lilík mochyňovitý", "text": "Lilík mochyňovitý\n\nLilík mochyňovitý (\"Nicandra physalodes\") je jednoletá, až metr vysoká bylina a je považována za jediný druh monotypického rodu lilík. Pochází z jihoamerického Peru a do Evropy se dostal jako výsledek objevitelských výprav a pro své květy začal být pěstován ve šlechtických zahradách a parcích co okrasná rostlina. Je velmi citlivý na pokles teploty, již při +2 °C hyne.\n\nZe svých vymezených stanovišť unikal postupně do volné přírody, kde za příhodných podmínek zplaňoval a nyní se vyskytuje jako plevel v Evropě, Severní a Jižní Americe, Makaronézii, Africe, Jihovýchodní Asii, Austrálii, na Novém Zélandu i na některých Tichomořských ostrovech. V místech svého původu roste na chudých andských svazích až do nadmořské výšky 2500 m i jako plevel mezi tamními kulturními rostlinami.\n\nV přírodě dnešní České republiky byl tento neofyt poprvé pozorován roku 1853 a dodnes se v ní udržel. V současnosti se krátkodobě vyskytuje na teplejších územích státu, zejména v Polabí. Protože se občas pěstuje na zahradách jako nenáročná, ozdobná letnička, zplaňuje v okolích zahrádkářských kolonií a sídlišť. Roste tam v teplých, sypkých minerálních půdách v řídkých trávnících, návozech zeminy, příkopech, na hromadách kompostů a ojediněle se dostává i na pole jako plevel.\n\nBylina s nevětvenou lodyhou vysokou 50 až 130 cm, která je slabě hranatá a ve spodní části bývá někdy chlupatá. Je střídavě porostlá lysými, tuhými, dlouze řapíkatými listy s čepelemi vejčitými až eliptickými, 5 až 15 cm dlouhými a 2 až 10 cm širokými, na okrajích nepravidelně zubatými, chobotnatě laločnatými nebo peřenosečnými a na vrcholu tupě špičatými.\n\nModré nebo modrofialové, 2 až 3 cm velké, oboupohlavné květy na dlouhých, svěšených stopkách vyrůstají jednotlivě z úžlabí listů. Pětičetné květy mají nafouklý, pohárkovitý, hluboce členěný, zelený kalich, který je vytrvalý a se zráním plodu zvětšuje. Koruna je zvonkovitá, mělce laločnatá, její vejčité plátky jsou modré nebo modrofialové, na bázi mají tmavší skvrny a často mívají bělavý střed.\n\nTyčinek je v květu pět, mají krátké nitky srostlé v hrdle koruny a nesou eliptické, podélně se otvírající prašníky. Semeník ze dvou plodolistů je druhotně dělen na tři až pět pouzder, která obsahují četná vajíčka. Nitkovitá čnělka je zakončená laločnatou bliznou. Kvete od srpna do října, květ je otevřen asi jen od 11 do 16 hodin a brzy po hmyzím opylení uvadá.\n\nPlod je hnědá, kulovitá, vysychavá, nepukavá bobule o průměru 1,5 cm krytá suchým, vytrvalým kalichem. Obsahuje 20 až 100 kulovitých, slabě stlačených, světle hnědých semen velkých asi 1 mm, kterými se rostlina rozmnožuje.\n\nPodobně jako jiné rostliny z čeledi lilkovitých obsahuje taktéž lilík mochyňovitý toxické látky, např. alkaloidy příbuzné hyoscyaminu nebo atropinu a glykosidní hořčinu nikandrin.\n\nDříve byl využíván v léčitelství, sloužil jako diuretikum a používal se při vyplavování písku z močových cest. Odvar se užíval i jako silné sedativum. Pro vysoký obsah toxických látek a následnou možnost otravy se k léčení již nepoužívá.\n\nObčas se pěstuje jako okrasná letnička, především kvůli svým nápadným modrofialovým květům. Zralé, vysušené plody se využívají v suché vazbě. Rostlina vydává z listů do ovzduší látky odpuzující některý hmyz a pro tyto repelentní účinky se vysazuje i do skleníku.\n\nNa východě tropické Afriky, v Keni, Ugandě a Tanzanii se stal silně se šířící invazní rostlinou, obdobně jako v Pacifiku na Havaji a Nové Kaledonii. Nejčastěji zapleveluje sojové plantáže.\n\nExistuje i varieta s fialově naběhlou lodyhou, řapíky a kalichem, která je některými autory chybně považována za druh \"Nicandra violacea\".\n\n"}
{"id": "1209426", "url": "https://cs.wikipedia.org/wiki?curid=1209426", "title": "Rožmitál pod Třemšínem (zámek)", "text": "Rožmitál pod Třemšínem (zámek)\n\nZámek Rožmitál, původně gotický blatný hrad, který byl později přestavěn v renesančním stylu. Nachází se ve městě Rožmitále pod Třemšínem v okrese Příbram. Hrad byl vystavěn na počátku 13. století Oldřichem z rodu Buziců. Do dnešní podoby renesančního zámku ho přestavil v 16. století Florián Gryspek. Historicky sem přijížděli na letní pobyt pražští arcibiskupové. Zámek je v soukromém vlastnictví. Veřejnosti je je přístupný příležitostně v rámci kulturních akcí.\nHrad založil v polovině 13. století Oldřich z rodu Buziců, jako první začal používat přídomek \"„z Rožmitála“\". Jeho příbuzný Sezima dal v roce 1347 polovinu hradu, městečka a všech vesnic Arcibiskupství pražskému. Toto rozdělení vlastnictví později vyvolalo neshody mezi Sezimovým bratrem Zdeňkem a arcibiskupem Arnoštem z Pardubic.\n\nV roce 1436 zastavil král Zikmund polovinu hradu patřící arcibiskupství Zmrzlíkům ze Svojšína. Od nich ji však ke své polovině znovu získali páni z Rožmitálu, čímž bylo vlastnictví opět sceleno. Za Zdeňka Lva z Rožmitálu došlo k významným úpravám rožmitálského hradu, které položily základ k jeho přeměně na renesanční zámek. Zdeněk Lev z Rožmitálu žil nákladným životem, kterým se velmi zadlužil, proto po jeho smrti musel být všechen majetek včetně rožmitálského panství postoupen věřitelům. \n\nV letech 1550-1555 postupně vykoupil rožmitálské panství od věřitelů šlechtic bavorsko-rakouského původu Florián Gryspek,vysoký královský úředník, který hrad nechal přestavět v renesančním stylu. V této době vznikl dvoupatrový Gryspekovský palác, který vystoupil z původního oválu hradeb. Branská věž byla přistavěna o další dvě patra a nově vznikl také pivovar, pekárna, sýpky a z nedalekého návrší byla dřevěným potrubím přivedena voda. V držení Gryspeků zůstal zámek až do září 1622, kdy byl všechen jejich majetek zkonfiskován císařem Ferdinandem II. kvůli jejich účasti na stavovském povstání. O rok později zámek dostal darem pražský arcibiskup v jehož držení zůstal zámek až do roku 1948. Zámek vyhořel v letech 1660, 1724 a 1813. Opravy nebyly dostatečné, v roce 1893 stavební ředitel arcibiskupských panství hodnotil jeho stav jako velmi špatný a zanedbaný.\n\nPočátkem 20. století arcibiskupství opravilo střechy a fasády, nechalo zavést vodovod a zastřešit ochoz na věži. Za 2. světové války byli v zámku ubytováni vojáci wehrmachtu. Tehdy, v roce 1940 zámek již počtvrté zasáhl požár tentokrát ve 2. patře. Poté byl zámek opravován až do léta následujícího roku kdy byl obnoven ochoz na věži s znovu obnovena branka pro pěší. V roce 1948 byl zámek znárodněn. Mobiliář zámku se částečně rozkradl už za války, co zbylo bylo odvezeno na jiné zámky nebo vyhozeno, jak dokládá často vyprávěná historka o zámeckém archivu, který skončil ve sběru papíru. Po znárodnění zámek využívaly Československé státní lesy, které si prostory upravily na byty pro zaměstnance. Ti je využívali do 70. let, pak zámek přešel do správy místního národního výboru. V této době byl neudržovaný zámek ve velmi špatném stavu, proto byly zahájeny první práce na statickém zajištění. Také byly vybourány nepůvodní příčky a snížené stropy. V zámku měly být umístěny sbírky Národní galerie a městské muzeum, později se uvažovalo o muzeu hraček či umístění Podbrdského památníku. K dokončení rekonstrukce a zpřístupnění zámku veřejnosti, ale nikdy nedošlo z důvodu změn ve vedení města.\n\nPo pádu komunistického režimu padly i plány na využití zámku. Město i nadále pokračovalo s finanční podporou Ministerstva kultury v opravách, ale chyběly finance na další opravy. Nebyla jasná ani otázka vlastnictví zámku, proto bylo dohodnuto s Arcibiskupstvím pražským o převedení zámku zpět do jeho vlastnictví. Arcibiskupství chyběly peníze na opravy proto nabídlo zámek svému investorovi. Tím byl nynější majitel, americký právník Roderick Marshall. Ten po převedení zámku na jeho nově vzniklou společnost Trinity Coop, začal opravovat zámeckou věž a dostavovat domek správce. Práce ovšem brzy utichly a žádné další opravy už se neuskutečnily. \n\nDne 9. června 2013 se zřítila střecha a stropy stodoly u zámku. Ruinu stodoly nechalo město kvůli bezpečnosti strhnout. Dne 23. října 2014 se zřítila část střechy v nejstarší části zámku, pozdějším pivovaru. Následujícího roku udělil Městský úřad v Příbrami Rodericku Marshallovi pokutu 800 tisíc Kč, proti níž se odvolal. Středočeský krajský úřad ji ale potvrdil a R. Marshall zaplatil.\n\nV roce 2017 vznikl otevřený dopis a petice, který majitelům adresovala Občanská iniciativa za záchranu rožmitálského zámku. Dopis byl vyjádřením obav a smutku z neutěšeného stavu chátrajícího zámku, ale i nabídka pomoci s jeho záchranou. Tuto iniciativu podpořila i dobročinná organizace za záchranu památek Czech National Trust. S jejím zaštítěním následně v roce 2019 vznikl spolek Rožmitálský zámek z.s., který si vzal za cíl zámek zpřístupnit veřejnosti a zapojit do komunitního života. S pomocí dobrovolníků i města byly odstraněny náletové dřeviny a skládky odpadu. Byly provedeny i některé nutné opravy a dosazen nový správce. Se souhlasem majitelů byl zámek poprvé otevřen během každoroční Slavnosti královny Johanky. V turistické sezóně je zámek možné navštívit každou sobotu, kdy je umožněn výstup na věž a také během kulturních akcí.\nZámecký pivovar založil Florián Gryspek. Vrchnostenské pivo se čepovalo v Panském domě, na radnici a na předměstí byl šenkovní dům již r. 1565. Pivovar byl postupně rozšiřován a to především po druhé polovině 19. století, kdy byly přistavěny další sklepy a hvozd. V této době byl pivovar pronajímán. Prvním nájemcem byl v letech 1882 – 1901 Hynek Polák. Po něm si pivovar pronajal Aurel Bernkopf, který byl i sládkem. Posledním nájemcem se stal v roce 1926 Jindřich Neumann, který pivovar provozoval až do roku 1942, kdy pivovar zanikl. Přesné důvody zániku pivovaru nebyly zaznamenány. Podle nepotvrzených zdrojů bylo vybavení pivovaru odvezeno na Slovensko. \n\nHvozd pivovaru byl zbourán v roce 1981 a v roce 2014 se zřítila střecha hlavní budovy pivovaru. Zachovalo se humno s původní kádí a léžácké sklepy.\n\n"}
{"id": "1209429", "url": "https://cs.wikipedia.org/wiki?curid=1209429", "title": "Blankytná jezera", "text": "Blankytná jezera\n\nBlankytná jezera (bělorusky Блакітныя азёры) nebo Balducká skupina jezer (bělorusky Балдуцкая група азёр) je skupina jezer, která se nachází na území Mjadzelského rajónu Minské oblasti, Pastaŭském rajónu Vitebské oblasti a Astravěckého rajónu Hrodenské oblasti, a na západě Běloruského pojezeří, v povodí řeky Strača, na území krajinné rezervace Blakitná jezera. Zahrnuje skupinu malých jezer Balduk, Baldučyca, Hlublja, Hlubělka, Jačmjaněc, Mjortvaje, Imšarac, Karasik. Celková plocha činí 1,5 km².\n\nVznikla v době paazerského zalednění a patří ke komplexu ledovcových forem reliéfu (relativní výšky dosahují 25–30 m), porostlých borovicemi a borovicovo-smrkovými lesy. Jezera se odlišují čistou vodou a absencí antropogenních ekologických narušení, ve kterých rostou vzácné chráněné vodní rostliny (prustka obecná a mařice pilovitá). Jezery prochází turistická trasa.\n"}
{"id": "1209430", "url": "https://cs.wikipedia.org/wiki?curid=1209430", "title": "Ukijo", "text": "Ukijo\n\nUkijo (jap. 浮世) je japonský termín označující prchavý, pomíjivý vezdejší svět, prapůvodně „\"strastné pozemské bytí\"“. \n\nV období Edo se však stal pojmem označujícím prchavý svět zábavních čtvrtí jako např. Jošiwara, kam se bohatí měšťané chodili oprostit od nízkosti svého stavu vůči feudální vrstvě a dali zapomenout na každodenní starosti. Obyvateli zábavních čtvrtí byli gejši, kurtizány, herci divadla kabuki, zápasníci sumó a další. \n\nS ukijo úzce souvisí také ukijoe a ukijozóši. \n\nUkijoe, aneb „\"obrazy prchavého světa\"“, byly převážně dřevotisky znázorňující život 18. století v zábavních čtvrtích a jejich obyvatele. Mezi nejplodnější autory patří Kitagawa Utamaro, či Tošúsai Širaku, nicméně mezi nejznámějšími jsou Kacušika Hokusai a Andó Hirošige, kteří však již od portrétů pomíjivého světa přešli spíše k obrazům krajiny. \n\nUkijozóši pak byly \"\"sešity o vezdejším pomíjivém světě\"\" aneb krátké fiktivní příběhy z tohoto světa. Populární byly především v 18. století. Mezi známější autory patřil Ihara Saikaku.\n\n"}
{"id": "1209431", "url": "https://cs.wikipedia.org/wiki?curid=1209431", "title": "Mallorca Open 2016 – ženská dvouhra", "text": "Mallorca Open 2016 – ženská dvouhra\n\nŽenská dvouhra Mallorca Open 2016 probíhala v polovině června 2016. Do singlové soutěže mallorského tenisového turnaje nastoupilo třicet dva hráček. \n\nV premiérovém ročníku travnaté události byla nejvýše nasazená světová dvojka Garbiñe Muguruzaová vyřazena v úvodním kole. Porazila ji Kirsten Flipkensová, která tím vyrovnala poměr vzájemných zápasů na 2–2, když oba vyhrála na trávě. Poprvé v kariéře také dokázala porazit světovou dvojku.\n\nVítězkou dvouhry se stala šestá nasazená Francouzka Caroline Garciaová, jež ve finále za 1:17 hodin zdolala lotyšskou tenistku Anastasiji Sevastovovou po dvousetovém průběhu 6–3 a 6–4. V probíhající sezóně si připsala po květnovém triumfu na Internationaux de Strasbourg druhé turnajové vítězství, které představovalo třetí singlový titul na okruhu WTA Tour a první na travnatém povrchu. \n"}
{"id": "1209432", "url": "https://cs.wikipedia.org/wiki?curid=1209432", "title": "AEGON Classic 2016 – ženská dvouhra", "text": "AEGON Classic 2016 – ženská dvouhra\n\nŽenská dvouhra AEGON Classic 2016 probíhala v polovině června 2016. Do singlové soutěže birminghamského tenisového turnaje nastoupilo třicet dva hráček. Obhájkyní titulu byla německá světová čtyřka Angelique Kerberová, kterou ve čtvrtfinále vyřadila Španělka Carla Suárezová Navarrová.\n\nV úvodním kole neztratila žádnou hru na podání pátá nasazená Petra Kvitová, která porazila krajanku Lucii Šafářovou ve třetím společném duelu na trávě. Aktivní poměr vzájemných zápasů tak navýšila na 9–0 a sérii neporazitelnosit proti Češkám prodloužila na devatenáct utkání. Od sezóny 2013 jí patřila ve statistice vyhraných gamů na servisu v rámci travnatého povrchu první příčka mezi všemi hráčkami okruhu, když po prvním birmingamském kole činila její úspěšnost 83,9 %. Druhá Serena Williamsová dosáhla na hodnotu 83,1 % a třetí Maria Šarapovová pak na 82,4 %. Ve druhém kole však Kvitová skončila na raketě lotyšské tenistky Jeleny Ostapenkové v zápase přerušovaném deštěm.\n\nPostupem do finále si 21letá Madison Keysová zajistila premiérový posun do první světové desítky žebříčku WTA, když postoupila o šest míst na 10. místo. Stala se tak první Američankou v elitní desítce od Sereny Williamsové, která do ní pronikla v roce 1999. Po jedenácti letech v Top 10 také figurovaly tři americké hráčky, vedle Keysové ještě sestry Williamsovy na prvním a devátém místě.\n\nVítězkou dvouhry se stala šestá nasazená Američanka Madison Keysová, jež ve finále zdolala českou tenistku Barboru Strýcovou po dvousetovém průběhu 6–3 a 6–4. Obě se v roce 2016 utkaly potřetí a vždy odešla vítězně americké hráčka, jež měla aktivní poměr vyhraných míčů 27–7. Strýcová nevyužila žádný ze čtyř brejkbolů. V probíhající sezóně si Keysová připsala premiérové turnajové vítězství, které představovalo druhý singlový titul na okruhu WTA Tour.\n\n \n"}
{"id": "1209443", "url": "https://cs.wikipedia.org/wiki?curid=1209443", "title": "Gerry Weber Open 2016", "text": "Gerry Weber Open 2016\n\nGerry Weber Open 2016 byl tenisový turnaj pořádaný jako součást mužského okruhu ATP World Tour, který se hrál na otevřených travnatých dvorcích v areálu s centrkurtem Gerry Weber Stadion. Probíhal mezi 13. až 19. červnem 2016 v severoněmeckém Halle jako dvacátý čtvrtý ročník turnaje.\n\nTurnaj s celkovým rozpočtem 1 826 275 eur a odměnami hráčům 1 700 610 eur podruhé patřil do kategorie ATP World Tour 500. Nejvýše nasazeným tenistou ve dvouhře se stal opět třetí tenista světa a trojnásobný obhájce titulu Roger Federer ze Švýcarska. Jako poslední přímý účastník do hlavní soutěže ve dvouhře nastoupil 64. tuniský hráč žebříčku Malek Džazírí.\n\nSinglový titul získal domácí Florian Mayer, kterému na turnaji zajistila účast žebříčková ochrana, když do něj vstupoval z 192. pozice žebříčku ATP. Deblovou soutěž obhájila dvojice Raven Klaasen a Rajeev Ram, pro něž to byla druhá společná trofej na okruhu ATP Tour. \n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\nNásledující páry obdržely divokou kartu do hlavní soutěže:\n\nNásledující pár postoupil z kvalifikace:\n\nNásledující pár postoupil jako lucky loser:\n\n\n"}
{"id": "1209445", "url": "https://cs.wikipedia.org/wiki?curid=1209445", "title": "A / B", "text": "A / B\n\nA / B je název devátého alba skupiny Tata Bojs, které vyšlo v říjnu 2015. Obsahuje celkem třináct skladeb, z nichž dvě (S ní a Antikvariát) vyšly o rok dříve na singlu \"Strana A\". Na albu Tata Bojs spolupracovali mimo jiné s Janem Burianem, Markem Ebenem, Oskarem Törökem nebo Yellow Sisters. V některých skladbách jsou využity i samply, například z komunikace Apolla 13 nebo vysílání Hlasu Ameriky. Žánrově se tato deska, zejména oproti předchozím nahrávkám skupiny, blíží spíše k popu.\n\n\n"}
{"id": "1209446", "url": "https://cs.wikipedia.org/wiki?curid=1209446", "title": "Gerry Weber Open 2016 – mužská dvouhra", "text": "Gerry Weber Open 2016 – mužská dvouhra\n\nMužská dvouhra Gerry Weber Open 2016 probíhala v polovině června 2016. Do singlové soutěže halleského tenisového turnaje nastoupilo třicet dva hráčů. Trojnásobným obhájcem titulu byla světová trojka Roger Federer, který v semifinále nestačil na Alexandra Zvereva.\n\nVítězem dvouhry se stal domácí Florian Mayer, který v turnaji startoval díky žebříčkové ochraně. Ve finále zdolal nenasazeného krajana Alexandera Zvereva po třísetovém průběhu 6–2, 5–7 a 6–3. Po lehce zvládnutém prvním setě, měl Mayer ve druhém setu při podání soupeře za stavu 5–4 dva mečboly, která ale Zverev odvrátil a sám set urval poměrem 7–5. V rozhodující sadě brejkl soupeře na 4–2 a vedení už nepustil.\n\nV probíhající sezóně si tak připsal premiérové turnajové vítězství, které představovalo druhý singlový titul na okruhu ATP Tour, po téměř pěti letech, kdy triumfoval v Bukurešti.\n"}
{"id": "1209447", "url": "https://cs.wikipedia.org/wiki?curid=1209447", "title": "AEGON Championships 2016 – mužská dvouhra", "text": "AEGON Championships 2016 – mužská dvouhra\n\nMužská dvouhra AEGON Championships 2016 probíhala v polovině června 2016. Do singlové soutěže londýnského tenisového turnaje v Queen's Clubu nastoupilo třicet dva hráčů. Obhájcem titulu byl skotský tenista a světová dvojka Andy Murray.\n\nVítězem dvouhry se stal nejvýše nasazený Andy Murray, jenž ve finále zdolal kanadskou turnajovou trojku Milose Raonice po třísetovém průběhu 6–7, 6–4, 6–3. Průběh duelu dokázal otočit, když ztratil úvodní sadu a ve druhé prohrával 0–3. \n\nV probíhající sezóně si tak připsal druhé turnajové vítězství, které představovalo třicátý sedmý singlový titul na okruhu ATP Tour. Jako první hráč dosáhl na pátý vavřín v londýnském Queen's Clubu, jehož tradice sahala do roku 1890. Před travnatou sezónou začal Skot opět spolupracovat s Ivanem Lendlem, s cílem zisku dalšího grandslamu.\n"}
{"id": "1209448", "url": "https://cs.wikipedia.org/wiki?curid=1209448", "title": "Muzeum Hrotovicka", "text": "Muzeum Hrotovicka\n\nMuzeum Hrotovicka (původně Památník Františka Bohumíra Zvěřiny) je muzeum a památník v Hrotovicích, umístěno je v rodném domě Františka Bohumíra Zvěřiny v čp. 2 na náměstí 8. května. Založení památníku předcházela existence \"Zvěřinovy síně\" v \"Krajinském zěmědělském muzeu\", to bylo spolu s památníkem padlých otevřeno v 1937 a sídlilo v Hrotovickém zámku. \n\nMuzeum bylo zrušeno v roce 1962, Zvěřinova síň však zůstala v budově zámku spolu s úřadem městyse. Památník v rodném domě F. B. Zvěřiny byl založen v roce 1. května 1971, podruhé byl pak slavnostně otevřen 1. května 1972. Památník byl rekonstruován a v nových prostorách otevřen 2. srpna 2001. Později byl uzavřen a 25. září 2018 bylo otevřeno Muzeum Hrotovicka.\n\nFrantišek Bohumír Zvěřina se narodil v Hrotovicích v 4. února 1835, zemřel 27. prosince 1908 ve Vídni. Po návrhu syna Jaroslava Zvěřiny se hrotovický \"Čtenářský spolek\" rozhodl, že by byo vhodné postavit pomník F. B. Zvěřinovi, ten byl 12. července 1913 odhalen na rohu zahrady panského hostince na rozcestí silnic vedoucích do Dalešic a do Slavětic. Pomník navrhl František Úprka, reliéf pomníku pak vytesal místní kameník Zelinka a dolní část pomníku pak vytvořil třebíčský kameník Činčera. Dne 30. května 1935 pak byla na rodném domě F. B. Zvěřiny odhalena pamětní deska, na počet výročí stého narození byla také přejmenována hlavní silnice v obci na \"Zvěřinovu třídu\" a škola přejmenována na \"Školu F. B. Zvěřiny\".\n\nV roce 1937 pak bylo založeno \"Vlastivědné Krajinské zemědělské muzeum\" s \"Památníkem padlých\" a \"Zvěřinovou síní\". Muzeum i síň bylo umístěno v hrotovickém zámku. V expozici byly umístěny obrazy F. B. Zvěřiny, nábytek z pracovny F. B. Zvěřiny a další předměty. Muzeum pak existovalo až do roku 1962, kdy to pak bylo zrušeno – poslední zprávy o Zvěřinově síni jako součásti muzea jsou z roku 1955. Sbírky muzea pak převzalo Muzeum Vysočiny v Třebíči, Zvěřinova síň i se sbírkou zůstala však v hrotovickém zámku. Později byly sbírky ze Zvěřinově síni přesunuty do upraveného rodného domu F. B. Zvěřiny do domu čp. 8. Pomník F. B. Zvěřiny byl 24. dubna přesunut před rodný dům a následně v květnu 1971 byl památník slavnostně otevřen, stejně tak byl otevřen i 1. května 1972.\n\nPamátník nebyl běžně přístupný veřejnosti a 3. února 1985 byl opět slavnostně otevřen jako samostatný objekt, sbírky pak byly prezentovány v jediné místnosti, ve které byly navíc i nevhodné klimatické podmínky pro sbírkové předměty Ve spolupráci s tehdejším Západomoravským muzeem v Třebíči tak došlo k rekonstrukci památníku a část, kde dřív byl umístěn kinosál byla upravena pro potřeby muzejní expozice. Stejně tak byly v budově vytvořeny prostory pro informační a turistické centrum. Otevření památníku v nových prostorách proběhlo 2. srpna 2001.\n\nV roce 2017 bylo rozhodnuto, že radnice města Hrotovice přebuduje památník na malé muzeum Hrotovic a okolí, kdy pomoci s přebudováním památníku na lokální muzeum by mělo Muzeum Vysočiny Třebíč. Předměty z expozice Františka Bohumíra Zvěřiny byly přesunuty do depozice a byly odstraněny vnitřní příčky. Zhruba za dva roky (tj. v roce 2019) má dojít k dobudování nového muzea. V expozicích pak mají být předměty spojené s dalšími rodáky či obyvatele města Hrotovic. V muzeu pak mají být vystaveny fotografie Karla Chrásta, mají také být vystaveny předměty spojené se strojníkem Janem Dolníkem. Součástí sbírky pak mají být i přeměty zapůjčenými od občanů hrotovic, např. nábytek či informace o městu a okolí a o jeho historii. Muzeum bude provozáno nadále městem. Radnice vyzvala občany Hrotovicka k tomu, aby případné dobové předměty předali do majetku muzea, v dubnu roku 2017 město Hrotovice prohlásilo, že z dobového nábytku do expozice již má téměř všechny druhy.\n\nDne 25. září 2018 bylo otevřeno nové muzeum po dvouleté rekonstrukci. V roce 2019 v muzeu probíhá několik přednáškových cyklů a rozšiřují se sbírky.\n\nV expozici původní \"Zvěřinovy síně\" bylo umístěno 482 předmětů, jako například obrazy, kresby, tisky a další zdroje. V současné expozici jsou expozice ze života a díla F. B. Zvěřiny, umístěny jsou v ní výtvarná díla, nábytek a předměty z cest na Balkán. Také jsou ve sbírce časopisy, ve kterých jsou uvedena díla F. B. Zvěřiny.\n\n"}
{"id": "1209449", "url": "https://cs.wikipedia.org/wiki?curid=1209449", "title": "Joel Griffiths", "text": "Joel Griffiths\n\nJoel Griffiths (* 21. srpen 1979) je australský fotbalista.\n\nJoel Griffiths odehrál za australský národní tým v letech 2005–2008 celkem 3 reprezentační utkání a vstřelil v nich 1 gól.\n\n"}
{"id": "1209450", "url": "https://cs.wikipedia.org/wiki?curid=1209450", "title": "Mitch Nichols", "text": "Mitch Nichols\n\nMitch Nichols (* 1. květen 1989) je australský fotbalista.\n\nMitch Nichols odehrál za australský národní tým v letech 2009–2014 celkem 5 reprezentačních utkání.\n\n"}
{"id": "1209451", "url": "https://cs.wikipedia.org/wiki?curid=1209451", "title": "Mitchell Duke", "text": "Mitchell Duke\n\nMitchell Duke (* 18. leden 1991) je australský fotbalista.\n\nMitchell Duke odehrál za australský národní tým v roce 2013 celkem 4 reprezentační utkání a vstřelil v nich 2 góly.\n\n"}
{"id": "1209452", "url": "https://cs.wikipedia.org/wiki?curid=1209452", "title": "Adílson Batista", "text": "Adílson Batista\n\nAdílson Batista (* 16. březen 1968, Curitiba) je bývalý brazilský fotbalista.\n\nAdílson Batista odehrál za brazilský národní tým v letech 1990–1991 celkem 4 reprezentační utkání.\n\n"}
{"id": "1209453", "url": "https://cs.wikipedia.org/wiki?curid=1209453", "title": "Antônio Benedito da Silva", "text": "Antônio Benedito da Silva\n\nAntônio Benedito da Silva (* 23. březen 1965) je bývalý brazilský fotbalista.\n\nAntônio Benedito da Silva odehrál za brazilský národní tým v roce 1989 celkem 1 reprezentační utkání.\n\n"}
{"id": "1209454", "url": "https://cs.wikipedia.org/wiki?curid=1209454", "title": "Axel Rodrigues de Arruda", "text": "Axel Rodrigues de Arruda\n\nAxel Rodrigues de Arruda známý zkráceně jako Axel (* 9. leden 1970) je bývalý brazilský fotbalista a reprezentant.\n\nAxel Rodrigues de Arruda odehrál za brazilský národní tým v roce 1992 celkem 1 reprezentační utkání.\n\n"}
{"id": "1209455", "url": "https://cs.wikipedia.org/wiki?curid=1209455", "title": "Gilberto Carlos Nascimento", "text": "Gilberto Carlos Nascimento\n\nGilberto Carlos Nascimento (* 14. červen 1966) je bývalý brazilský fotbalista.\n\nGilberto Carlos Nascimento odehrál za brazilský národní tým v roce 1988 celkem 1 reprezentační utkání.\n\n"}
{"id": "1209458", "url": "https://cs.wikipedia.org/wiki?curid=1209458", "title": "Euller", "text": "Euller\n\nEuller Elias de Carvalho (* 15. březen 1971) je bývalý brazilský fotbalista a reprezentant. Na klubové úrovni působil mimo Brazílii v Japonsku.\n\nEuller odehrál za brazilský národní tým v letech 2000–2001 celkem 6 reprezentačních utkání a vstřelil v nich 3 góly.\n\n"}
{"id": "1209464", "url": "https://cs.wikipedia.org/wiki?curid=1209464", "title": "Fialkovec", "text": "Fialkovec\n\nFialkovec (\"Iochroma\") je rod rostlin z čeledi lilkovité. Jsou to keře s jednoduchými listy a dlouze trubkovitými, pestře zbarvenými květy. Vyskytují se v počtu asi 23 druhů v jihoamerických Andách, jeden druh roste na Galapágách. Některé druhy se pěstují jako okrasné rostliny, druh \"Iochroma fuchsioides\" slouží domorodcům v Kolumbii jako přísada ajahuasky.\n\nFialkovce jsou trnité nebo beztrnné keře. Květy jsou pravidelné, úžlabní, převislé, jednotlivé nebo ve svazečcích po 2 až 8. Kalich je trubkovitý, u některých druhů nafouklý. Koruna je nápadných barev, nejčastěji modrá, fialová, oranžovočervená nebo žlutá, dlouze trubkovitá, až 7 cm dlouhá, na konci s krátkými zahnutými cípy. Tyčinek je 5 a jsou přirostlé ve spodní části korunní trubky. Semeník je srostlý ze 2 plodolistů a se stejným počtem komůrek s mnoha vajíčky. Blizna je dvoulaločná. Plodem je bobule obalená zvětšeným vytrvalým kalichem.\n\nRod fialkovec zahrnuje asi 24 druhů. Je rozšířen v západních oblastech Jižní Ameriky od Kolumbie po Peru a na Galapágách. Nejvíc druhů roste v Peru (celkem 25, z toho 22 endemických).\nDruh \"I. ellipticum\" je endemit Galapág.\nV Brazílii rod fialkovec není zastoupen. Většina druhů roste v severní části jihoamerických And v Peru, Ekvádoru a Kolumbii v nadmořských výškách od 1100 do 3500 metrů.\n\nKvěty fialkovců jsou opylovány blanokřídlými (včelami, vosami), pestřenkami, motýli a kolibříky. Různé druhy mají do různé míry specializované opylování. Druhy s červenooranžovými květy (\"I. confertiflorum\", \"I. fuchsioides\", \"I. gesnerioides\") jsou klasicky opylovány kolibříky. Tento způsob se v rámci rodu vyvinul několikrát nezávisle z původního opylování hmyzem.\n\nRod \"Iochroma\" je v rámci lilkovitých řazen do podčeledi \"Solanoideae\", tribu \"Physaleae\" a podtribu \"Iochrominae\". Výsledky fylogenetické analýzy naznačují, že rod není v současném pojetí monofyletický a některé druhy (\"I. australe\", \"I. parvifolium\", \"I. nitidum\", \"I. grandiflorum\", \"I. umbellatum\") čeká přesun do jiných rodů.\nV minulosti byl rod \"Iochroma\" někdy vřazován do rodu \"Dunalia\" (např. )\n\nDruh \"I. fuchsioides\" je domorodými Indiány v jižní Kolumbii používán jako složka ayahuasky k zesílení vizí.\nNěkteré druhy fialkovců jsou v tropech a subtropech pěstovány jako okrasné keře s nápadnými, pestře zbarvenými květy.\nV Jižní Americe se také vysazují jako živé ploty.\n\n"}
{"id": "1209467", "url": "https://cs.wikipedia.org/wiki?curid=1209467", "title": "Free Derry", "text": "Free Derry\n\nFree Derry byla samozvaná autonomní nacionalistická oblast ve městě Derry v Severním Irsku, která existovala v letech 1969 až 1972. Její jméno bylo převzato ze sloganu, který byl napsán na zdi jednoho domu ve čtvrti Bogside, kde stálo: „You are now entering Free Derry“. Oblast, která zahrnovala čtvrti Bogside a Creggan, byla zajištěna komunitními aktivisty poprvé již 5. ledna 1969 v návaznosti na vpád Královské ulsterské policie (RUC) do Bogside. Obyvatelé postavili barikády a používali hole a podobné zbraně k tomu, aby zabránili vstupu RUC. Po šesti dnech byly barikády zničeny a hlídky RUC pokračovaly, ale napětí zůstalo ještě několik měsíců.\n\nNásilí vyvrcholilo 12. srpna, kdy vypukla Bitva o Bogside - třídenní bitva mezi obyvateli a RUC. 14. srpna byly nasazeny jednotky britské armády na okraji čtvrti Bogside a RUC bylo staženo. Obranné sdružení občanů Derry (DCDA) deklarovalo svůj záměr bojovat proti RUC i proti britské armádě, pokud nebudou splněny jejich požadavky. Britská armáda ani nevstoupila do oblasti. Situace pokračovala až do října 1969, kdy po Huntově zprávě byla povolána vojenská policie.\n\nPo srpnu 1969 se začala Irská republikánská armáda přezbrojovat a rekrutovat nové členy. V prosinci 1969 se rozdělila na Oficiální IRA a Prozatímní IRA. Obě byly podporovány obyvateli Free Derry. Mezitím se vztahy mezi britskou armádu a nacionalistickou komunitou zhoršily. V červenci 1971 došlo k nárůstu náboru do IRA poté, co byli dva mladí muži zastřeleni britskou armádou. 9. srpna 1971 zahájila vláda internace. Jako odpověď na ně byly v Bogside a Cregganu znovu postaveny barikády. Tentokrát se Free Derry stalo nepřístupnou zónou, která byla ochraňována Oficiální i prozatímní IRA. Z této oblasti začaly útoky na britskou armádu a začala bombová kampaň v centru města.\n\nPodpora pro IRA se zvýšila po Krvavé neděli v lednu 1972, kdy 13 neozbrojených mužů a chlapců bylo zastřeleno výsadkovým regimentem britské armády na pochodu v Bogside (14. muž zemřel na následky zranění v nemocnici 14 a půl měsíce nato). Po příměří, které vyhlásila PIRA, začaly rozhovoru s britskou armádou. Nicméně rozhovory ztroskotaly a Britové se rozhodli získat zpět no-go zóny. Free Derry zaniklo 31. července 1972, kdy se tisíce britských vojáků přesunuly do oblasti a obsadili ji.\n"}
{"id": "1209468", "url": "https://cs.wikipedia.org/wiki?curid=1209468", "title": "Valentín Paniagua", "text": "Valentín Paniagua\n\nValentín Demetrio Paniagua Corazao (23. září 1936, Cuzco – 16. října 2006, Lima) byl peruánský advokát, politik, který zastával v letech 2000–2001 úřad prezidenta Peru.\n\nVystudoval právo na Universidad Nacional San Antonio Abad del Cusco (UNSAAC). Úřad prezidenta Peru zastával velice krátce, a to od 22. listopadu 2000 do 28. července 2001.\n\nSe svojí manželkou Nildou Jarou měl čtyři děti.\n\n"}
{"id": "1209469", "url": "https://cs.wikipedia.org/wiki?curid=1209469", "title": "Tvrdomestice", "text": "Tvrdomestice\n\nTvrdomestice jsou obec na Slovensku v okrese Topoľčany v Nitranském kraji.\n\nPrvní písemná zmínka je z roku 1280. V obci je římskokatolický kostel Povýšení svatého Kříže.\n\n"}
{"id": "1209470", "url": "https://cs.wikipedia.org/wiki?curid=1209470", "title": "Bitva o Bogside", "text": "Bitva o Bogside\n\nBitva o Bogside byly velké komunitní nepokoje, které se odehrávaly od 12. srpna až do 14. srpna 1969 ve městě Derry v Severním Irsku. Boje se odehrávaly mezi obyvateli čtvrti Bogside (spolu s Obranným sdružením občanů Derry) a Královskou ulsterskou policií (RUC).\n\nNepokoje vypukly, když irští nacionalisté začali házet kameny a hřebíky na účastníky pochodu Apprentice Boys, kteří procházeli podél městských hradeb a kolem nacionalistické části Bogside. Zuřivá vzpoura vypukla mezi unionisty a policií na jedné straně a nacionalisty na straně druhé. Vzpoura mezi policií a obyvateli Bogside pokračovala po dobu tří dnů. Policie nebyla schopna dostat se do oblasti a nakonec musela být nasazena britská armáda, aby obnovila pořádek. Vzpoura, která začala násilí po celém Severním Irsku, je obyčejně viděna jako jedna z prvních konfrontací v konfliktu známém jako Konflikt v Severním Irsku.\n\nNapětí v Derry se začalo stupňovat už rok před bitvou o Bogside. Zčásti to bylo kvůli dlouhotrvající nespravedlnosti, které se dopouštěli protestanti na katolících. Město mělo většinovou katolickou a nacionalistickou populaci. Například v roce 1961 mělo město 53 744 obyvatel, z toho bylo 36 049 katolíků a 17 695 protestantů. Ale kvůli zmanipulovaným volbám po rozdělení Irska bylo město od roku 1925 ovládané ulsterskou unionistickou stranou.\n\nČinnost obyvatelů čtvrti Bogside byla koordinována do určité míry. Obranné sdružení občanů Derry zřídilo velitelství v domě Paddyho Dohertyho na Westland Street a snažilo se dohlížet na zhotovování zápalných bomb a umísťování barikád. Také zřídili Radio Free Derry. Mnoho místních lidí se však do nepokojů zapojilo z vlastní iniciativy jako například Bernadette Devlin, Eamonn McCann a další.\n\nMístní mládež vylezla na střechy vysokých bytů na Rossville Street, odkud bombardovala policii ohňostrojovými raketami. Později byli pravidelně zásobováni kameny a zápalnými bombami.\n\nPolicie byla v mnoha ohledech špatně připravena na vzpouru. Jejich štíty byly příliš malé a nechránily jim celé tělo. Navíc jejich uniformy nebyly ohnivzdorné, neexistoval žádný systém a tak výsledkem bylo, že stejní policisté sloužili během nepokojů i tři dny bez odpočinku.\n\n13. srpna předseda vlády Irska Jack Lynch udělal televizní projev o událostech v Derry a řekl, že „nemůže jen tak stát a dívat se na to jako jsou nevinní lidé zranění nebo ještě hůře“. Slíbil, že pošle irskou armádu k hranicím a vytvoří polní nemocnice pro ty, kteří byli zranění v bojích. Slova Jacka Lynche byly v Bogside vykládána jakoby irští vojáci měli být posláni na pomoc. Unionisté byli zděšeni z této vyhlídky, kterou viděli jako invazi do Severního Irska. Přestože irská armáda byla opravdu poslána k hranici, omezila své aktivity pouze na poskytování zdravotní péče pro zraněné.\n\n14. srpna nepokoje v Bogside dosáhly kritického bodu. Téměř celá komunita čtvrti byla zmobilizována. Mnozí šířily falešné zvěsti, že katedrála sv. Eugena byla napadena policií. Policie také začala používat střelné zbraně. Dva vzbouřenci byli postřelení a zranění na Great James Street. Do Derry byla poslána Ulsterská speciální policie, která vyvolala obavy z masakru na části obyvatel čtvrti Bogside. Tato jednotka byla většinou tvořena protestanty bez žádných zkušeností s řízením davu, současně byla mezi katolíky velmi obávaná za její údajnou roli v zabíjení během 20. let.\n\nJen hrstka radikálů v Bogside, zejména Bernadette Devlinová, byla proti nasazení britských vojáků. Tento dobrý vztah však netrval dlouho, ale pouze do doby, kdy problémy vystupňovaly.\n\nVíce než 1000 lidí ve městě Derry bylo zraněno, ale nikdo nebyl zabit. Bylo nasazeno celkem 691 policistů, z nichž jen 225 bylo nasazeno 15. srpna ve 12:30. V řadách policistů bylo nejméně 350 vážně zraněných. Kolik obyvatel Bogside bylo zraněno je nejasné, protože mnohá zranění nebyla nikdy hlášena.\n"}
{"id": "1209471", "url": "https://cs.wikipedia.org/wiki?curid=1209471", "title": "Obranné sdružení občanů Derry", "text": "Obranné sdružení občanů Derry\n\nObranné sdružení občanů Derry (anglicky \"Derry Citizens' Defence Association\" zkr. DCDA) byla organizace zřízená v červenci 1969 v reakci na hrozbu Královské ulsterské policie a civilních irských unionistů vůči irským nacionalistům v souvislosti s každoročním pochodem organizace Apprentice Boys of Derry, který se měl tehdy konat 12. srpna. Střety s Královskou ulsterskou policií v lednu a dubnu 1969 vyústily do rozsáhlých nepokojů. DCDA hrála významnou roli při koordinaci obyvatel v oblasti bitvě o Bogside. Také prohlásili samozvanou oblast Free Derry s vlastní vládou od srpna do října 1969. Představiteli vlády byly Seán Keenan, Paddy Doherty a Johnnie White. Keenan a White byli velmi známí republikáni.\n"}
{"id": "1209472", "url": "https://cs.wikipedia.org/wiki?curid=1209472", "title": "Bogside", "text": "Bogside\n\nBogside je čtvrť u městských hradeb ve městě Derry v Severním Irsku. Populárními turistickými atrakcemi v Bogside jsou Free Derry Corner, velké nástěnné malby od Bogsideských umělců a Gasyard Feil, což je každoroční hudební a výtvarný festival. Bogside je hlavně katolická čtvrť a sdílí hranici s protestantskou čtvrtí.\n\nOblast byla hlavním bodem pro mnoho událostí Problémů. V roce 1969 to byly divoké třídenní boje proti RUC a protestantům známé jako Bitva o Bogside, což byla zahajovací událost Problémů. V letech 1969 až 1972 se oblast spolu s Creggan a dalšími katolickými oblastmi stala nepřístupnou zónou pro britskou armádu a RUC. Oblast hlídala Oficiální irská republikánská armáda i Dočasná irská republikánská armáda a místní obyvatelé jim často za to platili. 30. ledna 1972 Severoirské sdružení pro občanská práva organizovalo pochod proti internaci, který se změnil na krveprolití. Britský výsadkový regiment zastřelil 14 neozbrojených demonstrantů a dalších 14 zranil. Tato událost je známá jako Krvavá neděle. To vedlo k velkému přílivu nových členů do obou křídel IRA ve městě. Po operaci Motorman a konci Free Derry a dalších nepřístupných zón v Severním Irsku Bogside spolu s většinou města zažíval časté pouliční nepokoje a náboženský konflikt trvající až do počátku 90. let. V roce 1974 Oficiální IRA vyhlásila konec své ozbrojené kampaně. V důsledku toho, Seamus Costello a další socialističtí bojovníci vytvořili Irské republikánské socialistické hnutí (IRSM). Součástí tohoto hnutí byla i Irská národní osvobozenecká armáda (INLA) což bylo polovojenské křídlo IRSM. Derry a zejména Bogside se stalo jednou z hlavních bašt INLA. Prakticky všichni její tři dobrovolníci, kteří zemřeli během hladovky irských vězňů v roce 1981 byli z Derry nebo z hrabství Londonderry. Irská lidová osvobozenecká organizace (IPLO), což byla odtržená skupina od INLA udělala nepříjemnost v Derry, když se dostala do sváru s INLA ve městě a dalších oblastech Irska. Spor skončil, když se do něj zapojila Prozatímní IRA a vyvraždila hlavní vedení IPLO v Belfastu a následně nechala rozpustit celou skupinu. Po zbytek 90. let se Bogside stalo poměrně klidnou čtvrtí ve srovnání s ostatními oblastmi Severního Irska jako byl v té době například Belfast i když pouliční nepokoje byly stále častější.\n\nDnes zažívá Bogside velké změny. Je vidět velkou přestavbu čtvrti ve srovnání s ostatními oblastmi ve městě. Oblast je také místem pro disidentskou republikánskou aktivitu. Oblast byla po belfastské dohodě vždy známá častými pouličními nepokoji, ale největší od roku 1998 byly Severoirské nepokoje v roku 2011. Nepokoje se odehrávaly i v jiných částech Severního Irska, ale v Derry byly většinou v Bogside. Skupina Republikánsky boj proti drogám (RAAD) vytvořená v roce 2008 má velmi silnou přítomnost v Bogside. Cílem této skupiny je bolestně postřelit či dokonce zabít kohokoliv, kdo může být nebo je drogový dealer.\n\n"}
{"id": "1209474", "url": "https://cs.wikipedia.org/wiki?curid=1209474", "title": "Free Derry Corner", "text": "Free Derry Corner\n\nFree Derry Corner je historická památka v čtvrti Bogside ve městě Derry v Severním Irsku mezi ulicemi \"Leckie Road\", \"Rossville Street\" a \"Fahan Street\". Volně stojící zeď připomíná tzv. Free Derry – autonomní nacionalistickou oblast, která existovala ve městě Derry v letech 1969 až 1972. Poblíž se nachází památník hladovky irských vězňů v roce 1981. Také se tam nachází památník věnovaný obětem polovojenských aktivit prozatímní irské republikánské armády (PIRA) v Derry.\n\nV lednu 1969 místní aktivista John \"Caker\" Casey napsal na zeď nápis: \"You are now entering Free Derry\". Když britský ministr vnitra Jim Callaghan navštívil Derry v srpnu 1969 byla zeď natřena na bílo a nápis \"You are now entering Free Derry\" byl profesionálně přepsán na černo. Domy na \"Leckie Road\" a \"Fahan Street\" byly následně zbořeny ale zeď byla zachována. Od té doby byl nápis mnohokrát přemalován.\n\nNáměstí se stalo známé jako Free Derry Corner díky obyvatelům. Náměstí se nachází na okraji čtvrti Bogside a společně s okolními ulicemi bylo svědkem bitva o Bitvy o Bogside v roce 1969 a Krvavé neděle v roce 1972. Náměstí bylo prvním místem, kde vypukly pouliční nepokoje během bitvy. Po Bitvě o Bogside obyvatelé oslavovali na Free Derry Corner.\n"}
{"id": "1209479", "url": "https://cs.wikipedia.org/wiki?curid=1209479", "title": "Kostel svatého Bartoloměje (Cheb)", "text": "Kostel svatého Bartoloměje (Cheb)\n\nKostel svatého Bartoloměje je gotická stavba nacházející se v Chebu u Mostní brány, při břehu řeky Ohře. Původně byl na tomto místě vystaven městský špitál s kaplí sv. Ducha. Během celé historie kostel připadl do vlastnictví například i GAVU – Galerie výtvarných umění v Chebu. Dnes je ale opět navrácen řádu Křížovníků s červenou hvězdou. \nPo velkém požáru města v roce 1270 nechal Přemysl Otakar II. postavit nový špitál s kostelem. Kaple svatého Ducha byla roku 1347 rozšířena o kapli sv. Václava, tuto kapli nechal vystavět měšťan Niklas Walther z Hofu. Kaple sv. Václava se v této době stala útočištěm nemocných poutníků. Celý komplex byl však zničen ve 14. století požárem. V roce 1414 město v čele s Niklasem Gummerauerem nechalo postavit nový kostel. V 17. století kostel prošel barokní přestavbou. Hlavní oltář byl vytvořen chebskými umělci. Kostel byl v roce 1673 zasvěcen sv. Bartoloměji. V tomto období byla přestavěna i komenda a špitál. V roce 1674 byla postavena nová kaple sv. Václava. Kapli i se špitální budovou v roce 1809 již po třetí poničil požár. Rozsáhlá oprava celého komplexu proběhla, ale až v letech 1814-1815. Špitální budova byla zcela zničená v dubnu 1945 při odpálení blízkého mostu německými jednotkami. Kostel i kaple byly také velmi poničeny. Zachráněn byl pouze kostel, který od roku 1963 patřil Chebské galerii výtvarného umění, která zde vystavovala gotické plastiky. V roce 1997 byl kostel opět navrácen řádu Křížovníků s červenou hvězdou. Kostel je v dnešní době veřejnosti nepřístupný, pouze lze do něho nahlédnout vstupními dveřmi přes mříž. \n\nKostel má podélnou dispozici bez presbytáře. Interiér je zaklenut šesticípou obkročnou žebrovou klenbou, jež je svedena pouze do jednoho centrálního válcového sloupu. Původně však měli být sloupy dva, což naznačuje vystavěný základ druhého sloupu v podzemí kostela. Žebra klenby jsou jednoduchá klínová, která jsou při stěnách zakončena polygonálními typizovanými konzolami. Pouze na východní stěně jsou zaseknuty do jednoho vtaženého hladkého opěrného pilíře. Konzoly v severní části kostela jsou zapuštěny do zdi, což je zřejmě způsobeno tím, že byl kostel přistavěn přímo na městskou hradbu. Na severní straně kostela se nachází široké zazděné arkády. Svorníky mají vegetativní motiv, na některých se ale také nachází znak města Cheb. Výzdoba je tvořena jednotlivými obrazy votivního charakteru z různých časových období, většina je však z 15. století. Z těchto nástěnných maleb je patrné, že neexistoval žádný jednotný koncept na výzdobu interiéru kostela. Na východním hladkém pilíři je vyobrazena postava sv. Antonína poustevníka, který byl patronem proti moru. Vpravo se nachází obraz křížovníka, který vzhlíží k Madoně. Postava Madony má zahalenou hlavu a v náručí drží oblečené dítě, Ježíše Krista. Celý obraz je orámován zelenou barvou s červeným pozadím. V oknech kostela se střídají dva druhy rozet a to trojcípé a čtyřcípé. Celý kostel je podsklepen. \n\nKostel sv. Bartoloměje je tvořen gotickým jednolodním prostorem se zazděnými širokými arkádami na severu. Na jižní straně kostela se nachází hlavní profilovaný portál do hrotitého oblouku a také po celé délce stěny podokenní římsa. Dále jsou v kostele dva menší gotické sedlové portály, které jsou již zazděné. Na jihovýchodním rohu a jižním průčelí kostela se nacházejí dvakrát odstupňované opěráky. Tvar východního průčelí je ovlivněn ulicí, z které dříve vedl k přímému vstupu do kostela sedlový portál, který je již zazděný. Na venkovní zdi kostela směrem k řece se nachází zbytky konzol, což naznačuje, že byl na kostel napojen další objekt. Vedle kostela se nachází jednopatrová barokní komenda, která pochází z roku 1695.\n\n"}
{"id": "1209481", "url": "https://cs.wikipedia.org/wiki?curid=1209481", "title": "Aurelio Mosquera Narváez", "text": "Aurelio Mosquera Narváez\n\nAurelio Mosquera Narváez (2. srpna 1883, Quito – 17. listopadu 1939, Quito) byl ekvádorský lékař, politik a také prezident země.\n\nAlberto Mosquera Narváez ukončil úspěšně roku 1907 studium medicíny na Universidad Central del Ecuador, následně byl zaměstnán na téže univerzitě od roku 1908 jako docent, od roku 1928 jako rektor. Byl členem strany Partido Liberal Radical Ecuatoriano a také senátorem. Okolnosti ohledně jeho úmrtí jsou avšak nejasné. Spekuluje se o tom, zdali se nejednalo o sebevraždu.\n"}
{"id": "1209482", "url": "https://cs.wikipedia.org/wiki?curid=1209482", "title": "Béla Kéler", "text": "Béla Kéler\n\nBéla Kéler, původním jménem Albert Paul Kéler, (13. února 1820 Bardejov, Uhersko – 20. listopadu 1882 Wiesbaden, Německo) byl slovenský hudební skladatel.\n\nPocházel z hornouherské protestantské šlechty. Pokřtěn byl \"Albert Paul\". Jeho otec byl hlavním soudce města Bardejov. Albert měl 11 sourozenců. Rodina byla německá a tak chodil do německé školy. Ve městě se mluvilo slovensky (hornošarišským dialektem), přesto si Albert brzy začal říkat maďarským jménem Béla.\n\nHudební nadání projevoval od dětství. Učil se hrát na housle u bardejovského regenschoriho Franza Schiffera. Studoval na evangelickém lyceu v Levoči, kde založil studentský orchestr. Pokračoval studiem práv a filosofie v Debrecíně. Studia ukončil v Prešově s výborným prospěchem. \n\nNejprve se, v souladu s přáním rodičů, věnoval hospodářství. Hudba ho však stále lákala. Komponoval drobné taneční skladby a soukromě studoval hudební teorii podle učebnice Johanna Albrechtsbergera \"Theorie der Tonkunst\". Krátce hrál v lázeňském orchestru v Bardejovských Kúpeľoch a v roce 1844 odešel do Prešova. Hrál v divadelním orchestru, učil a úsilovně se zdokonaloval ve hře na housle.\n\nV roce 1845 vyhrál konkurz na místo prvního houslisty ve vídeňském divadle \"Theater an der Wien\". Ve Vídni dále pokračoval ve studiu hudby, komponoval a dočkal se i prvních skladatelských úspěchů. V roce 1854 odešel do Berlína a pod jménem Béla Kéler se stal dirigentem v berlínském orchestru J. Sommera. Popularitu získal valčíkem \"Hoffnungssterne\" (\"Hvězdy naděje\") a kvapíkem \"Grosser Sturmgalopp\" op.12. Po roce se vrátil do Vídně aby převzal orchestr po zesnulém dirigentovi a skladateli Josefu Lannerovi. V roce 1856 se stal kapelníkem vojenské hudby 10. pěšího pluku. Po čtyřech letech však byl nucen vojenské kariéry zanechat kvůli svému zdravotnímu stavu. V Budapešti založil orchestr a v letech 1863–1866 působil jako hudební ředitel vévody z Nassau ve Wiesbadenu. Dirigoval lázeňský orchestr, hrál na dvorních plesech a komponoval. S krátkými přestávkami setrval ve Wiesbadenu až do roku 1874.\n\nV září roku 1874 ho angažovala londýnská opera Royal Opera House v Covent Garden, aby organizoval a dirigoval populární serii koncertů tzv. \"„Concerts populairs“\". V dalších letech cestoval po Evropě a dirigoval přední orchestry. Z dochovaných záznamů je zřejmé, že ještě roku 1881 absolvoval 134 koncertů.\n\nZemřel 20. listopadu 1882 ve Wiesbadenu ve věku 62 let a je tam také pochovaný. Svou hudební pozůstalost odkázal rodnému městu – Bardejovu. Každoročně se v Bardejově pořádá hudební festival \"Kultúrní leto Bély Kélera\".\n\n\nDílo Bély Kélera je velmi rozsáhlé. Do roku 1877 vyšlo tiskem 138 jeho skladeb ve dvanácti nakladatelstvích. Zkomponoval 26 valčíků, 31 pochodů, 20 čardášů, 28 polek, 17 písní, 11 galopů, 10 předeher a řadu dalších příležitostných skladeb. Mnoho skladeb se nedochovalo nebo jsou nezvěstné. Některé skladby zůstaly v rukopise a jsou ve sbírkách muzea v Bardejově.\n\nKromě tanečních a populárních skladeb komponoval i díla vážnějšího charakteru. Patří mezi ně již zmíněné předehry, ale také symfonické básně\n\n\n"}
{"id": "1209493", "url": "https://cs.wikipedia.org/wiki?curid=1209493", "title": "Josh Brolin", "text": "Josh Brolin\n\nJosh James Brolin (* 12. února 1968 Santa Monica, Kalifornie) je americký herec.\n\nJeho první filmová role přišla v roce 1985 v \"Rošťácích\". Od té doby se objevil ve velkém počtu filmů, je znám jako Llewellyn Moss z \"Tahle země není pro starý\", mladý agent K z \"Mužů v černém 3\", George W. Bush z \"W.\" či Dan White z \"Milk\". Za poslední jmenovaný byl nominován na Oscara a cenu Screen Actors Guild Award v kategorii nejlepší herec ve vedlejší roli.\n\nNarodil se v Santa Monice v Kalifornii jako syn ekologické aktivistky Jane Cameron a herce Jamese Brolina. Vyrůstal na ranči v Templetonu a pozoroval svého otce v herecké kariéře. Jeho rodiče se rozvedli, když mu bylo šestnáct let. V roce 1998 se jeho otec oženil se svou třetí manželkou, herečkou a zpěvačkou Barbrou Streisand. Brolin se začal zajímat o herectví poté, co se na střední škole stal členem klubu improvizovaného herectví.\n\nV rozhovoru z roku 2014 řekl, že během svého dospívání byl členem surfařské přátelské skupiny, která si říkala „Cito Rats“. Tuto skupinu popsal slovy: „Bylo to v Santa Barbaře, v osmdesátých letech, bylo to v době punk rocku. Ve skupině jste buď měli děti nedbalých bohatých rodičů či děti nedbalých chudých rodičů, takže to byl mix. Ale v zásadě jsme všichni vyrůstali stejně.“ Přiznal, že vykrádal auta, aby sehnal peníze kvůli své drogové závislosti a mimo jiné zkusil i heroin, který mu ovšem nesedl: „Nikdy jsem se do něj nedostal a nezemřel jsem na něj, což je dobré.“ Většina přátel, se kterými vyrostl, zemřela; on sám potvrdil, že jich zemřelo dvacet čtyři.\n\nMezi lety 1988 a 1994 byl ženatý s herečkou Alice Adair a měli spolu dvě děti, Trevora Mansura (narozeného v červnu 1988) a Eden (narozenou v roce 1994). Šest měsíců byl zasnouben s herečkou Minnie Driver. Později, v roce 2004, si vzal herečku Diane Lane a rozvedl se s ní v listopadu 2013. V březnu 2015 se zasnoubil se svou bývalou asistentkou, modelkou Kathryn Boyd.\n\nDne 20. prosince 2004 jeho tehdejší žena Diane Lane volala policii po hádce a Brolinovi byl udělen přestupek za domácí násilí, ovšem Lane odmítla vznést obvinění a mluvčí páru tento incident charakterizoval jako nedorozumění.\n\nDne 12. července 2008 byl Brolin zatčen spolu s hercem Jeffrey Wright a dalšími pěti členy štábu k filmu \"W.\" po ostré výměně názorů v baru Stray Cat v Louisianě. Brolin byl propuštěn po zaplacení kauce, která činila 334 amerických dolarů. Později soudci z Shreveportu upustili ohledně obvinění těchto sedmi mužů.\n\nNa Nový rok v roce 2013 byl zadržen za pití alkoholu na veřejnosti a opilství. Zbývající část roku 2013 byla pro Brolina velmi složitá, což později vysvětlil: „To byl další bod zlomu. Přimělo mě to přemýšlet o spoustě věcí. O mé matce, která umírala, když mi bylo dvacet let. Všechen ten dopad, který na mě měla a od kterého jsem v minulosti nedokázal pohnout, byl jsem vždy maminčin chlapeček. Ale uvědomil jsem si, že jsem na destruktivní cestě. Věděl jsem, že se musím změnit a vyzrát.“\n\n"}
{"id": "1209495", "url": "https://cs.wikipedia.org/wiki?curid=1209495", "title": "Salmon", "text": "Salmon\n\nSalmon je protokol pro výměnu zpráv skrze HTTP navržený tak, že umožňuje decentralizované komentáře a oznámení k článkům z newsfeed jako jsou příspěvky na blogu. Umožňuje vznik jednoho společného diskusního vlákna, pro zprávu z původního zdroje a jakéhokoli agregátoru, který zprávy odebírá. Tedy, pokud se článek objevil na 3 stránkách A (zdroj), B a C (agregátory), tak uživatelé na všech 3 stránkách mohou číst a přispívat do jediného diskusního vlákna bez ohledu na to, z jaké stránky se dívají.\n\nZdroj poskytuje koncový bod protokolu Salmon - URL v metadatech RSS odběru. Agregující stránka si zaznamená tento koncový bod.\n\nPokud uživatel agregátoru napíše komentář, agregátor vytvoří komentář v původním zdroji.\nKomentář bude kódován pomocí Base64, digitálně podepsán, a odeslán pomocí POST na koncový bod původního zdroje.\n\nKomentář je poté zveřejněn původním zdrojem, takže odběratelé mohou aktualizovat stav konverzace. Protokol je zabezpečen tak, že každý agregátor a odběratel je jednoznačně identifikován, takže zdroj může použít filtry nebo ban na nepřátelské servery nebo uživatele dle svého uvážení.\n\nDistribuované sociální sítě jako GNU social a Diaspora používají Salmon tak, jak je definováno ve specifikaci OStatus ke koordinaci diskuse mezi uživateli na různých serverech. Člen jednoho serveru může publikovat příspěvek, který je šířen ostatním uživatelům v síti pomocí protokolu Salmon, kteří na příspěvek mohou obdobným způsobem reagovat.\n\n\n"}
{"id": "1209506", "url": "https://cs.wikipedia.org/wiki?curid=1209506", "title": "Jezdec formule risk", "text": "Jezdec formule risk\n\nJezdec formule risk je český film režiséra Antonína Kachlíka z roku 1973. Původně se film měl jmenovat Pláču protože jsem blbec.\n\nMladý muž, který se oddává lumpárnám, se ocitne na rozcestí a převychová ho teprve až tvrdá práce. Jirka, hlavní hrdina filmu, se touží stát automobilovým závodníkem ve formuli. Chodí s dívkou jménem Rosmery, která je ovšem ve špatné partě, která pak Jirku stáhne ke krádežím aut. Poté s nimi Jirka vykrade i muzeum a skončí ve vězení.\nFilm se natáčel v Sedlčanech, v lomu Něčín u Sedlčan a budově bývalého Chemapolu v Praze. Film získal na Festivalu československých filmů tři ceny v kategorii: Zvláštní cena (1973, FFP), Čestné uznání ÚV SSM (1973, FFP) a I. cena (1974, VII. Festival československého filmu)\n\n\n"}
{"id": "1209507", "url": "https://cs.wikipedia.org/wiki?curid=1209507", "title": "Bad Wörishofen", "text": "Bad Wörishofen\n\nBad Wörishofen je lázeňské město v německé spolkové zemi Bavorsko, v zemském okrese Unterallgäu ve vládním obvodu Švábsko.\n\nV roce 2014 zde žilo 14 898 obyvatel.\n\nSousední obce jsou: Baisweil, Dirlewang, Jengen, Mindelheim, Rammingen, Pforzen, Rieden, Türkheim a Wiedergeltingen.\n\n"}
{"id": "1209522", "url": "https://cs.wikipedia.org/wiki?curid=1209522", "title": "Osamělost", "text": "Osamělost\n\nOsamělost je obvykle nepříjemná emoční reakce na izolaci nebo absenci společnosti a typicky zahrnuje úzkostné pocity vztahující se k absenci mezilidských vztahů a komunikace s ostatními lidmi jak v současnosti, tak i s výhledem do budoucna. Člověk může cítit osamělost i když je obklopen jinými lidmi. Příčiny osamělosti jsou různé a zahrnují sociální, mentální, emoční a dokonce i fyzické faktory.\n\n"}
{"id": "1209530", "url": "https://cs.wikipedia.org/wiki?curid=1209530", "title": "Širase (AGB-5003)", "text": "Širase (AGB-5003)\n\nŠirase (AGB-5003) je ledoborec Japonských námořních sil sebeobrany. Ve službě roku 2009 nahradil starší plavidlo téhož jména. Je v pořadí čtvrtým plavidlem japonského námořnictva pro službu v Arktidě. Jeho domovským přístavem je Jokosuka.\n\nPlavidlo postavila loděnice Universal Shipbuilding v Maizuru. Trup byl na vodu spuštěn 16. dubna 2008 a ledoborec byl do služby přijat v listopadu 2009. Stavba plavidla stála celkem 37,6 miliard jenů.\n\nLedoborec je mírně větší než jeho předchůdce. Na zádi je vybaven přistávací plochou a hangárem pro dva vrtulníky. Může plout tříuzlovou rychlostí ledem silným až 1,5 metru.\n"}
{"id": "1209538", "url": "https://cs.wikipedia.org/wiki?curid=1209538", "title": "Palác Hochbergů z Hennersdorfu", "text": "Palác Hochbergů z Hennersdorfu\n\nPalác Hochbergů z Hennersdorfu (či též \"palác Lažanských\") je barokní objekt stojící na adrese Husova č.p. 241, na rohu se Zlatou ulicí na Starém Městě pražském, přímo naproti objektu dominikánského kláštera a vstupu do kostela sv. Jiljí. Objekt je chráněn jako kulturní památka České republiky\n\nPalác byl postaven v místě dvou starších domů, ze kterých se zachovaly zbytky románského domu z kvádříkového zdiva a gotické sklepení.\n\nKolem roku 1713 byl dům přestavěn ve vrcholně barokním slohu, kdy byl také postaven vstupní portál. Přestavba byla provedena pro šlechtický rod Hochbergů z Hennersdorfu zřejmě podle plánů Jana Blažeje Santiniho-Aichela.\n"}
{"id": "1209542", "url": "https://cs.wikipedia.org/wiki?curid=1209542", "title": "Kostel Nanebevzetí Panny Marie (Katusice)", "text": "Kostel Nanebevzetí Panny Marie (Katusice)\n\nŘímskokatolický filiální kostel Nanebevzetí Panny Marie v Katusicích je novogotická sakrální stavba stojící na návsi obce. Od roku 1987 je chráněn jako kulturní památka.\n\nPůvodní gotický kostel v místě byl připomínán roku 1352. V průběhu dějin byl několikrát přestavovaný. Nově byl postaven asi ve druhé poloviny 16. století v opožděně gotickém slohu. Tento kostel vyhořel roku 1847. V letech 1853–1857 byl nově novogoticky přestavěn a zařízen. Tato nová stavba byla opravována v letech 1876 a 1910.\n\nJedná se o jednolodní obdélnou stavbu s pětiboce uzavřeným presbytářem a obdélnou sakristií po severní straně. Před západním průčelím se nachází hranolová věž. Zevně je opatřena opěráky. Okna má kostel hrotitá bez kružeb.\n\nKlenba je upravena asi podle původní klenby předchozího kostela po roce 1853. Konzoly jsou původní. Loď je sklenuta třemi poli křížové klenby s hřebínkovými žebry, které spočívají na renesančních konzolách. Triumfální oblouk je hrotitý. Presbytář je zaklenut paprsčitě na renesační konzoly. V jižní zdi presbytáře je hrotitý portál vedoucí do sakristie. V severní zdi je původní kamenné sanktuárium.\n\nZařízení je pseudogotické. Hlavní oltář je zhotoven podle návrhu J. Žáka z roku 1855. Dílo provedl Josef Dvořák z Jičína v roce 1857. Uprostřed je obraz signován „\"Josef Žák\" 1856“. Po stranách se nacházejí sošky sv. Cyrila a sv. Metoděje od Josefa Maxe (podle Tomana od J. E. Krondela). Na pravém boční oltáři je obraz sv. Jana Nepomuckého. Na levém bočním oltáři je obraz sv. Václava. Oba jsou dílem J. Žáka. Obraz sv. Václava je podepsán a datován 1857. Kazatelna byla zhotovena podle návrhu J. Žáka, a je dílem J. Dvořáka. Je na ní obraz J. Žáka. V lodi je obraz \"Svaté rodiny\" od J. Žáka z roku 1857. Dále obraz \"Krista v Emauzích\" a \"Nejsvětější Trojice\" sign. „\"Jan Kroupa\" 1857“. Pod kruchtou je obraz Nanebevzetí Panny Marie, který pochází z původního hlavního oltáře. Je signován „\"Filip Mazanec\", 1666“. Obraz byl však velmi poškozený. Obraz Nanebevzetí Panny Marie je z novějšího oltáře od A. Košateckého z Bakova a pochází z roku 1822. Obraz \"Bolestné Panny Marie\" je snad z 1. čtvrtiny 18. století a na místo byl přenesen ze zámecké kaple ve Skalsku v roce 1793. Na zdech presbytáře na pseudogotických konzolách jsou sošky sv. Jana Evangelisty a sv. Jana Nepomuckého. Jedná se o kvalitní díla expresivního baroka z z období kolem roku 1740, které pocházejí asi z dílny kosmonoských Jelínků. V lodi je zazděn erbovní náhrobní kámen z roku 1690.\n\nNedaleká kaple sv. Floriána je z roku 1745. Opravena byla v roce 1821. Na návsi se nachází socha sv. Jana Nepomuckého stojící na kalichovitě vydutém soklu. Jedná se o kvalitní barokní práci datovanou českým chronogramem roku 1737. Opravována byla v roce 1824 a 1936. Dva lité kříže nacházející se v obci pocházejí z 19. století.\n\n"}
{"id": "1209556", "url": "https://cs.wikipedia.org/wiki?curid=1209556", "title": "Kostel Nanebevzetí Panny Marie (Solec)", "text": "Kostel Nanebevzetí Panny Marie (Solec)\n\nŘímskokatolický filiální kostel Nanebevzetí Panny Marie v Solci je gotická sakrální stavba na hřbitově uprostřed obce. Od roku 1967 je chráněn jako kulturní památka.\n\nKostel pochází ze 14. století. Původní vzhled příliš nenarušily ani barokní přídavky bočních předsíní, sakristie a úpravy věže a oken. Kostel tedy zůstal vzácně stavebně dochovaný.\n\nJedná se o obdélnou jednolodní stavbu s polygonálně uzavřeným presbytářem a západní hranolovou věží. Loď je hladká. Má dva páry obdélný oken s polokruhovými záklenky. Věž je dvoupatrová. Upravena byla roku 1750.\n\nNa jižní straně má kostel hrotitý bohatě profilovaný portál, ve kterém jsou na gotických závěsech dveře ze 17. století. Presbytář je opatřen opěráky a osvětlený původními gotickými hrotitými okny. Presbytář má křížovou, v závěru paprsčitou žebrovou klenbu.\n\nKromě dvoudílného sedile se v interiéru nachází i umělecky hodnotný sanktuář z 15. století, který je orámovaný pilířky na figurálních konzolách. Ty přecházejí v lomený oblouk jenž je posázený kraby. Sakristie má valenou klenbu a je přístupná dveřmi z přelomu 17. a 18. století. Jsou na nich barokní rozviliny. Dveře jsou zavěšeny na gotických závěsech. Triumfální oblouk je lomený. Loď má plochý strop.\n\nZařízení je barokní. Pochází ze 17. století až 18. století. Hlavní oltář je raně barokní. Je portálový, sloupový. Pochází z konce 17. století a je na něm novější nástavec a sochy sv. Petra a sv. Pavla. Boční oltáře jsou barokní, baldachýnové a pocházejí z období kolem roku 1740. Jsou doplněny novějšími obrazy \"Kalvárie\" a \"Křtu v Jordáně\". Také kazatelna je z roku 1740. Křtitelnice je pražského původu a pochází z roku 1775. V kostele se nachází zajímavý obraz \"Ježíška a sv. Jana Křtitele\" z konce 17. století, který je v původním rámu. Pod věží je znakový náhrobník Straků z Nedabylic z 18. století. Varhany byly v roce 1988 uchráněny před zkázou přenesením do kaple svatého Jana Nepomuckého na hradu Valdštejn, kde slouží dosud.\n"}
{"id": "1209573", "url": "https://cs.wikipedia.org/wiki?curid=1209573", "title": "Heinrich Klein", "text": "Heinrich Klein\n\nHeinrich Klein (11. září 1756 Rudoltice – 26. srpna 1832 Bratislava) byl slovenský pedagog, dirigent a hudební skladatel pocházející z Moravy.\n\nHeinrich Klein byl v dětství obdivovaný pro své hudební nadání a byl považován za zázračné dítě. Hudební vzdělání získal ještě na Moravě. V roce 1784 odešel do Bratislavy a nejprve učil v klášterní škole \"Notre Dame\". V Bratislavě v té době probíhaly tereziánské reformy školství a Klein přešel na jednu z prvních škol nového typu, \"Hlavní královskou národní školu\".\n\nNejprve působil jako asistent učitele zpěvu a hry na varhany, později tyto předměty převzal. Na škole vychoval několik významných osobností. Mezi jinými to byli František Palacký, Jozef Kumlík (zakladatel Církevně-hudobního spolku při Dómě sv. Martina), Ferenc Erkel (skladatel maďarské národní hymny) či Vladislav Füredy (skladatel slovenských písní).\n\nByl v kontaktu s významnými hudebníky té doby, mimo jiné i s Ludwigem van Beethovenem. Při návštěvě Bratislavy 23. listopadu 1796 byl Beethoven u Kleina ubytovaný.\n\nSkladatelské dílo Heinricha Kleina patří do období vrcholného klasicismu. Z jeho chrámové tvorby se dochovalo 11 mší, rekviem, Te Deum, 11 ofertórií, graduály, hymny , litánie a responzória. Za své Te Deum dostal čestné uznání papeže Pia VIII., kterému bylo toto dílo věnované. Komponoval však i hudbu světskou. Jsou známy dvě kantáty, 12 písní s doprovodem klavíru a \"Fantasia per il Pianoforte\". Za hudební dílo mu bylo v roce 1805 uděleno také čestné členství ve Švédské královské akademii.\n\nKromě pedagogické a skladatelské činnosti byl i vynálezcem. V časopise \"Allgemeine musikalische\" Zeitung publikoval článek o svém vynálezu klávesové harmoniky: klávesami byly rozeznívány skleněné zvonky.\n\n\n"}
{"id": "1209590", "url": "https://cs.wikipedia.org/wiki?curid=1209590", "title": "Organizovanost", "text": "Organizovanost\n\nOrganizovanost (z řeckého ὄργανον \"órganon–\"nástroj) je míra uspořádanosti systému. Slovo se v odlišném kontextu užívá v psychologii a termodynamice. Termín také nachází využití v evoluční biologii ve věci teorií vzniku komplexity v živých systémech - oproti komplexitě však nepopisuje složitost systému, přestože v obou jsou prvky systému vzájemně propojeny. \n\nSystém může být uspořádaný podle mnoha klíčů. V případě homogenního teplotního rozpoložení jde o malou míru energetické entropie, v případě subjektivního uspořádání, jakým je třeba abecední seřazení knih v knihovně se snižuje entropie informační (v pozorovaném subjektivním oboru hodnot). Organizovanost velkých systémů může být projevem třídění jednotlivých prvků podle jejich společných vlastností (emergence). \n\nOrganizovanost jedince v psychologii popisuje, nakolik člověk vyžaduje pořádek ve věcech, jež ho obklopují - ať už je to jeho majetek, jeho myšlenkové postupy či struktura jeho jednání. Organizovanost je jako dimenze osobnosti uvažována ve Freudovských psychologických testech nebo v jisté formě i testech MBTI. V praxi mají organizovaní lidé např. větší sklon držet se jednoho tématu, soustředit se, zvládat své povinnosti a stíhat své termíny.\n\nExtrémní organizovanost je typická pro autisty či osoby trpící či OCD (neustálé kontrolování). Na druhou stranu, přílišná neuspořádanost může být spojena s diagnózami jako je Diogenův syndrom (chorobné shromažďování věcí).\n"}
{"id": "1209602", "url": "https://cs.wikipedia.org/wiki?curid=1209602", "title": "362 (číslo)", "text": "362 (číslo)\n\nTři sta šedesát dva je přirozené číslo, které následuje po čísle tři sta šedesát jedna a předchází číslu tři sta šedesát tři. Římskými číslicemi se zapisuje CCCLXII.\n\n\nSilnice II/362 je česká silnice II. třídy vedoucí na trase Polička – Bystré – Nyklovice – Olešnice – Rozseč nad Kunštátem\n\n\n"}
{"id": "1209604", "url": "https://cs.wikipedia.org/wiki?curid=1209604", "title": "363 (číslo)", "text": "363 (číslo)\n\nTři sta šedesát tři je přirozené číslo, které následuje po čísle tři sta šedesát dva a předchází číslu tři sta šedesát čtyři. Římskými číslicemi se zapisuje CCCLXIII.\n\n\n\nSilnice II/363 je česká silnice II. třídy vedoucí na trase Polička – Brněnec\n\n\n"}
{"id": "1209605", "url": "https://cs.wikipedia.org/wiki?curid=1209605", "title": "Kníže ze Sing", "text": "Kníže ze Sing\n\nKníže ze Sing () byl čínský aristokratický titul udělovaný zpravidla příbuzným panujícího císaře, obvykle synům.\n\nTitul knížete, \"wang\" (v případě nezávislých vládců překládaný jako král) byl po císaři (\"chuang-ti\") nejvyšším aristokratickým čínským titulem.\n\n\n\n\n"}
{"id": "1209606", "url": "https://cs.wikipedia.org/wiki?curid=1209606", "title": "Římskokatolická farnost Dušejov", "text": "Římskokatolická farnost Dušejov\n\nŘímskokatolická farnost Dušejov je územním společenstvím římských katolíků v rámci pelhřimovského vikariátu českobudějovické diecéze.\n\nV Dušejově existovala od 14. století plebánie, kterou spravovali premonstráti ze Želiva. V pozdější době zanikla a Dušejov byl postupně součástí několika okolních farností (Branišov, Krásná Hora, Úsobí). Roku 1785 byla v Dušejově zřízena lokálie, povýšená v roce 1857 na samostatnou farnost.\n\nDušejov původně patřil do Královéhradecké diecéze. Do Českobudějovické byl převeden v roce 1993.\n\nFarnost je administrována ex currendo z Nového Rychnova.\n\n"}
{"id": "1209609", "url": "https://cs.wikipedia.org/wiki?curid=1209609", "title": "Bombardier Dash 8", "text": "Bombardier Dash 8\n\nBombardier Dash 8 (zkráceně Dash 8) nebo Q-Series, dříve známý jako de Havilland Canada Dash 8 nebo také DHC-8, je kanadské turbovrtulové úzkotrupé dopravní letadlo určené pro přepravu osob na regionálních linkách. První let prototypu letadla Dash 8 (verze Dash 8-100) se konal dne 20. června 1983. O dva roky později zavedla kanadská letecká společnost NorOntair do provozu první letadlo tohoto typu. V roce 2010 letadla Q-Series překonala hranici 1000 vyrobených kusů. Uspořádání sedadel v kabině tohoto letounu je obvykle 2 sedadla, ulička, 2 sedadla. Letadlo má kapacitu 37 až 78 cestujících v závislosti na typu.\n\nV listopadu 2018 bylo oznámeno, že společnost již nebude vyrábět a tento ztrátový projekt Bombardier Dash Q400 a převezme ho irský výrobce letounů Viking Air.\n\nLetadlo DHC-8 Dash 8 bylo navržené koncem 70. a začátkem 80. let 20. století jako reakce na poptávku po nových typech regionálních dopravních letadel na leteckém trhu, poháněných turbovrtulovými motory, s kapacitou 30 až 40 cestujících. Letadlo bylo původně vyráběné firmou de Havilland Canada. Od roku 1992, kdy firmu de Havilland Canada převzala společnost Bombardier Aerospace, bylo letadlo vyráběné už jen firmou Bombardier Aerospace. V roce 2018 projekt odkoupila společnost Viking Air.\n\n\n"}
{"id": "1209611", "url": "https://cs.wikipedia.org/wiki?curid=1209611", "title": "Ling Tosite Sigure", "text": "Ling Tosite Sigure\n\nLing Tosite Sigure (japonsky: 凛として時雨, romadži: Rin Tošite Šigure, ang.: Cold Seasonal Rain) je japonské rockové trio, zformované v roce 2002 v Saitamě. Styl skupiny se podobá post-hardcoru a progressive rocku, často viditelný rychlými změnami tempa a komplexní kytarou a technickou hrou na bicí. Skupina využívá mužského a ženského zpěvu, který se mění ze jemného zpěvu až po křik.\n\nVznikly v roce 2002 v Saitamě. Před započetím vlastního labelu - Nakano Records - vydala skupina několik dem a poté své debutové album \"#4.\" Jejich druhé album \"Inspiration Is Dead\" bylo vydáno roku 2007, následující po jejich EP, vydané předchozí rok, které skupině získalo známost i mimo Japonsko. Objevili se na Countdown music festivalu 2007.\n\nV dubnu 2008 skupina vydala singl \"Telecastic fake show\", které dosáhlo na Oriconu Top 20. V červenci vystupovali na Fuji Rock Festivalu a v srpnu na Rising Sun Rock Festivalu. V prosinci 2008. Ling Tosite Sigure vydaly singl \"moment A rhythm\", po podepsání se pod Sony Music. Singl obsahoval artbook s fotkami Kitadžimy. \n\nJejich třetí album, \"Just a Moment,\" bylo vydáno 15. května 2009. V srpnu vystupovali na Summer Sonic Festivalu a pořádali tour po Japonsku. 2010 skupina zorganizovala masivní celostátní tour \"I Was Music\". V květnu odcestovali do Anglie, kde hráli poprvé mimo Japonsko. Hráli v Londýně a v Brightonu, poté se vrátili do studia nahrát nový materiál.\n\nSkupina vydala své čtvrté album - \"still a Sigure virgin?\" - 22. září 2010. Odehráli \"Virgin Killer\" tour a vydali první hudební videoklip - I Was Music - nahrané 14. září. 2011 skupina koncertovala a TK vydal a film a Nakano učebnici hry na bicí.\n\n27. června 2012, TK vydal sólo album s názvem \"Flowering\", pod jménem \"TK from Ling Tosite Sigure\".\n\nPáté album skupiny \"i'mperfect\" bylo vydáno 10. dubna 2013. Skupina se též podepsala pod JPU Records a album vydala v Evropě.\n\n27. srpna 2014 TK vydal druhé album se jménem \"Fantastic Magic.\"\n\n14. ledna skupina vydala své první kompilační album - Best of Tornado.\n\n2. listopadu vydala skupina mini album es or s.\n\n\nTK napsal též písně pro anime Tokyo Ghoul a to úvodní znělku „unravel“ a „Fu re te Fu re ru“\n\n"}
{"id": "1209612", "url": "https://cs.wikipedia.org/wiki?curid=1209612", "title": "Masakr v Port Arthuru", "text": "Masakr v Port Arthuru\n\nMasakr v Port Arthuru byla masová vražda 28. a 29. dubna 1996, při které bylo 35 lidí zabito a 23 zraněno. Většina vražd se odehrála v bývalé vězeňské kolonii Port Arthur, populární turistické lokalitě v jihovýchodní Tasmánii.\n\nMartin Bryant, 28letý obyvatel New Townu, předměstí Hobartu, byl shledán vinným a odsouzen ke 35 doživotním trestům bez možnosti propuštění. V důsledku incidentu bylo zjištěno, že Bryantovi byla diagnostikovaná mentální retardace.\n\nV důsledku masakru australský premiér John Howard prosadil striktní zbraňovou politiku regulující soukromé vlastnictví vysokokapacitních poloautomatických zbraní, poloautomatických a opakovacích brokovnic, stejně jako zavedení jednotných zbrojních průkazů. Změna byla provedena v rámci celého Australského společenství.\n"}
{"id": "1209614", "url": "https://cs.wikipedia.org/wiki?curid=1209614", "title": "Zámečnictví", "text": "Zámečnictví\n\nZámečnictví může znamenat:\n"}
{"id": "1209616", "url": "https://cs.wikipedia.org/wiki?curid=1209616", "title": "Bedřich Rozehnal (politik)", "text": "Bedřich Rozehnal (politik)\n\nBedřich Milota Rozehnal, též Friedrich Rozehnal (23. března 1820 Hulín – 6. března 1876 Kroměříž), byl rakouský politik české národnosti z Moravy; poslanec Moravského zemského sněmu.\n\nByl synem lékaře z Hulína. Studoval práva na univerzitě v Olomouci, ale školu nedokončil. Od roku 1849 do roku 1852 působil v redakci listu \"Moravské národní noviny\", které vydával Jan Ohéral. Mezi jeho přátele patřil Janko Kráľ, který počátkem roku 1849 během návštěvy Kroměřížského sněmu pobýval u Rozehnala v Hulíně. V září 1849 bydlel Kráľ u Rozehnala opět, nyní jako člen oddílu slovenských dobrovolníků. Kráľ zde napsal tehdy báseň \"Šahy\".\n\nPodle údajů z roku 1864 působil Rozehnal jako redaktor v Olomouci. Redigoval olomouckou \"Moravu\". Dobové nekrology uvádějí, že zesnulý byl i purkmistrem v Prostějově, v seznamu starostů Prostějova ovšem uváděn není.\n\nV 60. letech se zapojil i do vysoké politiky. V zemských volbách v roce 1861 byl zvolen na Moravský zemský sněm, za kurii městskou, obvod Prostějov. V roce 1861 se uváděl jako kandidát Moravské národní strany (staročeské). V září 1864 na mandát rezignoval, ale po několika dnech rezignaci odvolal. Podle dobového tisku čelil Rozehnal v Prostějově žalobě pro urážku na cti od magistrátního úředníka Barnikela. Rozehnal prý po setkání s Barnikelem oznámil, že složí mandát poslance, načež Barnikel od podání žaloby upustil. Jenže Rozehnal pak své rozhodnutí revidoval. Spor o platnost rezignace pak skončil u soudu. V ledmu 1865 byl Rozehnal odsouzen okresním soudem ke dvěma dnům vězení. Soudní pře pokračovala po celý rok 1865. V listopadu 1865 ho v doplňovacích volbách na sněmu nahradil Johann Zajiczek.\n\nZemřel v březnu 1876 po delší nemoci. Příčinou úmrtí byly \"plicní tuberkle\". Některé zdroje uvádějí, že zemřel v kroměřížském vězení, kam měl být odsouzen za padělání směnek.\n"}
{"id": "1209617", "url": "https://cs.wikipedia.org/wiki?curid=1209617", "title": "Haradocká vysočina", "text": "Haradocká vysočina\n\nHaradocká vysočina (bělorusky Гарадоцкае ўзвышша, rusky Городокская возвышенность) fyzicko-geografický rajón Bělorusko-Valdajské provincie. Nachází se na severovýchodě Běloruska. Je součástí Běloruského pojezeří. Přimyká se k severozápadní části Aršanské prolákliny. \n\nZabírá téměř celé území Haradockého rajónu, část Vitebského a Šumilinského rajónu ve Vitebské oblasti. Na východě hraničí se Suražskou nížinou, na jihu v údolí Západní Dviny s Vitebskou vysočinou, na západě s Polackou nížinou, na severu Haradocká vysočina přechází do Ruska a slučuje s Něvělskou vysočinou. Od severu na jih vysočina dosahuje délky 60–70 km, od západu k východu v rozmezí 40–45 km, má rozloha 3,3 tis. km². \n\nNejnižší bod měří 135 m. n. m. (poblíž obce Kuryna ve Vitebském rajónu) a nejvyšší 263 m. n. m. (obec Zaharany v Haradockém rajónu). Vysočina se od přilehlých nížin vyznačuje rozdílem až 100 m.\n\nNa tvorbě reliéfu se podílely ledovce pěti zalednění, konečná fáze proběhla při ústupu paazjerského ledovce (braslaŭská fáze). Jádro Haradocké vysočiny se skládá z vápence z období svrchního devonu a dolomitu. Povrch je tvořen systémem terminálních morénových hřebenů o délce 8–10 km a šířce 2–3 km, které jsou odděleny hlubokými říčními údolími (40 m), proláklinami a nízce položenými údolími. Nacházejí se zde ložiska keramické hlíny, písku a štěrku, rašeliny, sladkých a minerálních podzemních vod.\n\nŘíční síť náleží do povodí Západní Dviny, např. Čarnaŭka, Čarnujka (přítok Obalu), Lužasňanka, Aŭsjanka; na východním svahu pramení řeka Lovať (v povodí Nivy). Největšími jezery jsou Jezjaryšča, Losvida, Kašo, Vymna, Zaronava. Půdy jsou drnově podzolové, drnově podzolové bahnité, rašelinnné bahnité a aluviální půdy. Orná půda pokrývá 25% území, zalesněno je 30%. Na teritoriu Haradocké vysočiny se nacházejí rezervace místního významu jako Surmino, Cjosta, Patašenski a hydrologická rezervace republikového významu „Karycenski moch“.\n"}
{"id": "1209625", "url": "https://cs.wikipedia.org/wiki?curid=1209625", "title": "Inspiration Is Dead", "text": "Inspiration Is Dead\n\nInspiration Is Dead je druhé studiové album skupiny Ling Tosite Sigure, vydané 22. srpna 2007.\n\nAlbum si skupina sama nahrála ve vlastním studiu a též si album sama produkovala. Toto album již dosahovalo desetitisícového prodeje. \n\n"}
{"id": "1209628", "url": "https://cs.wikipedia.org/wiki?curid=1209628", "title": "Štírek domácí", "text": "Štírek domácí\n\nŠtírek domácí (\"Chelifer cancroides\") je druh štírka z čeledi Cheliferidae (štírkovití). Je to malý pavoukovec, který se vyskytuje především v lidských příbytcích a v jejich okolí. Ideálním prostředím pro něj jsou rohy kuchyní a koupelen, kde se hromadí špína, která obsahuje jeho kořist. Tělo měří asi 2,5-4,5 mm a svou tělesnou stavbou, podobně jako jiní štírci, připomíná štíra. Jeho několik milimetrů dlouhá klepítka (pedipalpy) sloužící mu k lapání kořisti mají na konci jedovou žlázu, pomocí níž svou oběť paralyzuje. Živí se především roztoči. Žije jeden až tři roky v závislosti na prostředí. Z hlediska člověka je nejen neškodný, ale dokonce i užitečný, neboť likviduje různé druhy roztočů včetně kleštíka včelího.\n"}
{"id": "1209633", "url": "https://cs.wikipedia.org/wiki?curid=1209633", "title": "Hugenoti (opera)", "text": "Hugenoti (opera)\n\nHugenoti je opera Giacoma Meyerbeera z roku 1836. Libreto napsali Eugène Scribe a Émile Deschamps. Premiéru měla 29. února 1836 v pařížské Opeře. Jedná se o klíčové dílo francouzské grand opery.\n\nHugenoti jsou velká opera o 5 dějstvích. Děj se odehrává v srpnu 1572 v Tourraine a v Paříži\n\nHrabě z Neversu má společnost katolických pánů, mezi něž pozval i hugenota Raoula de Nangis,´protože podle králova nařízení mají už konečně přestat náboženské při a bitky mezi katolíky a hugenoty. Raoul tu vypravuje o neznámé krásce, kterou před několika dny zachránil před obtěžováním vojáků, a na kterou od té doby nemůže zapomenout. Ke svému zděšení poznává tuto tajemnou dívku v dámě, která právě vešla do Neversova domu. Netuší, že je to nevěsta Neversova, že však přišla žádat Neverse, aby ji zprostil zásnubního slibu. Raoula tu však čeká ještě jiné překvapení - páže mu zaváže oči a odvádí ho na tajemné dostaveníčko.\n\nByla to Markéta z Valois, jež pozvala k sobě Raoula, a zvěstuje mu, že na záruku míru mezi katolíky a hugenoty se má on zasnoubit s katolickou šlechtičnou Valentinou, dcerou hraběte de Saint Bris. Raoul souhlasí, dokud dívku nespatří, když však pozná, že je to právě ta dívka, kterou považuje za milenku Neversovu, zasnoubení s ní odmítá. Otec dívky i hrabě Nevers mu za tuto urážku hrozí pomstou.\n\nV chrámu se koná svatba Valentiny s Neversem. Raoul, jenž celé jednání o sňatku považuje za urážku sebe, vyzývá jak hraběte Saint Bris, tak Neverse na souboj téhož večera před chrámem. Tím se vlastně vydává svým nepřátelům do rukou, neboť je naň připravena léčka. Místo souboje má být prostě zavražděn. Valentina, která zaslechla, jak se její otec s ostatními katolickými pány domlouvá, chce Raoula, kterého ve skutečnosti miluje, zachránit. Vzkáže mu proto, aby přišel na místo souboje ne sám, ale s ozbrojenými druhy. Skutečně večer dojde k souboji mezi katolickými a evangelickými vojáky, až boj přeruší Markéta. Oznamuje Raoulovi, že ta, která mu zachránila život, byla Valentina, i to, že v jejím dřívějším vztahu k Neversovi nebylo nic nečestného. Raoul lituje své někdejší unáhlenosti, ale Valentinu jako svou ženu už odvádí Nevers.\n\nV domě Neversově, kam tajně přišel za Valentinou, Raoul ukryt vyslechne poradu katolických pánů a měšťanů o útoku na hugenoty v noci na sv. Bartoloměje. Signálem bude zaznění večerních zvonů. Raoul, ač zdržován Valentinou, která se přiznává ke své lásce k němu, spěchá, aby své přátele varoval.\n\nNa varování bylo již pozdě. Hromadné vraždění hugenotů propuklo s šílenou silou, a když krutá noc skončila, všichni hugenoti byli pobiti. Jen Raoul zůstal nezraněn a mohl by se na radu Valentininu zachránit, kdyby byl přestoupil na katolickou víru. Její muž Nevers padl v boji, nestojí už tedy v cestě jejich štěstí. Ale Raoul odmítá, považoval by za zradu ustoupit nyní od své víry a přesvědčení. Valentina však nechce žít bez něho, a tak, když je Raoulův život ohrožen katolíky, prohlašuje se rovněž za hugenotku a padá, usmrcena spolu s Raoulem rukou vlastního otce.\n\nTato opera byla pravděpodobně nejúspěšnějším dramatickým dílem 19. století. Příčin bylo hned několik. Prvním byl námět. Třicátá léta, ve kterých bylo módou ukazovat na operním jevišti sociální a náboženské problémy, byla pro premiéru díla zvláště vhodnou dobou. K tomu přistoupila Meyerbeerova hudba a dramatické zpracování s nesmírně dlouhými, pěvecky náročnými áriemi, s řadou nápovědí a charakterizačních motivů historizujících - dílo mělo zaručený úspěch. Je charakteristické, že málokdy byla Meyerbeerova opera dávána v úplnosti. Vynechala li se třetina čísel, nevadilo to, neboť dějová srozumitelnost i logika příběhu byly zcela vedlejší. Postavy Raoula, Neverse, Valentiny i drastická postava Marcelova s jeho árií, napodobující válečnou vřavu, byly senzačními operními zjevy celých desetiletí 19. století. Poněvadž pak opera dávala sólistům příležitost k úspěchu, udržovala se na repertoáru i přes stovky výtek, adresovaných jí ze stanoviska pokrokového a ideového umění.Text stránky.\n\nHugenoti byli v Čechách hráni nejprve v německém překladu v Brně v r. 1839. Následujícího roku, 30. května 1840, se objevili jako \"Welfen und Ghibellinen\" (Guelfové a Gibelíni) na jevišti pražského Stavovského divadla Představení řídil tehdejší kapelník František Škroup. Od května 1848 byli hráni pod svým původním názvem. Česky byli uvedení ještě ve Stavovském divadle 13. ledna 1850 jako \"Hugenoti, čili krvavá svatba v Paříži\". V Prozatímním divadle byli uvedeni poprvé 30. října 1864 a dosáhli zde velmi vysokého počtu repríz. Rovněž další divadla nechtěla zůstat pozadu, v Plzni byli nastudováni 4x, v Brně 3x, operu uvedla také divadla v Ostravě a v Olomouci. Představení Hugenotů v německém olomouckém divadle dirigoval 15. ledna 1883 tehdy ještě mladý Gustav Mahler.\n\nPo Smetanově \"Libuši\" byli \"Hugenoti\" druhou operou, která nastupovala na jeviště Národního divadla 19. června 1881 ve výpravě Brioschiho, Burghardta a Kautského.Výprava byla zřejmě velmi zdařilá, neboť se proti ní v tisku neobjevovaly žádné výhrady, jen samé chvály. Ocenil ji např. i přísný kritik Otakar Hostinský.\n\nPrvní provedení Hugenotů po požáru Národního divadla 27. února 1884 předchozí inscenaci co do vizuální působivosti ještě předčilo. Tehdy se např. objevil vodotrysk s živou vodou a jiné vymoženosti tehdejšího divadelnictví. Hugenoti se v pražském Národním divadle hráli až do sezóny 1915-1916, v Novém německém divadle dokonce až do sezóny 1935-1936.\n\nHugenoty můžeme označit přímo jako „operu kasovní“, nejúspěšnější operu 19. století. Jen v pařížské Opeře byla do r. 1903 hrána 1000krát. Publikum bylo vysloveně elektrizováno prudkými dějovými kontrasty a zvraty, a také charakteristicky moderní zvukovou řečí opery. Např. duet Raoula a Valentiny ze 4. aktu platil v té době za ztělesnění moderního operního duetu vůbec. Ve stále se navracejících krizových dobách pařížské opery se stalo Meyerbeerovo hlavní dílo nejpřitažlivějším operním titulem.\n\nOvšem Meyerbeer neoslnil všechny. Zejména intelektuálně zaměření současníci jako Heine, Wagner a jmenovitě Schumann vznášeli proti dílu své námitky. Považovali je za příliš povrchní, nemorální z hlediska zpracování námětu, někteří Meyerbeera dokonce považovali za pouhého operistického kramáře a „spekulanta na operní burze“ (Wagner).\nOperu velmi ostře odsoudil ve svém listu \"Die neue zeitschrift für Musik\" Robert Schumann.\n\n\"Jakýsi duchaplný člověk posoudil hudbu i děj výstižně, když řekl, že se odehrávají buďto v nevěstinci nebo v kostele. Nejsem žádný moralista, ale dobrého protestanta pobuřuje, když slyší svou nejdražší píseň hulákat na prknech, pobuřuje ho, když vidí nejkrvavější drama z dějin svého náboženství sníženo v jarmareční frašku, aby z toho byly peníze a senzace, pobuřuje ho opera počínajíc overturou se svou směšně vulgární svatostí a končící závěrem, podle něhož bychom měli být co nejdříve za živa spáleni. Ohromit, nebo lechtat, to je Meyerbeerovo hlavní heslo a také se mu to u luzy daří. Leccos lepšího by se mohlo upírat jen záští, tak je působivá Marcelova bitevní píseň a duet Raoula a Valentiny pro svou hudební propracovanost a plynulost myšlenek. Co je to ale proti vulgárnosti, znetvořenosti, nepřipravenosti, nemravnosti a nehudebnosti celku?\"\n\nPodobných kritik se od dob Schumannových obětovalo stále více. Zatímco však ostatní Meyerbeerovy opery svoji působivost víceméně ztratily a na konci 19. století se již počaly z repertoáru vytrácet, Hugenoti měli pro operní publikum stále jistou přitažlivost, pramenící zřejmě z efektního libreta a mnoha zajímavých hudebních úseků. Ačkoli dnes obecně Meyerbeerovy opery náleží historii, jsou Hugenoti stále jeho nejhranějším titulem.\n"}
{"id": "1209638", "url": "https://cs.wikipedia.org/wiki?curid=1209638", "title": "Feeling Your UFO", "text": "Feeling Your UFO\n\nFeeling Your UFO je EP skupiny Ling Tosite Sigure, vydané mezi prvním a druhým studiovým albem.\n\nAlbum bylo vydáno 19. července 2006 v pořadí jako druhá nahrávka skupiny. Díky EP si skupina získala známost i mimo Japonsko.\n\n"}
{"id": "1209640", "url": "https://cs.wikipedia.org/wiki?curid=1209640", "title": "Širase (AGB-5002)", "text": "Širase (AGB-5002)\n\nŠirase (AGB-5002) byl ledoborec Japonských námořních sil sebeobrany. Byl postaven jako náhrada dosluhujícího ledoborce \"Fudži\" (AGB-5001). Ve službě byl v letech 1983–2008. Byl v pořadí třetím plavidlem japonského námořnictva pro službu v Arktidě. Jeho domovským přístavem byla Jokosuka. Dne 12. dubna 2008 ledoborec dokončil svou 49 a poslední arktickou plavbu a byl ze služby vyřazen.\n\nPlavidlo postavila loděnice Nippon Kokan v Curumi. Kýl byl založen 5. března 1981. Trup byl na vodu spuštěn 11. prosince 1981 a ledoborec byl do služby přijat v 12. prosince 1983. Cena plavidla dosáhla výše 24 miliard jenů.\n\nPosádku tvořilo 170 námořníků a 60 dalších osob, zejména vědců. Na zádi byl vybaven přistávací plochou a hangárem pro tři vrtulníky. Pohonný systém tvořilo šest dieselů Mitsui 12V42M, každý o  výkonu 4230 kW, pohánějící prostřednictvím šestice alternátorů po 4050 kW trojici lodních šroubů. Nejvyšší rychlost dosahovala 19 uzlů. Dosah činil 25 000 námořních mil při rychlosti 15 uzlů. Může plout tříuzlovou rychlostí ledem silným až 1,5 metru.\n"}
{"id": "1209647", "url": "https://cs.wikipedia.org/wiki?curid=1209647", "title": "Aluviální půdy", "text": "Aluviální půdy\n\nAluviální půdy nebo také lužní půdy zahrnují skupinu půd vzniklých v nivách vodních toků z nivních uloženin nanesených při opakovaných záplavách. Vlastnosti aluviální půdy závisí na povaze usazených materiálů a vlivu podzemní vody. Nivy a delty řek patřily tradičně ke stanovištím s vysokou produkční schopností, zejména v subtropech a tropech, navíc zde řeka zajišťuje zdroj vody pro závlahy, takže na ně byla vázána řada starověkých civilizací (Egypt, Mezopotámie ap.). \n\nV důsledku regulace toků a následného ukončení pravidelných záplav se tyto půdy vyvíjejí směrem k půdám odpovídajícím zonalitě půd. Svým charakterem jsou aluviálním půdám částečně podobné půdy koluviální, které vznikají z materiálu usazeného na úpatí svahů. Aluviální půdy zaujímají asi 3 % souše.\n\nExistují tři skupiny lužních půd:\n\n\nTato klasifikace byla vytvořena akademikem Glebem Dobrovolským na základě procesů pedogeneze v záplavových oblastech.\n\nJsou vyděleny 2 typy aluviálních půdy: aluviálně drnovité a aluviálně rašilité bahnité. V Bělorusku aluviální půdy zaujímají asi 9 % zemědělské půdy. Jsou rozšířeny hlavně v nivách velkých řek (Dněpr, Pripjať, Sož, Berezina, Němen a jejich velkých přítoků). Většina z nich se rozkládá na území Homelské, Brestské a Mohylevské oblasti, nejméně jsou zastoupeny ve Vitebské oblasti.\n\nVětšina aluviálních půd má vysokou přirozenou úrodnost a při správném používání plodí vysoké výnosy plodin.\n"}
{"id": "1209648", "url": "https://cs.wikipedia.org/wiki?curid=1209648", "title": "Ferdinand Schneider (politik)", "text": "Ferdinand Schneider (politik)\n\nFerdinand Johann Schneider (3. nebo 4. března 1811 Šumperk – 16. září 1885 Šumperk), byl rakouský politik německé národnosti z Moravy; poslanec Moravského zemského sněmu a starosta Šumperka.\n\nPodle údajů z roku 1864 působil Schneider jako měšťan v Šumperku. Působil jako starosta Šumperka. Zdroje se rozcházejí ohledně časového vymezení jeho starostenského mandátu. V některých pramenech se uvádí, že úřad zastával od roku 1864 do roku 1870, v dobovém nekrologu se ovšem uvádí, že starostou byl od roku 1861 do roku 1870. Rovněž dobový tisk uvádí Schneidera coby starostu již v roce 1863. Výrazné bylo jeho působení v čele městské samosprávy během pruské okupace roku 1866. Za to mu císař udělil rytířský kříž. Získal tehdy Řád Františka Josefa. V lednu 1879 se stal i čestným občanem Šumperka a roku 1884 po něm byla pojmenována ulice v Šumperku (nynější Jeremenkova ulice). Postavil budovu domu Slovan, který pak věnoval městu Šumperk. Na veřejné a dobročinné účely rozdělil takřka celý svůj majetek. Až do sklonku svého života zasedal v okresní školní radě.\n\nV 60. letech se zapojil i do vysoké politiky. V zemských volbách v roce 1861 byl zvolen na Moravský zemský sněm, za kurii městskou, obvod Šumperk, Staré Město, Zábřeh. Mandát zde obhájil v zemských volbách v lednu 1867. Zvolen byl i v krátce poté konaných zemských volbách v březnu 1867, zemských volbách 1870, zemských volbách v září 1871 i krátce poté konaných zemských volbách v prosinci 1871. Uváděl se jako pokrokář (tzv. Ústavní strana, liberálně a centralisticky orientovaná).\n\nZemřel v září 1885 ve věku 75 let. Pohřben byl na starém hřbitově v Šumperku a po založení nového hřbitova roku 1886 byly jeho ostatky patrně přemístěny na čestné pohřebiště.\n"}
{"id": "1209657", "url": "https://cs.wikipedia.org/wiki?curid=1209657", "title": "Kaple svatého Vavřince (Mirošovice)", "text": "Kaple svatého Vavřince (Mirošovice)\n\nKaple svatého Vavřince je římskokatolická hřbitovní kaple v Mirošovicích v okrese Teplice. Od roku 1964 je chráněna jako kulturní památka. Stojí nad návsí v areálu zrušeného hřbitova.\n\nKapli nechala postavit kněžna z Lobkovic v roce 1708.\n\nBarokní kaple má oválný půdorys s polygonálním presbytářem, ke kterému jsou na východní a západní straně připojeny obdélné přístavky. Na jihu k lodi přiléhá kruchtovitý přístavek, kterému dominuje vstupní průčelí rozdělené kladím do dvou úrovní. Jeho fasádu člení sdružené pilastry. V přízemí se nachází portál se znakem a v patře obdélné okno s výklenky pro sochy světců po stranách. Průčelí završuje dvojitý štít – uvnitř oválný, vnější trojúhelníkový. Ostatní fasády jsou členěné lizénovými rámci. Uvnitř elipsovité lodi sklenuté plackovou klenbou jsou čtyři výklenky se sochami čtyř církevních Otců a valeně podklenutá i zaklenutá kruchta.\n\nHlavní sloupový oltář se sochami svatého Petra, Pavla a plastikou Nejsvětější Trojice v nástavci je barokní. Oltářní obraz svatého Vavřince namaloval v roce 1710 na objednávku Eleonory z Lobkovic malíř Petr Brandl. Další dva protějškové rámové oltáře jsou zasvěcené Panně Marii a svaté rodině. V presbytáři stojí sochy svatého Antonína Paduánského a svatého Jana Nepomuckého z doby po roce 1708. V současnosti je ale veškeré vybavení z důvodu špatného technického stavu interiéru odvezeno a Brandlův obraz visí dnes v kostele v Bílině.\n\nNa návsi pod kaplí stojí barokní sloup Nejsvětější Trojice ze druhého desetiletí osmnáctého století a barokní socha svatého Antonína Paduánského datovaná do roku 1717.\n\n"}
{"id": "1209669", "url": "https://cs.wikipedia.org/wiki?curid=1209669", "title": "Ovoce Ducha svatého", "text": "Ovoce Ducha svatého\n\nOvoce Ducha Svatého označuje v křesťanském pojetí základní ctnosti, které dosáhne člověk, který se vydá Bohu. Pavel je zmiňuje v listu Galatským 5,22: \"\"Ovoce Božího Ducha však je láska, radost, pokoj, trpělivost, laskavost, dobrota, věrnost, tichost a sebeovládání.\"\" (ČEP) v kontrastu se skutky lidské svévole - v duchu Adamova dědičného hříchu tedy Pavel vysloveně píše, že lidská přirozenost vede ke špatnostem a proti Bohu a křesťanským ctnostem (proto ovoci - výsledku práce) se člověk musí učit. Do podobného kontextu je zasazen i například původ přísloví \"\"Strom se pozná po ovoci\".\", poprvé ho použil Ježíš v Mt 19, 20.\n\nOvoce Ducha Svatého se odlišuje od darů Ducha svatého. Dary v křesťanské teologii vycházejí z několika míst Nového Zákona, kde apoštolové zdůrazňují využití \"hřiven\" - obdarování a talentů každého jednotlivce. Jak Petr, tak Pavel zde zmiňují dar slova (kázání) a dar služby (druhým). V moderním pojetí křesťanství se pojem rozšířil i na mystické zážitky (např. glosolálie) nebo všeobecně nadání.\n"}
{"id": "1209674", "url": "https://cs.wikipedia.org/wiki?curid=1209674", "title": "Prorok (opera)", "text": "Prorok (opera)\n\nProrok (\"Le prophète\") je grand opera o pěti dějstvích od Giacoma Meyerbeera z roku 1849. Libreto napsali Eugène Scribe a Émile Deschamps.\n\nProrok je velká opera o pěti jednáních. Děj se odehrává roku 1536 v Münsteru a okolí.\n\nU Dortrechtu v Holandsku žije klidně Jan, majitel malého hostince, se svou matkou Fides. Připravují se na jeho svatbu s Bertou, nevolnicí hraběte Oberthala, ten však odmítne propustit hezké děvče z poddanství. V té době propuklo v Nizozemí povstání anabaptistů, náboženské sekty, jež současně s obrodou náboženství prohlašovala rovnost a evangelickou chudobu všech lidí. Vesnický lid, trpící nejkrutějším panským útlakem, se k novokřtěncům houfně přidává a táhne s nimi proti pánům. Hrozí také hraběti Oberthalovi, jenž vyšle proti lidu své vojsko a zmocní se při tom Berty a Fides.\n\nV Janově hostinci je živo, jen Jan trne obavou o svoji matku a nevěstu, tím více, že měl divný sen. Vypravuje jej třem novokřtěncům - stál uprostřed chrámu a lid jej označoval za Mesiáše, on však současně slyšel proklínání a zatracování. Novokřtěnci, kteří ve tváři Janově poznávají podobu s králem Davidem z obrazu v münsterském dómu, žádají, aby s nimi odešel jako prorok, vůdce nového náboženství i celé země. Jan odmítá, jeho srdce touží jen po Bertě. Ta právě zděšeně vybíhá. Vyrvala se z rukou Oberthalových pochopů, kteří ji však sledují až sem a Oberthal staví Jana před rozhodnutí - nevydá-li mu Jan jeho nevolnici Bertu, bude Janova matka ihned usmrcena. V zoufalství volby mezi smrtí matky a zajetím Berty se Jan rozhoduje a vydává Oberthalovi Bertu. Když pak matka usne, odchází na nový nátlak novokřtěnců s nimi, hnán touhou po pomstě na Oberthalovi.\n\nVe vestfálském lese přivlékají novokřtěnci do svého tábora zajaté panstvo. Vojenskému tažení vzbouřenců se daří, jen město Münster stále odolává, neboť jeho velitel, starý hrabě Oberthal, za to, že lid rozbořil synův hrad, odmítl město vydat. A přece je nutno, aby Münster padl, jinak by vzbouřenci zůstali v kleštích mezi ním a vojskem císařským. Tu přivádějí do tábora muže, jenž se vydává za přívržence vzbouřenců, aby se s nimi vloudil do města. Je však brzy poznán jako hrabě Oberthal. Je za to odsouzen k smrti, ale zachráněn Janem, když mu zjeví, že Berta uprchla a že je nyní v Münsteru. Jan vydává rozkaz k útoku na Münster.\n\nNápor na Münster se zdařil a vzbouřenci jsou ve městě pány. Objevuje se tu Fides jako žebračka i Berta jako poutnice. Fides se domnívá, že je její syn mrtev a když to sdělí Bertě, přísahá Berta pomstu a smrt \"prorokovi\", kterého považuje za vinného vším proléváním krve po celé zemi i smrtí Janovou. - Proměna: V münsterské katedrále je korunován Jan císařskými odznaky. Když odchází ke korunovaci, zastaví jej Fides a oslovuje jej jako svého syna. Ale Jan, jenž nesmí dopustit, aby lid jím vedený zapochyboval o jeho božském původu, matku zapírá, a Fides, aby syna nezničila, svůj výrok odvolává. Hluboce je raněna tím, že ji syn zapřel, ale přece vzpomíná na přísahu Berty, že \"proroka\" zavraždí, a spěchá tedy za ní varovat ji.\n\nDo Münsteru pronikne zpráva, že skutečný císař táhne s velkým vojskem proti vzbouřencům. A tu se tři z nich smluví, že Jana zradí, vydají jej císaři, a tak vykoupí svůj život a majetek. Mezitím se Jan setká s matkou, jež těžce bojuje mezi svou láskou k němu a zlobou, že ji zapřel. Vyčítá mu, že stále jen prolévá krev a jen v tom vidí smysl povstání. Jan je konečně ochoten vzdát se vedení lidu. Přichází však Berta, připravena vykonat pomstu tím, že vyhodí do povětří celý Münster, v jehož sklepích je mnoho střelného prachu. Šťastna se setkává s Janem, když se však dozvídá, že on je nenáviděným prorokem, probodne se sama.- Proměna: Zrada je dokonána. Münster je vydán císaři a jeho vojsku. Jan zařídí ještě potrestání zrádců: až vniknou do pevnosti, dá uzavřít mříže. Sotva se tak stane, zazní výbuch a vše, celý Münster se řítí a hoří a pod jeho sutinami nalézá smrt i Jan se svou matkou.\n\nOpera obsahuje vše, co patří k tzv. velké opeře. Vzrušené davové scény, průvody a balet na kolečkových bruslích, který byl zřejmě zamýšlen jako reklama na tehdejší nový vynález. Dalším efektem bylo použití umělého slunce v závěru 3. jednání. Opera působila již na dobové kritiky jako podivná směs bez jasné konstrukce. Také Robert Schumann posoudil premiéru opery v Drážďanech v únoru 1850 v tomto\nsmyslu. Ohromný úspěch opery \"Prorok\" v Paříži se však rychle šířil po Evropě, a \"Korunovační pochod\" se stal oblíbenou součástí slavností po celou druhou polovinu 19. století.\n\n"}
{"id": "1209675", "url": "https://cs.wikipedia.org/wiki?curid=1209675", "title": "Fredric Brown", "text": "Fredric Brown\n\nFredric William Brown (29. října 1906, Cincinnati, Ohio – 11. března 1972, Tucson, Arizona) byl americký novinář, scenárista, humorista a spisovatel fantasy a science fiction, jeden z autorů období tzv. Zlatého věku sci-fi.\n\nVe čtrnácti letech mu zemřela matka a o rok později otec. Pracovat začal v šestnácti letech a prošel různými zaměstnáními, byl úředníkem, zaměstnancem cirkusu, knihovníkem i soukromým detektivem. V letech 1927-1928 se snažil studovat na vysoké škole, ale studia záhy opustil. Roku 1929 se oženil a s manželkou měl dva syny. Od roku 1936 začal psát humoristické povídky pro různé časopisy. V letech 1937-1945 pracoval jako korektor v \"Milwaukee Journal\". Roku 1938 vydal své první detektivní příběhy. Pro pulpové magazíny psal kromě detektivek také sci-fi povídky a westerny. V žánru science fiction debutoval roku 1941 povídkou \"Not Yet the End\" (Ještě není nic ztraceno). Svůj nejznámější sci-fi příběh \"Arena\" (Aréna) vydal roku 1944. Úspěch jeho detektivního románu \"The Fabulous Clipjoint\" (1947, Báječný zapadák), za který obdržel roku 1948 cenu Edgara Alana Poea (Edgar Award) za nejlepší románovou prvotinu, mu umožnil stát se spisovatelem z povolání.\n\nRoku 1947 se rozvedl se svou první ženou a následující rok se oženil s Elizabeth Charlierovou. Protože měl vždycky problémy s alergiemi a astmatem, přestěhoval se s manželkou roku 1954 do Tusconu v Arizoně , kde doufal najít pro své zdraví lepší životní podmínky. Nemoc se mu však neustále zhoršovala a začal mít také problémy s alkoholem. Roku 1965 přestal být literárně činný a roku 1972 zemřel na rozedmu plic.\n\nV žánru science fiction se proslavil jako tvůrce krátkých a většinou humorně laděných povídek (tzv. short short story) v době, kdy byl humor ve sci-fi velmi vzácný. Kromě povídek napsal celou řadu románů, a to nejen sci-fi ale i detektivních, v nichž v mnoha případech vystupuje dvojice amatérských detektivů, strýc Ambrose Hunter a jeho synovec Ed Hunter. Kromě toho napsal několik scénářů pro televizní seriál Alfreda Hitchcocka \"Alfred Hitchcock Presents\" (1957-1959, Alfred Hitchcock uvádí).\n\nNásledující seznam obsahuje především sci-fi povídky, pokud jde o detektivní povídku, je takto označena.\nV následujících románech vystupuje dvojice amatérských detektivů, strýc Ambrose Hunter a jeho synovec Ed Hunter.\nSérie se skládá z devatenácti povídkových sbírek, které obsahují doposud knižně nevydané autorovy detektivní, tajemné a sci-fi povídky z pulpových magazínů, jeho poezii a také nedokončená díla:\n\n\n"}
{"id": "1209678", "url": "https://cs.wikipedia.org/wiki?curid=1209678", "title": "Českomoravský cement", "text": "Českomoravský cement\n\nČeskomoravský cement, a.s. je největším výrobcem cementu v České republice a součástí nadnárodní skupiny HeidelbergCement.\n\nČeskomoravský cement, a.s. vznikl sloučením společností Cement Bohemia a Cementárny a vápenky Mokrá v roce 1998. Společnost je součástí předního světového výrobce stavebních materiálů HeidelbergCement Group. Ve společnosti Českomoravský cement, a.s. jsou začleněny podniky:\nV cementárně Králův Dvůr byly ukončena výroba v roce 2003, v provozu je balicí linka a je zde zabezpečena expedice baleného a volně loženého cementu. V cementárně Maloměřice, která byla dceřiným závodem, byla ukončena výroba v roce 1998. Vápenka Mokrá byla prodána v roce 2003. Výroba cementu je soustředěna do dvou závodů a to v Praze-Radotíně a v Mokré nedaleko Brna. Sortiment zahrnuje cementy portlandské, struskové, s vápencem, portlandské směsné a vysokopecní, síranovzdorný s nízkým hydratačním teplem atd. Cement je dodáván autocisternami, železničními vozy nebo nákladními automobily.\n\nSortiment:\n\n- balený\n- volně ložený cement\n- bílý cement\n- suché směsi\nMezi služby patří poradenská činnost, zkušebnictví a logistika.\n"}
{"id": "1209679", "url": "https://cs.wikipedia.org/wiki?curid=1209679", "title": "Pleskanka mexická", "text": "Pleskanka mexická\n\nPleskanka mexická (\"Argemone mexicana\") je výrazně ostnatá, jednoletá rostlina, druh nevelkého rodu pleskanka z čeledi makovitých.\n\nTato bylina je původem středo a jihoamerická; pochází z jihu Spojených států amerických, Mexika, ostrovů Karibiku, ze Střední Ameriky a severovýchodu a severozápadu Jižní Ameriky. Pro své květy a nenáročnost byla poměrně snadno a rychle rozšířena téměř do všech tropických a teplých oblastí mírného pásma, pěstuje se nebo sama vyrůstá na všech obydlených kontinentech.\n\nByla také ze Střední Ameriky zavlečena do České republiky, kde je považována za příležitostně se vyskytující neofyt. Ve volné přírodě byla poprvé pozorována roku 1965.\n\nJe rostlinou na půdu i klimatické prostředí nenáročnou, samovolně vyrůstá v celé škále stanovišť, od vysýchavých až suchých, přes polosuché až po příležitostně zaplavované, vyskytuje se v nadmořské výšce od hladiny moře až po 3000 m. Nezřídka obsazuje prostory dotčené lidskou činností, lze ji spatřit na skládkách, rumištích, polních úhorech, zanedbaných polích a vinicích, pastvinách, afrických savanách, okolo cest i na obdělávaných polích.\n\nJednoletá, dlouze kvetoucí bylina s přímou, jednoduchou nebo jen chudě rozvětvenou lodyhou, 30 až 80 cm vysokou se žlutohnědými ostny. Listy má střídavé, bazální krátce řapíkaté a lodyžní přisedlé a objímavé, 5 až 20 cm dlouhé a 3 až 8 cm široké. Jejich čepele jsou obkopinaté až eliptické, šedozelené se světlými žilkami a po obvodě jsou zpeřeně dělené do vlnitých, hrubě zubatých, ostnitých laloků s ostrými vrcholy.\n\nKvěty 4 až 8 cm velké vykvétají jednotlivě z hranatých poupat. Oboupohlavné, miskovitě rozprostřené květy s listeny a krátkými stopkami mají trojčetný kalich s člunkovitými, 1 cm dlouhými plátky a šest široce vejčitých, nahoře zaoblených, překrývajících se, sytě žlutých korunních plátků velkých až 3 cm. V květu je 30 až 50 tyčinek se žlutými nitkami a úzkými prašníky. Eliptický semeník velký až 10 mm má krátkou čnělku s tmavě červenou, vícelaločnou bliznou. Je diploidním druhem 2n = 28.\n\nPlodem je eliptická, někdy obloukovitě zahnutá, ostnatá tobolka 3 až 5 cm dlouhá se suchou čnělkou. Otvírá se třemi až šesti chlopněmi a obsahuje asi 2 mm kulovitá semena bohatá na olej.\n\nPleskanka mexická se rozmnožuje výhradně semeny, která mají různou délku dormance, od několika týdnů po mnoho měsíců, v semenné bance v půdě vydrží i několik let. Mohutnější rostlina může vyprodukovat 60 až 90 tobolek a z nichž každá obsahuje po 300 až 400 semenech. Většina semen vypadá v blízkosti rostliny a vytvářejí tak koberec semenáčů. Po okolí se mohou rozptylovat po deštích povrchovou vodou nebo u rostlin rostoucích blízko vodních toků vodou tekoucí.\n\nRostliny jsou považované za nepříjemný, rychle se šířící toxický plevel. Na pastvinách se jim pasoucí se zvířata vyhýbají, ale mohou se otrávit senu. Z kulturních plodin nejvíce zapleveluje porosty obilnin, luštěnin, kukuřice, bavlny, tabáku, cukrové třtiny i brambor. Ovčí vlna se zapletenými pichlavými plody je hodnocená jako méně kvalitní. Námezdní sběrači za ruční sběr nízkorostoucích plodin na polích porostlých zímto pichlavým plevelem požadují příplatky za obtížnou práci.\n\nKořeny vylučují alelopatické látky, které brání vyklíčit semenům v okolní půdě. Rostliny obsahují kyselinu benzoovou, kyselina linolovou, kyselina myristovou, kyselina olejovou, kyselinu skořicovou, alkaloidy berberin, chelerytherin, optisin, protopin, sarguinarin a další látky.\n\nZe semen se lisuje olej užívaný pro svícení, k výrobě mýdla a napouštění dřeva pro ochranu proti termitům, pro savce je téměř nepoživatelný a při konzumaci většího množství způsobuje úmrtí.\n\nV zahradách bývá pro své květy pleskanka mexická občas vysazována jako nenáročná, okrasná rostlina. Někdy se vysévá na ladem ležící, suchou, alkalickou a málo úrodnou půdu pro její zúrodnění, zelený porost obsahující mnoho dusíku, fosforu a draslíku se těsně před kvetením pokosí a zaoře. Místně se roztřepenými konci lodyh tlumí bolesti zubů nebo se prášek ze semen přidává do piva nebo čaje pro navození pocitu opojení. K léčebným účelům se již nepoužívá.\n\n"}
{"id": "1209681", "url": "https://cs.wikipedia.org/wiki?curid=1209681", "title": "Augustin Schöbl", "text": "Augustin Schöbl\n\nAugustin Schöbl (2. prosince 1799 Praha – 12. srpna 1885 Praha) byl rakouský státní úředník a politik, narozený v Čechách a působící i na Moravě; poslanec Moravského zemského sněmu.\n\nNarodil se v Praze. Byl synem Augustina Schöbla staršího (zemřel 1830), vrchního poštovního rady v Čechách. Po dokončení studií nastoupil roku 1822 do státní služby. V roce 1839 byl guberniálním radou v Brně. V roce 1847 se stal krajským hejtmanem v Uherském Hradišti. V roce 1850 byl jmenován vrchním finančním radou a daňovým správcem ve Vídni. Podle údajů z roku 1864 působil Schöbl jako ministerský rada ve Vídni. Měl titul dvorního rady. Měl rovněž titul rytíře. Získal Císařský rakouský řád Leopoldův.\n\nV 60. letech se zapojil i do vysoké politiky. V zemských volbách v roce 1861 byl zvolen na Moravský zemský sněm, za kurii městskou, obvod Uherské Hradiště, Ostroh, Bzenec, Veselí.\n\nByl ženat, s manželkou Kateřinou (Catharina, 1772-??) měl čtyři syny a dvě dcery.\n\nZemřel v srpnu 1885. Bylo mu 86 let. Příčinou úmrtí byl zápal plic.\n"}
{"id": "1209683", "url": "https://cs.wikipedia.org/wiki?curid=1209683", "title": "GRID Autosport", "text": "GRID Autosport\n\nGRID Autosport je závodní počítačová hra vydaná společností Codemasters pro Microsoft Windows, PlayStation 3 a Xbox 360 dne 24. června 2014 v Severní Americe a 27. června 2014 v Evropě. Dne 10. prosince 2015 hra vyšla i pro OS X a Linux díky portu od společnosti Feral Interactive. Jedná se o třetí díl série Grid, jejíž předchozí díly jsou \"\" a \"Grid 2\". Hra se pokouší o návrat zpět k \"více autentickým závodním hrám\", oproti předchozímu dílu \"Grid 2\", který nebyl skalními fanoušky přijat tak pozitivně, jak Codemasters doufal.\n\n"}
{"id": "1209684", "url": "https://cs.wikipedia.org/wiki?curid=1209684", "title": "Ašmjanská vysočina", "text": "Ašmjanská vysočina\n\nAšmjanská vysočina (bělorusky Ашмянскае ўзвышша, rusky Ошмянская возвышенность) nebo také Ašmjanská grjada (bělorusky Ашмянскія грады, rusky Ошмянские гряды) je fyzicko-geografický rajón Běloruské pahorkatiny. Ašmjanská vysočina se rozkládá méně či více na území Astravěckého, Ašmjanského, Smarhonského rajónu Hrodenské oblasti, Valožynského a Maladzečanského Minské oblasti.\n\nV severu hraničí s Naračano-Vilejskou nížinou, na jihu s Věrchněněmanskou nížinou, na jihozápadě s Lidskou rovinou, na východě přechází v Minskou vysočinu, na území Litvy je známá jako Medininkų aukštuma. Rozprostírá se od severozápadu k jihovýchodu v délce 110 km a šířce 40–50 km. Rozloha Ašmjanské vysočiny se pohybuje okolo 4 tis. km². Nad přilehlými rovinami se vyvýšena o 75–150 metrů. Nejvyšší místo dosahuje nadmořské výšky 320 metrů (Milidaŭská hora). Po tektonické stránce se přimyká k Valožynskému příkopu. \n\nV současném systému fyzicko-geografickém členění Běloruska se Ašmjanská vysočina řadí k Centrálnímu okruhu Běloruské pahorkatiny Západoběloruské provincie.\nAšmjanská vysočina je protnuta údolími Ašmjanky, Alšanky a Západní Bereziny, která se vytvořila v době sestupu vody z ledovcových jezer, existujících území Naračano-Vilejské nížiny v období tání Paazjorského ledovce. Horní tok Ašmjanky a Alšanky dolinou o šířce 11 km. Východní část vysočiny, která je oddělena údolím Bereziny, je některými vědci připisována k Minské vysočině.\n\nŘeky, které protékají Ašmjanskou vysočinou patří do povodí Němenu. Největší z nich jsou Západní Berezina (s přítokem Alšanka), Ašmjanka (s přítokem Loša), Kljava (s přítokem Haŭja). Průměrná lednová teplota je −6,6 °C, v červenci 17,1 °C. Průměrný úhrn srážek činí 650–700 mm za rok.\n\nNa území písčitohlinitých morén a ledovcových písčinách jsou rozšířeny drnově podzolové půdy, ve východní části se nacházejí mnohem plodnější světlé drnově podzolové půdy na sprašových hlínách, v údolních nivách se vyskytují aluviální půdy, v mezivalových depresích a na místech bývalých jezer se vytvořily rašelinné bahnité půdy. Lesy pokrývají 36% území Ašmjanské vysočiny, na svazích rostou borovice a smrky stýkající se s břízami a osikami vyskytují, v depresích se vyskytují olše. Orná půda zabírá 32% území.\n"}
{"id": "1209687", "url": "https://cs.wikipedia.org/wiki?curid=1209687", "title": "Samuel ibn Nagrela", "text": "Samuel ibn Nagrela\n\nSamuel ibn Nagrela (, , známý jako Samuel ha-Nagid, , doslova Samuel Princ; 993, Mérida, Al-Andalus – 1056, Granada) byl talmudský učenec, politik, vojevůdce, filolog, patron umění a významný židovský básník.\n\nPoté, co roku 1013 vypukla v Córdobě občanská válka, odešel do Málagy, kde si otevřel obchod s kořením nedaleko paláce granadského vezíra Abu al-Kasima ibn al-Arifa. Ten jej nejdříve zaměstnal jako výběrčího daní, pak se Samuel stal jeho sekretářem a poté i zástupcem vezíra u dvora Haba al-Muzaffara. Když Habus v roce 1038 zemřel, Samuel podpořil jeho syna Badise (proti Habově druhému synovi, Bulukkinovi), za což jej Badis ustanovil svým vezírem a generálem. Samuel se tak stal patrně nejvlivnějším Židem v celém muslimském Španělsku.\n\nSvůj post si Samuel udržel až do roku 1056, kdy zemřel přirozenou smrtí. Vezírem i vůdcem místní židovské komunity se po něm stal jeho syn Josef, kterému se ale již tolik nedařilo mírnit napětí mezi muslimy a židy. Narůstající odpor k židovskému obyvatelstvu vedl v roce 1066 k masakru v Granadě, prvnímu pogromu od ovládnutí Španělska muslimy, během nějž zemřelo na 4000 Židů a Josef byl zavražděn rozlíceným davem.\n\n"}
{"id": "1209688", "url": "https://cs.wikipedia.org/wiki?curid=1209688", "title": "Masque (album, Manfred Mann's Earth Band)", "text": "Masque (album, Manfred Mann's Earth Band)\n\nMasque je album skupiny Manfred Mann's Earth Band, vydané v roce 1987.\nPodtitul alba je \"Písně a planety\" a uvádí některé části díla Gustava Holsta \"Planets Suite\". Je završením původního projektu z roku 1973, který měl použít jako základ Holstovo dílo. Od záměru bylo nakonec upuštěno, protože skupina nebyla schopna získat oficiální povolení od Holstovy pozůstalosti, i když některé motivy koncepčního alba zabývající se solárním systémem byly použity na albu \"Solar Fire\" z roku 1973.\n\nPořadí skladeb bylo v konečném stadiu výroby změněno. Na obalu a etiketě prvního vydání jsou uvedeny v následujícím pořadí:\n\nSkutečné pořadí stop bylo na samolepce, která překrývala seznam vytisknutý na obalu, nebyli zde uvedeni autoři:\n\n\n\nhostující hudebníci\n"}
{"id": "1209692", "url": "https://cs.wikipedia.org/wiki?curid=1209692", "title": "Odstřelovač: Reloaded", "text": "Odstřelovač: Reloaded\n\nOdstřelovač: Reloaded nebo též Sniper 4 (v anglickém originále Sniper: Reloaded) je jihoafrický film z roku 2011. Akční válečné drama natočil švýcarský režisér Claudio Fäh podle scénáře Johna Fasana. Jde o čtvrtý díl volné sniperské filmové série, v jejíchž prvních třech dílech z let 1993, 2002 a 2004 ztvárnil Tom Berenger titulní roli Thomase Becketta, zde ho nahradil syn jdoucí v otcových šlépějích, seržant Brandon Beckett v podání Chada Michaela Collinse. Billy Zane se znovu objevil v roli Richarda Millera z úvodního filmu série \"Odstřelovač\". \n\nOd 26. dubna 2011 byl uveden na americký trh s domácím videem na DVD. Francouzský trh následoval 4. května a německý 19. května téhož roku. V Česku jej uvedla televize Cinemax od 24. února 2012 a poté TV Nova od 23. září 2015. Collinse v titulní roli namluvil česky Oldřich Hajlich.\n\nPříběh filmu se odehrává v prostředí mírové mise Spojených národů v africkém Kongu po druhé konžské válce. Seržant mariňáků Brandon Beckett (Chad Michael Collins) je jeden z nejlepších ostrostřelců americké armády a syn legendárního snipera Thomase Becketta. Spolu se svým týmem je vyslán, aby zachránil evropského farmáře (Patrick Lyster), jehož pozemky obsadili rebelové. Poté, co jsou přepadeni ze zálohy odstřelovačem a až na jednoho pozabíjeni, těžce zraněný Beckett se spojí s instruktorem sniperů Richardem Millerem (Billy Zane), který svého času trénoval i jeho otce. Později, když se střelec vrátí, aby dokončil svůj vražedný úkol, jsou na něj Beckett s Millerem připraveni. Beckett odhalí, že odstřelovače Vincenta Masiella zvaného Ital (Justin Strydom) na ně poslal sám velitel, plukovník Jäger (Richard Sammel), který byl zapleten do obchodu se zbraněmi. A s pomocí nadporučíka Ellen Abramowitzové (Annabel Wright) se mu nakonec podaří ho usvědčit.\n\n"}
{"id": "1209699", "url": "https://cs.wikipedia.org/wiki?curid=1209699", "title": "Peter Mráz (1975)", "text": "Peter Mráz (1975)\n\nPeter Mráz (* 26. srpna 1975 Bratislava) je bývalý slovenský prvoligový fotbalový záložník a mládežnický reprezentant. Jeho otcem je bývalý fotbalový reprezentant Peter Mráz.\n\nV československé nejvyšší soutěži nastoupil za Inter Bratislava ve 33 utkáních a vstřelil 4 branky. Za Inter hrál i v nejvyšší soutěži SR (1993/94, 1995/96, 2001 a 2003–2004), během ZVS působil v druholigovém klubu FK Ozeta Dukla Trenčín. Nejvyšší soutěž hrál také v Rakousku za FC Admira Wacker Mödling (1996–1998) a v České republice na podzim 2000 ve Viktorii Plzeň.\n\nPo skončení sezony 2004/05 začal nastupovat za menší rakouské a slovenské kluby: FC Stadlau (podzim 2005 a 2007/08), SC Raika Frauenkirchen (jaro 2006 a 2006/07), ASV Neudorf/Parndorf (2008/09 a podzim 2009), ŠK Tomášov (jaro 2010 a podzim 2010), SDM Domino (jaro 2011, 2011/12 a podzim 2012), ASK Kleinneusiedl-Enzersdorf/Fischa (jaro 2013), Weissenbach SC (2013/14, jaro 2015 a od jara 2016), SKV Altenmarkt (podzim 2014) a FC Jelka (podzim 2015).\n\n"}
{"id": "1209705", "url": "https://cs.wikipedia.org/wiki?curid=1209705", "title": "Divize B 1995/96", "text": "Divize B 1995/96\n\nV soubojích 31. ročníku České divize B 1995/96 se utkalo 16 týmů dvoukolovým systémem podzim–jaro. Tento ročník začal v srpnu 1995 a skončil v červnu 1996. \n\n\nPoznámky:\n\n"}
{"id": "1209711", "url": "https://cs.wikipedia.org/wiki?curid=1209711", "title": "Jaroslav Halva", "text": "Jaroslav Halva\n\nJaroslav Halva, (* 20. května 1942 v Modrom Kameni, Slovenský štát – 11. března 2014) byl (česko)slovenský atlet – oštěpař a trenér.\n\nS atletikou začínal v 15 letech v Baníku Karlovy Vary, kde studoval na učilišti. Později působil v klubu Baník Sokolov pod trenérem Šimonem odkud se v roce 1969 dostal do československé reprezentace. V roce 1970 jako první československý oštěpař přehodil 80 m (80,06 m) se starým typem oštěpu. Od roku 1971 závodil za klub Dukla Banská Bystrica pod vedením trenéra Hunčíka. Ke konci kariéry závodil za klub Stavbár Nitra. Sportovní kariéru ukončil v roce 1985.\n\nV témže roce začal působit jako trenér v Dukle Banská Bystrica. Jeho nejznámějším svěřencem byl Jan Železný, kterého trénoval v letech 1986 až 1991. Od roku 1999 působil jako trenér v klubu AK Zlín, kde vychoval několik špičkových českých oštěpařů. Mezi nejznámější patří Vítězslav Veselý. Zemřel po težké nemoci v 72 letech.\n"}
{"id": "1209716", "url": "https://cs.wikipedia.org/wiki?curid=1209716", "title": "František Kováčik-Podmagurský", "text": "František Kováčik-Podmagurský\n\nFrantišek Kováčik-Podmagurský (1. října 1902 Vrútky – 2. března 1975 Martin) byl slovenský hudební skladatel.\n\nNarodil se 1. října 1902 ve Vrútkach. Vyučil se zámečníkem a pracoval v železničních dílnách. Naučil se hrát na housle, flétnu, trombón a na bicí nástroje a stal se členem spolkové kapely. V době vojenské služby byl členem vojenské hudby Zemského pluku č. 4 v Bratislavě. Po absolvování vojenské služby se již na železnici nevrátil, ale hrál v kinech a kavárnách. Založil šestnáctičlenný soubor, se kterým vystupoval po celém Slovensku.\n\nRoku 1926 se oženil s Etelou Lamošovou-Ondrušovičovou. Měli dva syny. V roce 1927 zveřejnil své první skladby: \"Nečakaj ma\" a \"Vezie Jano fúru sena\". Od roku 1928 vyučoval ve Vrútkách hru na housle a později i na klavír a akordeon. S Gáborem Kontšekem, učitelem v Košťanech nad Turcom, založil a řídil čtrnáctičlenný soubor, se kterým uváděl své vlastní skladby. Komponoval písně pro přední slovenské zpěváky, např. pro Melánii Olláryovou. Byl členem Armádního divadla v Martině.\n\nV roce 1951 pro nemoc zanechal koncertní činnosti a působil již jen jako soukromý učitel hudby. Zemřel v Martině 2. března 1975. Písemná pozůstalost je uložena ve Slovenské národní knižnici.\n\nFrantišek Kováčik zkomponoval více než 200 skladeb a stal jedním z průkopníků slovenské populární písně.\n\n\n\n"}
{"id": "1209718", "url": "https://cs.wikipedia.org/wiki?curid=1209718", "title": "Pero a drážka", "text": "Pero a drážka\n\nPero a drážka je truhlářský spoj tvořený zahloubenou drážkou a do ní zapadajícího podélného výstupku – pera. Na rozdíl od čepování se nejčastěji uplatňuje při spojování plošných dílů jako je pokládka dřevěných prkenných i parketových podlah, dále při sesazování větších desek, například stolních, v konstrukci nábytku, dřevěných obkladů (palubky) a podobně.\n\nPero a drážka se tradičně vyrábělo pomocí dvojice hoblíků pérkaře a žlábkovce (dušníku). Z jedné strany spoje je drážka, to znamená zahloubení uprostřed šířky prkna, na druhé straně je pero, jakýsi negativ drážky, to znamená, že prostřední část vystupuje ven a okraje jsou sníženy.\n\nVariantou tohoto spoje je spoj s vloženým perem. Obě spojované strany mají drážku a pero tvoří samostatné prkénko z tvrdého dřeva. (na obrázku spodní náčrtek).\n"}
{"id": "1209724", "url": "https://cs.wikipedia.org/wiki?curid=1209724", "title": "Rychlostní silnice", "text": "Rychlostní silnice\n\nSilnice pro motorová vozidla je rychlostní komunikace dálničního typu. Z hlediska nákladů na výstavbu tvoří levnější variantu dálnic.\n\nOznačování se v různých státech, kde existují rychlostní silnice jako silnice pro motorová vozidla, liší a je následující:\n\n\n"}
{"id": "1209726", "url": "https://cs.wikipedia.org/wiki?curid=1209726", "title": "TAK-dyeing", "text": "TAK-dyeing\n\nTAK-dyeing je technologie barvení s pomocí zvláštní techniky nanášení kapek barvy na textilii. \n\nZ otočného válce ponořeného v barvicí lázni \"stírá\" řada trubiček s postranním pohybem barvivo a rozprašuje je na procházející textilii. Kapky různé velikosti, případně z různých barev zanechávají na zboží náhodně rozdělené skvrny a vytváří různé vzory, vzorování se nedá reprodukovat. \n\nPoužití technologie TAK-dyeing se značně rozšířilo v 70. letech 20. století při barvení koberců. Kontinuální linka, na které se provádí v jednom sledu barvení, paření, praní a sušení běžela při jednobarevném vzorování rychlostí cca 20 m/min. a asi s polovičním výkonem při současném použití vice barev. \n\nZařízení Multi TAK® německé firmy \"Küsters\" má hranu stěrky tvarovanou tak, že se z kapek barvy mohou na textilii tvořit jednoduché geometrické a vlnité vzory. Na rozdíl od náhodného vzorování u jednoduchého TAK-dyeing se zde dají barevné vzory nanášet plánovitě. \n\nV 21. století používají technologií TAK-dyeing zejména speciální barevny v jihovýchodní Asii. \n\nNěkteří odborníci nepovažují TAK-dyeing za barvířskou, ale za tiskařskou technologii, protože se zde barvivo nanáší \"mechanickými\" prostředky. Naproti tomu tvrdí jiní, že TAK nemůže být tiskařství, protože tisk se nanáší na textilie zásadně jen ve formě pasty a ne jako tekuté barvivo. \n"}
{"id": "1209727", "url": "https://cs.wikipedia.org/wiki?curid=1209727", "title": "Carrier-grade NAT", "text": "Carrier-grade NAT\n\nCarrier-grade NAT (CGN, též \"large-scale NAT\", \"LSN\") je v počítačových sítích přístup, který řeší adresování v IPv4 sítích, které používají IP adresy z rozsahu privátních sítí a potřebují provádět netriviální NAT. CGN je řešen pomocí specializovaného zařízení, skrze který prochází veškerý vnitřní i vnější síťový provoz a které přepisuje adresy v IP datagramech tak, aby byla zajištěna funkčnost end–to–end propojení všech zúčastněných počítačů nezávisle na jejich umístění ve veřejné části Internetu nebo ve vnitřní síti LAN.\n\nCGN bylo navrženo jako nástroj pro zmírnění problémů způsobených vyčerpáním IPv4 adres.\n\nPro sítě používající CGN byl vyčleněn rozsah codice_1.\n\nKritici CGN argumentují těmito aspekty:\n\nJeden z použitých scénářů CGN lze popsat jako NAT444, protože některá spojení zákazníků s veřejnými servery v Internetu mohou procházet třemi různými IPv4 doménami: zákazníkovou privátní sítí, privátní sítí operátora a veřejným Internetem.\n\nJiný CGN scénář je tzv. Dual-Stack Lite, ve kterém síť operátora používá interně IPv6, a kde jsou proto zapotřebí pouze dvě adresní IPV4 domény.\n\nPokud ISP nasadí CGN a použije pro své zákazníky rozsah IP adres daný , je zde riziko že zákazníkova zařízení již používají adresní prostor a přestanou pracovat. Důvodem je, že směrování a NAT nebude fungovat, pokud budou stejné adresy na vnitřním i vnějším síťovém rozhraní.\n\nTo přimělo některé ISP vytvořit politiku v rámci ARIN pro přidělení nového privátního adresního rozsahu pro CGN, ale ARIN před implementací tuto politiku převedl na IETF, protože podstatou nebyla typická alokace, ale vyhrazení rozsahu k technickým účelům (dle ).\n\nIETF vytvořil , popisující „nasazení sdíleného adresního prostoru“ pro použití v ISP CGN a pro NAT zařízení, které zvládnou stejné adresy vyskytující se jak na příchozí tak i odchozích rozhraních. ARIN vrátil adresní prostor IANA, jak bylo touto alokací požadováno. Alokovaný adresní prostor je 100.64.0.0/10.\n\n\nCGN obvykle znemožňuje ISP zákazníkům používat přesměrování portu, protože Network Address Translation (NAT) je obvykle realizován mapování portů NAT zařízení v síti na jiné porty v externí rozhraní. Tím je router schopen správně mapovat odpovědi na správná zařízení. V CGN síti pak bude zákazník s nakonfigurovaným přesměrování portu blokován „master routerem“ poskytovatele (na kterém běží CGN), protože aktuální port nebude stejný jako port nakonfigurovaný spotřebitelem. Pro překonání tohoto problému byl navržen protokol PCP (Port Control Protocol), který byl standardizován v .\n\nKromě toho může ve vzácných případech vzniknout problém banu (zablokování), který je založen na IP adresách (jak je běžné například na Wikipedii). V tomto případě může být zablokováním konkrétní IP adresy chybně zablokován i další uživatel, který je za stejným CGN poskytovatele internetového připojení, protože tím používá i stejné sdílené veřejné IP adresy.\n\n\n"}
{"id": "1209728", "url": "https://cs.wikipedia.org/wiki?curid=1209728", "title": "CGN", "text": "CGN\n\nCGN může znamenat:\n\n"}
{"id": "1209734", "url": "https://cs.wikipedia.org/wiki?curid=1209734", "title": "Umatilla County", "text": "Umatilla County\n\nUmatilla County je okres amerického státu Oregon založený v roce 1862. Správním střediskem je město Pendleton. Jméno získal podle řeky Umatilla River. V roce 2010 žilo v okrese 75 889 obyvatel.\n"}
{"id": "1209735", "url": "https://cs.wikipedia.org/wiki?curid=1209735", "title": "Dominik Siegl", "text": "Dominik Siegl\n\nDominik Siegl, též Siegel (18. června 1806 Šumperk – 25. srpna 1877 Šumperk), byl rakouský podnikatel a politik německé národnosti z Moravy; poslanec Moravského zemského sněmu.\n\nJeho otcem byl Wenzel Siegl. Dominik působil jako obchodník v Šumperku. Byl dlouholetým členem olomoucké obchodní a živnostenské komory.\n\nV 60. letech se zapojil i do vysoké politiky. V doplňovacích zemských volbách 30. října 1866 byl zvolen na Moravský zemský sněm, za kurii obchodních a živnostenských komor, obvod Olomouc. Mandát zde obhájil v zemských volbách v lednu 1867. V krátce poté konaných zemských volbách v březnu 1867 se již mezi zvolenými poslanci neuvádí.\nUváděl se jako kandidát tzv. Ústavní strany (liberálně a centralisticky orientovaná).\n\nZemřel v srpnu 1877, ve věku 71 let, 2 měsíce a 6 dnů.\n\nRodina Sieglů patřila v 19. století mezi významné podnikatelské rody v Šumperku. Pocházela původně z Libiny. Mezi její příslušníky patřil Karl Ignaz Siegl (1802–1889), syn barvíře Johanna Siegla. Jeho synové Eduard Siegl (1831–1889) a Robert Gustav Siegl (1834–1904) byli taktéž podnikateli a angažovali se i v politice. Další syn Karla Ignaze Richard Siegl (1837–1898) byl podnikatelem a komunálním politikem v Šumperku. Synem Roberta Gustava byl Emil Siegl (1860–1939), šumperský průmyslník, jehož syn Robert Siegl mladší (1890–1940) byl v meziválečném období aktivní v sudetoněmeckých průmyslových organizacích a koncem 30. let se angažoval v stranických strukturách SdP a NSDAP.\n"}
{"id": "1209737", "url": "https://cs.wikipedia.org/wiki?curid=1209737", "title": "Linn County (Oregon)", "text": "Linn County (Oregon)\n\nLinn County je okres amerického státu Oregon založený v roce 1847. Správním střediskem je město Albany. Okres je pojmenovaný na počest Lewise F. Linna, amerického doktora a politika z Missouri, který obhajoval osídlení tzv. Oregon Country. V roce 2015 žilo v okrese 120 547 obyvatel.\n"}
{"id": "1209742", "url": "https://cs.wikipedia.org/wiki?curid=1209742", "title": "Kostel Narození Panny Marie (Sudoměř)", "text": "Kostel Narození Panny Marie (Sudoměř)\n\nŘímskokatolický filiální kostel Narození Panny Marie v Sudoměři je barokní sakrální stavba stojící na jižní straně návsi. Od roku 1967je chráněn jako kulturní památka.\n\nKostel byl postaven ve druhé čtvrtině 18. století.\n\nJedná se o jednolodní, obdélnou stavbu s pravoúhlým presbytářem a obdélnou sakristií po jeho jižní straně. Po jižní straně lodi se nachází obdélná předsíň. Stěny jsou zvenčí i uvnitř členěny pilastry a vysokými, půlkruhem uzavřenými okny. Nároží jsou zaoblena. V západním průčelí je trojúhelný štít.\n\nHlavní oltář je barokní. Pochází z období kolem roku 1735–1740 a je snad z téže dílny jako hlavní oltář kostela ve Skalku. Oltář je portálový s točenými sloupy. Jsou na něm po stranách sochy sv. Jana Nepomuckého a sv. Antonína Paduánského. Uprostřed se nachází obraz \"Narození Panny Marie\". Je to kvalitní dílo z období vzniku oltáře. V nástavci se nachází řezaná \"Apoteóza sv. Jana Nepomuckého\". Nový obraz \"Narození Panny Marie\" určený pro hlavní oltář visí v lodi. Na bočním oltáři je obraz sv. Josefa od Fr. Maischaidera a obraz \"Boha Otce\" z 18. století.\n\nPřed kostelem stojí stupňovitá pozdně gotická dřevěná zvonice z roku 1615. V ní je umístěn zvon z roku 1405.\n\n"}
{"id": "1209743", "url": "https://cs.wikipedia.org/wiki?curid=1209743", "title": "Robert Gustav Siegl", "text": "Robert Gustav Siegl\n\nRobert Gustav Siegl, též Robert Siegl starší, příjmení uváděno též jako Siegel (6. června 1834 Šumperk – 9. ledna 1904 Šumperk ), byl rakouský podnikatel a politik německé národnosti z Moravy; poslanec Moravského zemského sněmu.\n\nPatřil do rodiny Sieglů, která náležela v 19. století i v 1. polovině 20. století mezi významné podnikatelské rody v Šumperku. Rod pocházel původně z Libiny. Jeho otcem byl Karl Ignaz Siegl (1802–1889), syn barvíře Johanna Siegla. V podnikání a politice byl aktivní i Robertův bratr Eduard Siegl (1831–1889). Rovněž další bratr Richard Siegl (1837–1898) byl podnikatelem a komunálním politikem v Šumperku. V 60. letech 19. století se v Šumperku uvádí též obchodník Dominik Siegl, zemský poslanec.\n\nRobert Gustav vystudoval nižší reálnou školu v Šumperku a obchodní školu ve Vídni. Nastoupil pak na praxi k firmě Alexander Schöller. Roku 1854 založil spolu s otcem Karlem a bratrem Richardem textilní továrnu. Měl pak významný podíl na jejím rozmachu. Podílel se též na založení první mechanické přádelny v Šumperku a byl majitelem a spoluzakladatelem přádelny lnu ve Vízmberku a Frýdlantu nad Moravicí, jakož i četných cukrovarů na Moravě. V roce 1878 působil jako porotce během Světové výstavy v Paříži. Byl aktivní veřejně a politicky. Od roku 1870 do roku 1894 zasedal v obecním zastupitelstvu v Šumperku a zastával zde post náměstka předsedy místní školní rady. Od roku 1866 byl ředitelem místní spořitelny a působil i jako prezident pojišťovacího textilního spolku založeného roku 1880. Od roku 1890 byl druhým předsedou svazu pro podporu lnářských a textilních zájmů se sídlem v Trutnově (od roku 1894 předsedou pobočky této organizace v Šumperku). Od roku 1887 do roku 1902 zasedal v olomoucké obchodní a živnostenské komoře. Měl titul rytíře francouzského Řádu čestné legie. Získal též Řád Františka Josefa (rytířský kříž).\n\nV 90. letech se zapojil i do vysoké politiky. V doplňovacích zemských volbách v září 1892 byl zvolen na Moravský zemský sněm, za kurii obchodních a živnostenských komor, obvod Olomouc. Mandát zde obhájil v zemských volbách v roce 1896. Na sněmu patřil do klubu Pokrokové strany (tzv. Ústavní strana, liberálně a centralisticky orientovaná, od konce 19. století formálně jako Německá pokroková strana).\n\nZemřel náhle v lednu 1904 na srdeční mrtvici. V posledních letech před úmrtím byl nemocen a často pobýval na zotavené v jižních krajích. V pátek se ještě cítil bez větších obtíží. V sobotu ráno byl nalezen ve své posteli mrtev.\n\nSynem Roberta Gustava byl Emil Siegl (1860–1939), šumperský průmyslník, jehož syn Robert Siegl mladší (1890–1940) byl v meziválečném období aktivní v sudetoněmeckých průmyslových organizacích a koncem 30. let se angažoval v stranických strukturách SdP a NSDAP.\n"}
{"id": "1209745", "url": "https://cs.wikipedia.org/wiki?curid=1209745", "title": "Kostel Nejsvětějšího Srdce Ježíšova (Horní Maxov)", "text": "Kostel Nejsvětějšího Srdce Ježíšova (Horní Maxov)\n\nŘímskokatolický filiální kostel Nejsvětějšího Srdce Ježíšova (Páně) v Horním Maxově je novogotická sakrální stavba tvořící dominantu podhorské obce.\n\nJiž na přelomu 19. a 20. století si obyvatelé Horního Maxova přáli mít v obci vlastní kostel, a za tím účelem vytvořili spolek pro výstavbu kostela. Jejich touha mohla být naplněna až o deset let později. Stavbu svěřili staviteli Josefu Turnwaldovi. V roce 1910 byl kostel nákladem 91 000 Korun dokončen.\n\nOd roku 1999 probíhají rozsáhlé opravy kostela. V roce 2006 byla dokončena rekonstrukce větší části střechy, během které byla původni břidlicová krytina nahrazena měděným plechem. Opravována je postupně též fasáda, vitrážová okna i další části.\n\nJedná se o jednolodní, obdélnou stavbu s věží po severní straně a předsíní v průčelí. Loď má plochý strop. Presbytář je sklenut křížovou klenbou.\n\nZařízení je pseudogotické. Autorem vnitřní výzdoby je známý frýdlantský řezbář Josef Klindermann. Hlavní oltář je zasvěcen Nejsvětějšímu Srdci Páně a jeho součástí je i skříňka s ostatky svatého Benedikta a svaté Verekundy. Dále se zde nacházejí dřevořezby \"Klanění pastýřů\", \"Ukládaní mrtvého Krista\" a plastiky sv. Petra a sv. Pavla, které zdobí hlavní oltář. Boční oltář se sochou \"Panny Marie s Ježíškem v náručí\" byl vysvěcen 22. března 1926 hradeckým biskupem Karlem Kašparem. Na výstředně umístěné věži jsou na všech čtyřech stranách instalované věžní hodiny. Veliký skleněný lustr je dokladem mistrovské práce sklářů zdejšího kraje.\n\nKonsekrace zvonů se uskutečnila 2. srpna a 1. listopadu 1910 litoměřickým biskupem Josefem Grossem. První zvony nezvonily bohužel příliš dlouho, protože byly roztaveny během první světové války. Nová sada zvonů, které darovali manželé Schölerovi z Josefova Dolu, byla opět vysvěcena 4. října 1925. Ani ty nezůstaly zachovány až do dnešní doby, protože byly zase rekvírovány pro válečné účely. Mezi lety 1999 až 2006 byl kostel plně zrestaurován a opraven. Byl také opatřen novými zvony, jejichž zvuk zní ve druhé dekádě 21. století Maxovem vždy v poledne a v 18 hodin.\n\n"}
{"id": "1209747", "url": "https://cs.wikipedia.org/wiki?curid=1209747", "title": "Małe rzeczy", "text": "Małe rzeczy\n\n„Małe rzeczy“ [ˈmawɛ ˈʐɛʈ͡ʂɨ] je singl polské zpěvačky Sylwii Grzeszczak z jejího debutového sólového alba Sen o przyszłości (2011). Píseň byla vydána 17. června 2011. Dne 31. května 2011 píseň debutovala v žebříčku POPLista na 19. místě, který opustila po 13 týdnech. Píseň se stala populární a po dobu osmi týdnů v řadě byla nejhranější písní v polských rozhlasových stanicích a videoklip navíc obsadil 1. místo v polském AirPlay – TV. Zpěvačce píseň přinesla úspěch na koncertním turné Lato Zet i Dwójki.\n\nPíseň je o tom, že bychom si v životě měli užívat i malých věcí. Uvádí rovněž, že jsme si koupili téměř vše, ale nemáme nic. Měli bychom naslouchat svým myšlenkám a cítit tep našeho srdce.\n\nVideoklip byl natáčen v červnu 2011. Byl představen v zámku Moszna. Videoklip byl natočen v cisterciáckém klášteře Lubuš, kde Sylwia Grzeszczak hraje na klavír. Za jeho realizaci zodpovídala Grupa 13. Videoklip měl 16. června 2016 více než 17 524 000 zhlédnutí.\n\nDne 17. července 2011 během koncertu \"Hity na Czasie\", který pořádala stanice Eska v Inowrocławi zazpívala tuto píseň před širším publikem.\n\n"}
{"id": "1209748", "url": "https://cs.wikipedia.org/wiki?curid=1209748", "title": "Flybe", "text": "Flybe\n\nFlybe Group PLC (známá jako Flybe) je nízkonákladová britská regionální letecká společnost s hlavními základnami v Birminghamu a Manchesteru. Sídlí na letišti v Exeteru. Provozuje nejvíce vnitrostátních letů ve Spojeném království ze všech společností.\n\nByla založena v roce 1979 pod jménem Jersey European Airways, po odkoupení společností Walker Steel Group se jmenovala Jersey European, v roce 2000 dostala název British European (BE), později se před zkratku Be dosadilo slovo Fly a vzniknul dnešní název.\n\nFlybe létalo od 8. května 2017 také linku z britského letiště Londýn–Southend na pražské letiště Václava Havla. Byla zahájena s frekvencí pěti letů týdně (po, st, čt, pá, ne) letadlem Embraer E175 imatrikulace G-FBJE. Provozovatelem tohoto spojení byla společnost Stobart Air, ve franšízové spolupráci s Flybe. Společnost Flybe spojila Prahu s pátým londýnským letištěm po letištích Heathrow, Gatwick, Luton a Stansted. Na podzim 2018 společnost oznámila, že linka 10. ledna 2019 končí.\n\nFlotila v prosinci 2016 čítala 103 používaných a 8 objednaných letadel:\nTypy letadel která dříve společnost Flybe provozovala:\n\n"}
{"id": "1209756", "url": "https://cs.wikipedia.org/wiki?curid=1209756", "title": "Bezpečnostní dveře", "text": "Bezpečnostní dveře\n\nBezpečnostní dveře jsou vstupní dveře, které chrání před vykradením, hlukem či pachy z okolí.\n\nBezpečnostní dveře se vyrábí v bezpečnostních třídách 1-6. Tyto bezpečnostní třídy jsou stanoveny normou Evropské unie. Nejčastěji používaná ochrana je třída 3, nejvyšší bezpečnostní třída 6 je spíše výjimkou. Dveře jsou zařazovány do bezpečnostních tříd například podle počtu jistících bodů, které při uzamčení kotví dveře do zárubně či podlahy. Třída je tak stanovena podle možností překonání dveří zlodějem a také podle nářadí, které zloděj při snaze dveře překonat používá.\n\nMezi základní parametry bezpečnostních dveří patří certifikát. Ten ukazuje, co vše by měly dveře vydržet a čemu by měly odolat. Od certifikace výrobku se pak odvíjí i výše pojistky. Důležité jsou i zárubně. Nainstalovat dveře do starých zárubní může být poměrně riskantní, dveře pak nemusí 100% plnit svou funkci.\n"}
{"id": "1209760", "url": "https://cs.wikipedia.org/wiki?curid=1209760", "title": "Kostel Nejsvětějšího Srdce Ježíšova (Machnín)", "text": "Kostel Nejsvětějšího Srdce Ježíšova (Machnín)\n\nŘímskokatolický filiální kostel Nejsvětějšího Srdce Ježíšova (Božského srdce Páně) v Machníně je moderní sakrální stavba.\n\nKostel pochází od stavitele J. Seibta. Je jednolodní, klenutý. Má západní hranolovou věž a apsidu. Omítku má cementovou. Vnitřní zařízení kostela je novodobé. Poblíž kostela je hřbitov.\n\n"}
{"id": "1209762", "url": "https://cs.wikipedia.org/wiki?curid=1209762", "title": "Dendrobaena veneta", "text": "Dendrobaena veneta\n\nDendrobaena veneta (Rosa, 1886) je prvoústý článkovaný živočich. Řadí se do kmene kroužkovců, podkmene opaskovců a třídy máloštětinatců. Pochází z východního Středomoří. V  centrální a západní Evropě se vyskytuje převážně v kompostech a hromadách hnoje (hnojištích). Dorůstá délky až 15 cm.\n\nŽížala \"Dendrobaena veneta\" je dlouhá 21 až 155 mm, má průměr 2 až 8 mm, počet segmentů se pohybuje mezi 65 až 255. Prostomium je variabilní, epilobické, otevřené, až tanylobické.\n\n\"Dendrobaena veneta\" je epigeický druh, v oblasti střední Evropy čistě synatropní.\n\nJedná se o jihoevropský druh s přirozeným areálem od Kaspického moře po Španělsko. Terra typica žížaly \"Dendrobaena veneta\" je Itálie. Druh byl zavlečen do střední Evropy, Velké Británie a Spojených států.\n\nDenně pozře potravu rovnající se polovině své váhy.\n\nChladomilná – nesnáší vysoké teploty.\n\nPredátory žížal jsou:\n\nDruh je někdy chován ve vermikulturách.\n\n\n"}
{"id": "1209763", "url": "https://cs.wikipedia.org/wiki?curid=1209763", "title": "Mandarin Oriental Prague", "text": "Mandarin Oriental Prague\n\nMandarin Oriental Prague je luxusní hotel nejvyšší řídy patřící do mezinárodní sítě hotelů Mandarin Oriental. \n\nPražský hotel Mandarin Oriental se nachází v objektu někdejšího dominkánského kláštera v Praze 1 na Malé Straně, na adrese Nebovidská 459/1, Praha 1–Malá Strana. Hotel vznikl v letech 2004-2006 přestavbou starého zchátralého kláštera, kde v 19. století byl tiskárenský provoz. Do původního návrhu na přestavbu objektu byl zahrnut také přilehlý bývalý kostel sv. Máří Magdaleny, avšak ten nakonec nebyl realizován a kostel byl přestavěn pro potřeby Českého muzea hudby.\n\n"}
{"id": "1209766", "url": "https://cs.wikipedia.org/wiki?curid=1209766", "title": "Autoresponder", "text": "Autoresponder\n\nAutoresponder spadá do oblasti e-mail marketingu a lze ho považovat za jeden z důležitých marketingových kanálů. Jedná se o e-maily, které jsou automaticky rozesílány příjemcům z databáze. Rozesílání probíhá na základě nějaké akce. Ta může být uskutečněna na webových stránkách. Příkladem je objednávka produktu z internetového obchodu. Na základě této objednávky se odesílá e-mail s jejím potvrzením. \n\nAutoresponder může být taktéž označován jako automatický e-mail.\n\nVelká výhoda automatického e-mailu spočívá v tom, že text e-mailu je vytvořen pouze jednou. Tento e-mail je poté rozesílán na každý kontakt, který je zaregistrovaný v interní databázi firmy nebo podnikatele.\n\nAutorespondery nemusejí sloužit jenom jako prostředek k potvrzení objednávky zboží. Lze je dále rozdělit. \n\nČasový autoresponder je série e-mailů, které za sebou následují v určitém časovém období. Časový autoresponder lze využít například u uvítacích e-mailů.\n\nSérie e-mailů se odesílá na základě kliknutí na daný odkaz nebo tlačítko v jiném e-mailu (newsletter). Tímto způsobem lze rozeslat konkrétní nabídku produktů na základě toho, že uživatel projevil zájem o tento segment v některém z předchozích e-mailů.\n\nAutomatické rozeslání série e-mailů kontaktům, které otevřely jiné e-mailové sdělení. Příkladem může být otevřený e-mail s akční nabídkou produktů. Na základě něho je možné odeslat další s připomenutím o blížícím se konci akce. \n\nSérie e-mailů, na základě kterých se lze přihlásit k odběru v jiných kampaních. \n\nCílem může být uskutečnění nějaké konverze na webových stránkách. Například dokončení objednávky, na základě které se zobrazí stránka s poděkováním za její uskutečnění. \n\nAutomatické odeslání e-mailu, pokud uživatel změní své identifikační údaje. Často se využívá u uživatelských účtů.\n\nNa základě této funkce lze libovolně kombinovat a vytvářet nekonečné série e-mailů. Tento typ pomáhá udržovat kontakt napříč všemi odběrateli během nákupního cyklu. \n\nJe možné každoročně odesílat automatické e-maily uživatelům, kteří vyplnili tento údaj na internetových stránkách nebo e-mailu. \n\nOn-line nástrojů, jenž umožňují rozesílat automatické e-maily, je mnoho. V České republice se nejčastěji využívá MailChimp, GetResponse nebo SmartEmailing. \n\nMailChimp vznikl okolo roku 2001 a v současné době se řadí mezi světovou e-mailovou marketingovou platformu. Jedná se o hojně využívaný marketingový nástroj, prostřednictvím kterého je denně posíláno přes miliardu e-mailů. Tento nástroj je velice oblíbený z toho důvodu, že byl vytvořen především pro  malé a střední podniky. MailChimp je neustále inovován, aby vyhověl požadavkům zákazníků a pomáhal jim v jejich růstu. \n\nGetResponse vzniklo v roce 1997. Zabývá se komplexním řešením pro e-mail marketing u malých i větších organizací. GetResponse nabízí přehledné administrativní prostředí, ve kterém lze spravovat celé kampaně včetně autoresponderů.  K dispozici je i velké množství e-mailových šablon a užitečné statistické nástroje pro analýzu. \n\nSmartEmailing je český nástroj pro správu e-mail marketingu. Nástroj nabízí mnoho užitečných funkcí od responzivních e-mailových šablon, segmentaci kontaktů až po přehledné vyhodnocení statistik e-mailových kampaní.\n"}
{"id": "1209767", "url": "https://cs.wikipedia.org/wiki?curid=1209767", "title": "Strašidelná povídka", "text": "Strašidelná povídka\n\nStrašidelná nebo také hororová povídka (z ang. \"horror\" – hrůza, zděšení). Jedná se o druh literárního nebo folklorního žánru kratšího rozsahu než hororového románu. Jedná se o silně emotivní příběhy, jejichž hlavním cílem je vyvolat ve čtenáři či posluchači pocit strachu, napětí nebo děsu. Na rozdíl od románového pojetí hororového příběhu umožňuje povídka soustředění na jednu dějovou linii s překvapivým rozuzlením.\n\nSlovo horor používáme zhruba od 60. let 20. století k označení literárních i filmových děl s fantastickým námětem a dějem, při kterém běhá čtenáři mráz po zádech Historie tohoto žánru však sahá mnohem hlouběji do minulosti. Lidé se odjakživa nejen rádi smáli, ale též báli (hlavně když přitom jim samým v daný moment nic nehrozilo). Děsivé situace se vyskytují i v nejstarších zaznamenaných příbězích. Mnoho mýtů a legend používá scénáře užívané pozdějšími autory hororů. Příkladem mohou být příběhy o démonech a upírech ve starých babylónských, indických, čínských a japonských mýtech a folklóru, stejně jako např. pohádky bratří Grimmů. \nJednotlivé příběhy měly krátkou formu, aby došlo k rychlejšímu ataku na posluchačovy emoce a vyvolat v něm pocit strachu. Jednalo se tedy zejména o příběhy, kde po úvodu dojde k rychlému zvratu a následné děsivé pointě. Mnoho takových povídek se nám zachovalo dodnes. Velice populární jsou např. v kolektivu dětí, které si děsivými vyprávěními zpestřují večery u táboráku nebo ve škole. Velká akcelerace rozvoje hororu proběhla na počátku 20. století, kdy vznikl i časopis zaměřený na hororové příběhy – „Weird Tales“. .\n\nStrašidelnou povídku můžeme najít ve dvou základních podobách – fantastická a realistická. Jak už oba názvy napovídají, rozdíl mezi těmito druhy spočívá zejména v pravdivosti a realističnosti jednotlivých povídek. Zatímco ve fantastické hororové povídce vystupují nereálné, smyšlené a nadpřirozené bytosti (upíři, vlkodlaci, duchové, démoni, zombie, apod.) v té realistické pak autor pracuje s reálnými osobami (vrahové, děsivé skutečné osobnosti, zlé děti, psychopati, apod.). Je obecně známé, že realistická hororová povídka zapůsobí na čtenáře nebo posluchače mnohem silněji. Reálný podklad, na kterém je historka vystavěna (často se dokonce jedná o skutečnou událost), dokáže vyvolat nemalý pocit ohrožení. To však neznamená, že je proto realistická strašidelná povídka oblíbenější než ta fantastická. Někteří milovníci hororu raději preferují onu mystičnost a záhadnost, kterou jim naopak nabízí fantastická strašidelná povídka.\n"}
{"id": "1209768", "url": "https://cs.wikipedia.org/wiki?curid=1209768", "title": "Viavenator", "text": "Viavenator\n\nViavenator (\"lovec u cesty\") je dávno vyhynulým abelisauridním teropodním dinosaurem. Měřil kolem 5,5 metru na délku a žil v období pozdní křídy (asi před 85 miliony let) na území dnešní Argentiny (souvrství Bajo de la Carpa). Tento druh byl popsán roku 2016 týmem paleontologů a je považován za jakousi přechodnou vývojovou formu mezi ranými typy abelisauridů z období turonu a koňaku a pozdějšími abelisauridy z kampánu. Představuje další druh do již známé plejády jihoamerických abelisauridů. Zřejmě šlo o druh příbuzný rodům \"Carnotaurus\", \"Abelisaurus\" nebo \"Aucasaurus\". Jediným známým druhem je \"V. exxoni\". Jinak jej charakterizují četné typické znaky skupiny - relativně vysoká a krátká hlava a velmi krátké přední končetiny.\n\n\n"}
{"id": "1209781", "url": "https://cs.wikipedia.org/wiki?curid=1209781", "title": "Ran (rozcestník)", "text": "Ran (rozcestník)\n\nRan může znamenat:\n\n\n\n"}
{"id": "1209785", "url": "https://cs.wikipedia.org/wiki?curid=1209785", "title": "Kostel Nejsvětější Trojice (Mšeno nad Nisou)", "text": "Kostel Nejsvětější Trojice (Mšeno nad Nisou)\n\nŘímskokatolický filiální kostel Nejsvětější Trojice ve Mšeně nad Nisou je sakrální stavba.\n\nKostel pochází z roku 1936. Navrhl jej a vystavěl ing. arch. Ernst Siebeneicher z Jabloneckých Pasek.\n\nJedná se o obdélnou stavbu s obdélným, polygonálně ukončeným presbytářem. Po severní straně vedle presbytáře se nachází sakristie. Na severní straně lodi při průčelí stojí hranolová věž.\n\nNedaleká kaple sv. Anny pochází z roku 1760. Opravena a upravena byla v roce 1840 a 1870. Jedná se o obdélnou barokní stavbu s polokruhově odsazeným závěrem. Na průčelí je vykrajovaný rámec, obdélný portál a okono polokruhově ukončené. Trojúhelný štít má kaple ve vrcholu zkosený. Je ukončen polokruhovým obloučkem. Vnitřek kaple je sklenut valeně s lunetami. Závěr je sklenut konchou. Nedaleká socha Piety pochází z roku 1786.\n\n"}
{"id": "1209788", "url": "https://cs.wikipedia.org/wiki?curid=1209788", "title": "Aleksandar Sedlar", "text": "Aleksandar Sedlar\n\nAleksandar Sedlar (srbskou cyrilicí Александар Седлар; * 13. prosince 1991, Novi Sad, SFR Jugoslávie) je srbský fotbalový záložník či obránce, od července 2016 hraje v polském klubu Piast Gliwice. Je srbský seniorský reprezentant.\n\nSvoji fotbalovou kariéru začal v mužstvu FK Vojvodina Novi Sad, odkud v průběhu mládeže zamířil do klubu FK Borac Novi Sad. V létě 2009 jeho kroky směřovali do týmu FK Indeks Novi Sad. Před sezonou 2011/12 přestoupil do mužstva FK Veternik Novi Sad hrajícího nižsší srbskou ligu, kde strávil rok. V létě 2012 zamířil do týmu FK Metalac Gornji Milanovac. V ročníku 2014/15 s mužstvem postoupil do SuperLigy (nejvyšší soutěž v Srbsku). V následující sezoně byl vybrán do nejlepší jedenáctky ligy. V Metalacu strávil čtyři sezony.\n\nPřed sezonou 2016/17 odešel do zahraničí, do polského klubu Piast Gliwice, kde podepsal smlouvu na tři roky.\n\nS Piastem se představil ve 2. předkole Evropské ligy UEFA, kde klub narazil na švédský tým IFK Göteborg, kterému podlehl 0:3 (v tomto utkání Aleksandar nenastoupil) a remízoval s ním 0:0. V Ekstraklase za Gliwice debutoval v ligovém utkání 2. kola (24. 7. 2016) proti Wisłe Płock (výhra 2:1), odehrál celý zápas.\n\nOd roku 2016 je srbským seniorským reprezentantem. V A-týmu reprezentace Srbska debutoval 25. května 2016 v přátelském utkání proti reprezentaci Kypru (výhra 2:1).\n\n"}
{"id": "1209789", "url": "https://cs.wikipedia.org/wiki?curid=1209789", "title": "Bombardier CRJ200", "text": "Bombardier CRJ200\n\nBombardier CRJ100 a CRJ200 jsou rodina regionálních dvoumotorových dvouproudých dolnoplošních komerčních dopravních letadel vyráběných původně kanadskou společností Canadair, později Bombardier Aerospace. Tyto typy vychází z menšího letadla určeného pro soukromé lety Bombardier Challenger 600.\n\nKonstrukční studie byly zahájeny v roce 1987, prototyp vzlétl 10. května 1991. Dodávky leteckým společnostem začaly v říjnu 1992. Výroba byla zastavena v roce 2005, s celkovým počtem 935 vyrobených kusů.\n\nNejvětší provozovatel v červenci 2015 byla americká aerolinie SkyWest Airlines, s celkem 167 letadly tohoto typu.\n\nVerze se dělí na dva hlavní typy: starší CRJ100 a novější CRJ200 s lepšími motory. Ostatní verze se týkají pouze úprav uvnitř letadla.\n\nPůvodní verze určená pro 50 pasažérů, byla o 5,92m protáhnuta z výchozího Bombardier CRJ600, přidány byly 2 nouzové východy a vylepšená křídla. Vybavená s dvěma motory General ElectricCF34-3A1.\n\nVíce místa pro náklad, jinak stejná jako CRJ100.\n\nJe identické s verzí CRJ100, liší se jen novými efektivnějšími motory CF34-3B1.\n\nCRJ200 uzpůsobeno pouze pro náklad.\n\nVíce místa pro náklad, jinak stejná jako CRJ200.\n\nTato verze využívá trupu CRJ200, ale s omezenou kapacitou 44 míst. Je určena pro trh USA, protože si to vynutily restriktivní předpisy odborového svazu pilotů.\n\nLetadlo s trupem CRJ200 určené pro soukromé lety.\n\nNavržená 50 místná verze s vylepšeným kokpitem, byla zavržena v roce 2001.\n\nLetadla typu CRJ100 a CRJ200 mají délku 26,77m, rozpětí 21,21m a výšku 6,22m. Maximální vzletová hmotnost obou letadel je 24 041 kg. Normální rychlost letu je 785km/h, maximální rychlost 859km/h.\n\nDolet verze CRJ100 je 3000km, CRJ100ER 3710km. Dolet CRJ200 3045km, CRJ200ER 3713km.\n\n\n\n"}
{"id": "1209790", "url": "https://cs.wikipedia.org/wiki?curid=1209790", "title": "Váh (rozcestník)", "text": "Váh (rozcestník)\n\nVáh může znamenat:\n\n\n\n"}
{"id": "1209791", "url": "https://cs.wikipedia.org/wiki?curid=1209791", "title": "Kostel Nejsvětější Trojice (Petrovice, Jablonné v Podještědí)", "text": "Kostel Nejsvětější Trojice (Petrovice, Jablonné v Podještědí)\n\nŘímskokatolický filiální kostel Nejsvětější Trojice v Petrovicích je pozdně barokní sakrální stavba. Od 1965 je kostel chráněn jako kulturní památka.\n\nKostel byl postaven v roce 1829.\n\nJedná se o obdélný kostel se segmentově uzavřeným presbytářem a hladkým průčelím, které je vršeno štítem do něhož je vsazena dřevěná zvonice. Má bosovaný empírový portál s pilastry. Boky kostela jsou hladké. Uvnitř je plochý strop. Dřevěná kruchta spočívá na dvou pilířích.\n\nZařízení je empírové z první poloviny 19. století. Je stylově jednotné, avšak poškozené. Na oltáři se vpravo nachází socha sv. Josefa v expresívním slohu z první poloviny 18. století. V kostele jsou dva umělecky hodnotné obrazy: sv. Vavřince a \"Panny Marie Karlovské\" z doby kolem roku 1758.\n\nVolně stojící barokní zvonice nedaleko od kostela, pochází z 18. století. Jedná se o hranolovou, čtvercovou stavbu, která je členěná lizénami a zastřešená cibulí. Má představěnou čtvercovou otevřenou kapli, která je sklenuta křížovou klenbou. Její oltáře jsou klasicistní.\n\n"}
{"id": "1209798", "url": "https://cs.wikipedia.org/wiki?curid=1209798", "title": "WolfQuest", "text": "WolfQuest\n\nWolfQuest je 3D simulátor vyvinutý Minnesotskou Zoo a společností Eduweb. Ve hře se hráč ocitne v kůži vlka obecného v Yellowstonském národním parku. Hlavním smyslem hry je pomoci hráčům porozumět vlkům a roli, kterou hrají vlci v přírodě.\n\nVývoj hry byl původně financován z grantu od National Science Foundation, Best Buy, a dalších organizací a přispěvatelů, a hra byla distribuována zdarma pro počítače s Mac OS X a Microsoft Windows. V listopadu 2015 vydal Eduweb WolfQuest 2.7, vylepšenou a rozšířenou verzi hry, která již není zdarma. Ačkoli původní, stará verze hry zůstává nadále dostupná ke stažení, vývoj je zaměřen pouze na novou verzi WolfQuest 2.7.\n\n"}
{"id": "1209800", "url": "https://cs.wikipedia.org/wiki?curid=1209800", "title": "Ádám Lang", "text": "Ádám Lang\n\nÁdám Lang (* 17. ledna 1993, Veszprém, Maďarsko) je maďarský fotbalový obránce a reprezentant, který v současnosti působí v klubu Videoton FC. Hraje na postu stopera (středního obránce).\n\nS týmem Győri ETO FC získal v sezóně 2012/13 titul v nejvyšší maďarské lize Nemzeti bajnokság I.\n\n\nÁdám Lang nastupoval v maďarských mládežnických reprezentacích U18, U19 a U21.\n\nV A-mužstvu Maďarska debutoval 22. 5. 2014 v přátelském zápase v Debrecenu proti reprezentaci Dánska (remíza 2:2).\nS maďarským národním týmem slavil v listopadu 2015 postup z baráže na EURO 2016 ve Francii. Německý trenér maďarského národního týmu Bernd Storck jej zařadil do závěrečné 23členné nominace na EURO 2016 ve Francii. Maďaři se ziskem 5 bodů vyhráli základní skupinu F. V osmifinále proti Belgii se po porážce 0:4 rozloučili s turnajem.\n\n"}
{"id": "1209803", "url": "https://cs.wikipedia.org/wiki?curid=1209803", "title": "Stínová peruť", "text": "Stínová peruť\n\nJako stínová peruť () jsou označována dodatečná perutní číselná označení přidělovaná v Royal Air Force cvičným útvarům, přeškolovacím jednotkám operačního výcviku (\"Operational Conversion Units\") a útvarům pro operační zkoušky (\"Operational evaluation unit\") a zbraňový výzkum (\"Weapons evaluation unit\").\n\nV mírové době tyto jednotky nemají přidělenu bojovou úlohu, ale v době studené války plány pro případ rozsáhlého konfliktu předpokládaly aktivaci jejich stínového označení a přidělení operačních úkolů.\n\nPříkladem takové aktivace mohou být plány na nasazení cvičných strojů BAE Hawk pilotovaných leteckými instruktory a piloty akrobatické skupiny Red Arrows vyzbrojených podvěšenými kanóny a střelami Sidewinder v roli stíhačů lokální protivzdušné obrany.\n\nSe škrty v rozpočtu na obranu a rozpouštěním historických perutí po skončení studené války se „dvojí číslování“ stalo i prostředkem zachování kontinuity a historického odkazu útvaru do doby kdy bude případně obnoven.\n"}
{"id": "1209804", "url": "https://cs.wikipedia.org/wiki?curid=1209804", "title": "Salvatore Morale", "text": "Salvatore Morale\n\nJeho prvním mezinárodním úspěchem bylo vítězství v běhu na 400 metrů překážek na univerziádě v roce 1959. Své vítězství zopakoval o dva roky později. Dne 15. října 1961 vytvořil evropský rekord v běhu na 400 metrů překážek časem 49,7 s. Na mistrovství Evropy v roce 1962 zvítězil ve vyrovnaném světovém rekordu 49,2 s. Startoval také na olympiádě v Tokiu v roce 1964, kde získal bronzovou medaili v běhu na 400 metrů překážek.\n\n"}
{"id": "1209805", "url": "https://cs.wikipedia.org/wiki?curid=1209805", "title": "Billy Drake", "text": "Billy Drake\n\nBilly Drake DSO, DFC & Bar (20. prosince 1917 – 28. srpna 2011) byl britské letecké eso. V době druhé světové války dosáhl jako stíhací pilot Royal Air Force dvaceti jistých a šesti pravděpodobných sestřelů nepřátelských letounů, a devět poškodil. Létal ve strojích Hawker Hurricane, Supermarine Spitfire a Curtiss P-40 (v britském letectvu nesoucích označení Tomahawk a Kittyhawk) u perutí operujících ve Francii, Anglii, západní a severní Africe a z Malty. Byl nejúspěšnějším britským pilotem typu P-40, a druhým nejúspěšnějším v rámci Commonwealthu, po Clivu Caldwellovi.\n\nDrake se narodil v Londýně australské matce a britskému otci. Vzdělání získal ve Švýcarsku. \n\nV červenci 1936 vstoupil do Royal Air Force jako důstojník s krátkodobým služebním závazkem a v květnu 1937 byl přidělen k 1. peruti RAF na základně RAF Tangmere jako pilot Hawkerů Fury a později přešel na letouny Hawker Hurricane.\n\nPo vypuknutí války byla peruť odeslána do Francie. Během bitvy o Francii 20. dubna 1940 Drake dosáhl svého prvního sestřelu letounu Messerschmitt Bf 109. Následovala další vítězství nad Francií, nad stroji Dornier Do 17 a Heinkel He 111. Během útoku na další Dornier byl Drake sestřelen Messerschmittem Bf 110 a zraněn střepinami granátu v noze, čímž skončila jeho účast na této kampani.\n\n20. června 1940 byl Drake umístěn jako pilotní instruktor k 6. OTU (operačně výcvikové jednotce) na letišti RAF Sutton Bridge. 2. října 1940 se vrátil k operační službě u 213. peruti opět na základně RAF Tangmere. O tři týdny později byl jmenován velitelem 421. (průzkumné) letky RAF (později součásti 91. peruti) která se stroji Supermarine Spitfire prováděla specializované průzkumné lety nad kanálem La Manche a pobřežím Francie v malých výškách. Během tohoto období si nárokoval další dva sestřely (typů Do 17 a Ju 88) jisté, a dva pravděpodobné. K 7. lednu 1941 byl vyznamenán Záslužným leteckým křížem (DFC). \n\nZačátkem roku 1941 se pak vrátil k službě instruktora, nejprve u 53. operačně výcvikové jednotky na základně RAF Heston a poté do září 1941 jako hlavní instruktor létání na letišti RAF Llandow.\n\nV prosinci 1941 byl Drake přeložen do západní Afriky aby zformoval a vedl 128. peruť RAF v Hastingsu v Sierra Leone vyzbrojenou Hurricany Mk.II. Zde brzy nedaleko Freetownu sestřelil vichistický bombardér Glenn Martin 167F.\n\nV dubnu 1942 byl přeložen k leteckým silám na Středním východě a na konci května vystřídal Cliva Caldwella ve funkci velitele 112. peruti, operující s Curtissy Kittyhawk ze základny RAF Gambut v Egyptě. 1. září, kdy jinak Desert Air Force utrpělo těžké ztráty, sestřelil dva Junkersy Ju 87.\n\n28. července 1942 mu byla udělena spona k DFC a 4. prosince 1942 získal Řád za vynikající službu (DSO). Ve strojích Curtiss P-40 dosáhl celkem 13 vzdušných vítězství.\n\nPo povýšení do hodnosti Wing Commander v lednu 1943 krátce působil ve štábní funkci v Káhiře, než se stal velitelem Krendiského křídla, operujícího se stroji Spitfire z letiště RAF Krendi na Maltě. V červenci 1943 si připsal svůj poslední sestřel války, Macchi MC.202 ze 4. stormo \"Regia Aeronautica\" nad Sicílií.\n\nV listopadu 1943 se Drake vrátil do Anglie jako velitel 20. křídla RAF, operujícího s letouny Hawker Typhoon v rámci 2. taktické letecké armády. Později působil jako styčný důstojník ve Fort Leavenworth ve Spojených státech. 22. října 1943 mu byl udělen americký Záslužný letecký kříž.\n\nPozději sloužil jako zástupce velitele základny RAF Biggin Hill a válku završil jako štábní důstojník při Supreme Headquarters Allied Expeditionary Force. \n\nPo válce dál sloužil v \"Royal Air Force\" jako štábní důstojník a letecký atašé na britských ambasádách, a do výslužby odešel 1. července 1963 v hodnosti Group Captain. Během své pilotní kariéry mu bylo přiznáno 24,5 sestřelu, a dvojnásobné množství strojů nepřítele údajně zničil na zemi.\n\nPo penzionování strávil dvacet let v oblasti portugalské Algarve jako správce nemovitostí a provozovatel baru. V pozdějších letech žil v devonském Teignmouthu. Zemřel 28. srpna 2011.\n\nByl dvakrát ženat a přežili ho dva synové z prvního manželství.\n\n\n"}
{"id": "1209808", "url": "https://cs.wikipedia.org/wiki?curid=1209808", "title": "Roberto Frinolli", "text": "Roberto Frinolli\n\nJeho prvním mezinárodním úspěchem bylo vítězství v běhu na 400 metrů překážek na univerziádě v roce 1963. Své vítězství zopakoval o dva roky později. Na mistrovství Evropy v roce 1966 zvítězil v běhu na 400 metrů překážek, byl rovněž členem italské štafety na 4x400 metrů, která doběhla šestá. Startoval také na olympiádě v Mexiku v roce 1968, kde skončil ve finále běhu na 400 metrů překážek osmý. Vytvořil zde časem 49,13 italský rekord, který byl překonán až v roce 1991.\n\n"}
{"id": "1209809", "url": "https://cs.wikipedia.org/wiki?curid=1209809", "title": "118. peruť (Izrael)", "text": "118. peruť (Izrael)\n\n118. peruť () Izraelského vojenského letectva také známá jako „peruť Nočních dravců“ () je vrtulníková jednotka vybavená stroji typu CH-53-2025 \"Yas'ur\", dislokovaná na základně Tel Nof.\n\n26. července 2010 jeden CH-53 peruti havaroval nedaleko Brašova v Rumunsku během cvičného letu v horském prostředí Karpat, přičemž zahynuly všechny osoby na palubě - čtyři izraelští piloti, dva izraelští mechanici a jeden rumunský důstojník.\n\n"}
{"id": "1209813", "url": "https://cs.wikipedia.org/wiki?curid=1209813", "title": "Vjačeslav Skomorochov", "text": "Vjačeslav Skomorochov\n\nV mládí téměř úplně ohluchl, i přesto se dokázal vypracovat do světové překážkářské špičky. V roce 1966 na mistrovství Evropy v Budapešti skončil sedmý v běhu na 110 metrů překážek. Později se orientoval na běh na 400 metrů překážek. V této disciplíně se stal vítězem v roce 1969 na mistrovství Evropy v Athénách. O dva roky později doběhl na této trati na evropském šampionátu v Helsinkách sedmý.\n\nV roce 1968 se účastnil olympijských her v Mexiku, kde se ve finále umístil na pátém místě.\n\n"}
{"id": "1209816", "url": "https://cs.wikipedia.org/wiki?curid=1209816", "title": "Věrchněněmanská nížina", "text": "Věrchněněmanská nížina\n\nVěrchněněmanská nížina (bělorusky Верхнянёманская нізіна, rusky Верхненеманская низменность) je nížina v Hrodenské oblasti a na západě Minská oblast, podél řeky Němen. \n\nNa severu hraničí Sjaredněněmanskou nížinou a Lidskou rovinou, na severovýchodě s Ašmjanskou a Minskou vysočinou, na východě a jihovýchodě s Kapylskou vysočinou a přilehlými rovinami, na jihu a západě s Navahrudskou, Slonimskou, Vaŭkavyskou a Hrodenskou vysočinou. Při tání paazjerského ledovce se na území Věrchněněmanské nížiny vytvořilo velké Sjaredněněmanské jezero. Během ústupu ledovce hladina jezera klesla ze 123 m na 115 m. V pozdějším holocénu se zformovala dolina řeky Němen, která se v důsledku eroze snižíla až na 25–28 m.\n\nReliéf je převážně erozně-akumulační. Jsou rozšířeny jezerní ledovcové nížiny z paazjorského období (Skidzelská část) a ledovcové nížiny z sožského období (Ljubčanská část). Nížinou protéká řeka Němen s přítoky Sula, Usa, Bjarezina, Haŭja, Dzitva, Ljebjada, Kotra (pravý přítok), Uša, Servač, Moŭčadz, Ščara, Zalvjanka, Ros a Svislač (levý přítok). Největší jezero je Kromaň.\n\nPovrch je z velké části bažinatý. Největšími lesními je Nalibocký a Lipičanský prales.\n"}
{"id": "1209848", "url": "https://cs.wikipedia.org/wiki?curid=1209848", "title": "DiRT: Showdown", "text": "DiRT: Showdown\n\nDiRT: Showdown je závodní videohra vyvinutá a vydaná společností Codemasters pro Microsoft Windows, OS X, Linux, PlayStation 3 a Xbox 360. Byla vydána 25. května 2012 v Evropě a 12. června 2012 v Severní Americe. Verze pro OS X byla vydána 4. září 2014 a verze pro Linux vyšla 17. srpna 2015. Je součástí série her \"Colin McRae Rally\". Verze pro Xbox 360 byla také vydána zdarma v rámci akce \"Microsoft's Games with Gold promotion\" trvající od 1. ledna 2016 do 15. ledna 2016.\n\n"}
{"id": "1209851", "url": "https://cs.wikipedia.org/wiki?curid=1209851", "title": "Jean-Claude Nallet", "text": "Jean-Claude Nallet\n\nJean Claude Nallet (* 15. března 1947, Champdor) je bývalý francouzský atlet, mistr Evropy v běhu na 400 metrů překážek z roku 1971.\n\nV 19 letech získal na evropském šampionátu v Budapešti v roce 1966 bronzovou medaili v běhu na 200 metrů. Na olympiádě v Mexiku o dva roky později postoupil do semifinále běhu na 400 metrů. V následující sezóně vybojoval na mistrovství Evropy stříbrnou medaili v běhu na 400 metrů. Poté se začal specializovat na trať 400 metrů překážek. Stal se mistrem Evropy v Helsinkách v roce 1971. Při dalším evropském šampionátu v Římě v roce 1974 skončil na této trati druhý, zároveň vybojoval bronzovou medaili ve štafetě 4x400 metrů. Při svém pátém stratu na mistrovství Evropy - v Praze roku 1978 – skončil šestý. O rok později ukončil sportovní kariéru.\n\n"}
{"id": "1209860", "url": "https://cs.wikipedia.org/wiki?curid=1209860", "title": "Ádám Nagy", "text": "Ádám Nagy\n\nÁdám Nagy (* 17. června 1995, Budapešť, Maďarsko) je maďarský fotbalový záložník a reprezentant, hráč klubu Ferencváros Budapešť.\n\nS Ferencvárosem získal v sezóně 2015/16 titul v nejvyšší maďarské lize Nemzeti bajnokság I.\n\n\nÁdám Nagy nastupoval v maďarských mládežnických reprezentacích U20 a U21. Zúčastnil se Mistrovství světa hráčů do 20 let 2015 na Novém Zélandě, kde mladí Maďaři vypadli v osmifinále se Srbskem.\n\nV A-mužstvu Maďarska debutoval 7. 9. 2015 v kvalifikačním zápase v Belfastu proti reprezentaci Severního Irska (remíza 1:1).\n\nS maďarským národním týmem slavil v listopadu 2015 postup z baráže na EURO 2016 ve Francii. Německý trenér maďarského národního týmu Bernd Storck jej zařadil do závěrečné 23členné nominace na EURO 2016 ve Francii. Maďaři se ziskem 5 bodů vyhráli základní skupinu F. V osmifinále proti Belgii se po porážce 0:4 rozloučili s turnajem.\n\n"}
{"id": "1209861", "url": "https://cs.wikipedia.org/wiki?curid=1209861", "title": "364 (číslo)", "text": "364 (číslo)\n\nTři sta šedesát čtyři je přirozené číslo, které následuje po čísle tři sta šedesát tři a předchází číslu tři sta šedesát pět. Římskými číslicemi se zapisuje CCCLXIV.\n\n\n\n\nSilnice II/364 je česká silnice II. třídy vedoucí na trase Bystré – Svojanov – Bělá nad Svitavou\n\n\n"}
{"id": "1209863", "url": "https://cs.wikipedia.org/wiki?curid=1209863", "title": "Východní Kordillery (Kolumbie)", "text": "Východní Kordillery (Kolumbie)\n\nVýchodní Kordillery (\"\") jsou jedním ze tří hlavních pohoří, do kterých se v jižní Kolumbii rozdělují Andy. Táhne se od oblasti Kolumbijského masivu (\"Macizo Colombiano\") severním směrem v délce přibližně 1200 km. Ve své severní části se rozděluje do pohoří Cordillera de Mérida a Serranía del Perijá. Největších nadmořských výšek dosahuje masiv v oblasti Sierra Nevada del Cocuy. Od Centrálních Kordiller je odděleno údolím řeky Magdalena, voda z jeho východních svahů stéká do povodí řek Amazonky, Orinoka a Catatumbo. V pohoří se nachází celá řada chráněných území.\n"}
{"id": "1209864", "url": "https://cs.wikipedia.org/wiki?curid=1209864", "title": "Jo Coxová", "text": "Jo Coxová\n\nJoanne „Jo“ Coxová, celým jménem Helen Joanne Cox, (22. června 1974 Batley, West Yorkshire – 16. června 2016 Leeds, West Yorkshire) byla humanitární pracovnice a britská poslankyně za Labouristickou stranu. Byla zavražděna britským neonacistou Thomasem Mairem během kampaně před referendem o členství Spojeného království v Evropské unii v roce 2016.\n\nPocházela ze severní Anglie z dělnického prostředí. Vystudovala univerzitu v Cambridge a právě až toto studium ji přivedlo k levicové politice a do řad labouristů. Před svým zvolením poslankyní pracovala jako vedoucí humanitárních programů ve významné britské neziskové charitativní organizaci Oxfam, působila v několika válečných oblastech světa (Darfúr a Afghánistán). Byla vdaná, manželem byl Brandon Cox, a měla dvě děti.\n\nVe všeobecných volbách v roce 2015 získala křeslo pro Labouristickou stranu ve volebním obvodě Batley a Spen. Ve straně se identifikovala s levicovým křídlem, byla jedním z 36 poslanců, kteří nominovali na post předsedy nynějšího šéfa Jeremyho Corbyna. Byla zastánkyní setrvání Spojeného království v Evropské unii a obhájkyní aktivního přístupu při řešení občanské války v Sýrii. Na půdě poslanecké sněmovny vedla též kampaň za dvoustátní řešení . Jo Coxová patřila mezi významné postavy britského prouprchlického hnutí; ve své nástupní řeči v dolní sněmovně britského parlamentu (House of Commons) prohlásila, že:\nDne 16. června 2016 byla pobodána, postřelena a zkopána během pauzy na oběd ve městě Birstall v hrabství West Yorkshire, kde se zúčastnila pravidelného setkání se svými voliči. Svým zraněním podlehla po převozu do nemocnice. Podezřelý 52letý Thomas Mair byl zatčen. Dle prvních zpráv útočník vykřikoval během útoku „Britain First!“, což je název britské ultrapravicové politické strany a též heslo britských nacionalistů. Během útoku byl zraněn i další muž, který se snažil útočníka zastavit. Dle očitého svědectví byl vyzbrojen loveckým nožem a podomácku vyrobenou zbraní.\n\nStala se prvním zavražděným poslancem vykonávajícím mandát od roku 1990, kdy bomba v autě nastražená Prozatímní IRA zabila konzervativního poslance Iana Gowa. Na její smrt okamžitě zareagovaly finanční trhy posílením britské libry vůči americkému dolaru, když investoři spekulovali, že by tento čin mohl posílit pozici zastánců setrvání Velké Británie v Evropské unii. Oba tábory pozastavily kampaň před nadcházejícím referendem.\n\n"}
{"id": "1209882", "url": "https://cs.wikipedia.org/wiki?curid=1209882", "title": "Spinefarm Records", "text": "Spinefarm Records\n\nSpinefarm Records je finské hudební vydavatelství založené v roce 1990. Zaměřuje se především na heavy metalovou hudbu. V roce 2002 se vydavatelství stalo částí Universal Music Group.\n\nSpinefarm Records se skládá z pěti vydavatelství. Jsou jimi Spinefarm (mainstream metal, hard rock a progresivní rock), Spikefarm (extrémní metal, industriální metal a folk metal), Ranka Recordings (finská hudba), Ranch (rock) a Odor (pop music a ostatní žánry).\n\n"}
{"id": "1209890", "url": "https://cs.wikipedia.org/wiki?curid=1209890", "title": "Zanícení", "text": "Zanícení\n\n„Zanícení“ (v originále „The Quickening“) je v pořadí dvacátá čtvrtá epizoda čtvrté sezóny seriálu \"\".\n\nPři cestě Gamma kvadrantem do systému Gavara v runaboutu zachytí Kira, Julian a Jadzia nouzový signál. Zpráva vychází ze soustavy Teplan přímo u hranic s Dominionem, ale Kira se přesto rozhodne signál prozkoumat. Transportují se na povrch planety, jejíž města byla těžce poškozena již před 200 lety Jem'Hadary jako trest za to, že se jim Teplané stavěli na odpor. Navíc byla celá rasa nakažena geneticky vyšlechtěnou nemocí zvanou Sněť, na kterou není lék.\n\nKrátce po přistání pomohou Bashir a Jadzia místní ženě Norvě, která je těžce nemocná, dostat se do nemocnice. Doktor Trevean zde ovšem léčí pouze pacienty s prvními příznaky, těm nevyléčitelným podá jed a nechá je rychle zemřít ve společnosti rodiny. Bashir je tímto přístupem pobouřen a chystá se odletět, nicméně Ekoria, těhotná obyvatelka města, chce využít jeho pomoci. Protože Jem'Hadarové prohledávají soustavu, rozhodne se Kira ukrýt runabout v nedaleké mlhovině a za týden přiletět zpátky. Mezitím budou mít Bashir a Jadzia čas na vyléčení nemoci, Ekoria jim jako útočiště poskytne vlastní dům.\n\nAntigen připravený Bashirem nejenže nefunguje, ale elektromagnetické záření z přístrojů navíc celou nemoc výrazně urychluje. Všichni dobrovolníci začnou umírat a v tu chvíli se objeví Trevean, a alespoň umožní umírajícím rychlou smrt s pomocí svého jedu. Runabout se vrací, ale Bashir odmítne odletět zpátky, chce se postarat o Ekorii, která brzy čeká dítě. Doktorovi se časem přece jen podaří dostat antigen z ekoriina těla, ale nemoc stále pokračuje. Porod ještě Ekoria zvládne, ale bezprostředně po něm umírá. Její dítě je ale naprosto zdravé, protože Bashir sice nenašel lék, ale vakcínu. Všechny aktuálně nakažené osoby už vyléčit nelze, ale pokud se vakcína podá všem těhotným ženám, bude příští generace Teplanů zdravá.\n\nZpátky na stanici Deep Space Nine si doktor Bashir vyslouží pochvalu od kapitána Siska, ale svůj úkol ještě nepovažuje za dokončený, protože Teplané stále umírají a on pokračuje ve snaze definitivně nalézt lék.\n"}
{"id": "1209892", "url": "https://cs.wikipedia.org/wiki?curid=1209892", "title": "Oleszyce", "text": "Oleszyce\n\nOleszyce () je město v polském Podkarpatském vojvodství v okrese Lubaczów (). Město je sídlem stejnojmenné městsko-vesnické gminy a lokálním centrem obchodu a služeb.\n\nHistorie Oleszyce se datuje do počátku 15. století, kdy vesnice patřila do Ruského vojvodství Koruny polského království. První písemná zmínka pochází z roku 1431, kdy je obec zmiňována jako \"Heleschicze\"; její jméno, často psané i jako \"Olieschicze\", \"Oleczyce\" a \"Olessicze\", pravděpodobně pochází z mužského křestního jména \"Olech\" nebo \"Olesz\". V roce 1458 byl majiteli vsi z rodu Ramsza postaven římskokatolický dřevěný kostel.\n\nV roce 1570 získal Oleszyce vojvoda Ruského vojvodství Hieronim Sieniawski, který pro ně v roce 1576 získal městská práva podle Magdeburského práva. Město neslo jméno \"Hieronimow\" a rozkládalo se mezi už existující vsí a panským sídlem. Oleszyce se rozvíjely v centrum řemesel a obchodu, konaly se zde výroční trhy i jarmarky. Status města potvrdil král Štěpán Báthory ve Varšavě 26. února 1578. Jméno Hieronimow bylo užíváno zřídka a v polovině 17. století se úplně vytratilo a bylo nahrazeno starým názvem Oleszyce. V této době mělo město 107 domů a žilo zde více než 1000 obyvatel a byly zde dva kostely, římskokatolický a pravoslavný. Počátkem 18. století se Oleszyce staly hlavním centrem panství šlechtického rodu Sieniawski. V roce 1706 se zde konala tajná schůzka mezi korunním hetmanem Adamem Michalem Sienawskim a saským vyslancem Spiegelem.\n\nV průběhu staletí byly Oleszyce napadeny a zničeny Krymskými Tatary (v letech 1498, 1624, 1672), Záporožskými kozáky (1610, 1629, 1648). Město v letech 1710 a 1726 vyhořelo, jeho obyvatelstvo zdecimovaly i epidemie v letech 1626 a 1641.\n\nV roce 1731 se Oleszyce staly majetkem rodu Czartoryski. Po prvním dělení Polska se stalo město administrativně součástí rakouské Haliče (1772–1918), ale zůstalo v majetku rodů Dzialynski, Potocki, Potulicki a Sapieha. Po Listopadovém povstání v roce 1831 zde na panství své manželky Griseldy Zamoyski žil jeden z jeho vůdců Titus Działyński, otec Anny Działyńské. V roce 1884 byla do Oleszyc přivedena železnice. V roce 1901 město zničil velký požár, což v konečném důsledku zapříčinilo ztrátu městských práv v roce 1915.\n\nZa Druhé Polské republiky, patřily Oleszyce do Lvovského vojvodství. V roce 1938 zde žilo kolem 3500 lidí, z čehož bylo 920 Poláků, 860 Ukrajinců a až 1700 Židů. Ves obsadil Wehrmacht 12. září 1939. O několik dní později se v okolí obce strhly těžké boje mezi postupujícími Němci a ustupující polskou 21. divizí horské pěchoty (\"21 Dywizja Piechoty Górskiej\"), při nichž byl 16. září zabit brigádní generál Jozef Kustron.\n\nNěmecká přítomnost v Oleszyci byla ale krátká, protože 20. září 1938 byla obec obsazena Rudá armáda. Oleszyce byly v souladu s paktem Ribbentrop-Molotov zabrány Sovětským svazem a německo-ruská hranice stanovená Německo-sovětskou smlouvou o přátelství, spolupráci a vymezení demarkační linie probíhala jen několik kilometrů severně od vsi. 22. června 1941 zde sovětská NKVD zavraždila mnoho svých vězňů, držených v místním zámečku.\n\nPo druhé světové válce byla ves a okolní oblast zasažena činností Ukrajinské povstalecké armády. Její příslušníci v noci z 5. na 6. září 1945 napadli Oleszyce i železniční stanici. Ukrajinští nacionalisté byli poraženi praporem Polské armády, ale předtím ještě stačili vypálit několik domů.\n\nV letech 1975–1998 Oleszyce administrativně náležely do přemyšlského vojvodství. Status města znovu získaly v roce 1989.\n\nK městsko-vesnické gmině () patří kromě města Oleszyce následující obce se starostenstvími:\nDalšími obcemi jsou Lubomierz a Sucha Wola.\n\n\nMěstem probíhá železniční trať Lubaczów – Jarosław se zastávkou Oleszyce a silnice č. 865 Narol – Jarosław.\n\n\n\n"}
{"id": "1209895", "url": "https://cs.wikipedia.org/wiki?curid=1209895", "title": "Inger na pláži", "text": "Inger na pláži\n\nInger na pláži (také Večer, původně vystavováno jako Letní noc, Letní večer, norsky \"Inger på stranden\", \"Sommernatt\") je obraz Edvarda Muncha z roku 1889, k roku 2016 uložený v Uměleckém muzeu v Bergenu.\n\nMunch na obraze zobrazuje svoji sestru Inger sedící na pláži při letním pobytu v letovisku Åsgårdstrand. Zachycuje celkový portrét sedící ženy v bílém, držící klobouk. Zbytek obrazu tvoří modrá mořská hladina (narušená jen jedním rybářským člunem a sítěmi v dáli) stýkající se s rozměrnými modrými a mechově zelenými kameny na pláži. Atmosféru dodává světlo severské bílé noci.\n\nObraz namaloval Munch již jako poměrně známý umělec (jako malíř vystupoval od roku 1880), nicméně portrét Inger zachycuje důležitý zlom v Munchově stylu. Kompozičně se obraz podobá jeho \"Ránu\" (\"Dívce na pelesti\") z roku 1884. Zatímco v Ránu dokázal naprosté zvládnutí naturalismus svého učitele Krohga (Ráno zprvu kritika přijala negativně, ale později se stal akceptovaným), v následujících letech prošel složitým vývojem, při kterém tento způsob vyjádření překonal, snažil se formu zjednodušit a výjev podat více expresivněji. I toto velmi osobité nové vyjádření si zprvu získalo jednoznačně negativní kritiku.\n"}
{"id": "1209906", "url": "https://cs.wikipedia.org/wiki?curid=1209906", "title": "Izorytmie", "text": "Izorytmie\n\nIzorytmie, dříve \"isor(h)ytmie\", \"isorytmika\" apod. (řecky „stejný“ a „časomíra“, tedy přibližně „stejný rytmický řád“), je jeden principů utváření motet ve 14. a 15. století. Nejčastější formou psanou izorytmickou technikou bylo moteto (odtud název \"izorytmické moteto\").\n\nPředchůdcem izorytmie, při nichž se opakují \"taleae\" pouze v tenoru, je \"izoperiodika\" moteta v ars antiqua. V ostatních hlasech zůstávají tytéž rytmické periody jako v tenoru.\n\nAčkoli samotný výraz pochází teprve z novodobého označení z počátku 20. století, kdy jej zavedl německý muzikolog Friedrich Ludwig, tento sazebný způsob popsal již Filip z Vitry ve svém traktátu \"Ars nova\", a byly to také jeho skladby, v nichž se objevuje první použití izorytmie. Zvláště výrazně se dále izorytmie projevuje v motetech Guillauma de Machauta. Kromě toho se izorytmické struktury objevují také v mnoha tehdejších písňových a mešních kompozicích.\n\nVe 20. století byla izorytmie znovuobjevena a v některých svých skladbách ji použili např. Anton Webern, Igor Fjodorovič Stravinskij či Witold Lutosławski. V oblasti jazzové hudby se na tuto techniku přímo specializuje švýcarský klavírista Christoph Stiefel.\n\nIzorytmie spočívá ve vytvoření tzv. \"ordo\" – opakování rymického (\"talea\") a melodického schématu (\"color\"), či jen jednoho z nich. To spočívá v opakování částí jedné rytmické struktury, přičemž se zpravidla mění výška tónů. Opakovaný rytmický vzorec se pak nazývá \"talea\" (ze starofranc. \"taille\" – „úsek“, „díl“ apod.). Ten obvykle koresponduje se strofickou formou textu. Tento vzorec nemusí být vždy přísně dodržován ve všech hlasech, objevuje se především v cantofirmálních hlasech, tj. v tenoru a kontratenoru. Odpovídající melodický úsek se nazývá \"color\" (z lat. \"color\" – „barva, tonus“). Zvláště pak v izorytmickém motetu 14. a 15. století, které je považováno za vrchol období ars nova, se \"taleae\" a \"colores\" nepoužívaly identicky, nýbrž melodické a rytmické fáze byly vzájemně přesunuté a překrývaly se. U vícedílných motet se v závěrečné části často objevují diminuce a menzurální změny ve vrchním hlase.\n\n"}
{"id": "1209907", "url": "https://cs.wikipedia.org/wiki?curid=1209907", "title": "Champions of Regnum", "text": "Champions of Regnum\n\nChampions of Regnum (dříve Regnum Online) je fantasy MMORPG vyvinutá společností NGD Studios, herním studiem z Argentiny. Hra se zaměřuje na koncept Realm vs Realm, konkrétně na boj třech frakcí ve válečné zóně o pevnosti a hrady. Ve hře jsou dostupná i monstra, primárně se však hra zaměřuje na boj frakcí.\n\nJméno Regnum znamená v latině říše a je také poctou jedné z prvních her publikovaných v Argentině členem týmu NGD Studios, jehož jméno je Regnum. Hra Regnum Online byla oficiálně vydána dne 24. května 2007.\n\n"}
{"id": "1209909", "url": "https://cs.wikipedia.org/wiki?curid=1209909", "title": "Hlas Chorvatska", "text": "Hlas Chorvatska\n\nHlas Chorvatska (chorvatsky Glas Hrvatske, anglicky Voice of Croatia) je pátou stanicí chorvatského rozhlasu a program je určen pro vysílání do zahraničí. Zpočátku stanice vysílala také pro menšiny žijící na území Chorvatska. Vysílání v angličtině, němčině a španělštině jsou vyráběny přímo v Hlasu Chorvatska, relace v ostatních jazycích jsou přebírány z lokálních rádií: italské vysílání ze stanice Radio Rijeka, maďarské vysílání z Radia Osijek a z bosenské rozhlasové stanice Radio Žebče program pro Chorvaty žijící na území Bosny a Hercegoviny. Zbytek vysílání je doplněno pořady prvního programu Chorvatského rozhlasu.\n\nV roce 1991 vzniklo hodinové vysílání na krátkých vlnách, kde byl poprve užit název Hlas Chorvatska (oficiálně se tento název používá teprve od roku 2003 ). Relace byla určena výhradně pro Chorvaty žijící v zahraničí. V roce 2000 bylo rozhodnuto vysílání rozšířit na dvě hodiny denně a program již nebyl určen jen krajanům žijícím v zahraničí. Nově vyvstala potřeba informovat o událostech v Chorvatsku také mezinárodní veřejnost. Jednalo se o relace v angličtině a španělštině. Nepřetržité vysílání, tak jak ho známe dnes, bylo spuštěno 15. května 2003 . Vysílání probíhalo na středních a krátkých vlnách, internetu a satelitu. V roce 2012 bylo ukončeno šíření vysílání prostřednictvím krátkých vln.\n\nČeské vysílání bylo dodáváno z chorvatského lokálního rozhlasu Radio Daruvar, kde je provozováno již od jeho založení v roce 1968. Hlas Chorvatska vysílání v češtině zahájil v prvním roce vysílání v roce 2003 a ukončil mezi léty 2008 a 2010. Desetiminutová relace běžela od pondělí do pátku v 10:00 hodin středoevropského času .\n\nVysílání Hlasu Chorvatska na krátkých vlnách bylo ukončeno v roce 2012 . Aktuálně lze vysílání naladit na internetu nebo prostřednictvím satelitů .\n"}
{"id": "1209910", "url": "https://cs.wikipedia.org/wiki?curid=1209910", "title": "X-Plane", "text": "X-Plane\n\nX-Plane je letecký simulátor vyvinutý společností Laminar Research. Verze pro stolní počítače je dostupná pro Mac OS X, Windows a Linux, mobilní verze pro Android a iOS. X-Plane obsahuje několik komerčních, vojenských a dalších letadel spolu se základní globální scenérií, která zahrnuje většinu Země. Součástí X-Plane je i další software, určený k úpravě a tvorbě letadel a scenérie. Krom toho má hra systém pluginů, který uživatelům umožňuje tvorbu vlastních modulů, rozšiřujících hru o nové funkce.\n\n\n"}
{"id": "1209911", "url": "https://cs.wikipedia.org/wiki?curid=1209911", "title": "František Koucký (námořník)", "text": "František Koucký (námořník)\n\nFrantišek Koucký, někdy též Koutský (3. června1894 Kladno-Hnidousy, Rakousko-Uhersko – 11. května 1918 Pula, Chorvatsko) byl český voják sloužící jako kuchař ve flotile rakousko-uherského válečného loďstva, popravený za plánovanou dezerci. \n\nBěhem služby získal postavení štábního kuchaře a nabyl hodnosti šikovatele. Flotila, u níž sloužil, operovala u Puly. V posledním roce první světové války s dalšími českými spolubojovníky sestavil tajný plán na obsazení torpédovky SM Torpedoboot 80T, s nímž hodlali přejet na území ovládané italskou armádou a následně se vzdát. Tato plánovaná dezerce byla prozrazena před realizací a její organizátoři postaveni před vojenský soud. Ten je odsoudil k trestu smrti zastřelením a 11. května 1918 byl rozsudek nad všemi obviněnými, včetně Františka Kouckého, vykonán.\n\nFrantišek Koucký se narodil 1894 v hnidouské sokolovně (čp. 10), kde má dodnes pamětní desku. Stejně tak jedna z hnidouských ulic nese jeho jméno.\nFrantišek Koucký studoval v Kladně reálné gymnázium, odkud byl pro své dosti ateistické názory vyloučen. Vyučil se tedy řezníkem a krátce na to v roce 1911 vstoupil do rakousko-uherské armády k válečnému loďstvu. \n\nPo vstupu do c.k. mariny sloužil František Koucký ve flotile, která operovala v Pule, coby lodní kuchař. Svou námořnickou kariéru dotáhl až do hodnosti štábního šikovatele (nižší poddůstojnická hodnost v c.k.marině).\n\nV posledním roce první světové války s dalšími spolubojovníky sestavil tajný plán na obsazení torpédovky SM Torpedoboot 80T, s nímž hodlali přejet na území ovládané italskou armádou a následně se vzdát. Mezi nimi figuroval i Chorvat Ljubomir Kraus. Plánovaná dezerce byla však prozrazena před realizací a její organizátoři postaveni před vojenský soud, jenž je odsoudil k trestu smrti zastřelením. Soud proběhl na bitevní lodi Radetsky. Dne 11. května 1918 byl rozsudek nad všemi obviněným vykonán a František Koucký byl zastřelen.\n\nHrob Františka Kouckého se nachází na hřbitově v Pule, kde leží společně se svým chorvatským spoluvzbouřencem Krausem. Na pamětní desce hrobu je nápis „Vzbouřili se proti Rakousko-Uhersku a hrdinně vytrvali v odboji. Byli v Pulji 11. V. 1918 zastřeleni.“ Tento hrob je Ministerstvem obrany ČR evidován jako zahraniční válečný hrob.\n\nV roce 1923 získal výbor pro odhalení pamětní desky, který byl v tomtéž roce ustanoven, od obce Hnidousy 2000 československých korun, na pietní akci, při níž měla být deska odhalena. Slavnostní odhalení, kterého se zúčastnilo deset tisíc lidí, se konalo 7. října 1923; pamětní deska na počest Františka Kouckého, od Ladislava Kofránka z Prahy a Jaroslava Volfa z Kladna, byla vsazena na hnidouskou sokolovnu. Jméno Františka Kouckého je zmíněno i na památníku, jež stojí v parku ve Velvarské ulici v Hnidousích na počest obětem první a druhé světové války.\n\nFrantišek Koucký je vzdálený příbuzný Věry Černé, manželky někdejšího ministra hutí a těžkého průmyslu Václava Černého.\n\n\n"}
{"id": "1209914", "url": "https://cs.wikipedia.org/wiki?curid=1209914", "title": "Lidská rovina", "text": "Lidská rovina\n\nLidská rovina (bělorusky Лідская раўніна, Лідзкая раўніна) je fyzicko-geografický rajón Západoběloruské provincie. Rozkládá se na severozápadě Běloruska, na území Voranaŭského rajónu a částečně na Iŭjeŭského, Lidského a Ščučynského rajónu v Hrodenské oblasti. Na severozápadě přechází na území Litvy. Má rozlohu asi 4 tis. km². Táhne se od jihozápadu na severovýchod v délce 125 kilometrů od severu na jih v 50 km. Průměrná nadmořská výška činí 150–200 m.\n\nJe součástí Běloruské anteklízi. Krystalický fundament je překryt horninami z období svrchního proterozoika, křídy, místy paleogénu a čtvrtohor. Pro antropogenní vrstvu o mohutnosti přibližně 100 m jsou charakteristické ledovcovými a meziledovcovými sedimenty běloruského (na severu), bjarezinského, dněperského a sožského zalednění. Současný reliéf byl vytvořen sožským ledovcem výrazně přetransformován a upraven erozními a denudačními procesy po době ledové.\n\nHlavními řekami jsou Haŭja, Žyžma, Dzitva, Ljebjada náleží do povodí řeky Něman. Půdy jsou drnově podzolové, drnově podzolové bažinaté, rašeliniště bažinaté a další půdy. \n\nZalesněno je 30% území roviny. Převládají borovicově lišejníkové keřové a keřově zelenomošní, na severovýchodě, západě a jihu se rozkládají listnatě-jehličnaté lesy s výskytem dubů, habrů, javorů a jasanů. Poblíž města Ščučyn se zachovaly významné masivy doubrav. Ve sníženinách leží malé oblasti s březových a olšových lesů. Na území Lidské roviny Dakudaŭské a Dzitvjanské bažiny. Orná půda zabírá 40% území.\n"}
{"id": "1209923", "url": "https://cs.wikipedia.org/wiki?curid=1209923", "title": "Pavel Lžičař", "text": "Pavel Lžičař\n\nPavel Lžičař (* 10. března 1957) je český komunální politik z města Raspenava, které leží ve Frýdlantském výběžku na severu České republiky. Poprvé se Lžičar dostal do zastupitelstva při volbách v roce 1998. Následně svůj post obhájil i v obecních volbách konaných v letech 2002 a 2006.\n\nDo voleb o čtyři roky později (2010) nastupoval jako starosta svého města. Uskupení \"Za obnovu obce\", v jehož čele stál, sice ve městě vyhrálo, ale samotného Lžičaře voliči do zastupitelstva nevybrali. Z kandidátní listiny si totiž zvolili jiné osobnosti, které do zastupitelstva preferovali, a ty pak dosavadního starostu v pořadí přeskočily. Objevily se hlasy, které volební neúspěch dosavadního starosty dávaly za vinu míře jeho angažovanosti během řešení následků povodní, jež ten rok město postihly. Při kontrole volebních výsledků ale členka jedné z volebních komisí zjistila, že při přepisu počtů preferenčních hlasů do programu Českého statistického úřadu došlo k překlepu, a podala stížnost k soudu. Ten – s ohledem na skutečnost, že se jednalo o administrativní chybu – rozhodl volby neopakovat, ale pouze opravit výsledky. Lžičař se tak následkem přepočítání volebních zisků do zastupitelstva vrátil a nahradil v něm Vladislava Koberu. Nakonec Lžičaře zastupitelé zvolili za starostu i na další období.\n\nV následujících komunálních volbách konaných roku 2014 Lžičař znovu kandidoval a opětovně byl zvolen do zastupitelstva města. A stal se také starostou i na další funkční období.\n\nVedle politických funkcí je též členem dozorčí rady ve firmě Frýdlantská vodárenská společnost.\n"}
{"id": "1209932", "url": "https://cs.wikipedia.org/wiki?curid=1209932", "title": "Synchronizace (informatika)", "text": "Synchronizace (informatika)\n\nSynchronizace označuje v informatice dva podobné koncepty: synchronizace procesů a synchronizace dat. \"Synchronizace procesů\" označuje situaci, kdy se více procesů má v určitém okamžiku sejít (tzv. handshake) kvůli vzájemné dohodě nebo společné akci. \"Synchronizace dat\" znamená udržet více kopií dat (dataset) v soudržnosti nebo udržet integritu dat. Pro zajištění synchronizace dat jsou používána synchronizační primitiva.\n\nSynchronizační primitiva jsou prostředky umožňující paralelně běžícím aplikacím ošetřit současný přístup ke sdíleným prostředkům. Ve smyslu algoritmu se jedná o rozhraní, a jeho implementace není důležitá. Chybné použití synchronizačních primitiv může vést k jejich neúčinnosti (tedy k prostředku stejně mohou přistoupit dva procesy najednou) nebo k deadlocku (vzájemnému zablokování).\n\nMezi synchronizační primitiva patří:\n\n\nPro uvedená synchronizační primitiva platí, že jsou vzájemně ekvivalentní – tedy že pokud máte k dispozici jedno z nich, můžete s jeho pomocí implementovat ostatní. S výjimkou zámků to lze navíc dokázat bez aktivního čekání: na implementaci pomocí zámků potřebujete spolupráci plánovače procesů (možnost uspat program a později ho probudit) nebo aktivně čekat (stačí jeden „zámkový server“ neustále prohlížející oblasti sdílené paměti a interpretující je jako zprávy. Ostatní procesy pak mohou čekat na zámcích, které vlastní a uvolní právě tehdy, když jim vyřizuje zprávu.) Pro implementaci semaforů pomocí front zpráv procesu potřebujete „semaforový server“ starající se o semafor, ale ten čeká pasivně. Pro fronty pojmenované server nepotřebujete.\n\nZámky a semafory bývají implementovány operačním systémem pomocí atomických operací na sdílené paměti a plánovače. Pro synchronizaci v paralelním programování stačí atomické operace na sdílené paměti (čekají na sebe procesy na různých procesorech a tedy mohou čekat aktivně) a je možné je implementovat i bez pomoci operačního systému.\n\nFronty zpráv jsou primitivní operací v případě paralelního programování, ale je možné je implementovat v operačním systému i na jednom procesoru.\n\nMonitor je možné realizovat pouze s podporou programovacího jazyka.\n\nV běžné programátorské praxi se přetřásá především synchronizace nad objekty sídlícími v paměti programu; objekty dostupné skrze systémování volání synchronizuje operační systém, programování jehož komponent běžný programátor neprovádí. Při vylučování souběhu operací s objekty v paměti programu se synchronizují vlákna.\n\nSynchronizace vláken, jejíž schéma lze použít i pro synchronizaci programů, se popisuje tak, že sled instrukcí, který při vyloučení souběhu konkurenčními entitami nesmí být přerušen, se označuje jako kritická sekce, a synchronizace se řeší tak, že kritická sekce se zastřeší synchronizačním primitivem, na jehož začátku je entita zpracovávající data v případě, kdy se v kritické sekci nachází jiná, tzv. zablokována; aplikované synchronizační primitivum se nazývá \"zámek\". Ve vysokoúrovňových programovacích jazycích pro synchronizační primitiva existují sofistikované jazykové konstrukce, které výrazně zpřehledňují zdrojový kód; výbava takových jazyků zpravidla obsahuje taktéž implementace komplikovanějších zámků, kdy se entity vyznačují specifickým přístupem a není nutné vylučovat souběh každé dvojice z nich (typicky těch, které pouze čtou), což je žádoucí s ohledem na výkon celého výpočetního systému.\n\nVe vysokoúrovňovém programovacím jazyce Java, jenž je značně populární, lze kritickou sekci vložit do složené závorky uvozené klíčovým slovem codice_1, po němž bezprostředně následuje identifikátor objektu, nad nímž se synchronizace má provádět, dále lze za synchronizovanou vydat celou metodu, načež se jako objekt synchronizace použije jeho instance, a konečně je jako vyžadující synchronní přístup možné označit atribut třídy — pak je synchronizace omezena jen na něj.\n\nSynchronizovaný atribut třídy:\nSynchronizovaný blok — objektem synchronizace je vlastní instance třídy (codice_2):\nSynchronizovaná metoda:\n\n"}
{"id": "1209933", "url": "https://cs.wikipedia.org/wiki?curid=1209933", "title": "TSL", "text": "TSL\n\nTSL může být:\n\n"}
{"id": "1209934", "url": "https://cs.wikipedia.org/wiki?curid=1209934", "title": "Merianie", "text": "Merianie\n\nMerianie (\"Meriania\") je rod rostlin z čeledi melastomovité. Jsou to keře a stromy s jednoduchými vstřícnými listy s charakteristickou žilnatinou a s velkými, nápadnými, většinou purpurovými nebo růžovými květy. Rod zahrnuje asi 93 druhů a je rozšířen v tropické Americe. Některé druhy se v tropech vysazují jako okrasné rostliny.\n\nMerianie jsou keře nebo stromy dorůstající výjimečně výšky až přes 20 metrů (\"M. macrophylla\"). Listy jsou jednoduché, vstřícné, drobné až velké, většinou kožovité až tuhé. Žilnatina je tvořena 3 až 5 hlavními žilkami jdoucími od báze a příčně pospojované sekundární žilnatinou. Listy jsou často dlouze řapíkaté. Květy jsou velké a často velmi nápadné, pětičetné (výjimečně šestičetné), nejčastěji uspořádané ve vrcholových latách, řidčeji jednotlivé nebo po třech. Češule je zvonkovitá až polokulovitá, lysá nebo chlupatá. Kalich je na konci uťatý nebo zřetelně laločnatý. Koruna je obvykle purpurová nebo růžová, řidčeji bílá, červená nebo i oranžová (\"M. fantastica\" z Kolumbie), korunní lístky jsou obvejčité, na konci uťaté nebo okrouhlé. Tyčinek je většinou 10 a jsou stejného tvaru a velikosti nebo lehce dvoutvárné. Spojidlo prašníků je na hřbetní straně protažené v tupý nebo špičatý rohovitý výrůstek, na bázi má často ostruhu, na vrcholu je jen málo protažené nebo vůbec ne. Semeník je svrchní, obsahuje 3 až 5 komůrek a nese nitkovitou čnělku zakončenou drobnou bliznou. Plodem je kulovitá pouzdrosečná tobolka obsahující mnoho semen a nesoucí na vrcholu lem vytrvalého kalicha.\n\nRod merianie zahrnuje asi 93 druhů. Je rozšířen v tropické Americe od Mexika po jižní Brazílii a Bolívii a na Karibských ostrovech. Největší počet druhů se vyskytuje v Andách, zejména v Kolumbii (37 druhů), Ekvádoru (26) a Peru (14). Další oblastí výskytu je Guyanská vysočina a také jižní a jihovýchodní Brazílie.\n\nMerianie rostou spíše ve vyšších polohách do nadmořské výšky až 3500 metrů. V Andách dosahují až do nižších poloh páramos. Mezi rozšířené druhy rostoucí i v nížinách náleží např. \"M. urceolata\", druh rozšířený od Kolumbie po Brazílii a Bolívii. Ve Střední Americe rostou v horských tropických deštných a mlžných lesích.\n\nKvěty meriánií jsou opylovány hmyzem (např. drvodělkami), kolibříky nebo netopýry. Druhy opylované obratlovci (\"M. pichinchensis\", \"M. phlomoides\", \"M. tomentosa\" aj.) nabízejí opylovačům nejen pyl, ale na rozdíl od většiny ostatních melastomovitých i nektar. Nektária jsou v květech umístěna na spojidle prašníků nebo i na vnitřní straně češule. Druh \"M. phlomoides\", opylovaný především netopýry, má bělavé květy miskovitého tvaru, zatímco druh \"M. tomentosa\" opylovaný kolibříky má květy podobného tvaru, avšak červené.\n\nRod \"Meriania\" je v rámci čeledi melastomovité řazen do podčeledi \"Melastomoideae\" a tribu \"Merianieae\".\nNejblíže příbuznými rody jsou \"Graffenrieda\" a \"Adelobotrys\".\n\nDruh \"Meriania tomentosa\" je v Jižní Americe vysazován jako okrasná dřevina a pouliční strom.\n\n"}
{"id": "1209937", "url": "https://cs.wikipedia.org/wiki?curid=1209937", "title": "Chrysostom Mastík", "text": "Chrysostom Mastík\n\nChrysostom František Mastík, OSB (13. února\" (jiné dokumenty uvádějí chybně 13. září 1900 )\" osada Veselí – 8. září 1971/1972 Lima, Peru) byl český katolický kněz, básník, prozaik, překladatel a misionář v Peru. Publikoval pod pseudonymem Jetřich Lipanský.\n\nNarodil se jako František Josef Mastík (psáno též Mastik) ve Veselí, bývalé součásti Barchova na Pardubicku. Pocházel ze zchudlého zemanského rodu. \n\nSvá díla vydával nejčastěji pod pseudonymem Jetřich Lipanský (podle jednoho z členů vladyckého rodu Lipanských z Lipan, jemuž v 16. a 17. století patřila tvrz v Mastíkově rodné osadě Veselí), ale také František Kolman nebo Konrád Lanta. Řadu svých publikací vydal ve vlastní edici Ismael/Izmael (založené r. 1927), v níž vyšla mj. díla Alfreda de Vignyho. \n\nMastík podnikl tři pěší poutě do Palestiny, poprvé se tam vydal roku 1923, poté o tři roky později, naposledy zřejmě roku 1932. \n\nPo 1. světové válce začal spolupracovat s nakladatelem Josefem Florianem. Jeho příspěvky se objevovaly např. v měsíčníku Nový život, revui Sklizeň nebo v čtvrtletníku Proměny, dále v listech periodicích Archa, Lidové noviny, Národní osvobození, Tribuna, Světozor nebo Venkov. Tehdy neměl stálé zaměstnání a vydělával si příležitostnou prací, podle svých slov byl „postupně domácím učitelem, číšníkem, účetním, nádeníkem a trochu i prosícím tulákem a námořníkem“.\n\nV letech 1930–1933 vydával bibliofilskou revue Gedeon, kde uveřejňoval vlastní texty i překlady z francouzštiny a němčiny (např. texty R. M. Rilka, Franze Kafky nebo Franze Werfela).\n\nKolem roku 1938 vstoupil do břevnovského kláštera v Praze, kde byl oblátem, a přijal řeholní jméno Chrysostom. Kněžské svěcení přijal v červnu 1942, nebo květnu 1943. Po skončení 2. světové války působil krátce jako duchovní ve vězení pro mladistvé.\n\nV únoru 1946 zemřela Mastíkovi matka, následujícího roku odjel na studia do švýcarského Fribourgu. Sepsal zde dizertační práci o kriminalitě soudobé mládeže a boji proti ní. Po převratu v roce 1948 se rozhodl ve Švýcarsku zůstat.\n\nMiloval cestování – po válce se dostal také do Švédska, Francie, Španělska, Itálie, Řecka nebo Arménie. Cestoval velmi skromně a živil se příležitostnou prací. Krystalizovaly v něm úvahy, že by se stal misionářem. V roce 1947 plánoval, že si zopakuje arabštinu a naučí se svahilštinu. \"„Mé důvody, abych nějaký čas prodlel na opuštěných líchách království Kristova, jsou silnější a logičtější než má touha po domově, mnohem silnější. Církev katolická je nadnárodní a světová a každý její kněz je všude doma, kde ho lidé potřebují,“\" uvedl v dopise z června 1948. \n\nV létě 1951 žil ještě ve Švýcarsku, pak se však vydal na cestu do Ameriky a na podzim téhož roku už psal známým z kubánské Havany. V roce 1955 již žil v peruánské Limě a pracoval zde jako profesor na státním kolegiu, kromě toho se věnoval mládeži, dělníkům a „těm nejopuštěnějším“. Mimo to cestoval po Chile a jižních státech USA, zejména Texasu. V 50. A 60. letech otiskovaly jeho texty exilové časopisy Nový život, Sklizeň a Proměny.\n\nOd října 1970 byl těžce nemocný, zemřel v Peru ve věku 70 let.\n\n"}
{"id": "1209938", "url": "https://cs.wikipedia.org/wiki?curid=1209938", "title": "Divize C 2010/11", "text": "Divize C 2010/11\n\nV soubojích 46. ročníku České divize C 2010/11 se utkalo 16 týmů dvoukolovým systémem podzim – jaro. Tento ročník začal v srpnu 2010 a skončil v červnu 2011.\n\nZ ČFL 2009/10 nikdo nesestoupil. Z krajských přeborů postoupila vítězná mužstva ročníku 2008/09: SK Jičín z Královéhradeckého přeboru, FK Slovan Pardubice z Pardubického přeboru, FK Kolín z Středočeského přeboru a SK Semily z Libereckého přeboru.\n\n\nPoznámky:\n"}
{"id": "1209951", "url": "https://cs.wikipedia.org/wiki?curid=1209951", "title": "Jetřichovice (zámek)", "text": "Jetřichovice (zámek)\n\nZámek Jetřichovice je původně barokní budova s přistavěnou novogotickou částí s výraznou osmibokou věží. Nachází se ve vsi Jetřichovicích, místní části města Sedlec-Prčice na Příbramsku. Zámek je chráněn jako kulturní památka.\n\nSoučasný zámek vznikl přestavbou někdejší tvrze. První zmínka o jetřichovické tvrzi pochází z první poloviny 15. století, kdy zde sídlili Opršalové z Jetřichovic. Počátkem 16. století, roku 1541 koupil panství Jetřichovice Bohuslav Mitrovský z Nemyšle. Za vlastnictví rodu Mitrovských byla tvrz přestavěna na barokní zámek.\n\nZatímco Vilém Jindřich Mitrovský, hejtman vltavského kraje, zámek zvětšil a panství rozšířil o sousední Vrchotice, jeho syn František Sezima ho tak zadlužil, že ho jeho dědicové museli dát do dražby. Kolem roku 1700 nicméně nechal nedaleko zámku při cestě do Vrchotic postavit kapli Bolestné matky Boží. Roku 1751 zámek získal Josef Václav hrabě z Oppersdorfu, syn hraběnky Marie Eleonory, vdovy po Sezimovi, která se podruhé vdala za Jana Václava z Oppersdorfu. V roce 1770 panství koupil Karel Ignác hrabě z Clary-Aldringenu, v letech 1784 až 1829 zámek vlastnili Lobkovicové.\n\nDalším vlastníkem zámku se stal děkan Právnické fakulty UK a hudební skladatel Jan Nepomuk Kaňka, který si jej spolu se statkem od Lobkoviců pronajal už v roce 1819. Kromě toho, že v Jetřichovicích nechal postavit školu, přistavěl v letech 1857–1859 ke starému zámku nový zámek v anglickém gotickém slohu s osmihrannou věží s cimbuřím. Jeho rozhodnutím také kolem zámku vznikl anglický park a došlo k přestavbě místní kaple v novorománském slohu. Po své smrti v roce 1865 zde byl Kaňka pochován.\n\nVdova po něm postoupila zámek svému příbuznému generálu Neuwirthovi z Neuwirthů. Jeho potomci se o něj však nestarali, další majitelé se poté rychle střídali. V roce 1938 koupil chátrající zámek pražský architekt Václav Zákostelna, který ho opravil. V roce 1945 se stal majitelem zámku i velkostatku Karel Navrátil, kterému však byl o tři roky později majetek státem zkonfiskován. Zámek sloužil jako domov mládeže, od roku 1950 až 2006 byl zámek využíván jako zvláštní internátní škola.\n\nOd června 2016 je nabízen k prodeji.\n"}
{"id": "1209955", "url": "https://cs.wikipedia.org/wiki?curid=1209955", "title": "Kostel Povýšení svatého Kříže (Lobeč)", "text": "Kostel Povýšení svatého Kříže (Lobeč)\n\nŘímskokatolický filiální kostel Povýšení svatého Kříže v Lobči je sakrální stavba stojící severovýchodně nad vsí uprostřed hřbitova. Od roku 1966 je kostel chráněn jako kulturní památka.\n\nPůvodně byl kostel v gotickém slohu. Ve 14. století byl označován jako farní kostel. Kolem roku 1532 byl přestavěn a později barokně upraven.\n\nKostel je jednolodní čtvercová budova s pravoúhlým presbytářem a obdélníkovou sakristií a oratoří po stranách. Na jižní straně kostela na vnější stěně lodi je zazděna špatně čitelná pískovcová deska s nápisem a letopočtem: \"Mistr Jan Hus tu s. Girzi leta 1532\".\n\nV průčelí kostela je půlkruhový potál s erbem. Uvnitř má kostel plochý strop. Kruchta je dřevěná.\n\nPůvodní hlavní oltář byl raně barokní z období kolem roku 1660. Byla na něm pozoruhodná soška Madony ze stejného období. Tento oltář byl odstraněn na panskou oratoř a na jeho místě se nachází rokokový oltář s původním obrazem. Kazatelna se čtyřmi soškami evangelistů byla postavena kolem roku 1700. V oratoři je raně barokní epitaf Odolena z Věžníku snad z roku 1685. Dále jsou zde mramorové náhrobky z roku 1838 a z roku 1872.\n\nV rohu hřbitova je umístěna zděná hranolová zvonice. Je členěná lizénami. Hřbitov má rozlohu 1779 m². Je zde pohřben spisovatel Eduard Štorch.\n\n"}
{"id": "1209957", "url": "https://cs.wikipedia.org/wiki?curid=1209957", "title": "Durru Shehvar", "text": "Durru Shehvar\n\nPrincezna Hatice Hayriye Ayşe Dürrüşehvar Sultan (26. ledna 1914 – 7. února 2006) byla dcera Abdulmecida II, který byl posledním sultánem Osmanské říše a posledním chalífou Islámu. Díky sňatku byla nositelkou titulu \"princezna provincie Berar. \"Před rozpadem říše byla sultánkou a vysoce postavenou členkou dynastie (do roku 1922). \n\nPrincezna se narodila v Üsküdaru v Istanbulu v době, kdy byl pád Osmanské říše už téměř jistý. Její otec, sultán Abdulmecid II., odešel do exilu do Paříže v roce 1924, kdy byl sesazen z trůnu Mustafou Kemalem Atatürkem. \n\nPo útěku sultánské rodiny do exilu byla Shehvar požádána o ruku perským šáhem Rezou Pahlavým a egyptským králem Fuadem I. Oba panovníci ji chtěli jako nevěstu pro své dědice, Muhammada Rézu Pahlavého a Farúka I. Nakonec se ale 12. listopadu 1931 provdala za Azama Jaha, posledním vládcem města Hajdarábád. Její první sestřenice, princezna Niloufer se provdala za Moazzama Jaha, který byl bratrem jejího manžela. \n\nSvatba princezny Shehvar se konala na jihu Francie a oddal je Maulana Shaukat Ali (bratr Maulana Muhammada Ali Johara, vládce Chalífátu v Indii).\n\nPo narození jejích synů, prince Mukarrama Jaha v roce 1933 a prince Muffakhama Jaha v roce 1939, si vzala plně na starost jejich výchovu. Oba princové se vzdělávali v Británii a později se oženili s ženami z Turecka. Jako nástupce jejího manžela na trůn byl jmenován jejich prvorozený syn a jeho potomci. \n\nPrincezna se stala první ženou, která slavnostně otevřela letiště, které se vybudovalo v Hajdabárádu ve 40. letech minulého století. Taktéž slavnostně otevírala velkou nemocnici Osmania. Nechala postavit nemocnici s názvem \"Dětská & Všeobecná nemocnice Durru Shehvar\", která byla určitě především pro ženy a děti ve starém městě Hajdabárád. V roce 1939 také otevřela nemocnici na koleji muslimské univerzity Aligarh.  Její poslední veřejné vystoupení ve městě bylo, když předsedala u slavnostního zahájení  Stříbrného Výročí Nizamského muzea v roce 2000. Naposledy navštívila Hajdabárád v roce 2004.\n\n\"Její sultánská a vznešená výsost princezna Hatice Hayriye Ayşe Dürrüşehvar Sultan, Říšská princezna Osmanské říše, Princezna province Berar.\"\n"}
{"id": "1209960", "url": "https://cs.wikipedia.org/wiki?curid=1209960", "title": "Kostel Povýšení svatého Kříže (Mečeříž)", "text": "Kostel Povýšení svatého Kříže (Mečeříž)\n\nŘímskokatolický filiální kostel Povýšení svatého Kříže v Mečeříži je novorománská sakrální stavba jehož věž se tyčí v dominantním postavení nad obcí. Od roku 1993 je kostel chráněn jako kulturní památka.\n\nKostel pochází z první poloviny 20. století.\n\nJedná se o jednolodní, obdélníkovou stavbu s obdélníkovým presbytářem s apsidou, hranolovou věží při jižní straně a předsíní při západní straně.\n\nPresbytář je sklenut křížovou klenbou. Loď má plochý strop.\n\nZařízení kostela je novodobé.\n\nVedle stála dřevěná barokní zvonice, s dřevěným patrem na krakorcích a zděnou podezdívkou. Z někdejší zvonice se zachovalo pouze zděné podlaží a podoba zvonice je vidět už jen na starých fotografiích. Nedaleký železný kříž na kamenném podstavci pochází z roku 1823.\n\n"}
{"id": "1209961", "url": "https://cs.wikipedia.org/wiki?curid=1209961", "title": "Lžičař", "text": "Lžičař\n\nLžičař je příjmení, které nosí více osobností:\n\n"}
{"id": "1209963", "url": "https://cs.wikipedia.org/wiki?curid=1209963", "title": "Curtiss Falcon", "text": "Curtiss Falcon\n\nCurtiss A-3 Falcon byl americký dvoumístný jednomotorový bitevní dvouplošník s pevným ostruhovým podvozkem.\n\nNa konci roku 1924 americké letectvo vypsalo soutěž na nový dvoumístný pozorovací letoun, který by ve výzbroji nahradil stroje De Havilland D.H.4B s řadovým motorem Liberty 12 o 294 kW, vzniklé modernizací licenčních D.H.4. Podmínkou soutěže, které se účastnilo 11 firem, bylo použití této pohonné jednotky. Společnost Curtiss byla zastoupena prototypem XO-1.\n\nKonkurz vyhrál Douglas XO-2, objednaný v první sérii 46 kusů. Curtissovi konstruktéři zdůrazňovali zastaralost vybraného motoru Liberty, který již v roce 1925 nedosahoval špičkových parametrů. Samotné USAAC s výsledky nebylo spokojeno a ještě téhož roku vypsalo další kolo soutěže s požadovanou instalací řadového motoru Packard 1A-1500 o výkonu 375 kW. Douglas Aircraft i Curtiss tak svoje prototypy upravili pro tuto pohonnou jednotku, která byla sice výkonnější, ale velmi těžká a nespolehlivá.\n\nSpolečnost Curtiss se snažila využít této situace a nabídla produkt svého motorářského oddělení, dvanáctiválec D-12 (označovaný také V 1150) o maximálním výkonu 320 kW. Po jeho zabudování se zlepšila ovladatelnost letounu, dolet a samotná spolehlivost pohonné jednotky.\n\nObjednávka letectva pro Curtiss nakonec znamenala výrobu 104 sériových letounů O-1 až O-1G s motory D-12 a bojovým jménem Falcon.\n\nZ mnoha dalších pozorovacích Falconů se do velmi malé sériové výroby dostaly jen verze O-11 a O-39.\n\nNa ostatních strojích se většinou testovaly různé motory, nebo úpravy jejich příslušenství. Například na verzi Curtiss XO-16 Falcon Curtiss V-1570 Conqueror o výkonu 441 kW, na kterém se zkoušelo první glykolové chlazení.\n\nPozorovací O-1 se vzhledem ke své snadné pilotáži, obratnosti, strukturální pevnosti a poměrně velké nosnosti hodil k mnoha dalším účelům. Tyto vlastnosti se podařilo získat také díky použití nově vyvinutého profilu křídel Clark Y. V roce 1926 se proto americké armádní letectvo zaměřilo na Falcon při výběru nového typu kategorie A, bitevníků k přímé podpoře pozemních vojsk. V červenci bylo rozhodnuto o objednání série upravených O-1, která měla běžet do vývoje speciálního letounu této kategorie.\n\nV říjnu 1927 tak na základny jediné Attack Group USAAC, která se skládala ze tří perutí, přišly první stroje Curtiss A-3 Falcon, patřících do série 76 kusů objednaných 28. února 1927. Pohon zajišťovaly motory V-1150-3 o 320 kW. A-3 se konstrukčně shodovaly s variantou O-1, odlišná však byla výzbroj. O-1 měl nad pohonnou jednotkou jeden nebo dva synchronizované kulomety Browning ráže 7,62 mm a letecký pozorovatel na zadním sedadle obsluhoval dvojkulomet Lewis instalovaný na oběžném kruhu Scarff. U A-3 přibyly do spodního křídla další dva pevné Browningy střílející mimo okruh dvoulisté vrtule. Pod spodní křídlo bylo možné zavěsit pumy do celkové hmotnosti 90 kg.\n\nV roce 1928 bylo pět A-3 upraveno na bojové cvičné A-3A. Konstruktéři ze zadního prostoru odstranili výzbroj a instalovali kompletní řízení pro instruktora, snížili jeho okraje a současně jako ochranný prvek zabudovali opěrku hlavy. A-3A byly využívány při zaškolování pilotů k hloubkovým letům a ostřelování pozemních cílů.\n\nV létě 1929 byl zahájen vývoj modifikace A-3B s upraveným motorem V-1150-5 o 320 kW, novými křidélky Frise a otočnou ostruhou s kolečkem, které nahradilo kluznou patku. Po zalétání v dubnu 1930 byla zahájena produkce 78 exemplářů. Prázdná hmotnost letounu se zvýšila, což při nezměněném výkonu motoru způsobilo zhoršení letových vlastností.\n\nSpolečnost Curtiss se snažila využít úspěšný drak letadla ještě v úpravě XA-4 z roku 1928, poháněné vzduchem chlazeným devítiválcem Pratt & Whitney R-1340-1 Wasp o 301,5 kW. Montáží hvězdicového motoru sice odpadl zranitelný chladič kapaliny, avšak armádní letectvo tehdy preferovalo řadové motory a výkony se typ nelišil od A-3B. XA-4 tak zůstal pouze v prototypové fázi.\n\nVýroba všech tří verzí A-3 byla ukončena po dohotovení 154. kusu. Všechny jeho modifikace sloužily u armádního letectva do roku 1934, kdy byly jeho perutě přezbrojovány na celokovový dolnoplošník Curtiss A-8 Shrike.\n\nUniverzální vlastnosti typu Falcon zaujaly také US Navy, které potřebovalo dvoumístné bitevní stroje pro hloubkové nálety. V roce 1928 objednalo 6 kusů s hvězdicovými motory Pratt & Whitney R-1340 Wasp téměř shodných s XA-4. Námořnictvo na rozdíl od USAAC dávalo přednost vzduchem chlazeným pohonným jednotkám. Testy prvních dvou prototypů F8C-1 pro očekávané použití dopadly neuspokojivě a všech 6 kusů bylo předáno USMC, kde pod označením OC-1 sloužily jako pozorovací.\n\nPodobný osud mělo 21 kusů v podstatě shodných F8C-2, upravených podle armádních A-3B. Námořní pěchota tyto letouny označila kódem OC-2.\n\nV roce 1929 bylo vyrobeno 12 Falconů pro civilní sektor, z nichž 11 převzala pro dopravní službu letecká společnost National Air Transport a jeden převzalo ministerstvo pošt.\n\nDalší, tentokrát speciální Falcon vyrobený v roce 1930, převzal dopravce Pan American World Airways k přeletům And. Pokusy o prodej Falconů soukromým osobám se nezdařily pro nezájem zákazníků.\n\nÚdaje platí pro verzi A-3B\n\n\n"}
{"id": "1209964", "url": "https://cs.wikipedia.org/wiki?curid=1209964", "title": "Kostel Povýšení svatého Kříže (Mistrovice)", "text": "Kostel Povýšení svatého Kříže (Mistrovice)\n\nŘímskokatolický filiální kostel Povýšení svatého Kříže v Mistrovicích je barokní sakrální stavba z první poloviny 19. století. Od roku 2001 je kostel chráněn jako kulturní památka.\n\nJedná se o obdélnou stavu, která má vně polokruhový, uvnitř trojboký závěr. Při jeho severní straně se nachází pravoúhlá sakristie. Západní průčelí má střední rizalit, který je vyvrcholený věží. Průčelí je členěno pilastry a pásovou římsou, na kterou dosadají polokruhem ukončená okna a polokruhové okno. Vstupní portál je s polokruhovým záklenkem a trojúhelným štítem.\n\nPresbytář je sklenut konchou s lunetami. Loď má valenou klenbu s lunetami. Kruchta je konvexně vypnutá a podklenutá plackami.\n\nZařízení pochází převážně z 19. století. Boční portálový oltář zasvěcený svaté Anně pochází z první poloviny 19. století. Kazatelna je pozdně barokní. V kostele se nachází barokní soška svatého Josefa.\n\n"}
{"id": "1209966", "url": "https://cs.wikipedia.org/wiki?curid=1209966", "title": "Alois Krofta", "text": "Alois Krofta\n\nAlois Krofta (17. června 1888 Holovousy – 30. května 1958, Praha) byl český architekt, investor a hoteliér. K jeho realizacím patří zejména hotel Alcron a palác Flora v Praze.\n\nNarodil se v Holovousech, v rodině místního rolníka Josefa Krofty a manželky Marie, rozené Vodákové.\n\nTechnické vzdělání - stavitelství ukončil ve 23 letech. Začínal jako stavební praktikant a postupně budoval vlastní firmu.\n\nDne 4. září 1916 se oženil se Zdislavou Fleischmannovou, dcerou smíchovského advokáta. V té době byl rezervním poručíkem pěšího pluku. Manželství bylo po osmi letech, v roce 1924 rozvedeno od stolu a lože.\n\nDne 12. června 1918 získal stavitelskou licenci. V té době bydlel v Gorazdově ulici 334/16 na Novém Městě pražském. Záhy ale přesídlil na adresu Václavské náměstí 63.\n\nVybudoval stavební firmu, která postavila řadu staveb, především mimo historické centrum Prahy. Též vlastnil a řídil své nemovitosti (zejména hotel Alcron a Palác Flora). Hotel Alcron řídil i po jeho znárodnění v roce 1948.\n\nByl pohřben na Olšanských hřbitovech v Praze.\n\n"}
{"id": "1209968", "url": "https://cs.wikipedia.org/wiki?curid=1209968", "title": "August Horislav Krčméry", "text": "August Horislav Krčméry\n\nAugust Horislav Krčméry (1. listopadu 1822 Horná Mičiná – 9. března 1891 Badín) byl slovenský evangelický kněz, publicista a hudební skladatel. Užíval také pseudonym A. Pohronský\n\nStudoval na gymnáziu v Banskej Bystrici a na evangelickém gymnáziu v Gemeru v letech 1836—1838. Pokračoval na na lyceu v Banské Štiavnici a od roku 1838 v Bratislave. V roce 1844 dokončil studia teologie ve Wittenbergu. Působil jako evangelický kaplan v Tisovci, od roku 1848 jako vychovatel u M. M. Hodži ve Vrbici (dnes městská část Liptovského Mikuláše. Pro svou vlasteneckou činnost byl na jaře roku 1849 vězněn v Debrecíně, avšak po porážce maďarské revoluce byl propuštěn.\n\nV roce 1855 se stal farářem v Hronseku a od roku 1874 působil v Badíně, kde také 9. března 1891 zemřel. \n\nByl činný zejména jako organizátor, publicista a vydavatel. V časopisech Slovenské pohľady, Sokol, \"Pešťbudínske vedomosti\" aj. uveřejňoval vzdělávací a náboženské články, národopisné příspěvky i zprávy z kultury. S Jánem Kadavým vydal kalendář \"Živena\" a redigoval hudební přílohu časopisu \"Sokol\" – \"Hlahol\".\n\nByl znalcem slovenské lidové písně, vyzýval ke sbírání a upravování lidových písní. S bratrem Eugenem Krčmérym sestavil a vydal \"Slovenský spoločenský spevník\" (1871), do Kadavého zbierky \"Slovenských spevov\" (1880–1881) přispel 53 písněmi a do Chrástkova \"Sborníka slovenských národných piesní\" (1870) 17 lidovými písněmi. \n\nJeho skladatelské dílo obsahuje pouze klavírní skladby a písně. Zhudebnil texty několika slovenských obrozeneckých básníků (Andrej Sládkovič, Ján Kalinčiak aj.). Jeho písně však sehrály významnou roli v procese národního uvědomění, zejména v době zvýšeného národnostního útlaku.\n\n\n"}
{"id": "1209969", "url": "https://cs.wikipedia.org/wiki?curid=1209969", "title": "Émile Henry", "text": "Émile Henry\n\nÉmile Henry (26. září 1872, Barcelona – 21. května 1894 Paříž, Francie) byl francouzský anarchista, známý svým bombovým útokem na kavárnu Terminus v pařížské Gare Saint-Lazare, při kterém byl jeden člověk zabit a dalších dvacet zraněno. Atentát byl Henryho odpovědí na popravu anarchisty Auguste Vaillanta. \n\nAčkoli jeho činnost v anarchistickém hnutí byla omezená, svými činy, a také kvůli svému mladému věku, získal velkou pozornost. Byl též vnímán jako jeden z prvních lidí rostoucí skupiny revolucionářů (převážně anarchistů), kteří se přihlásili k učení o \"propagandě činem\", které později vzalo život mnoha vládním osobnostem.\n\nNa to, že Émile Henry vstoupil mezi anarchisty, měl vliv jednak obraz, který měl tento mladík o svém otci a jeho politických bojích, a také vliv Fortuného, jeho staršího bratra, který byl také aktivním příznivce anarchismu.\n\nDle vlastních slov se stal „nepřítelem společnosti“, kterou považoval za „zločineckou“.\n\nEmile Henry, vlastním jménem Joseph-Émile Félix se narodil 26. září roku 1872 jako druhý syn do rodiny Fortuné Henryho a Rose Caubetové. Prvorozeným synem byl Jean Charles Fortuné, kterému se už brzy začalo říkat stejně jako jeho otci Fortuné, a 3. synem v pořadí byl Jules.\n\nOtec Fortuné Henry byl svou povahou pravý buřič. Za svůj život se účastnil revoluce, poté povstání, a přitom ještě vedl neustálou revoluční rétoriku. Byl to syn kožešníka, který v raném mládí, jako teprve 16letý, opustil rodinu a vydal se na barikády během revoluce roku 1848. Za Druhé republiky se stal nejdříve republikánem, poté socialistou a za II. císařství se stal členem I. internacionály. Během povstání Komuny byl jednou z předních postav mezi povstalci, zastupoval 10. obvod a byl podepsán pod některými důležitými nařízeními. Během bojů s vojáky oficiální francouzské vlády řídil povstalecké ozbrojené síly z pařížské radnice. A poté co vojáci povolaní z Versailles postupovali Paříží a dobývali město kousek po kousku, přičemž se nemilosrdně vypořádávali s povstalci, se Fortunému podařilo uniknout v přestrojení za malíře. Uprchl do Barcelony, kde se setkal se svou manželkou. Návrat do Francie se stal nemožným po odsouzení Henryho v jeho nepřítomnosti k trestu smrti pro jeho účast na povstání.\n\nVe Španělsku se rodině dařilo. Fortuné pracoval převážně jako dělník a horník a časem se vypracoval do pozice vedoucího jednoho z dolů. V Barceloně se v té době začalo rozvíjet anarchistické hnutí a po obvinění Fortuné Henryho z účasti v tomto hnutí byl rodině zabaven majetek. Jelikož ve Francii roku 1880 dostali všichni odsouzení komunardi amnestii, mohla rodina pomýšlet na návrat do vlasti. Díky zásahu rodiny jim ve Francii nebyl zkonfiskován majetek jako jiným bývalým komunardům. Usadili se v Brévannes, vesnici asi 15 kilometrů od Paříže, která byla za prusko-francouzské války vydrancována.\n\nU malého Émila se už od velmi mladých let začal projevovat nadměrný intelekt. V šesti letech dosáhl v povinné zkoušce v první třídě takového výsledku, že si za to vysloužil písemné ocenění jménem španělského krále předané starostou Barcelony.\n\nV deseti letech získal Émile stipendium na školu ve Fontenay-sous-Bois. Bylo to především díky pomoci bývalého komunarda z Pařížské radnice, která zajistila Émilovi bezplatné vzdělání. Na této škole měl vynikající prospěch a za 2 roky získal pověst skvělého žáka. Učitel mu doporučil ucházet se o stipendium v dalších vyšších školních zařízeních. Émile uspěl a získal částečné stipendium na École primaire supérieure Jean-Baptiste Say v Auteuil, na západním okraji Paříže, druhou polovinu stipendia uhradila Markýza de Chambord. Na této škole opět získával skvělé známky a těšil se také velké popularitě jak mezi kamarády, tak mezi učiteli. Jeden z nich o něm například pronesl: „Můžu na tomto žáku jen chválit jeho charakter, chování a výkony“, další zase tvrdil, že je to „modelový student, který měl mimořádně vyspělý charakter, velmi mírnou povahu.“ Pro jiného učitele to byl zase nejtalentovanější žák, kterého kdy měl. Émile získával ocenění za vynikající prospěch a v 16 letech složil maturitní zkoušku v technických oborech, fyzice, matematice a chemii. Se spolužáky a s učiteli z této školy udržoval nadále kontakt, což svědčí o jeho přívětivé a přátelské povaze. V dalším studiu hodlal pokračovat na jedné z vysokých škol. Podle svého technického zaměření usiloval o místo na École polytechnique, škole založené Napoleonem mající za úkol vzdělávat nové armádní důstojníky-inženýry. Ovšem po složení písemné zkoušky Henry odmítl nastoupit k ústní. Důvod, který uvedl až při svém soudním přelíčení, spočíval v jeho přesvědčení. Netoužil stát se militantním, nechtěl být nucen ke „střílení na nešťastné jako ve Fourmies.“\n\nV 17 letech si začal hledat zaměstnání a našel jej u svého strýce inženýra Jeana Bordenave jako jeho tajemník. Měl na starost prakticky všelijakou výpomoc a nezřídka svého strýce zastupoval i během samotných prací. Tuto práci si velmi chválil a byl velmi rád, když jeho strýc získal zakázku v Benátkách. Během prací na novém benátském vodovodním potrubí a kanalizaci ale došlo mezi oběma muži k roztržce, pravděpodobně ohledně Bordenaveova požadavku na dozor, snad i tajný, v některých případech, nad dělníky. Můžeme zde sledovat první jasný důkaz Émilova sociálního postoje, což ovšem pro jeho strýce byl spíše důkaz mladické naivity. Vrátil se tedy do Paříže, kde se ubytoval u svého bratra Fortuného. Tři měsíce hledal zaměstnání, a právě tyto tři měsíce bídy se staly počátkem jeho sociální angažovanosti.\n\nNejdříve Henry navštěvoval skupinku komunisticko-anarchistické mládeže, kde se seznamoval s hlavními myšlenkami hnutí a s jejími představiteli. Zatímco jeho bratr Fortuné se na začátku roku 1892 stal jedním z důležitých řečníků anarchismu, mladší Henry se zaměřil na organizování ať už více či méně veřejných schůzí. Takto měl příležitost se seznámit s mnohými anarchisty působícími ať už na předměstí Paříže, zvláště v oblasti kolem Clichy, a poté v samotné Paříži. Pokud bych měl mezi nimi vybrat jen některá zajímavější jména, pak by šlo o Constantina Martina, Paul Recluse a Jacques Prola. Emile Henry se rychle začlenil do anarchistického hnutí a jeho jméno vešlo mezi ostatními compagnons ve známost, zvláště díky jeho odhodlání a inteligenci. Jeho první vážnější příspěvek se týkal debaty ohledně účasti anarchistů na průvodech 1. května 1892. V letech 1890 a 1891 ještě anarchisté zůstávali během prvomájových manifestací spíše mírní, i když se vyskytly excesy, ovšem nyní na počátku ledna 1892 spustil Sébastien Faure kampaň proti 1. máji. Jeho názor rozpoutal debatu a proti němu vystoupila řada anarchistů ve sloupcích časopisu La Révolte. Důvodem bylo jak odmítnutí jeho tezí, tak i neoprávněné použití jejich podpisů pod kampaní. Henry jméno se zde vyskytlo mimo jiné spolu s Pougetovým a Malatovým, což naznačuje, že v této době již byl naplno přijat do anarchistické strany. Po březnových atentátech Ravachola z roku 1892 se Emile účastnil debat ohledně hodnocení Ravacholových činů, kde zpočátku zastával anti-militaristické stanovisko a Ravacholovy činy odsuzoval. Přesto následoval svého bratra na mítink na podporu Ravachola, kde Fortuné vytáhl z kapsy objekt připomínající dynamit a prohlásil jej za prostředek odstranění buržoazie. Toto byl důvod, proč byli oba Henryové podezříváni z nelegální činnosti. Při domovní prohlídce u nich policisté našli mnoho výtisků socialistických a anarchistických brožur, včetně části italských novin s popisem výroby výbušnin, a revolveru s krabicí nábojů. Policie po výslechu musela Emila propustit, ale od této doby se již jméno Henry dostalo do hledáčku bezpečnostních složek. Následkem tohoto zatčení byl také Emile propuštěn z práce, neboť jeho zaměstnavatel chtěl zamezit poškození svého obchodního jména zaměstnáváním anarchisty.\n\nVe stejném roce (1892) také odmítnul povolávací rozkaz, čímž se stal v očích armády dezertérem. Aby nebyl vyšetřován, zaslal své matce přes německého anarchistu fingovaný dopis z Berlína, ve kterém vysvětluje svůj odchod do Německa, právě z důvodu vyhnutí se vojenské službě. V této době také vstupuje do redakce časopisu L´En Dehors, založeném Zo d´Axou, kde pracuje zcela bezplatně na administrativních úkonech, zajišťuje korespondenci a vydávání časopisu. L´En Dehors se lišil v jednom bodě oproti dalším anarchistickým tiskovinám jako La Révolte a Le Pére Peinard, a to tím, že se nejednalo o časopis výlučně anarchistický. Jednalo se spíše o otevřenou platformu sjednocující levicové intelektuály, sympatizanty s anarchistickými myšlenkami a samotné anarchisty. Vycházel v nákladu 6000 výtisků na číslo a byl zaměřený spíše na elity hnutí. Bylo to uprostřed týmu redaktorů v L´En Dehors, kde byl Emile Henry permanentně vystaven debatě týkající se propagandy činem, což nepochybně zapříčinilo i další rozvoj jeho vlastních postojů k tomuto tématu. Postupně, stejně jako mnoho dalších anarchistů, začal obhajovat atentáty kvůli jejím ozvěnám v politice, jež šly využít jako propaganda anarchismu. Henry se také nadále odcizoval nejen vnějšímu světu ale i lidem uvnitř hnutí, kteří jej považovali za solitéra. Časově tedy zhruba v průběhu léta 1892 lze říci, že se Henryho postoj radikalizuje a on se stává přívržencem atentátů pod heslem propagandy činem. V této době, pokud bychom měli věřit policejním zprávám, následuje svého bratra do Montbrisonu, aby zastrašili soudce v Ravacholově procesu a zabránili jim v odsouzení k nejtěžšímu trestu. Další policejní raport hovoří o zbytku chemikálií, které se dostaly do Henryho rukou. Ve stejné době Henry usiluje o práci u hodináře, snad pod záminkou, aby se zdokonalil v ovládání jemné mechaniky potřebné k výrobě složitých výbušných zařízení. Na doporučení Henryho přítele anarchisty Mathy místo získává, ale dostavil se zde pouze dvakrát, než odjel do Bruselu. Po svém návratu vyjadřuje ve svém článku do L´En Dehors své přesvědčení založené na zkušenostech z Belgie o efektivitě propagandy činem.\n\nDne 8. 10. 1892 Henry, pravděpodobně společně s dalšími komplici, zosnoval atentát mířený na sídlo Důlní společnosti z Carmaux v Paříži. Nálož umístěnou před vstupní dveře zaregistroval jeden ze vstupujících, který na tento na první pohled podezřelý objekt zabalený do zmačkaných novin ihned upozornil. Personál v budově se předmětu věnoval s krajní opatrností. Následně byla výbušnina vynesena za pomoci policistů ven a pomocníkem z kanceláře odnesena na policejní komisařství v Palais Royal, na ulici Bons-Enfants. Při zkoumání předmětu policisté kotlík obrátili, čímž spustili výbušný mechanismus. Jednalo se totiž o bombu na převrácení. Následovala obrovská exploze, která zabila 5 lidí a která se stala jednou z nejkrvavějších událostí v dějinách propagandy činem vůbec.\n\nPo atentátu se Henry rozhodnul uprchnout do Londýna. Henry se tu setkal s Enricem Malatestou, Charlesem Malatou nebo s Petrem Kropotkinem. Ovšem tyto osoby považoval za příliš umírněné. Více se setkával se skupinou příznivců individuální odpovědi a ilegálních činů, ve skutečnosti osob nepříliš valné pověsti. Tato skupina se příslušně nazývala Piniho mstitelé podle jednoho ze zastánců individuální odpovědi Piniho. To již Henry zcela zapustil kořeny v radikálním proudu anarchistického hnutí. Policejní zpráva nám umožňuje slyšet jeho výrok, že pouze „nepřerušovaná série atentátů a explozí“ umožní „kapitulaci kapitalistické společnosti.“ V únoru roku 1893 se navrací do Paříže, kde se setkává s mnoha anarchisty, přičemž již pravděpodobně plánoval další atentát. Ovšem v dubnu se vydává do Bruselu, aby se stal nejen svědkem ale i přímým účastníkem tamějších velkých manifestací, snad až povstání, za získání všeobecného volebního práva. Henry se navrací do Paříže v květnu roku 1893, pronajímá si pod falešným jménem malý pokoj v centru a nachází si práci jako zámečnický učeň. Na konci června opouští svůj byt a nejspíše se přidává k Ortizovi a jeho skupině, kterou Jean Maitron nazývá „banda zlodějů více či méně anarchistických.“ Je pravděpodobné, že se účastnil několika loupeží provedených právě touto skupinou, na což také bylo poukázáno při jeho procesu, ačkoliv nikdy dokázáno. Henry se navrací do Londýna, jelikož jeho původní úkol při odjezdu zněl získat nové prostředky pro hnutí, což se mu nejspíše podařilo (možná i díky loupežím). V Londýně se nadále setkává spíše s radikálními ilegalisty než s umírněnými anarchisty, sám při výslechu přiznal, že docházel do Klubu autonomie. Dle dalších policejních zpráv se Henry nacházel v opozici vůči anarchistům z Itálie, jež si přáli vytvořit nejdříve organizaci ve hnutí a učinit konec propagandě činem. V prosinci se po sérii cest, o nichž nejsou téměř žádné zprávy, jelikož Henry velmi dobře udržoval svou trasu v utajení, navrátil do Paříže. Jeho návrat zrovna korespondoval s bezprostřední dobou po atentátu Augusta Vaillanta v Poslanecké sněmovně. Henry zažil velké policejní represálie, mezi nimiž nechyběly první zákony proti anarchistům. 31. prosince byl proveden největší zátah proti anarchistům, když uskutečnilo na 2000 prohlídek a 50 zatčení. Tato vlna zatýkání a následné odsouzení k smrti Vaillanta 10. ledna 1894 rozpoutala v anarchistických kruzích hněv a rozhořčení, mnozí volali po odplatě. Henry se rozhodnul postavit se do čela této odvety vůči režimu a celé společnosti. Policejní zdroje od ledna věděly o Henryho návratu do Paříže a snažily se ho vysledovat, ovšem marně. On mezitím bydlel opět pod stejným falešným jménem jako minule na jiné adrese a, zatímco se choval jako poctivý dělník, byl v dopisním kontaktu s jinými anarchisty. Připravoval se na příhodnou dobu k odplatě. Ještě se vydal na cestu do St Etienne, aby si opatřil potřebnou výbušninu. Stačilo už si jen připravit výbušninu a vyčkávat.\n\nDoba útoku nastala několik dní po popravě Vaillanta, 12. 2. 1894. Vyzbrojil se revolverem s nabitým náboji upravenými tak, aby nadělaly co nejvíce škody, dále nožem a především výbušninou skrytou v malém kotlíku se zataveným víkem a doutnákem a vydal se na Avenue Opera, kde si nakonec pro svůj atentát vybral café Terminus. Počkal, až se dav před hrajícím orchestrem rozroste, a pak zapálil podomácku vyrobenou bombu a vrhnul ji do davu. Jen\nšťastnou náhodou narazila do lustru a dopadla na zem, kde po dobu přibližně několika sekund kouřila a poté vybuchla. Exploze zranila 20 lidí, jeden z nich později svým zraněním podlehl. Ztráty by mohly být mnohem větší. Henryho původní záměr bylo zabít alespoň 15 lidí, to by ale bomba nesměla nenarazit do lustru a nedopadnout mimo hlavní část davu. Následovala scéna jako vystřižená z akčního filmu. Číšník z kavárny si všimnul, jak Henry opouští v chaosu kavárnu, a vydal se za ním. Henry povšimnuv si toho vykřiknul: „Ach! Kde je ten bídák?“ Snažil se tím od sebe odpoutat pozornost, ovšem neúspěšně. Dal se tedy na útěk. Spolu s číšníkem z kavárny se za Henrym rozběhnul policista Francois Poisson, který byl zrovna na obchůzce venku na ulici. Na dalším rohu se k nim přidal muž, který Henryho chytnul za rameno, ale Henry na něj vystřelil z připraveného revolveru a utíkal dále. Kadeřník, který také uslyšel výbuch a sledoval podezřelého utíkajícího muže, byl terčem dalších výstřelů z Henryho zbraně. Nakonec ho dostihnul policista Poisson, a přestože byl zasažen posledními Henryho výstřely, povalil anarchistu na zem a po krátkém souboji se mu podařilo za pomoci dalších dvou přiběhnuvších policistů Henryho zneškodnit. Poté jej paradoxně museli bránit před rozzuřeným davem, načež jej následně odvedli na komisařství.\nIhned při prvním výslechu Henry udal své falešné jméno a odmítal udat své bydliště. V tomto postoji zůstával po několik dní, což mimo jiné umožnilo, aby se jeho přátelé anarchisté vloupali do jeho pronajatého pokoje a ukradli odtud zbytek nepoužitého dynamitu, který byl podle původních Henryho záměrů určen na další atentáty. Poté náhle Henry během rozhovorů s dozorci ve věznici La Conciergerie přiznal své vlastní jméno. Když byl následně konfrontován s podezřelými z atentátu na ulici Bons-Enfants, které bezpochyby znal, neboť jednou z nich byla pravděpodobně jeho milenka, tak se k atentátu plně přiznal. 27. dubna 1894 začal soud s Emilem Henrym, státním žalobcem byl hlavní státní zástupce Bulot, známý z několika procesů proti anarchistům. Během svého soudu se Henry choval jako opravdový propagandista a to ve dvou směrech. Nejdříve se hrdě přihlásil ke svým činům, bez toho aniž by přiznal nejmenší výčitky nebo pochybnost týkající se jeho přesvědčení. Poté svým krokem přečíst dvou deklaraci, ve které shrnul svou životní dráhu a pohnutky k zapojení se do anarchistického hnutí, motivy vedoucí ho k atentátům a také především osvětlení podstaty boje anarchistů a cíle propagandy činem. Obžaloba pak ukázala Henryho jako bestii a zvíře, člověka postaveného zcela mimo společnost, který netouží než ji zničit. Zakrátko je vyřknut ortel, odsouzení k smrti, na který Henry reaguje v duchu anarchistů výkřikem: „Kamarádi, odvahu! Ať žije anarchie!“ \"(\"Courage, camarades! Vive l'anarchie!\")\"\n\nHenry odmítá podepsat žádost o milost u prezidenta, ovšem ta je mu podstoupena stejně, protože se jednalo o administrativní proceduru, kdy všechny případy odsouzených k smrti byly automaticky přeposílány k posouzení prezidentu republiky. Prezident Carnot milost odmítnul. Datum výkonu trestu bylo utajováno až do poslední chvíle, to aby bylo znemožněno anarchistům jakýmkoliv způsobem narušit průběh popravy. Nakonec to bylo 21. 5. 1894, kdy byl Emile Henry popraven ve věznici La Roquette gilotinou.\n\n Stal jsem se anarchistou teprve nedávno. Nebylo to dříve než v polovině roku 1891 když jsem se vrhl do revolučního hnutí. Dříve jsem žil v kruzích, které byly zcela prosáklé zavedenou morálkou. Byl jsem zvyklý respektovat a dokonce\nmilovat principy vlasti, rodiny, autority a majetku.\n\nBylo mi řečeno, že společenské instituce jsou založeny na spravedlnosti a rovnosti, ale všude kolem mě nevidím nic jiného než lži a podvody. Každý den jsem byl zbavován iluzí. Všude, kde jsem šel, byl jsem svědkem stejných utrpení u jedněch a stejných požitků u druhých.\n\n(...) V nemilosrdné válce, kterou jsme vyhlásili buržoazii, neprosíme o slitování. Musíme se za své činy postavit. Z tohoto důvodu čekám na váš výrok s lhostejností. Vím, že moje hlava nebude poslední, kterou utnete (...) Přidají se ještě další jména na krvavý seznam mstící naše mrtvé.\n\nOběšeni v Chicagu, sťati v Německu, popraveni garotou v Xereze, zastřeleni v Barceloně, sťati na gilotině v Montbrisonu a v Paříži, našich mrtvých je mnoho; přesto jste nebyli schopni zničit anarchii. Její kořeny jsou hluboké, proudí ze samého lůna této zkažené společnosti, která se rozpadá, je to násilná odveta proti zavedenému pořádku, je to touha po rovnosti a svobodě, která vystupuje proti současnému autoritářství. Je všude. Je nezkrotná a skončí až tím, že vás porazí a zabije. \nZa atentát v café Terminus Henry dočkal mnoha odsouzení, například od Octave Mirbeaua: „Henry tvrdí, že je anarchistou… Je to dnes u kriminálníků módou tvrdit toto o sobě zatímco páchají zločiny… Smrtelný nepřítel anarchie by nemohl jednat lépe než Emile Henry.“ Odsoudil jej i jeho přítel Charles Malato, Élisée Reclus nebo Jean Grave. Postoj běžných anarchistů byl podle policejních zpráv poněkud jiný. Atentát v podstatě schvalovali, ale litovali, že nebyl vedený proti opravdovým představitelům moci. Malá část anarchistů-individualistů schvalovala jeho čin a následovala jeho záměr pokračovat v dalších atentátech. Tato skupina svou příslušnost k Henryho osobě také dokazovala pořádáním poutí v následujících letech k Henryho hrobu.\n\n"}
{"id": "1209980", "url": "https://cs.wikipedia.org/wiki?curid=1209980", "title": "Kim Čong-hjun", "text": "Kim Čong-hjun\n\nKim Čong-hjun ( , anglický přepis: \"Kim Jong-hyun\"; 8. dubna 1990 – 18. prosince 2017), známý jako Jonghyun, byl jihokorejský zpěvák, skladatel a DJ. Byl hlavní zpěvák jihokorejské chlapecké skupiny SHINee a součástí hudební skupiny S.M. The Ballad, jež je složena ze zpěváků pod S.M. Entertainment. Jonghyun vydal své první sólové EP album s názvem \"Base\" 12. ledna 2015, a jeho první plné album s názvem \"She Is\" vyšlo 23. května 2016.\n\nKim Čong-hjun se narodil 8. dubna 1990. Vyrůstal s matkou, otcem, starší sestrou a dědečkem. Jonghyun byl od mládí aktivní v hudbě, protože na střední škole hrál na basovou kytaru v kapele s blízkými přáteli s názvem „Zion“. Během vystoupení s kapelou ve škole si ho vybralo vydavatelství SM Entertainment. Před jeho debutem s Shinee, nazpíval duet s Čang Li-jin pod názvem „Wrongly Given Love“ pro své debutové album.\n\nDne 27. října 2010 bylo potvrzeno, že Jonghyun je ve vztahu s herečkou Šin Se-kjung. Pár se tiše rozešel v červnu 2011.\n\nPo vystoupení kapely Shinee 12. října 2012 na \"Korea-Indonesia Sharing Friendship Concert\" v indonéské Jakartě utrpěl Jonghyun, poté co byl obklopen fanoušky, trvalé zranění vazu na svém levém kotníku. Několik měsíců poté nebyl schopen tančit po boku svých kolegů ze skupiny. Aby zranění doléčil, musel následně Jonghyun podstoupit chirurgický zákrok.\n\nDne 1. dubna 2013 se stal Jonghyun účastníkem dopravní nehody, ale neutrpěl žádné velké zranění.\n\nDne 18. prosince 2017 spáchal Jonghyun sebevraždu z důvodu dlouhodobé deprese. Jonghyun trpěl psychickou poruchou SAD, nedostalo se mu však potřebné léčby. Se svou sestrou se rozloučil zprávou, na jejíž základě mu byla vyslána pomoc. Zpěvák byl nalezen v bezvědomí a byl převezen do nedaleké nemocnice, kde ale podlehl otravě oxidem uhelnatým. Vydavatelství SM Entertainment zpěvákovu smrt potvrdilo.\n\nV roce 2008 byl vybrán jako člen skupiny Shinee; 5členná chlapecká skupina debutovala 25. května 2008 v SBS' Inkigayo.\n\nV listopadu roku 2010 bylo vydána zpráva, že Jonghyun, spolu s TRAX's Jayem, Super Junior's Kyuhyunem, a nováčkem ve zpěvu jménem Jino, se podílí na projektu, jehož cílem byl vznik nové skupiny. Ta byla pojmenována SM The Ballad. Spíše než pop a jeho subžánry se kapela měla zaměřit na vydávání písní v rámci R&B nebo zpěv balad. 29. listopadu 2010 vydala skupina své debutové mini album \"Miss You.\" Debutovala 28. listopadu 2010 na SBS' Inkigayo s jejich singlem, který sdílí název s mini albem.\n\n4. února 2014, více než tři roky po debutu, SM Entertainment potvrdila, že se bude konat první comeback skupiny, od dokončení alba \"Hot Times\". Jonghyun byl jediným členem z původní sestavy, který se hodlal vrátit. Jonghyun také nazpíval duet s Taeyeon z Girls' Generation s názvem \"Breath\".\n\nPoté, co začaly v prosinci 2014 v korejských médiích kolovat zvěsti, že Jonghyun je uprostřed příprav na svůj sólový debut, byla tato zpráva oficiálně potvrzena. S vydáním svého prvního sólového teaseru 2. ledna 2015, vydal Jonghyun 12. ledna 2015 své první mini album jménem Base. Titulní skladba byla složena Jonghyunem a jeho blízkým přítelem jménem Zion.T. Debutové mini album získalo mnoho uznání a obrátilo na sebe obrovskou pozornost. Jonghyun se intenzivně podílel na procesu tvorby písní, ale také zde probíhala velká spolupráce s umělci mimo SM Entertainment, včetně nováčka rappera Irona, Younha, Wheesung a Ziona.T. Album nakonec dosáhlo na první místo v Billboard's World Album chart a Gaon Album Chart.\n\n24. května 2016 SM Entertainment vydala Jonghyunovo první studiové full album \"She is\" skládající se z devíti skladeb a hudebního videa pro titulní skladbu \"She is.\"\n\nJonghyun debutoval jako skladatel při psaní korejského textu pro Shinee a jejich čtvrtého propagačního singlu \"Juliette\", který byl vydán v jejich druhém mini albu \"Romeo\" v květnu 2009. Jonghyun se také podílel na psaní dvou písní na druhé korejské album SHINee - \"Lucifer\". První píseň, \"Up & Down\", napsal s Misfitem a rap napsal Minho. Druhá, \"욕 (Obsession)\", byla kompletně napsaná Jonghyunem, Minho opět pracoval na jeho vlastní rappové části.\n\nV roce 2012 Jonghyun společně s Minhem napsal text k písni \"알람시계\" (Alarm Clock)\". Píseň pojednává o touze probudit se z noční můry a z minulosti.,Napsal text k skladbě \"늘 그자리에 (Honesty)\", která byla popsána jako píseň napsaná pro fanoušky, kteří zůstali na jejich straně s věčnou lásku až do tohoto bodu. Obě písně byly na mini albu \"Sherlock\".\n\nPro Shinee Jonghyun napsal text také k písním: \"Spoiler\", \"오르골 (Orgel)\", \"Danger (Medusa II)\" (který byl napsán s Jo Yun Kyeongem), \"버리고 가 (Better Off)\" a \"너와 나의 거리 (Selene 6.23)\" V říjnu 2013 Jonghyun napsal text k \"상사병 (Symptoms)\", který byl uveden na pátém mini albu Shinee - \"Everybody\".\n\nV květnu 2015 napsal titulní skladbu pro \"Odd\" - čtvrté korejské album Shinee. Skladba nese název \"View\", a je to druhá titulní skladba, kterou napsal Jonghyun pro skupinu od jejich debutu. Také napsal a složil skladbu \"Odd Eye\" na stejné album, a později napsal track \"Chocolate\" na album, které bylo vydáno v srpnu 2015.\n\nV březnu 2015 se zjistilo, že Jonghyun složil a napsal track \"Playboy\", který byl uveden na EXO druhé korejské album \"EXODUS\". O měsíc později, v dubnu 2015, vyšla Limu Kimovi skaldba \"No More\" na jeho třetím mini albu \"Simple Mind\", kde Jonghyun také složil a napsal text. Podílel se na vokální části všech výše uvedených skladeb.\n\nJonghyun mnohé překvapil, když bylo zjištěno, že se podílel na březnovém (2016) comebacku Lee Hi - její první comeback po tříleté přestávce od hudebního průmyslu. Napsal pro ni píseň \"Breathe\", z alba Seoulite. Spolupráci Jonghyuna s umělci z YG Entertainment potvrdil SM Entertainment.\n\nJonghyun přispěl také při utváření obou alb kolegy Taemina. Nejprve u \"Pretty Boy\", která byla na Taeminově sólovém albu \"Ace\" v srpnu 2014, a poté u \"벌써 (Already)\", který byl uveden na jeho prvním full sólovém albu \"Press It\", které vyšlo v únoru 2016.\n\nDne 6. listopadu 2009 připravil Yesung ze Super Junior překvapení - vystoupil na KBS' Music Bank s Shinee namísto Jonghyuna, který se zotavoval z chřipky - uvedl \"Ring Ding Dong\".\n\nJonghyun byl také člen obsazení v KBS's \"Immortal Songs 2\", týkalo se to dvou epizod.\n\n10. ledna 2015 bylo zjištěno, že Jonghyun se bude účastnit na Mnet's - zábavného programu - \"4 Things Show \" kvůli podpoře jeho sólového debutu. Objevili se zde také Taemin, Davichi Minkyung a Zion.T, kteří vystupovali jako přátelé Jonghyuna během epizody. Později v průběhu roku bylo zjištěno, že Jonghyun se má účastnit debutu Mnet programu - \"Monthly Live Connection\". Show se točí kolem dvou umělců z různých hudebních pozadí a nutí je spolupracovat na písni. Jonghyun je zde partnerem sólisty Čunga Džun-jonga.\n\nJonghyun moderoval MBC FM4U's večerní radio show \"Jonghyun Blue Night\". V červenci 2014 Jonghyun představil speciální hudební koutek pod názvem \"Blue Night Lyrics That Man's Composition\". Projekt oznámil v červnu 2014 tweetem.\n\n\n"}
{"id": "1209988", "url": "https://cs.wikipedia.org/wiki?curid=1209988", "title": "Divize B 1996/97", "text": "Divize B 1996/97\n\nV soubojích 32. ročníku České divize B 1996/97 se utkalo 16 týmů dvoukolovým systémem podzim–jaro. Tento ročník začal v srpnu 1996 a skončil v červnu 1997.\n\nPoznámky:\n\n"}
{"id": "1209989", "url": "https://cs.wikipedia.org/wiki?curid=1209989", "title": "Grinzing", "text": "Grinzing\n\nGrinzing byla samostatná vesnice, která je od roku 1892 součástí Döblingu, 19. okresu rakouského hlavního města Vídně.\n\nGrinzing leží na severozápadním okraji Vídně, na úpatí Wienerwaldu a část jeho území zabírají lesy. Patří mezi nejatraktivnější části města, a to díky vinicím a drobným vinárničkám, kde se po vinobraní podává \"Heuriger\".\n\nNa grinzingském hřbitově je pochován Gustav Mahler, jeho žena Alma Mahlerová, Thomas Bernhard nebo Peter Alexander.\n\n"}
{"id": "1209990", "url": "https://cs.wikipedia.org/wiki?curid=1209990", "title": "Lodur", "text": "Lodur\n\nLodur (staroseverština: Lóðurr) je jeden z bohů Severské mytologie. V Poetické Eddě v básni Völuspá je uveden jako jeden z přítomných při oživení prvních lidí.\nVýznam jeho jména je najsný. Spekulativně je spojeno s různými slovy staré severština jako je \"lóð\" (\"ovoce, země)\", \"ljóðar\" (lidé) a \"laða\" (lákat). V kontextu s jeho jménem jsou uváděna také gótská slova \"liudan\" (růst) či \"laudi\" (forma, podoba) nebo německé slovo \"lodern\" (planout).\n\nPoagličtěné nebo jiným jazykem přetvořené tvary jeho jména jsou: \"Lóður, Lódurr, Lódur, Lóthurr, Lóthur, Lódhurr, Lódhur, Lodurr, Lodur, Lothurr, Lothur, Lodhurr, Loðurr, Loður nebo Lodhur.\"\n\nV Poetické Eddě se jeho jména objevuje jen jednou:\n"}
{"id": "1209991", "url": "https://cs.wikipedia.org/wiki?curid=1209991", "title": "Schumannovy rezonance", "text": "Schumannovy rezonance\n\nSchumannovy rezonance jsou zvýšené hodnoty v pozorovaném spektru velmi nízkých frekvencí elektromagnetického záření, zachytitelné na povrchu Země (či jiných planet s ionosférou). Vznikají v atmosféře jako globální resonance elektromagnetického záření, způsobeného blesky. Hloubka průniku vln takové frekvence při skin efektu do mořské vody je přibližně 100 metrů. Jsou pojmenovány po německém fyzikovi Winfriedu Ottovi Schumannovi, který je teoreticky předpověděl v roce 1955. Jejich základní frekvence se pohybuje kolem 7,83 Hz, další resonance (overtony) jsou pak 14,3 Hz, 20,8 Hz, 27,3 Hz a 33,8 Hz. Hodnota základní frekvence je dána počtem oběhů elektromagnetické vlny kolem obvodu Země za sekundu.\n"}
{"id": "1209992", "url": "https://cs.wikipedia.org/wiki?curid=1209992", "title": "Meili", "text": "Meili\n\nMeili je germánský bůh, syn boha Ódina a bratr boha Thóra. Je doložen v Poetické Eddě.\n\nV Poetické Eddě v básni Hárbarðsljóð se mu dostává jedna zmínka: \nTór:\n„\"Povím ti své jméno, ač jsem tu psanec, a celý svůj rod: jsem Ódinův syn, Meiliho bratr a Magnův otec, temný hromovládce. S Tórem tu mluvíš. Též však chci zvědět, jak tebe zvou\".“\n\nV 19. století někteří učenci přiřazují že jeho matkou je Jörd, bohyně a personifikace Země. Viktor Rydberg uvádí že Baldr a Meili jsou jedno a totéž.\n"}
{"id": "1209993", "url": "https://cs.wikipedia.org/wiki?curid=1209993", "title": "Alois Smita", "text": "Alois Smita\n\nAlois Emanuel Smita (1. ledna 1819 Praha – 1. prosince 1882 Uherské Hradiště) byl rakouský lékař a politik české národnosti z Moravy; poslanec Moravského zemského sněmu.\n\nPůsobil jako okresní lékař v Uherském Hradišti. Byl jím jmenován v listopadu 1871. Do té doby působil coby lékař kontribučenského fondu. Jako okresní lékař v Uherském Hradišti je uváděn ještě v červnu 1882, kdy získal rytířský Řád Františka Josefa. V roce 1871 se uvádí jako starosta občanské záložny v Uherském Brodě.\n\nV 60. letech se zapojil i do vysoké politiky. V doplňovacích zemských volbách 19. listopadu 1866 byl zvolen na Moravský zemský sněm, za kurii městskou, obvod Uherský Brod, Vizovice, Klobouky, Zlín. Uváděl se jako kandidát Moravské národní strany (staročeské). Společně s Františkem Aloisem Šromem patřil mezi hlavní postavy národního hnutí v Uherském Hradišti.\n\nZemřel v prosinci 1882 ve věku 64 let. Pohřben byl na hřbitově v Mařaticích.\n\n"}
{"id": "1209996", "url": "https://cs.wikipedia.org/wiki?curid=1209996", "title": "Ekonomika Kanady", "text": "Ekonomika Kanady\n\nKanada je 11. největší ekonomikou dle nominalního HDP a 15. dle parity kupní síly. Jde o jednu z nejbohatších zemí; je také členem OECD a G7. Stejně jako u ostatních vyspělých zemí kanadské ekonomice dominuje sektor služeb, který zaměstnává asi tři čtvrtiny Kanaďanů. Kanada je také mezi vyspělými zeměmi zvláští tím, že velkou roli hraje i primární sektor jako těžba dříví a ropy, které patří mezi nejdůležitější. Kanada také má značný výrobní sektor se sídlem v centralní Kanadě (Québec a Ontario, kde je důležitý automobilový a letecký průmysl. Tím, že má Kanada dlouhé pobřeží, má 8. největší rybářský průmysl a zpracování mořských produktů na světě. Kanada je i jedním ze světových vůdců zábavního softwarového průmyslu.\n"}
{"id": "1209997", "url": "https://cs.wikipedia.org/wiki?curid=1209997", "title": "Sprandi", "text": "Sprandi\n\nSprandi je značka obuvi pro sport a volný čas, a to pro dospělé, mládež i děti. Založil ji pro trh východní Evropy v roce 1994 v Hongkongu prostřednictvím společnosti Sprandi International Ind s britským občanstvím Dinesh Shahani. Později se majitel usadil v Moskvě (v roce 2003 firma uváděla, že hlavní kancelář má v Hong Kongu a reprezentativní kancelář v Moskvě), ale na ruském trhu neuspěl a roku 2011 zkrachoval. \nOd roku 1996 byla výhradním dovozcem obuvi Sprandi do České republiky brněnská společnost Term, která provozuje síť prodejen obuvi KCS (Kvalita Cena Sortiment). Zakladatelem a jediným majitelem firmy Term je Michal Umlášek, bývalý hokejista Komety Brno. Díky značce Sprandi se firma Term dostala do povědomí, teprve později začala dovážet i jiné značky, například Mizuno, Merell, Teva a Diadora. Firma Term v roce 2012 zvažovala koupi značky Sprandi. Na jaře 2015 se majitelem značky Sprandi stala polská společnost CCC a její česká pobočka CCC Czech se stala oficiálním distributorem pro Českou republiku. \n\nV roce 2003 firma uváděla, že obuv Sprandi se vyrábí v jihovýchodní Asii, zejména v Číně, a to v těch samých továrnách, kde se vyrábí obuv dalších sportovních značek jako Adidas, Nike, Reebok, New Balance, Asics, Fila, Diadora či Lotto Návrhářská studia byla podle informací z téže doby umístěna v Bostonu, Massachusetts a Londýně. \n\nWeb Bloomberg ještě v červnu 2016 uvádí, že společnost Sprandi International, Ltd. má sídlo v Moskvě v kancelářském komplexu Vereyskaya Plaza ve Verejské ulici, pobočné kanceláře má v Hong Kongu, Číně, Indii a na Ukrajině a výrobní a distribuční zařízení má v Hong Kongu, Rusku, Číně, Indii, Ukrajině, Rumunsku, Spojených arabských emirátech, Litvě, Polsku a České republice.\n\nObuv Sprandi je typicky vytvořena z lehkých prodyšných materiálů, spodní část nejčastěji z phylonu, extrémně lehkého zpěněného materiálu.\n\nŘada ochranných známek Sprandi (název, logo, slogan) je pro oděvy, obuv a pokrývky hlavy registrována od roku 1996. Původním vlastníkem nejstarších z nich byla v letech 1996–1998 společnost SPRANDI INTERNATIONAL Limited se sídlem v Hongkongu, v letech 1998–2004 pak Sprandi (Overseas) Limited se sídlem v Nassau na Bahamech. Aktuálním vlastníkem je od roku 2004 společnost SPRANDI (OVERSEAS) LIMITED se sídlem na ostrově Tortola, největším z Britských Panenských ostrovů. Slogan „get what you want“, užívaný též v některých verzích loga i samostatně, je jako ochranná známka přihlášen rovněž již od roku 1996 a je užíván i nejnovějším vlastníkem značky, polskou firmou CCC. Dále jsou registrována i s grafickou podobou hesla EARTH GEAR Sprandi, Sprandi dome a zkratka GWYW. \n\nLogo Sprandi tvoří dvojice do sebe vnořených šipek směřujících v základní poloze doprava mírně nahoru, umístěných pod slovním vyjádřením značky „sprandi“. Používá se buď v různých jednobarevných provedeních, nebo v tříbarevném provedení: větší bílá a menší červená šipka na modrém podkladu.\n\nPolský cyklistický tým, který byl založen v roce 2000 pod názvem Mat Ceresit CCC, se v roce 2015 přejmenoval z názvu CCC Polsat Polkowice na CCC Sprandi Polkowice. \n\n"}
{"id": "1209999", "url": "https://cs.wikipedia.org/wiki?curid=1209999", "title": "Pour", "text": "Pour\n\nPour může znamenat: \n\n\n"}
{"id": "1210000", "url": "https://cs.wikipedia.org/wiki?curid=1210000", "title": "Dominik Stolz", "text": "Dominik Stolz\n\nDominik Stolz (1819 Bílá Voda – 23. listopadu 1880 Šumperk) byl rakouský lékař a politik německé národnosti z Moravy; poslanec Moravského zemského sněmu.\n\nPodle údajů z roku 1864 působil Stolz jako doktor lékařství v Šumperku.\n\nPocházel z rolnické rodiny v severomoravské Bílé Vodě (Mährisch-Weißwasser). Vychodil gymnázium v Moravské Třebové a Kroměříži. Promoval na Karlo-Ferdinandově univerzitě v Praze. U profesora Ferdinanda von Arlta se specializoval na oční lékařství. Od roku 1858 působil v Šumperku, kde byl činný jako lékař a oční specialista. Byl městským a soudním lékařem, též železničním lékařem a později i vrchním lékařem u zeměbrany. V roce 1870 byl spoluzakladatelem a členem výboru prvního německého politického spolku v Šumperku, Deutscher Fortschrittsverein (tzv. Ústavní strana, liberálně a centralisticky orientovaná).\n\nV 60. letech se zapojil i do vysoké politiky. V zemských volbách v roce 1861 byl zvolen na Moravský zemský sněm, za kurii venkovských obcí, obvod Zábřeh, Šilperk, Mohelnice.\n\nJeště v srpnu 1880 se zapojil v Šumperku do oslav císaře Františka Josefa. Zemřel v listopadu 1880. Pohřeb se konal v Šumperku 25. listopadu 1880. Vzhledem k tomu, že zemřel jako bezvěrec, konalo se poslední rozloučení v tichosti. Zapsán byl do občanské matriky pro okres Šumperk. Bylo mu 62 let.\n"}
{"id": "1210002", "url": "https://cs.wikipedia.org/wiki?curid=1210002", "title": "Seznam dílů seriálu Smallville", "text": "Seznam dílů seriálu Smallville\n\nToto je seznam dílů seriálu \"Smallville\". Americký dramatický seriál \"Smallville\" byl vysílán od 16. října 2001 do 13. května 2011, v deseti řadách vzniklo celkem 218 dílů. Do roku 2006 jej vysílala televize The WB, od září 2006 pak její nástupnická stanice The CW. V Česku byl premiérově vysílán v letech 2003–2011 na TV Nova, poslední řada v roce 2013 na stanici Fanda.\n\n<onlyinclude>\n</onlyinclude>\n\n"}
{"id": "1210003", "url": "https://cs.wikipedia.org/wiki?curid=1210003", "title": "Eugen Krčméry", "text": "Eugen Krčméry\n\nEugen Krčméry (23. února 1830 Horná Mičiná – 11. září 1891 Martin) byl slovenský knihkupec a vydavatel, zakladatel prvního slovenského knihkupectví.\n\nEugen Krčméry se narodil 23. února 1830 v Horné Mičiné. Učil se knihkupcem v Levoči a v Praze. V roce 1856 se stal knihkupcem v Banské Bystrici a založil tak první slovenské knihkupectví, které objednávalo a rozšiřovalo slovanské a i jiné slovanské knihy nejen po Slovensku, ale i v zahraničí. Např. vydal Spisy básnické Andreje Sládkoviče. V roce 1871 sestavil a vydal s bratrem Augustem Horislavem \"Slovenský spoločenský spevník\". Podporoval slovenské školy, divadla a další kulturní události. V roce 1880 byl nucen knihkupectví a nakladatelství uzavřít a dále pracoval jako úředník ve spořitelně v Martině.\n\n\n"}
{"id": "1210006", "url": "https://cs.wikipedia.org/wiki?curid=1210006", "title": "Kanton Sillon mosellan", "text": "Kanton Sillon mosellan\n\nKanton Sillon mosellan (fr. \"Sillon mosellan\") je francouzský kanton v departementu Moselle v regionu Grand Est. Tvoří ho 7 obcí. Zřízen byl v roce 2015.\n\n\n"}
{"id": "1210008", "url": "https://cs.wikipedia.org/wiki?curid=1210008", "title": "Moreno", "text": "Moreno\n\nMoreno může znamenat:\n\n\n\n"}
{"id": "1210017", "url": "https://cs.wikipedia.org/wiki?curid=1210017", "title": "Boeing 777X", "text": "Boeing 777X\n\nBoeing 777X je nová série širokotrupých dvoumotorových letadel Boeing 777 dlouhého doletu, která je stále ve vývoji. Budou mít dvě varianty, 777-8 (kratší verze) a 777-9 (delší verze). Oproti Boeingu 777-200 a Boeingu 777-300 přibudou nové motory GE9X, nová „ohebnější\" kompozitní křídla, zvětší se šířka kabiny, kapacita sedadel a přidají se další technologie z typu Boeing 787. První let proběhl 25. ledna 2020.\n\nB777-8 pojme 365 cestujících ve dvou třídách, zatímco delší verze až 414 cestujících. Menší varianta má mít dolet až 16 090 km, zatímco ta větší 13 936 km. B777-9 se tak s délkou 76,9 metrů stane nejdelším letadlem vůbec.\n\nDo června 2015 si tyto typy letadel předobjednalo již několik následujících společností, největší objednávku zatím udělala společnost Emirates, která řadou B777X bude nahrazovat současné B777:\n\n\n"}
{"id": "1210022", "url": "https://cs.wikipedia.org/wiki?curid=1210022", "title": "Emil Weeger", "text": "Emil Weeger\n\nEmil Josef Leopold Weeger (29. srpna 1819 Brno – 3. března 1893 Brno) byl brněnský podnikatel a politik německé národnosti z Moravy; poslanec Moravského zemského sněmu.\n\nNarodil se otci Leopoldu Weegerovi (* 23.12.1791 Staré Brno – † 10.2.1849 Staré Brno), brněnskému majiteli továrny na kůže (v roce 1848 působil jako moravský zemský poslanec) a matce Theresii Rosalii, rozené Haupt (* 30.8.1798 Mor. Radiměř, okr. Svitavy – † 14.6.1872 Brno). V roce 1848 se oženil s Antonií Franziskou Paulou Prager (* 18.10.1830 Staré Brno (nyní část Brna) – † 22.12.1871 Brno), s kterou počal syna Karla Antona Leopolda (* 16.9.1849 Staré Brno – † 10.11.1913 Brno). Bratr Leopold Eugen Julius Weeger (* 11.11.1834 Staré Brno – † 28.1.1919 Vídeň) se věnoval vojenské dráze, byl vysokým důstojníkem rakousko-uherské armády a nositelem Řádu železné koruny.\n\nEmil Josef Leopold Weeger vystudoval gymnázium v Brně a Mikulově, po ukončení středoškolského vzdělání navštěvoval vzdělávací institut Friedricha Augusta von Klinkowströma ve Vídni a byl posluchačem vídeňské techniky, kde ho zaujaly přírodní vědy. Po studiích nastoupil do otcovy továrny v Brně. Na četných zahraničních cestách získával nové poznatky o technologii vyčiňování kůží. S úmrtím jeho otce roku 1849 je datováno jeho převzetí rodinného podniku, který provozoval až do roku 1852. Průmyslový a živnostenský adresář města Brna z roku 1862 (Handels-, Gewerbe- und allgemeines Adressenbuch nebst dem Häuser-Verzeichnisse der Landeshauptstadt Brünn) uvádí Emila Weegera jako c. k. továrníka kožedělného zboží a majitele domu, bydlištěm Staré Brno, Bürgergasse 151 ((nyní Křížova ulice č. 16). \n\nUž v roce 1848 začal být činný ve veřejném a politickém životě, kdy vstoupil jako aktivní člen do Zemského vlasteneckého podpůrného spolku pro Moravu (Patriotische Landes-Hilfsverein für Mähren). Od roku 1850 do roku 1868 byl členem brněnské obchodní a živnostenské komory. Od roku 1850 do roku 1867 rovněž působil jako člen obecního a okresního výboru v Brně. Zasadil se o transformaci starobrněnské národní školy na hlavní školu a o zřízení nižší reálné školy ve Starém Brně. Patřil mezi zakladatele Moravského živnostenského spolku. V letech 1872-1873 byl členem konsorcia pro výstavbu vídeňského Akvária u příležitosti Světové výstavy 1873. V roce 1878 inicioval vznik německého „Brněnského rybochovného spolku” (Brünner Fischzucht-Verein), který byl v roce 1881 přeměněn na „První moravský rybářský spolek” (Erster mährischer Fischereiverein in Brünn) a kterému předsedal, později byl jeho čestným členem. V roce 1887 se zasadil o vznik Moravského zemského rybářského spolku (Mährischer Landes-Fischereiverein) a až do smrti působil jako jeho prezident. Byl členem odborných agronomických organizací a napsal několik studií o chovu ryb. V roce 1872 byl povolán na ministerstvo orby coby poradce při přípravě zákona o rybářství. Od císaře Františka Josefa I. obdržel Zlatý záslužný kříž.\n\nByl dlouholetým starostou Starého Brna. V 60. letech se zapojil i do vysoké politiky. V zemských volbách v roce 1861 byl zvolen za kurii městskou, obvod IV. okres Brno (Staré Brno) do Moravského sněmu. Mandát zde obhájil v zemských volbách v lednu 1867. Na sněmu byl referentem pro stavbu jízdeckých kasáren na Moravě. Uváděl se jako kandidát tzv. Ústavní strany, liberálně a centralisticky orientované. V krátce poté konaných zemských volbách v březnu 1867 se mezi zvolenými poslanci již neuvádí. Kandidoval tehdy opět v kurii měst, ale neuspěl. Pak se ještě počátkem dubna 1867 snažil získat mandát v kurii obchodních a živnostenských komor, kde měl jisté šance coby významný člen Ústavní strany. V jeho neprospěch ovšem hrál fakt, že nepatřil mezi funkcionáře obchodní komory v Brně, takže nakonec mandát získal Carl Mauritz Turetschek. Zemřel v březnu 1893 ve věku 74 let.\n"}
{"id": "1210023", "url": "https://cs.wikipedia.org/wiki?curid=1210023", "title": "Kostel svaté Anny (Týnec)", "text": "Kostel svaté Anny (Týnec)\n\nŘímskokatolický filiální kostel svaté Anny v Týnci na chloumeckém hřbetu nad Dobrovicí je pozdně barokní sakrální stavba stojící na hřbitově odkud dominuje širokému okolí. Hřbitov se nalézá v horní části obce pod původně barokním vrchnostenským dvorem. Od 1967 je kostel chráněn jako kulturní památka České republiky.\n\nKostel stojí v dominantní poloze na jižním úbočí Chlumu. Nechala jej postavit roku 1725 Eleonora z Valdštejna podle projektu Františka Maxmiliána Kaňky a Františka Ignáce Préea. Pozoruhodným motivem jsou sdružená okna, jejichž užití však může být druhotné.\n\nJedná se o jednolodní stavbu s výraznými bočními rizality. Nad západní částí kostela je věž. Kostel byl rozšířený roku 1778 o sakristii, která je na jeho jižní straně.\n\nKlenby kostela jsou plackové. V kostele je nástropní freska \"Nejsvětější Trojice\".\n\nHlavní oltář pochází z roku 1735. Jeho autorem je zřejmě P. Vyšohlíd. Jedná se o portálový, sloupový oltář se starším obrazem sv. Anny ze 17. století. Obraz je z kapličky dobrovického zámku. Na oltáři jsou sochy svatého Václava a svatého Jana Nepomuckého. Kazatelna je z roku 1742. V kostele jsou obrazy \"Umučení Krista\" z roku 1824 a obraz svatého Jana Křtitele ze 17. století, který byl do kostela přenesen roku 1735 z Dobrovice. Dále je zde obraz sv. Františka Serafinského z roku 1735, který je umístěn v rozvilinovém rámci.\n\n"}
{"id": "1210024", "url": "https://cs.wikipedia.org/wiki?curid=1210024", "title": "Domov svatého Karla Boromejského (Řepy)", "text": "Domov svatého Karla Boromejského (Řepy)\n\nKlášter svatého Karla Boromejského při kostele svaté Rodiny se nachází v ulici K Šancím v Praze 6 – Řepích.\n\nDomov byl v době svého založení v roce 1858 původně určen pro péči o sirotky, asi po sedmi letech ale začal být využíván jako ženská věznice, v níž řeholní sestry pracovaly spolu s vězeňkyněmi. V roce 1948 byla však v souvislosti se snahou nového komunistického režimu o likvidaci řádů většina sester odsunuta na práci do textilních továren v pohraničí (např. do Libče na Trutnovsku) nebo u duševně nemocných. Věznice byla zrušena a klášter se stal sídlem Výzkumného ústavu zemědělské techniky. Kostel svaté Rodiny byl využíván jako garáž pro zemědělskou techniku a nákladní automobily, interiéry byly zdevastovány.\n\nPo politických změnách v roce 1989 byla zahájena obnova poničeného kláštera. Díky příspěvku mnoha institucí a dárců se činnost Domova sv. Karla Boromejského podařilo v roce 1996 obnovit a sestry se zde vrátily k práci, kterou naplňují své poslání, tedy k péči o nemocné, chudé a lidi na okraji společnosti. Domov je tak dnes ošetřovatelským ústavem, kde se za rok vystřídá asi 500 pacientů, a v provozu je zde také celodenní stacionář pro seniory. Současně zde opět funguje oddělení výkonu trestu pro ženy, které zde mohou najít různé pracovní uplatnění.\n\nAsi kilometr severovýchodně od kláštera se na ulici Žalanského nachází řepský hřbitov, jehož součástí je i hřbitov Kongregace Milosrdných sester svatého Karla Boromejského a trestanecký hřbitov. Na trestaneckém hřbitově jsou pochovávány trestankyně, které zemřely v řepské trestnici, mimo ně je v levém rohu od vstupu na hřbitov hrob loupežníka Václava Babinského, který byl po odpykání trestu až do své smrti zahradníkem v místním klášteře.\n\n"}
{"id": "1210028", "url": "https://cs.wikipedia.org/wiki?curid=1210028", "title": "Václav Zástěra", "text": "Václav Zástěra\n\nVáclav Zástěra, též Vácslav Zástěra nebo Wenzel Zastiera (\"cca 1814\" – 5. března 1866 Mohelnice), byl rakouský právník a politik z Moravy; poslanec Moravského zemského sněmu.\n\nByl synem Karla Zastiery z Olomouce. Podle údajů z roku 1864 působil Zástěra jako notář v Mohelnici.\n\nV 60. letech se zapojil i do vysoké politiky. V zemských volbách v roce 1861 byl zvolen na Moravský zemský sněm, za kurii městskou, obvod Mohelnice, Loštice, Litovel, Úsov. Coby zemský poslanec hlasoval s levicí. Na sněmu setrval až do své smrti roku 1866. Pak ho nahradil Bruno Steinbrecher.\n\nZemřel v březnu 1866. Již během zasedání sněmu trpěl nemocí. Byl mu 52 let.\n"}
{"id": "1210029", "url": "https://cs.wikipedia.org/wiki?curid=1210029", "title": "Kostel svatého Antonína Paduánského (Bedřichov)", "text": "Kostel svatého Antonína Paduánského (Bedřichov)\n\nŘímskokatolický filiální kostel svatého Antonína Paduánského v Bedřichově je sakrální stavba stojící na stráni na hřbitově.\n\nKostel je betonová a cihlová parafráze gotiky postavená v letech 1930-1932. Kolem přelomu druhého tisíciletí byl kostel opraven a v roce 2005 získal nové zvony.\n\nObdélníková loď je na východě uzavřena půlkruhovým závěrem. Na západní straně lodi je hranolová věž v níž je předsíň. Uvnitř je plochý strop.\n\nZařízení pochází ze zrušené kaple z nedaleké sklářské usedlosti Kristiánova. Hlavní oltář je barokní z 1. poloviny 18. století. Je trojkřídlý s umělecky méně hodnotným obrazem Čtrnácti svatých pomocníků, sv. Václava a sv. Prokopa. Na zdi za hlavním oltářem je obraz sv. Antonína z počátku 19. století. Na nové kazatelně je barokní soška sv. Michaela z 18. století. Ostatní zařízení pochází z období výstavby kostela.\n\n"}
{"id": "1210043", "url": "https://cs.wikipedia.org/wiki?curid=1210043", "title": "Požár mlýna", "text": "Požár mlýna\n\nPožár mlýna byla česká punková skupina z Plzně. Jejich velkým hitem je píseň Halušky z chlastu. Skupina vznikla v zimě roku 1989 v Plzni a jejich cílem bylo odehrát jediný koncert na květnovém festivalu v Plzni-Hradišti. Název vznikl z nadpisu článku v černé kronice. Členové přišli ze souborů Chronická nevinnost a Smíšený pocity. Po úspěchu koncertu se rozhodli, že nebudou zahazovat práci do Požáru mlýna vloženou, a hráli spolu až do roku 2003. Během této doby vydala kapela osm alb.\n\nV roce 2013 se uskutečnilo vzpomínkové turné, při jehož zahájení skupina nadvakrát vyprodala plzeňské Divadlo pod Lampou.\n\nDne 27. června 2014 skupina odehrála poslední koncert a poté oznámila ukončení činnosti.\n\n"}
{"id": "1210045", "url": "https://cs.wikipedia.org/wiki?curid=1210045", "title": "Kostel svatého Bartoloměje (Lipá)", "text": "Kostel svatého Bartoloměje (Lipá)\n\nŘímskokatolický filiální kostel svatého Bartoloměje v Lipé v okrese Litoměřice je pozdně barokní sakrální stavba stojící na malé vyvýšenině po západní straně silnice, která obcí prochází. Od 3. května 1958 je kostel chráněn jako kulturní památka České republiky.\n\nPrvní písemná zmínka o kostelu je z roku 1352 a nachází se v registru papežského desátku, přičemž o patronátní právo se dělili majitelé vesnice. Podle odkrytého záklenku raně gotického portálu byl postaven již na přelomu třináctého a čtrnáctého století. Jednalo se pravděpodobně od počátku o nevelkou bezvěžovou stavbu obklopenou hřbitovem s kamennou zdí. Roku 1788 proběhla důkladná pozdně barokní přestavba, při které byl zbořen starý, nejspíše kvadratický presbytář, a nahrazen novým s půlkruhovým zakončením. Neznámo kdy, byl opatřen sice nevzhlednou, ale poměrně trvanlivou omítkou brizolitového charakteru. Jedná se o tvrdou cementovou omítku. Po vysídlení německy mluvícího obyvatelstva v roce 1945 kostel, stejně jako řada dalších objektů v obci, začal pustnout.\n\nJedná se o obdélnou jednolodní stavbu s téměř čtvercovou lodí (6,72 × 6,14 metru) a polokruhovým závěrem. Po jižní straně se nachází sakristie a po severní straně lodi je předsíň. Boční stěny, závěr i průčelí jsou hladké. Předsíň je s vpadlými poli a trojúhelným štítem. V západních nárožích jsou mohutné opěrné pilíře. V průčelí je segmentově zakončené okno a zazděný. Obvodové zdivo lodi silné okolo 1,1 metru je středověkého původu z poslední čtvrtiny třináctého století.\n\nUvnitř je široký presbytář s neodsazeným oblým závěrem a plochým stropem. Triumfální oblouk je široký a polokruhový. V lodi je strop a prkenná kruchta s konvexně vyloženým středem. Po severní straně je pravoúhlý výklenek, ve kterém se nachází hrotitý vstup do čtvercové předsíně. Ta je sklenutá valenou klenbou s lunetami. Sakristie má plochý strop. V její východní stěně je zazděný vchod do exteriéru.\n\nHlavní oltář tvoří plochá dřevěná kulisa s iluzívně malovanými sloupy a zobrazením \"Boha Otce\" mezi anděly z počátku osmnáctého století. Jedná se o barokní práci s novodobým obrazem sv. Bartoloměje. Na brankách je dvojice kruhových, na dřevě malovaných obrázků z počátku 18. století. Je zde namalováno: \"Narození Páně, Klanění Pastýřů, Dvanáctiletý Kristus v chrámě\" a \"Madona.\" Barokní zpovědnice pochází ze druhé čtvrtiny 18. století. Obraz svatého Vincence Ferrerského je z poloviny 18. století. Sousoší \"Ukřižování s Maří Magdalénou\" je z první poloviny 18. století. Barokní krucifix a soška \"sv. Anny s Pannou Marií\" pochází z první poloviny 18. století.\n\nKolem kostela je areál hřbitova, který je ohrazený kamennou zdí. Do ní je v koutě vetknuta hranolová, nízká, zděná zvonice se zaoblenými nárožími, která byla postavena nejpozději v roce 1788. Má polokruhově zakončený vstup a velká okna se stlačeným obloukem. Na střeše je pak osmiboká zvonička. Nedaleká socha sv. Jana Nepomuckého je s reliéfy svatého Floriána, svatého Josefa a svatého Matěje z poloviny 18. století.\n\n"}
{"id": "1210047", "url": "https://cs.wikipedia.org/wiki?curid=1210047", "title": "Zdeněk Havlas", "text": "Zdeněk Havlas\n\nZdeněk Havlas (* 13. května 1951 Nymburk) je český chemik, bývalý ředitel Ústavu organické chemie a biochemie AV ČR (ÚOCHB), který se specializuje na kvantovou a výpočetní chemii, strukturu a dynamiku molekulových a biomolekulových systémů a také na vodíkovou a nepravou vodíkovou vazbu. Jednou z nejdůležitějších součástí jeho dlouholeté výzkumné práce je vývoj nových léků.\n\nV letech 1969-1975 vystudoval Přírodovědeckou fakultu Univerzity Karlovy v Praze. V roce 1975 obhájil rigorózní práci a získal titul doktora přírodních věd.\n\nV následujících letech působil jako aspirant v Ústavu organické chemie a biochemie tehdejší Československé akademie věd (dnes Akademie věd České republiky), kde pracoval na své kandidátské práci pod vedením Jiřího Beránka a fyzikální chemika Rudolfa Zahradníka. Zabýval se kvantově chemickými výpočty složek nukleových kyselin. V roce 1979 se stal vědeckým pracovníkem ÚOCHB. V pozdější letech působil na několika stážích v zahraničí, mj. v letech 1980-1981 na Cornellově universitě v Ithace v laboratoři Roalda Hoffmanna, nositele Nobelovy ceny za chemii. V roce 1988 získal stipendium Humboldtovy nadace a následně strávil dva roky na Univerzitě Johanna Wolfganga Goetha ve Frankfurtu nad Mohanem. V roce 2001 obhájil doktorskou práci \"Chemické aplikace kvantové mechaniky\" a získal akademický titul DrSc.\n\nV současnosti (2016) vede seniorní výzkumnou skupinu v oblasti výpočetní chemie.\n\nOdborně se zabývá kvantovou a výpočetní chemií, strukturou a dynamikou molekulových a biomolekulových systémů, vodíkovou a nepravou vodíkovou vazbou, relativistickými efekty v organických systémech, excitovanými stavy či materiály pro solární články.\n\nBěhem své kariéry publikoval přes 150 vědeckých prací, které nasbíraly tisíce odborných citací.\n\nJe držitelem řady ocenění za vědecký přínos.\n\nKromě vědecké práce se věnuje rovněž organizaci vědy. V letech 1996-1998 byl předsedou vědecké rady ÚOCHB, od roku 1998 vedoucím oddělení teoretické chemie. V letech 2002-2012 pak vykonával funkci ředitele ÚOCHB, když na této pozici vystřídal Antonína Holého.\n\nV ředitelské funkci se věnoval změnám organizace vědecké práce, které měly ústav přiblížit k podobným institucím ve vyspělých zemích. Za jeho působení byl zaveden nový systém vědeckých skupin, včetně jejich hodnocení, s farmaceutickou společností Gilead bylo založeno společné Gilead Sciences Research Center. Byla rovněž zahájena rekonstrukce areálu ÚOCHB, včetně stavby nové budovy.\n\nOd roku 2003 byl členem Učené společnosti České republiky. Od roku 2006 je členem vědecké rady Vysoké školy chemicko-technologické v Praze (VŠCHT) a od roku 2011 také členem Rady pro výzkum, vývoj a inovace (RVVI).\n\n\n"}
{"id": "1210049", "url": "https://cs.wikipedia.org/wiki?curid=1210049", "title": "Kostel svatého Bartoloměje (Siřejovice)", "text": "Kostel svatého Bartoloměje (Siřejovice)\n\nŘímskokatolický filiální kostel svatého Bartoloměje v Siřejovicích je sakrální stavba stojící na rozlehlé obdélné návsi. Od 22. června 2013 je kostel chráněn jako kulturní památka České republiky.\n\nObec Siřejovice je poprvé připomínána roku 1227 jako zboží pražského svatojiřského kláštera benediktinek. Kostel se zde poprvé uvádí roku 1363. Jeho pozůstatkem je nejméně spodní část věže s hrotitými okénky v prvním patře a obdélnými okénky ve druhém patře s profilovanými ostěními.\nSoučasný kostel je výsledkem pozdně empírové stavby z roku 1846. Úpravou prošel roku 1908 a obnoven byl ve druhé dekádě 20. století.\n\nJedná se o jednolodní, obdélnou stavbu s rovným závěrem a s mohutnou hranolovou původní gotickou věží, která je předsazena k ose západního průčelí. Stavba má obdélný půdorys bez vystupujícího presbytáře. Boční fasády jsou členěny pásovou římsou. Pod ní jsou obdélná, nahoře polokruhově ukončená okna. V ose jižní stěny je segmentově zakončený portál. Portál je ze severní strany dodatečně zazděn. Závěr je hladký. V jeho ose je obdélný portál s klenákem. Nad ní se nachází oválné okno v polokruhově zakončeném rámci. Ve věži je obdélný portál a v posledním patře polokruhem zakončená okna.\n\nPresbytář je zakončen stlačeným obloukem a obklopen trojstranným ochozem. Nad presbytářem i ochozem je společný plochý strop se štukovými andílčími hlavičkami. V lodi je strop s fabionem. Kruchta spočívá na dvou sloupech s plnou poprsnicí. Podvěží má valenou klenbu.\n\nHlavní oltář a dva boční oltáře jsou pseudobarokní. Na hlavním oltáři je obraz sv. Šebestiána. V nikách za oltářem se nacházejí sochy sv. Jana Nepomuckého a sv. Antonína. Je zde rokokové tepané věčné světlo.\n\nU severní stěny kostela stojí socha \"Bolestného Krista\" (\"Ecce homo\") z roku 1751 s reliéfem svatého Antonína na soklu. Ještě dále na sever najdeme sochu \"sv. Anny s malým Ježíškem\" s reliéfem sv. Václava. Pochází snad z roku 1746 a obnovena byla v roce 1835. V obci je barokní kamenný sloupek z roku 1694 a druhý z roku 1719, se soškou sv. Antonína, se nachází v polích. Zajímavý je postsecesní pomník padlým z I. světové války s motivy dělostřeleckých granátů, stojící jihozápadně od kostela. U obce se nachází výklenková kaple z roku 1813, která byla obnovena v roce 1955.\n\n"}
{"id": "1210050", "url": "https://cs.wikipedia.org/wiki?curid=1210050", "title": "Jindřich Bláha", "text": "Jindřich Bláha\n\nJindřich Bláha (* 28. září 1959 Tábor) je český politik, v letech 2004 až 2008 zastupitel Jihočeského kraje, od roku 1994 starosta města Soběslavi na Táborsku, člen ODS.\n\nOd dětství žije v Soběslavi, maturitní zkoušku složil na Střední průmyslové škole v Českých Budějovicích. Následně vystudoval České vysoké učení technické v Praze se zaměřením na elektronické počítače (promoval v roce 1983 a získala titul Ing.). Po roční vojenské službě nastoupil do podniku \"Elitex Soběslav\" (později \"Lada Soběslav\"), který vyráběl šicí stroje. V podniku pracoval jako technik, konstruktér a v posledním roce svého působení i jako ředitel marketingu.\n\nJindřich Bláha žije v Soběslavi na Táborsku. Je ženatý, manželka Romana je učitelkou na 2. stupni základní školy v Soběslavi. Mají spolu dvě děti – syna Jiřího a dceru Hanu. Ve volném čase sportuje (tenis a fotbal), rád čte a navštěvuje kulturní akce (koncerty a divadla).\n\nDo komunální politiky vstoupil, když byl ve volbách v roce 1990 zvolen do Zastupitelstva města Soběslavi na Táborsku. V roce 1993 se stal místostarostou. Ve volbách v roce 1994 mandát zastupitele obhájil jako člen ODS. Následně byl zvolen starostou města. Funkce zastupitele i starosta pak obhájil v letech 1998, 2002, 2006, 2010 a 2014.\n\nV krajských volbách v roce 2004 byl za ODS zvolen zastupitelem Jihočeského kraje. Ve volbách v roce 2008 se mu mandát nepodařilo obhájit (skončil jako druhý náhradník). Neuspěl ani ve volbách v roce 2012.\n\nVe volbách do Poslanecké sněmovny PČR v letech 2006, 2010 a 2013 kandidoval za ODS v Jihočeském kraji, ale ani jednou neuspěl.\n\nVe volbách do Senátu PČR v roce 2016 kandidoval za ODS v obvodu č. 13 – Tábor. Se ziskem 14,34 % hlasů skončil na 4. místě a do druhého kola nepostoupil.\n"}
{"id": "1210051", "url": "https://cs.wikipedia.org/wiki?curid=1210051", "title": "Robert Aulich", "text": "Robert Aulich\n\nRobert Aulich (28. června 1814 Uherské Hradiště – 6. srpna 1887 Uherské Hradiště ) byl rakouský politik německé národnosti z Moravy; poslanec Moravského zemského sněmu a starosta Uherského Hradiště.\n\nProfesí byl obchodníkem s železářským zbožím a majitelem domu v Uherském Hradišti. Dlouhodobě se angažoval v komunální politice. K roku 1856 se uvádí jako člen obecního výboru. 1. července 1858 byl zvolen starostou Uherského Hradiště. Funkci starosty obhájil i po obecních volbách roku 1864. Starostou byl do roku 1865, i pak ale zasedal v obecním výboru. Na funkci starosty rezignoval počátkem roku 1865. V dubnu 1865 ho po nových volbách nahradil v čele obecní samosprávy Johann Protzkar. Aulich se významně zasloužil o rozvoj místního školství.\n\nV 60. letech se zapojil i do vysoké politiky. V zemských volbách v lednu 1867 byl zvolen na Moravský zemský sněm, za kurii městskou, obvod Uherské Hradiště, Ostroh, Bzenec, Veselí. Zvolen zde byl i v krátce poté konaných zemských volbách v březnu 1867, zemských volbách 1870 i zemských volbách v září 1871. V krátce poté konaných zemských volbách v prosinci 1871 v tomto volebním obvodu uspěl Johann Protzkar. Patřil mezi německé liberály (tzv. Ústavní strana, liberálně a centralisticky orientovaná).\n"}
{"id": "1210056", "url": "https://cs.wikipedia.org/wiki?curid=1210056", "title": "Narol", "text": "Narol\n\nNarol (, \"Naril’\") je město v polském Podkarpatském vojvodství v okrese Lubaczów (). Je sídlem stejnojmenné městsko-vesnické gminy a lokálním centrem obchodu a služeb.\nNarol leží ve východní části vysočiny Roztocze na řece Tanew v nejvýchodnějším cípu Podkarpatského vojvodství. Polsko-ukrajinská státní hranice probíhá z jihozápadu na severovýchod asi 18 kilometrů jihovýchodně od Narolu. Městem prochází silnice č. 865 Jarosław – Oleszyce – Cieszanów – Narol – Bełżec.\n\nRozloha gminy je 203,4 km² a je co do velikosti v okrese Lubaczów na druhém místě za gminou Cieszanów.\n\nÚzemí, kde leží dnešní město, vlastnil rod Belzecki. Koncem 15. století jej získal rod Marcinkowski. Narol nesl původně název \"Florianów\", podle Floriana Laszcze Nieledowského, který jej v roce 1596. Město Narol vzkvétalo zejména díky obchodu s Gdaňskem.\n\nKozácká armáda Bohdana Chmelnického zaútočila na město při svém tažení na Zamość. Po několikadenním obléhání bylo město obsazeno a do základů vypáleno. Při bojích zahynulo asi dvacet tisíc lidí, mezi nimi i majitel města, Florian Washch. Na západ od původního bylo vybudováno město nové. Protože vzniklo na poli , získalo nové osídlení název Narol. Poblíž něj v roce 1672 svedl velký hetman Jan Sobieski vítěznou bitvu s Tatary. Později se Sobieski stal polským králem.\n\nV 17. století byl Narol součástí majetků rodu Silnických, poté Potockých, v polovině 18. století patřil Antoniovi Dziewałtowskému, od roku 1753 do 1876 rodu Łoś, poté Puzynům a ve 20. století rodině Korytowských.\n\nV rámci meziválečné správní reformy ztratil Narol status města, získal jej zpět až v roce 1996. V letech 1975–1998 Narol administrativně náležel do přemyšlského vojvodství.\n\nV roce 1758 se vlastníkem města stal hrabě Felix Anthony Łoś (1737–1804). Postavil zde manufakturu a školu, v roce 1776, započal stavbu paláce ve tvaru podkovy, kterou měl jeho rod ve svém erbu.\n\nPoblíž paláce byla založena italská zahrada. Hrabě Łoś byl náruživým sběratelem starých písemností, korespondence a manuskriptů, ale i výtvarných děl italských a holandských mistrů. Nashromáždil jednu z největších knihoven své doby v Polsku. Založil divadelní a hudební školu pro děti z bohatších vrstev, umístěna byla přímo v jeho paláci. Ten byl považován za jeden z nejkrásnějších v celé zemi. Po smrti hraběte byla většina sbírek ztracena, přičemž větší část knihovny skončila v rukou hraběte Jacoba Potockého. V roce 1935 byly knihy věnovány veřejné knihovně ve Varšavě.\n\nBěhem Listopadového povstání v roce 1863 byl palác vypálen rakouskou armádou. Další vlastník, Julian Puzyna, budovu přestavěl, ale během první světové války, kdy byl Narol opět zničen a vypálen, byly cenné předměty z paláce odvezeny ruskou carskou armádou. Posledním majitelem panství i paláce byla Jadwiga Korytowska. Částečně palác přestavěla a vlastnila jej až do září 1939. Během druhé světové války zde sídlila malá jednotka německého Wehrmachtu.\n\nPo druhé světové válce palác vyrabovali a poškodili vojáci Rudé armády. Panství bylo znárodněno a půda byla komunistickou vládou rozdělena mezi „Národní pozemkový fond“, „Státní lesy“ a „Státní statky“ (). Ty využívaly budovy ke skladování zemědělských hnojiv. PGR bylo včleněno do státního kombinátu „IGLOOPOL“ (\"Kombinat Rolno-Przemysłowy „IGLOOPOL” Dębica\"). Po krachu firmy IGLOOPOL majetek převzala „Národní zemědělská agentura“.\n\nV roce 1995 se palác s okolím stal opět soukromým majetkem. Patří nadaci „Pro Academia Narolense“, založené za účelem jeho obnovy.\n\nK městsko-vesnické gmině () patří kromě města Narol následujících 15 obcí se starostenstvími:\nDalšími obcemi jsou Bieniaszówka, Piła, Stara Huta a Złomy Ruskie.\n\n"}
{"id": "1210057", "url": "https://cs.wikipedia.org/wiki?curid=1210057", "title": "Jan Berger (redemptorista)", "text": "Jan Berger (redemptorista)\n\nJan Berger (1816 Klečůvka – 25. nebo 26. ledna 1897 Hnojice) byl rakouský římskokatolický duchovní a politik české národnosti z Moravy; poslanec Moravského zemského sněmu.\n\nNarodil se roku 1816 v Klečůvce. Roku 1843 byl vysvěcen na kněze. Působil jako kaplan v Želechovicích, od roku 1851 jako farář v Provodově, od roku 1856 v Pozlovicích, od roku 1882 coby děkan a farář v Hnojicích. Byl členem řádu redemptoristů. Měl titul papežského komořího, kněze jubiliára a arcibiskupského rady. Patřil mezi národně orientované duchovní. Byl starostou katolické politické jednoty olomoucko-šternberské.\n\nV 60. letech se zapojil i do vysoké politiky. V zemských volbách v lednu 1867 byl zvolen na Moravský zemský sněm, za kurii venkovských obcí, obvod Uherský Brod, Valašské Klobouky, Vizovice. Zvolen zde byl i v krátce poté konaných zemských volbách v březnu 1867, zemských volbách 1870, zemských volbách v září 1871 a zemských volbách v prosinci 1871. Poslanecký slib skládal v únoru 1867 v češtině. Byl kandidátem Moravské národní strany (staročeské). Některé zdroje uvádějí, že poslancem byl jen do roku 1872. Během svého působení spolupodepsal coby zemský poslanec moravskou verzi státoprávní deklarace českých poslanců.\n\nZemřel v lednu 1897.\n"}
{"id": "1210058", "url": "https://cs.wikipedia.org/wiki?curid=1210058", "title": "Seznam starostů Kroměříže", "text": "Seznam starostů Kroměříže\n\nToto je seznam starostů města Kroměříž (včetně jiných nejvyšších představitelů tohoto města v jiných historických obdobích, jako předsedové MNV a MěNV).\n\n\n\n\n\n"}
{"id": "1210059", "url": "https://cs.wikipedia.org/wiki?curid=1210059", "title": "Ulrich Eckenperger", "text": "Ulrich Eckenperger\n\nUlrich Eckenperger (?–1448) je nejznámější doložený předek rodu Eggenbergů žijící ve štýrském Radkersburgu. Jednalo se o kupce, který měl ve svém erbu tři havrany držící korunu, pozdější jádro eggenberského erbu. Tento erb získal od Matyáše Korvína. Měl 16 dětí, které daly vzniknout dvěma rodovým liniím.\n"}
{"id": "1210061", "url": "https://cs.wikipedia.org/wiki?curid=1210061", "title": "Miloslav Krčméry", "text": "Miloslav Krčméry\n\nMiloslav Krčméry (14. května 1860 Hronsek – 4. listopadu 1902 Jasenová) byl slovenský evangelický kněz, náboženský spisovatel a hudební skladatel. Užíval také pseudonym \"Benjamin\".\n\nMiloslav Krčméry se narodil 14. května 1860 v Hronseku jako syn evangelického kněze a skladatele Augusta Horislava Krčméryho. Studoval na gymnáziu v Banské Bystrici a v Banskej Štiavnici. Pokračoval studiem teologie na Evangelické teologické akademii v Bratislavě a na univerzitě v Lipsku. Knězem byl ordinován v roce 1882 a stal se kaplanem v Badíně, v srbském Aradáči a Petrovaci, v Hybách, od roku 1887 farářem a učitelem v Mošovcích a od r. 1896 v Jasenové. \n\nByl průkopníkem moderních metod v zemědělství na Oravě, náboženským spisovatelem, redaktorem časopisu \"Stráž na Sioně\", tajemníkem společnosti pro vydávání evangelických knih \"Transcius\". Přispíval do časopisů a kalendářů. Jako hudební skladatel komponoval písně a sbory na slova slovenských básníků.\n\n\n"}
{"id": "1210063", "url": "https://cs.wikipedia.org/wiki?curid=1210063", "title": "Adamanthea", "text": "Adamanthea\n\nAdamanthea je v řecké mytologii nymfa, která pomohla ukrýt boha Dia před jeho otcem Kronem. Její jméno vychází z řeckých slov ἀδάμας (\"adamas\" - nezkrotná) a θεά (\"thea\" - bohyně).\n\nAdamanthea spolu s kozí-nymfou Amaltheiou ctěny jako pěstounky Dia. Z důvodu proroctví bohyně Gaii o svržení Krona jeho vlastními dětmi, Kronos své děti požíral. Po narození Dia jeho matka Rheia podstrčila Kronovi místo svého syna kámen zabalený do plenek a Dia ukryla a svěřila do opatrovnictví nymfě Adamantheje.\n"}
{"id": "1210066", "url": "https://cs.wikipedia.org/wiki?curid=1210066", "title": "Aetna", "text": "Aetna\n\nAetna (řecky: Αἴτνη) je v řecké a římské mytologii sicilská nymfa. Podle Alkima je dcerou Úrana a Gaii nebo Briarea. Simónidés z Keu řekl že působila jako arbitr při rozhodování o držení Sicílie mezi bohem Héfaistem a bohyní Démétér. S Diem nebo Héfaistem zplodila Paliky. Věřilo se že je po ní pojmenována sopka Etna pod níž Zeus pohřbil Týfóna, Enkelada nebo Briarea.\n\nSopka sama je považována za místo ukování Diových blesků Héfaistem a Kyklopy.\n"}
{"id": "1210067", "url": "https://cs.wikipedia.org/wiki?curid=1210067", "title": "Alphesiboea", "text": "Alphesiboea\n\nAlphesiboea je v řecké mytologii jméno několika postav:\n"}
