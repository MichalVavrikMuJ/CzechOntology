{"id": "1329974", "url": "https://cs.wikipedia.org/wiki?curid=1329974", "title": "Jelínek vepří", "text": "Jelínek vepří\n\nJelínek vepří (\"Hyelaphus porcinus\") je jelenovitý savec, žijící v jižní a jihovýchodní části Asie od dolního toku řeky Indus po čínskou provincii Jün-nan a Kočinčínu, byl také uměle vysazen v Severní Americe, Austrálii a na Cejlonu. Obývá husté vlhké lesy v poříčních nížinách, vzhledem k rapidnímu ubývání původních biotopů je klasifikován jako ohrožený druh. Aktivní je nejčastěji za soumraku a za rozbřesku, pase se převážně na trávě. Druhové jméno dostal díky tomu, že se v porostu pohybuje s hlavou u země jako prasatovití a překážky spíše podlézá než přeskakuje jako ostatní jeleni. Hlavními predátory tohoto živočicha jsou tygr, levhart a dhoul.\n\nJelínek vepří je v zimě tmavě hnědý, v létě se mu srst zbarví do červenohněda, přes hřbet se táhne černý pruh. Mladí jedinci mívají na bocích světlé skvrny. Tělo je poměrně robustní, s kratšíma nohama než u příbuzných druhů. Samci dosahují výšky v kohoutku 70 cm a váhy 50 kg, samice měří okolo 60 cm a váží maximálně 30 kg. Paroží má tři výsady a dosahuje délky až 60 cm. Jelínci žijí samotářským a teritoriálním způsobem života, shlukují se pouze na podzim v období říje, kdy jeleni bojují o laně; nevytvářejí však harémy a páří se s jedinou partnerkou. Březost trvá 213 dní, mláďata dosahují pohlavní dospělosti po osmi měsících.\n\n"}
{"id": "1329979", "url": "https://cs.wikipedia.org/wiki?curid=1329979", "title": "Grand Prix Pacifiku", "text": "Grand Prix Pacifiku\n\nGrand Prix Pacifiku (japonsky: \"パシフィックグランプリ\", anglicky: Pacific Grand Prix) byla jedním ze závodů mistrovství světa vozů Formule 1, pořádané Mezinárodní automobilovou federací. Místem konání byla trať Tanaka International Aida Circuit (nynější název Okayama International Circuit) nedaleko města Aida v prefektuře Kóbe v Japonsku. Jiným místem, kde se závod pořádal, byla americká trať v Laguna Seca, kde se závodilo mimo oficiální mistrovství vozů Formule 1.\n\nPrvní závodem byla Grand Prix Pacifiku 1994, kterou vyhrál Michael Schumacher díky kolizi Ayrtona Senny, Miky Häkkinena a Nicoly Lariniho ihned po startu. Byla to mistrovská jízda, Schumachera za celý závod nikdo neohrozil a v poslední třetině závodu mohl dokonce předjet o celé kolo Gerharda Bergera, kroužícího na druhém místě, ale rozhodl se to neudělat. Rubens Barrichello získal pro tým Jordan první umístění na pódiu za 3. místo v cíli.\n\nV dalším ročníku (1995), který se po zemětřesení v Kóbe posunul ze začátku kalendáře téměř na jeho konec, získal Michael Schumacher titul mistra světa. V té době se stal nejmladším dvojnásobným mistrem světa jezdců Formule 1, v dalších letech jej překonali Fernando Alonso (2006) a Sebastian Vettel (2011). V roce 1995 se Japonsko stalo jednou ze 7 zemí, ve kterých se jel více než jeden závod šampionátu Formuel 1 během jednoho ročníku (dalšími zeměmi jsou Velká Británie, Španělsko, Německo, Itálie, Francie a USA) - na jeho území se totiž jela i Grand Prix Japonska na okruhu Suzuka.\n\nV roce 2007 se okruh TI Aida stal předmětem spekulací, že se Grand Prix Pacifiku obnoví, protože se Grand Prix Japonska stěhovala na okruh Fuji Speedway. Myšlenka zněla tak, že GP Japonska se bude střídat mezi Suzukou a Fuji a k nim v kalendáři přibude GP Pacifiku. K dohodě nakonec nedošlo - Toyota jako majitel Fuji Speedway odvolala svůj záměr pokračovat s pořádáním závodů a okruh TI Aida nepřesvědčil pořadatele, zejména kvůli své špatné dostupnosti uprostřed hor.\n"}
{"id": "1329993", "url": "https://cs.wikipedia.org/wiki?curid=1329993", "title": "PAM-Crash", "text": "PAM-Crash\n\nPam-Crash je MKP řešič, který je součástí softwarového balíku VPS (Virtual Performance Solution) firmy ESI Group. Software je používaný pro simulaci nárazu a posouzení bezpečnosti. Tento software je v současnosti nejčastěji používán v automobilovém průmyslu, ale také v oblastech leteckého a kosmického vývoje a výzkumu a v neposlední řadě v oblasti obrany tzv. defense pro simulace explozí a oblast balistiky včetně terminální.\nSoftware je vyvíjen od roku 1978 a je spojen s počátkem simulací crashů automobilů. Software je postaven na metodě konečných prvků (MKP) a umožňuje modelování složité geometrie díky široké nabídce různých typů konečných prvků. Program nabízí širokou škálu lineárních a nelineárních materiálů včetně visko-plastických, pěnových materiálů a mnohovrstevnatých kompozitů včetně modelů porušení.<br> \nJe zde využito explicitní formulace MKP, díky tomu je software vhodný pro simulaci nelineárních úloh s velkým množstvím kontaktů (především na základě penaltového algoritmu).\n"}
{"id": "1330021", "url": "https://cs.wikipedia.org/wiki?curid=1330021", "title": "Severokorejská krize 2017–2018", "text": "Severokorejská krize 2017–2018\n\nSeverokorejská krize 2017–2018 byla zažehnutá v roce 2017 v době, kdy Severní Korea pod vedením nejvyššího vůdce Kim Čong-una pokračovala s dalšími raketovými a jadernými testy, aby ukázala schopnost země vypustit balistické rakety mimo její oblast. Spojené státy americké a Jižní Korea na tyto raketové a jaderné testy reagovaly společným vojenským cvičením, což v srpnu 2017 vyvolalo tuto mezinárodní krizi.\n\nVe svém projevu 2. ledna 2017 Kim Čong-un, vůdce Severní Koreje uvedl, že země se nachází v poslední fázi příprav na testování mezikontinentálních balistických raket. Dne 3. května zveřejnila Severní Korea neobvykle ostrou kritiku Číny, svého hlavního spojence, v které uvedla, „\"Je třeba jasně pochopit, že přístup Korejské lidově demokratické republiky k jaderným zbraním nezbytným pro existenci a rozvoj země nelze změnit\"“. Kim Čong-un také zmínil, že se „\"nikdy nebude doprošovat udržení přátelství s Čínou, pokud by to ohrožovalo jaderný program Korejské lidově demokratické republiky, který je stejně důležitý jako její vlastní život, bez ohledu na cenu přátelství s Čínou\"“. Upozornil Čínu, aby se dále nesnažila zkoušet limity trpělivosti jeho země. Dne 3. září 2017 v rámci Severokorejského jaderného programu země otestovala vodíkovou bombu, která způsobila zemětřesení o magnitudě 6,3.\n"}
{"id": "1330024", "url": "https://cs.wikipedia.org/wiki?curid=1330024", "title": "Tonopah (Nevada)", "text": "Tonopah (Nevada)\n\nTonopah je sídlo se statusem neustaveného města (unincorporated town) v okrese Nye County ve státě Nevada ve Spojených státech amerických. Je zároveň správním střediskem tohoto okresu. V rámci stejnojmenného území pro sčítání lidu (census-designated place) žije přes 2400 obyvatel.\n\nKolem roku 1900 bylo v oblasti objeveno naleziště stříbra a zlata, u kterého začala růst osada Tonopah. Těžba po roce 1910 uvadala a v souvislosti s tím i počet obyvatel městečka klesal.\n\nTonopou prochází silnice U.S. Route 6 a U.S. Route 95, východně od městečka se nachází letiště.\n\n"}
{"id": "1330026", "url": "https://cs.wikipedia.org/wiki?curid=1330026", "title": "Tonopah", "text": "Tonopah\n\nTonopah může být:\n"}
{"id": "1330027", "url": "https://cs.wikipedia.org/wiki?curid=1330027", "title": "Martin Kocanda", "text": "Martin Kocanda\n\nMartin Kocanda (* 23. srpna 1974) je český manažer.\n\nOd 1. června 2017 je generálním ředitelem Národní knihovny České republiky. Absolvoval baptistickou teologii v Olomouci, pedagogické fakulty v Olomouci a Brně a Právnickou fakultu Masarykovy univerzity v Brně. Od roku 1996 působil jako duchovní, v roce 1998 přešel do Vězeňské služby ČR, kde prošel různými pozicemi, svou kariéru ve vězeňství zakončil v roce 2012 jako vrchní ředitel. Do roku 2010 byl zároveň vysokoškolským učitelem na Filozofické fakultě Univerzity Pardubice, kde spoluzakládal nově konstituovaný obor Resocializační pedagogika. \n\nOd ledna 2013 byl Synodní radou Českobratrské církve evangelické jmenován vedoucím tajemníkem – ředitelem ústředí této největší protestantské církve v ČR. V této funkci skončil k 31. prosinci 2016, kdy ho od 1. ledna 2017 nahradil Jaromír Plíšek. V roce 2017 působil na Ministerstvu pro místní rozvoj jako zástupce ředitele odboru. \n\nNa základě výběrového řízení byl ministrem kultury Danielem Hermanem jmenován od 1. června 2017 generálním ředitelem Národní knihovny České republiky.\n\n"}
{"id": "1330032", "url": "https://cs.wikipedia.org/wiki?curid=1330032", "title": "Lekotéka", "text": "Lekotéka\n\nLekotéka je knihovna nebo část knihovny, která půjčuje didaktické hračky a hry, může obsahovat také zvukové knihy, maňásky, muzikoterapeutické hudební nástroje, tyflopomůcky a podobně. Tyto pomůcky slouží k rozvíjení jemné motoriky, jazykových dovedností, zrakového, prostorového a hmatového vnímání, rozlišování barev a tvarů, pomáhají zlepšovat postřeh, logické myšlení a další dovednosti zejména u dětí se speciálními vzdělávacími potřebami.\n\nSlovo lekotéka pochází ze švédštiny, první lekotéka byla na pomoc handicapovaným dětem otevřena v roce 1963 ve švédském Stockholmu.\nV ČR získala za zavedení služby lekotéka ocenění Knihovna roku 2014 v kategorii informační počin Knihovna Jiřího Mahena v Brně . Lekotéku dnes nabízí například Krajská knihovna Karlovy Vary, Knihovna města Hradce Králové, Knihovna města Plzně, Městská knihovna Louny a další knihovny.\n\n"}
{"id": "1330034", "url": "https://cs.wikipedia.org/wiki?curid=1330034", "title": "Hilgert", "text": "Hilgert\n\nPříjmení Hilgert nosí více různých osobností:\n\n\n\n\n"}
{"id": "1330038", "url": "https://cs.wikipedia.org/wiki?curid=1330038", "title": "Hawthorne (Nevada)", "text": "Hawthorne (Nevada)\n\nHawthorne je sídlo v okrese Mineral County ve státě Nevada ve Spojených státech amerických. Je zároveň správním střediskem tohoto okresu. V rámci stejnojmenného území pro sčítání lidu (census-designated place) žije přes 3200 obyvatel.\n\nHawthorne byl založen v roce 1880 H. M. Yeringtonem, ředitelem železniční společnosti Carson and Colorado Railroad Co., a o tři roky později se stal na nějaký čas správním centrem okresu Esmeralda County. V roce 1911 byl z Esmeralda County vyčleněn okres Mineral County a Hawthorne se stal jeho střediskem.\n\nMěstečkem, které je ze tří stran obklopeno vojenskou oblastí s armádními sklady, prochází silnice U.S. Route 95. Severozápadně od Hawthornu leží jezero Walker Lake.\n"}
{"id": "1330044", "url": "https://cs.wikipedia.org/wiki?curid=1330044", "title": "Železo-56", "text": "Železo-56\n\nŽelezo-56 (Fe) je nejběžnější izotop železa, představuje asi 91,754 % atomů tohoto prvku v přírodě.\n\nFe má ze všech nuklidů nejmenší poměr hmotnosti k nukleonovému číslu. Jeho vazebná energie na nukleon je 8,8 MeV, tedy jedna z nejvyšších.\n\nNikl-62, poměrně vzácný izotop niklu, má vazebnou energii na nukleon vyšší, Také má vyšší hmotnost na nukleon, protože má v jádru vyšší podíl neutronů, které jsou poněkud těžší než protony.\n\nLehčí prvky uvolňují energii při fúzi a těžší při štěpení jádra, přičemž jsou jejich nukleony vázány silněji než před reakcí a blíží se k maximální energii, kterou má Ni. Během fúze uvnitř hvězd však protichůdné působení fotojaderných reakcí a zachycování alfa částic vede k tomu, že vzniká více Ni než Ni (Ni se postupně přemění na Fe). To znamená, že s rostoucím stářím vesmíru je stále více hmoty převedeno na silně vázaná jádra jako je Fe. Tento proces je jedním z jevů způsobujících tepelnou smrt vesmíru.\n\n"}
{"id": "1330047", "url": "https://cs.wikipedia.org/wiki?curid=1330047", "title": "Sándor Iharos", "text": "Sándor Iharos\n\nSándor Iharos, vlastním jménem Sándor Izrael (10. března 1930 Budapešť – 24. ledna 1996 tamtéž) byl maďarský atlet, běžec na střední a dlouhé vzdálenosti, člen klubu Honvéd. Na olympiádě 1952 vypadl v závodě na 1500 m v rozběhu, na mistrovství Evropy v atletice 1954 skončil ve finále patnáctistovky na šestém místě. V letech 1955 a 1956 vytvořil šest světových rekordů: na 1500 m, 3000 m, dvě míle, 10 000 m a dvakrát na 5000 m, byl také členem štafety maďarských světových rekordmanů na 4×1500 m. Vyhrál cenu agentury Internationale Sport-Korrespondenz pro nejlepšího světového sportovce roku 1955. Patřil k favoritům olympiády 1956, kde však nakonec nestartoval pro zranění. Po potlačení maďarského povstání emigroval trenér Mihály Iglói a silný tým maďarských vytrvalců se rozpadl. Iharos startoval ještě na mistrovství Evropy v atletice 1958 (6. místo na 5000 m) a olympiádě 1960 (10. místo na 5000 m a 11. místo na 10 000 m).\n\n\n"}
{"id": "1330049", "url": "https://cs.wikipedia.org/wiki?curid=1330049", "title": "Hawthorne", "text": "Hawthorne\n\nHawthorne může být:\n"}
{"id": "1330051", "url": "https://cs.wikipedia.org/wiki?curid=1330051", "title": "Yerington", "text": "Yerington\n\nYerington je sídelní město okresu Lyon County ve státě Nevada ve Spojených státech amerických. Žije zde přes 3100 obyvatel.\n\nMěsto vzniklo v místech, kde se usadili zemědělci s dobytkem. Pošta zde byla založena v roce 1871. Současný název, podle H. M. Yeringtona, ředitele železniční společnosti Carson and Colorado Railroad Co., nese od roku 1894. Městská samospráva byla zřízena v roce 1907. Správním střediskem okresu Lyon County byl původně Dayton, místní okresní soud však v roce 1909 vyhořel a správa okresu byla o dva roky později přesunuta do Yeringtonu.\n\nMěstem prochází vedlejší trasa silnice U.S. Route 95.\n\n"}
{"id": "1330054", "url": "https://cs.wikipedia.org/wiki?curid=1330054", "title": "7. perioda", "text": "7. perioda\n\nSedmá perioda periodické tabulky obsahuje stejně jako 6. perioda 32 prvků, zde to jsou francium, radium, aktinium, thorium, protaktinium, uran, neptunium, plutonium a další transurany. Většinou to jsou (nebo by měly být) kovy, tennessin by měl být kov nebo polokov a oganesson polokov nebo nekov. Všechny tyto prvky, u nichž je známo skupenství, jsou za normálních podmínek pevné látky, toto se předpokládá i u většiny dalších, kopernicium by mělo být kapalné či plynné a oganesson plyn nebo kapalina.\n\nFrancium a rubidium reagují již za pokojové teploty s vodou za vzniku příslušného hydroxidu a uvolnění vodíku, jsou to vůbec nejreaktivnější prvky. Aktinoidy jsou již méně reaktivní, s rostoucím protonovým číslem by měla jejich reaktivita klesat stejně jako reaktivita dalších prvků této periody. Oganesson by měl být reaktivnější než ostatní vzácné plyny a tvořit dvouatomové molekuly.\n\nThorium se v přírodě vyskytuje v minerálech jako jsou thorianit (ThO) a thorit (ThSiO); uran například jako uraninit (UO) a autunit (Ca(UO)(PO)·10-12HO).\n\nFrancium, radium, aktinium a protaktinium se v přírodě vyskytují v malých množstvích jako produkty rozpadu izotopů uranu a thoria; neptunium a plutonium vzácně vznikají záchytem neutronu v jádru uranu a následnými beta minus přeměnami. Těžší prvky se v přírodě nevyskytují vůbec.\n"}
{"id": "1330058", "url": "https://cs.wikipedia.org/wiki?curid=1330058", "title": "Fernley", "text": "Fernley\n\nFernley je město v okrese Lyon County ve státě Nevada ve Spojených státech amerických. Žije zde přes 19 tisíc obyvatel.\n\nZemědělská a rančerská osada na místě pozdějšího Fernley vznikla v roce 1904. Roku 1960 zde žilo přibližně 650 osob, poté však byla v oblasti vybudována dálnice Interstate 80 a cementárna, a do roku 1980 se populace více než zdvojnásobila. Během 80. a 90. let poté počet obyvatel prudce vzrostl až na hodnotu kolem 19 tisíc lidí. Městem se Fernley stalo roku 2001, kdy byla zřízena městská samospráva.\n\n"}
{"id": "1330061", "url": "https://cs.wikipedia.org/wiki?curid=1330061", "title": "Koutský", "text": "Koutský\n\nPříjmení Koutský nese více různých osobností:\n\n\n"}
{"id": "1330062", "url": "https://cs.wikipedia.org/wiki?curid=1330062", "title": "VSG Altglienicke", "text": "VSG Altglienicke\n\nVSG Altglienicke (celým názvem: Volkssport Gemeinschaft Altglienicke e. V.) je německý sportovní klub, který sídlí v berlínském městském obvodu Treptow-Köpenick. Založen byl v roce 1946 pod názvem Altglienicker SV. Svůj současný název nese od roku 1952. Klub dále navazuje na starý sportovní klub MTV Spieß, který byl založen v roce 1883. Ten byl zrušen sovětskou okupační správou v roce 1945. Od sezóny 2017/18 působí v Regionallize Nordost, čtvrté německé nejvyšší fotbalové soutěži. Své domácí zápasy odehrává na Friedrich-Ludwig-Jahn-Sportparku s kapacitou 19 708 diváků. Klubové barvy jsou modrá a bílá.\n\nMimo mužský fotbalový oddíl má sportovní klub i jiné oddíly, mj. oddíl volejbalu, házené, badmintonu, gymnastiky a tanečního sportu.\n\nZdroj: \n\n\n\nZdroj: \n\n\n\nZdroj: \n\n"}
{"id": "1330064", "url": "https://cs.wikipedia.org/wiki?curid=1330064", "title": "Hejzlar", "text": "Hejzlar\n\nPříjmení Hejzlar nese více různých osobností:\n\n"}
{"id": "1330066", "url": "https://cs.wikipedia.org/wiki?curid=1330066", "title": "Plzák (rozcestník)", "text": "Plzák (rozcestník)\n\nPlzák může být:\n\n\n"}
{"id": "1330068", "url": "https://cs.wikipedia.org/wiki?curid=1330068", "title": "Kupčík", "text": "Kupčík\n\nPříjmení Kupčík nese více různých osobností:\n\n"}
{"id": "1330070", "url": "https://cs.wikipedia.org/wiki?curid=1330070", "title": "Pieter van Laer", "text": "Pieter van Laer\n\nPieter van Laer nebo také Pieter Bodding van Laer (pokřtěn 14. prosince 1599, Haarlem – 1641/1642, pravděpodobně v Itálii) byl holandský malíř a grafik. \n\nV Římě působil více než deset let a byl znám žánrovými scénami. Maloval venkovské slavnosti, trhy, svatby, výjevy z všedního života prostého lidu umístěné do krajiny v římském okolí. Jiný pramen uvádí data narození 13. července 1582 Haarlem, data úmrtí 30. června 1642, Haarlem. Pieter van Laer byl aktivním členem sdružení vlámských a nizozemských umělců pracujících v Římě, známých jako Bentvueghels. Jeho přezdívka v tomto uskupení byla \"Il Bamboccio\". Jeho styl žánrového malování následovali další malíři, jak ze severu Evropy, tak z Itálie. Stoupenci tohoto žánru se stali známými jako \"Bamboccianti\" a obrazy malované v tomto stylu jako \"Bambocciata\" či \"Bambocciate\".\n\nPieter van Laer se narodil v Haarlemu jako druhé dítě Jacoba Claesze. Boddingha z Haarlemu a Magdaleny Heyns z Antverp. Příjmení Van Laer přijal až později, pravděpodobně to bylo příjmení kmotra jeho bratra. Jeho rodiče provozovali soukromou školu v Haarlemu, kterou založil otec Magdaleny, známý spisovatel a vydavatel Peeter Heyns, jehož jméno Van Laer převzal. \nJeho starší bratr Roedolff van Laer se také stal malířem a byl znám jako Roeland van Laer či Orlando van Laer. Jeho nejmladší bratr Nicolaes Bodding či Nicolaes Boddingius byl učitel, spisovatel a nizozemský ministr. Pieter van Laer byl pravděpodobně v Haarlemu žákem Esaiase van de Velde, nizozemského krajináře. Vliv tohoto malíře na tvorbu Van Laera ukazuje jeho rané dílo. Dokládá to kresba podepsaná Pieter Bodink, která se blíží stylu Van de Velde. Roku 1625 cestoval Van Laer přes Francii do Říma, pravděpodobně ve společnosti svého bratra Roelanda. Zde se stal členem skupiny Bentvueghels, sdružení většinou vlámských a nizozemských umělců v Římě, kteří byli známí svými iniciačními rituály, které zahrnovaly spoustu pití. Pieter van Laerova přezdívka v Bentvueghels byla \"Il Bamboccio\", což znamená \"Ošklivá panenka\" nebo \"Loutka\". Byla to narážka na jeho podivný vzhled, neboť měl údajně neobvykle dlouhé nohy, krátkou hruď a téměř žádný krk. Byl také znám svým špičatým knírem. Obrazy, které Pieter van Laer namaloval v Římě, iniciovaly nový styl žánrového malířství. Díla vytvořená v tomto stylu byla nazývána \"Bambocciate\" podle jeho přezdívky. Pieter van Laer se stal inspirací a ústředním bodem, kolem kterého se umělci, tvořící v podobném stylu seskupili během svého pobytu v Itálii.\nMezi prvními členy skupiny Bamboccianti byli Jan Miel, Andries a Jan Both, Karel Dujardin, Johannes Lingelbach a italský Michelangelo Cerquozzi. Ve svých počátčích byl s touto skupinou spojen talé francouzský malíř Sébastien Bourdon. Mezi další Bamboccianti patří Michiel Sweerts, Thomas Wijck, Dirck Helmbreker, Jan Asselyn, Anton Goubau, Willem Reuter, Jacob van Staverden a Johan Filip Lemke. \n\nPieter van Laer měl v Římě úspěšnou kariéru, přesto se kolem roku 1639 vrátil do Nizozemska. Zde žil hlavně v Amsterdamu a později v Haarlemu. Datum, místo a příčina smrti van Laera nejsou známy. Muselo se to stát až po roce 1641, neboť je známo, že vytvořil ilustraci pro knihu písní v Harlemu. Je možné, že v té době odcestoval zpátky do Itálie. Podle záznamu v závěti jeho sestry z roku 1654 nebyly v posledních 12 letech o něm žádné zprávy. Italský životopisec Giovanni Battista Passeri uvedl, že van Laer zemřel na podzim roku 1642. Holandský životopisec Arnold Houbraken oznámil, že van Laer se na konci svého života potýkal s depresemi a spáchal sebevraždu utopením.\n\nPieter van Laer je známý hlavně svými žánrovými scénami, které umísťoval do italské krajiny, maloval obrazy zvířat, maloval také některé bitvy. Dále vytvořil řadu rytin se zvířaty. Byl jedním z prvních umělců, kteří rozvíjeli zobrazení dobytka jako žánr. Zanechal jeden obraz s náboženským tématem, obraz \"Zvěstování pastýřům,\" dnes v muzeu Museum Bredius v Haagu. Tato kompozice je také nejstarší dochovanou malbou skotu od Van Laera. Jeho obrazy byly typicky malého formátu. Vliv dlouhého pobytu v Římě se promítl i do jeho zobrazení krajiny a pozadí obrazu. Přinesl do římského malířství nové náměty odvozené z tradice vlámských a holandských žánrových obrazů, podle současného pramene včetně ...\"darebáků, podvodníků, kapsářů, muzikantských kapel tvořených opilci, ošumělých poživačů tabáku, holičů a další spodiny. Mezi jeho subjekty patřili také pokoutní kováři, lupiči útočící na cestující před hostinci, vojenské akce, cesty kolem římských vápenkových pecí, trhy, svátky a scény s lovci. Několik jeho kompozic se zabývá prostými scénami z rolnického života. Jeho obrazy jsou poznamenány dovednou kompozicí a dobrou kresbou, zvládnutou perspektivou. Navzdory tomu, že si vybíral společensky nepopulární témata svých obrazů, Van Laerova díla se prodávala za vysoké ceny a byla součástí některých z nejprestižnějších sbírek své doby. \nTradičním umělecko-historickým pohledem bylo, že styl Bamboccianti, který praktikoval Pieter van Laer, nabídl realismus, tedy \"skutečný portrét Říma a jeho prostý život bez přikrášlení \" tak jak to umělec skutečně vidí. Nicméně současníci nepovažovali Bamboccianti za realisty. Alternativní pohled na umění Bamboccianti spočívá v složité alegorii. Nabízejí protipól, komentář ke klasickému umění. Cílem bylo přivést pozorovatele k filosofii, k zamyšlení nad významem těchto tzv. \"vulgárních subjektů\". \nZatímco jeho malířským stylem někteří přední italští umělci v Římě a Bologni jako například Andrea Sacchi, Francesco Albani či Guido Reni otevřeně pohrdali, jiní si jeho díla cenili. Ve skutečnosti se obrazy Van Laera časem staly vyhledávanými. Původně malíř závisel na otevřeném trhu a obchodních zástupcích spíše než na provizích za prodej. Později během desetileté práce v Římě mohl žádat velmi slušnou cenu za své obrazy. Mezi majiteli jeho obrazů byl například italský barokní malíř Pietro Testa, italský učenec a patron umění Cassiano dal Pozzo, italský bankéř, intelektuál a sběratel umění markýz Vincenzo Giustiniani a později také vlámský obchodník, bankéř a sběratel umění sídlící v Neapoli, Gaspar Roomer. Pieter van Laer byl také schopný tiskař a vytvořil dvě série tisků zvířat. Jednu sérii tvoří soubor osmi desek s rytinou domácích zvířat, zveřejněný v Římě v roce 1636 pod názvem \"Různá zvířata\". Série byla dedikována donu Ferdinando Afan de Ribera, španělskému místodržiteli v Neapoli. Tato řada rytin měla významný vliv na nizozemského malíře zvířat Pauluse Pottera, zejména oceňoval Van Laerův způsob kompozice postav, zvířat, budov a stromů do koherentního obrazového prostoru. Druhá sada šesti rytin byla nazvána \"Koně\" a zobrazuje nesmyslné množství koní patřících chudým rolníkům.\n"}
{"id": "1330071", "url": "https://cs.wikipedia.org/wiki?curid=1330071", "title": "Kofroň", "text": "Kofroň\n\nPříjmení Kofroň nese více různých osobností:\n\n"}
{"id": "1330075", "url": "https://cs.wikipedia.org/wiki?curid=1330075", "title": "Kabelka (rozcestník)", "text": "Kabelka (rozcestník)\n\nKabelka může být:\n\n\n"}
{"id": "1330077", "url": "https://cs.wikipedia.org/wiki?curid=1330077", "title": "Hnátek", "text": "Hnátek\n\nPříjmení Hnátek nese více různých osobností:\n\n"}
{"id": "1330081", "url": "https://cs.wikipedia.org/wiki?curid=1330081", "title": "Bouchal (rozcestník)", "text": "Bouchal (rozcestník)\n\nBouchal může být:\n\n\n"}
{"id": "1330082", "url": "https://cs.wikipedia.org/wiki?curid=1330082", "title": "Fišera", "text": "Fišera\n\nPříjmení Fišera nese více různých osobností:\n\n"}
{"id": "1330086", "url": "https://cs.wikipedia.org/wiki?curid=1330086", "title": "Šabata", "text": "Šabata\n\nPříjmení Šabata (či přechýleně Šabatová) nese více různých osobností:\n\n"}
{"id": "1330092", "url": "https://cs.wikipedia.org/wiki?curid=1330092", "title": "Kolouch", "text": "Kolouch\n\nKolouch může označovat:\n\n\n"}
{"id": "1330094", "url": "https://cs.wikipedia.org/wiki?curid=1330094", "title": "VfB Auerbach", "text": "VfB Auerbach\n\nVfB Auerbach (celým názvem: Verein für Bewegungsspiele Auerbach 1906 e. V.) je německý fotbalový klub, který sídlí v saském městě Auerbach. Založen byl v roce 1906 pod názvem Auerbacher FC. V roce 1945 došlo k jeho zrušení sovětskou okupační správou, stejný osud potkal všechny sportovní organizace v zóně. V letech 1946–1991 ve městě působil socialistický klub BSG Einheit Auerbach. Po znovusjednocení Německa došlo k obnovení starého klubu a to i se starým názvem. Od sezóny 2012/13 působí v Regionallize Nordost, čtvrté německé nejvyšší fotbalové soutěži. Klubové barvy jsou černá a žlutá.\n\nSvé domácí zápasy odehrává na VfB-Stadionu s kapacitou 4 100 diváků.\n\nZdroj: \n\n\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n"}
{"id": "1330096", "url": "https://cs.wikipedia.org/wiki?curid=1330096", "title": "Grand Prix Belgie 2016", "text": "Grand Prix Belgie 2016\n\nGrand Prix Belgie 2016 (oficiálně 2016 Formula 1 Belgian Grand Prix) se jela na okruhu Circuit de Spa-Francorchamps ve Spa v Belgii dne 28. srpna 2016. Závod byl třináctým v pořadí v sezóně 2016 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1330098", "url": "https://cs.wikipedia.org/wiki?curid=1330098", "title": "570 (číslo)", "text": "570 (číslo)\n\nPět set sedmdesát je přirozené číslo. Římskými číslicemi se zapisuje DLXX a řeckými číslicemi φο. Následuje po čísle pět set šedesát devět a předchází číslu pět set sedmdesát jedna.\n\n570 je:\n\n"}
{"id": "1330099", "url": "https://cs.wikipedia.org/wiki?curid=1330099", "title": "Šotola", "text": "Šotola\n\nPříjmení Šotola nese více různých osobností:\n\n"}
{"id": "1330103", "url": "https://cs.wikipedia.org/wiki?curid=1330103", "title": "Takeo Kurita", "text": "Takeo Kurita\n\nTakeo Kurita (28. dubna 1889, Mito – 19. prosince 1977 Nišinomija) byl viceadmirál sloužící v Japonském námořnictvu během 2. světové války. Účastnil se např. Bitvy u Leyte nebo Bitvy ve Filipínském moři.\n\nNarodil se roku 1889 ve městě Mito v Japonsku a zemřel roku 1977. Jeho hrob se nachází na hřbitově Tama nedaleko města Fuchū.\n"}
{"id": "1330109", "url": "https://cs.wikipedia.org/wiki?curid=1330109", "title": "Plutonium-244", "text": "Plutonium-244\n\nPlutonium-244 (Pu) je nejstabilnější izotop plutonia, jeho poločas přeměny je přibližně 8×10 let. Delší poločas mají pouze tři izotopy aktinoidů: uran-235 (7,04×10 let), uran-238 (4,468×10 let) a thorium-232 (1,4×10 let).\n\nPři přesných měřeních, která byla zahájena v 70. letech 20. století, bylo na Zemi zjištěno prvotní Pu, což jej činí nejméně stabilním prvotním nuklidem. Jeho množství ve sluneční mlhovině (před 4,57×10 lety) bylo rovno asi 0,008násobku množství uranu-238. Jelikož je současné stáří Země asi 57krát delší než poločas přeměny Pu, tak jej zůstalo velmi malé množství, Hoffman \"et al.\" odhadli jeho koncentraci v minerálu bastnasitu na 1,0×10 g/g, tomu odpovídá celkový obsah v zemské kůře asi 3×10 g/g (tedy celkové množství kolem 9 g). Jelikož nemůže být tento izotop snadno syntetizován přírodním záchytem neutronů v uranových rudách, jeho přítomnost lze vysvětlit pouze vznikem při r-procesu v supernovách.\n\nDetekce prvotního Pu v roce 1971 nebyla ovšem citlivějšími metodami potvrzena. V této studii nebyly nalezeny žádné stopy Pu v bastnasitu (získaném ze stejného místa jako v předchozí studii), pouze byl odhadnut horní limit koncentrace na 1,5×10 g/g (maximálně 370 atomů na gram), což je téměř sedmkrát méně.\n\nMezihvězdné plutonium-244 bylo nalezeno v meteoritickém prachu v mořských usazeninách, ovšem zjištěná množství jsou mnohen nižší než jaká byla očekávána na základě modelů.\n\nNa rozdíl od plutonia-238, 239, 240 a 242 se plutonium-244 netvoří v jaderném palivovém cyklu ve významných množstvích, jelikož záchytem neutronu atomem plutonia-242 vzniká plutonium-243, které má poločas přeměny pouze 5 hodin a rychle se přeměňuje na americium-243, takže nemá dostatek času k další absorpci neutronů, k té by došlo prakticky pouze při velmi vysokém neutronovém toku. Při výbuších jaderných zbraní ovšem může vzniknout r-procesem (zde je tok neutronů dostatečně silný).\n\n"}
{"id": "1330113", "url": "https://cs.wikipedia.org/wiki?curid=1330113", "title": "KRS One (album)", "text": "KRS One (album)\n\nKRS One je druhé album rappera KRS One, které vydalo v roce 1995 vydavatelství Jive Records. Původní připravovaný název alba byl hip hop vs. rap, jak je vidět v prvních recenzích magazínu The Source, které také ukazují, že několik stop bylo na poslední chvíli vyřazeno. Tyto skladby zůstávají dosud nevydávané, ale všechny byly zveřejněny na webových stránkách XXL Magazine.\n\nMezi jednotlivými skladbami jsou hudební vsuvky které propojují celé album. Obsahují hlášky z rádií, prezentované předními interprety jako Lord Finesse, Rakim, Method Man, Mr. Magic, Jeru the Damaja a MC Shan, se kterým měli KRS One a jeho skupina Boogie Down Productions spor. V bookletu jsou dále uvedeny další vsuvky interpretů, které se po finálním střihu na album nedostaly. Jejich jména jsou Pete Rock, Freddie Foxxx, Kenny Parker (bratr KRS One), DJ S&S, Kenny Dope, Kid Capri a Domingo.\n\nSkladba \"Ah Yeah\" se původně objevila na kompilačním albu Pump Ya Fist.\nV roce 1995 byla vydána limitovaná edice alba s třemi exkluzivními remixy skladeb z tohoto alba, jednu produkoval sám KRS-One, a další dvě Diamond D.\n\n\nNíže jsou uvedeny názvy interpretů a jejich skladeb, ze kterých byly použity samply pro jednotlivé písně tohoto alba.\n\n\"„Rappaz R. N. Dainja\"\"\n\"„MC's Act Like They Don't Know\"\"\n\"„Out For Fame\"\"\n\"„Squash All Beef\"\"\n\"„Wannabemceez\"\"\n\"„Build Ya Skillz\"\"\n\"„R.E.A.L.I.T.Y.\"\"\n\nDvě skladby z tohoto alba byly vydány také samostatně jako singly.\n\n\nNěkteré skladby byly použity ve filmech a videohrách:\n\n\"„MC's Act Like They Don't Know\"\"\n\n\"„Out for Fame \"\"\n\n\"„R.E.A.L.I.T.Y. \"\"\n\nOficiální webová stránka interpreta\n"}
{"id": "1330114", "url": "https://cs.wikipedia.org/wiki?curid=1330114", "title": "Grand Prix Malajsie 2017", "text": "Grand Prix Malajsie 2017\n\nGrand Prix Malajsie 2017 (oficiálně 2017 Formula 1 Petronas Malaysian Grand Prix) se jela na okruhu Sepang nedaleko hlavního města Kuala Lumpur v Malajsii dne 1. října 2017. Závod byl patnáctým v pořadí v sezóně 2017 šampionátu Formule 1.\n\nZávod byl prvním v kariéře francouzského jezdce Pierra Gaslyho, který nahradil v týmu Toro Rosso stávajícího jezdce Daniila Kvjata.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1330125", "url": "https://cs.wikipedia.org/wiki?curid=1330125", "title": "Sylva Hamplová", "text": "Sylva Hamplová\n\nSylva Hamplová (rodné jméno Sylva Pavlíková; * 14. května 1935, Praha) je česká vysokoškolská učitelka a romanistka, vyučující na Univerzitě Karlově v Praze.\nSylva Hamlová složila maturitní zkoušku na pražském gymnáziu Nad Kavalírkou. V letech 1953–1956 studovala španělštinu a italštinu na Filozofické fakultě Univerzity Karlovy v Praze. V roce 1961 započala svoje působení na \"Ústavu jazyka a literatur\", posléze působila na \"Ústavu románských studií Filozofické fakulty Univerzity Karlovy\". V letech 1962–1963 strávila na pozvání chilského romanisty Ambrosia Rabanalese Ortize (1917–2010) jeden studijní semestr na univerzitě v Chile (Universidad de Chile).\n\n\n"}
{"id": "1330127", "url": "https://cs.wikipedia.org/wiki?curid=1330127", "title": "Grand Prix Malajsie 2016", "text": "Grand Prix Malajsie 2016\n\nGrand Prix Malajsie 2016 (oficiálně 2016 Formula 1 Petronas Malaysian Grand Prix) se jela na okruhu Sepang nedaleko hlavního města Kuala Lumpur v Malajsii dne 2. října 2016. Závod byl šestnáctým v pořadí v sezóně 2016 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1330129", "url": "https://cs.wikipedia.org/wiki?curid=1330129", "title": "Vodní mlýn Kołaczew", "text": "Vodní mlýn Kołaczew\n\nVodní mlýn \"Kołaczew\" v obci Złoty Potok je historická dřevěná stavba z roku 1807, v gmině Janów, okres Częstochowa, Slezské vojvodství.\n\nVodní mlýn je součástí Stezky dřevěné architektury ve Slezském vojvodství.\n\nNa řece Wiercicy podle historických údajů na území Złotého Potoka existovalo šest vodních mlýnů z nichž se dochoval jeden \"Kołaczew\". První písemné prameny zmiňují tento vodní mlýn v roce 1473, kdy jeho mlynářem byl Piotr Palis a majitel Piotr Potocki rytíř z Szreniawy. Mlýn, který se nachází v blízkosti hranice přírodního parku \"Parkowe\", byl postaven v roce 1807. Na mapách Polského království z roku 1839 (\"Królestwa Polskiego z 1839 r.\") je uváděn pod názvem \"Kołaczew\". V době panování Raczyńských byl správcem M. Chuściel a v meziválečné době jeho dcera. Po druhé světové válce byl vodní mlýn znárodněn a veden Gminným výrobním družstvem (\"Gminną Spółdzielnię Produkcyjną\"). V padesátých letech 20. století bylo odstraněno vodní kolo a stroje byly poháněny elektrickým proudem. V roce 1928 po požáru byl obnoven. Mlýn je v soukromém vlastnictví, není funkční, zachovala se Peltonova turbína.\n\nNázev vodního mlýna \"Kołaczew\" (\"Klapáč\") je odvozen podle charakteristického klapotu, které vydává při práci. V polštině je uváděn ještě jedeno odvození, které pochází od kola (koło), jež připomíná jeho práci pro dobro všech.\nV blízkosti vodního mlýna \"Kołoczew\" se nachází pramen Splněných přání (\"Spełnionych Marzeń\"), Medvědí jeskyně (\"grota Niedźwiedzia\") nebo obelisk Jana Wrzoska.\n"}
{"id": "1330135", "url": "https://cs.wikipedia.org/wiki?curid=1330135", "title": "Sató", "text": "Sató\n\nSató (佐藤) je nejfrekventovanější japonské příjmení.\n\n"}
{"id": "1330138", "url": "https://cs.wikipedia.org/wiki?curid=1330138", "title": "Finská rallye 2017", "text": "Finská rallye 2017\n\nFinská rallye 2017 (oficiálně 67th Neste Rally Finland 2017) byl 9. podnik Mistrovství světa v rallye 2017 (WRC), který konal v Finsku 27. července až 30. července 2017. Absolutním vítězem se stala posádka Esapekka Lappi a Janne Ferm. V tříde WRC 2 zvítězil Jari Huttunen.\n\nPrvní etapa Finské rallye měla celkem 13 rychlostních zkoušek o délce 148,02 km. Nejdelší erzeta \"Lankamaa\" měrila 21,68 km a nejkratší \"Harju\" naopak 2,31 km. První rychlostní zkouška o délce 2,31 km byla umístěna do ulic města Jyväskylä. Rychlostní test vyhrál s časem 1.44,1 estonský jezdec Ott Tänak. Na dalších místech byli Thierry Neuville (Hyundai; + 1,1 s), Sébastien Ogier (Ford; + 1,5 s), Craig Breen (Citroen, + 1,6 s), Jari-Matti Latvala (Toyota, + 2,2 s) a Hayden Paddon (Hyundai, + 2,5 s).\n\nDruhou rychlostní zkoušku vyhrál domácí závodník Teemu Suninen (Ford) o 0,1 s před Krisem Meeekem (Citroën) a 0,3 s před Haydenem Paddonem (Hyundai). Ott Tanäk ztratil 0,9 s. Do deseti sekund se dostalo celkem 13 jezdců. Teemu Suninen po test řekl: „Výhra potěší, ale soutěž bude těsná. Musím se zlepšit, jde to.“ Ott Tänak k erzetě poznamenal „Hezká zkouška, ale překvapivě kluzká, hlavně na začátku“. Podobně reagoval také Sébastien Ogier „Ranní podmínky jsou dobré. Sice trochu vlhké, ale to je dobré.“ Ve vedení po druh erzetě byl stále Ott Tänak před Ogierem o 1,1 s a Breenem o 1,6 s. Třetí rychlostní test ovládla trojice domácích jezců, z nichž nejrychleší byl Jari-Matti Latvala, který porazil Esapekku Lappiho o 1,0 s. Třetí nejlepší čas Teemu Suninen, který zostal za Latvalou o 0,4 s. Hayden Paddon ztratil 0,6 s. Ve vedení stále zůstával Ott Tänak avšak s minimálním náskokem 0,3 sekundy na domácího Latvalu. Čtvrtou erzetu vyhrál Esapekka Lappi, který na druhého Latvalu najel 1,3 s. Rychlostní test poznamenaly hned 3 nehody. Ott Tänak měl krátce po startu defekt pravé zadní pneumatiky, čímž nabral ztrátu 1:36,0, ale byl schopen erzetu dokončit. Problémy měl také Ogier, který urazil kolo, skončil v lese a ze soutěže musel odstoupit. Hayden Paddon, který byl v celkovém pořadí na 3. místo, zasáhl při průjezdu zatáčkou kámen a poškodil zavěšení na svém Hyundai. Do vedení se následně dostal Jari-Matti Latvala. Vítězem pátého tychlostního test se znovu stal Esapekka Lappi, který porazil Latvalu o 0,1 s. Do jedné sekundy se dostalo celkem 7 posádek. Nejrychlejší čas v šesté a sedmé erzetě zajel znovu Lappi, který snížil svou ztrátu na Latvalu na 2,2 s.\n\nOsmý rychlostní test sedl nejlépe domácím Finům, z nichž nejrychlejší byl Teemu Suninen, který porazil Hänninena o 0,2 s a posunul se tak v pořadí z 5. na 3. místo. Na dalších místech byli Latvala (+ 1,1 s), Lappi (+ 1,1 s) a Tänak (+ 1,2 s). Deváý test znovu ovládli Finové, z nichž nejrychlejší byl Esapekka Lappi, který porazil Latvalu o 0,5 s a Suninena ó 2,4 s. Desátá erzeta nejlépe sedla Lappimu, který se tak dostal do čela tabulky. Lappi ke svému výkonu poznamenal: „Jel jsem úplně na hraně, místy se dotýkal stromů, nešlo jet rychleji.“ Další tři místa obsadily znovu finské posádky, a to Suninen (+ 0,7 s), Latvala (1,4 s) a Hänninen (2,8 s). Ott Tänak byl pátý měl pátý čas se ztrátou 4,2 s. Jedenáctou erzetu vyhrál Lappi následovaný Suninenem (+ 0,4 s) a Tänakem (0,7 s). Dvanáctý rachlostní test zvládl nejlépe Lappi následovány Latvalou (+ 1,1 s) a Østbergem (+ 2,9 s). Posledním testem dne byla městská speciálka, kde byl nejrychlejší Thierry Neuville následovaný Tänakem (+ 0,1 s) a Breenem (+ 0,3 s). \n\nPořadí po 1. etapě\n!Etapa\n!RZ\n!Název\n!Délka\n!Vítěz\n!Vůz\n!Čas\n!Leader\n!rowspan=\"13\" | 1. etapa\n! SS1\n! SS2\n! SS3\n! SS4\n! SS5\n! SS6\n! SS7\n! SS8\n! SS9\n! SS10\n! SS11\n! SS12\n! SS13\n!rowspan=\"8\"|2. etapa\n! SS14\n! SS15\n! SS16\n! SS17\n! SS18\n! SS19\n! SS20\n! SS21\n!rowspan=\"4\"|3. etapa\n! SS22\n! SS23\n! SS24\n! SS25\n"}
{"id": "1330139", "url": "https://cs.wikipedia.org/wiki?curid=1330139", "title": "Grand Prix Japonska 2017", "text": "Grand Prix Japonska 2017\n\nGrand Prix Japonska 2017 (oficiálně 2017 Formula 1 Japanese Grand Prix) se jela na okruhu Suzuka Circuit nedaleko města Suzuka v Japonsku dne 8. října 2017. Závod byl šestnáctým v pořadí v sezóně 2017 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1330143", "url": "https://cs.wikipedia.org/wiki?curid=1330143", "title": "Pieter van Bloemen", "text": "Pieter van Bloemen\n\nPieter van Bloemen, také Standaart, křestním jménem také Peter nebo Peeter (17. ledna 1657 - 6. března 1720) byl nizozemský a vlámský malíř. Byl to nadaný krajinář, malíř zvířat a byl také velmi úspěšný v zobrazování scén z trhů a jezdeckých námětů. \n\nVan Bloemen se narodil v Antverpách. Byl žákem Simona Johannesa van Douwa, podle některých historiků už od svých deseti let. Ve věku 17 let se stal mistrem v malířském cechu Akademie svatého Lukáše (Accademia di San Luca), v roce 1699 se v tomto cechu stal děkanem. Byl učitelem svých mladších bratrů Jana Franse a Norberta, jeho žáky byli Peeter van Aken a Frans van Alter. Jeho dva mladší bratři se stali také známými malíři: Jan Frans van Bloemen a Norbert van Bloemen. Pravděpodobně v roce 1674 nebo později v roce 1689 odcestoval do Říma. V roce 1684 se vydal do Lyonu ve společnosti holandských malířů Adriaena van der Cabel a Gillise Weenix. V Lyonu se k nim připojil i jeho bratr Jan Frans. \nV roce 1688 se Pieter a Jan Frans přes Turín vrátili do Říma, kde byli v roce 1688 registrováni ve farnosti Sant’Andrea delle Fratte. V roce 1690 se k nim v Římě připojil i jejich třetí bratr Norbert van Bloemen. Pieter a Jan Frans se vydali na několik výletů do Neapole, na Sicílii a na Maltu. Pieter a Jan Frans také spolupracovali jako malíři, přičemž Pieter převzal roli malíře figur a Jan Frans maloval krajinu. Pieter se stal členem skupiny Bentvueghels, sdružení hlavně holandských a vlámských umělců působících v Římě. Každý člen skupiny Bentvueghels dostal přezdívku, tzv. \"Ohnuté jméno\". Pieterovo ohnuté jméno bylo \"Standaart\" nebo v italštině \"Standardo\". Předpokládá se, že dostal tuto přezdívku pro jeho vztah k transparentům a vlajkám, které rád a pravidelně maloval na svých obrazech s vojenskou tématikou. Pieter se vrátil do Antverp v roce 1694 a Norbert odešel do Amsterdamu před rokem 1724, zatímco Jan Frans zůstal v Římě po zbytek svého života. Peter van Bloemen zemřel v Antverpách. \n\nPieter van Bloemen byl velmi plodný malíř, často maloval zvířata, byl úspěšným krajinářem, autorem žánrových obrazů, maloval jezdecké, vojenské a historické scény. Některé jeho obrazy nesou znaky stylu \"Bamboccianti\", pro jeho krajiny byla modelem krajina italská. Zejména známý byl pro své skupinové malby zvířat. V kompozici obrazu se zvířaty jsou tyto skupiny v popředí, v centru malířova zájmu. Zvláštností jeho stylu zobrazení skupiny zvířat bylo použít toto zobrazení jako \"zátiší\" v otevřených, italských krajinách. Ukazujíc některé starověké památky malíř kladl důraz na \"římskou\" atmosféru. Používal živých barev na kostýmech postav, tím dosáhl kontrastu s tmavšími šedými a hnědými barvami stád a zřícenin. Pieter van Bloemen byl specialista na zobrazování koní. Proto byl často zván ke spolupráci na obrazech jiných místních umělců. Příkladem je jeho spolupráce s Balthasarem van den Bossche na portrétu Johna Churchilla, 1. vévody z Marlborough a to včetně bojové scény, při příležitosti jeho návštěvy Antverp po bitvě u Ramillies v roce 1706. Van den Bossche maloval portrét, zatímco Pieter van Bloemen maloval koně. Práce je nyní známa jen prostřednictvím kopie, kterou maloval sám Pieter van Bloemen. Vytvořil také mnoho kreseb, které představují hlavně krajinu a figurální a zvířecí studie ze života.\n"}
{"id": "1330145", "url": "https://cs.wikipedia.org/wiki?curid=1330145", "title": "Grand Prix USA 2017", "text": "Grand Prix USA 2017\n\nGrand Prix USA 2017 (oficiálně 2017 Formula 1 United States Grand Prix) se jela na okruhu Circuit of the Americas nedaleko města Austin, v Texasu ve Spojených státech amerických dne 22. října 2017. Závod byl sedmnáctým v pořadí v sezóně 2017 šampionátu Formule 1.\n\nDaniil Kvjat se vrátil do své sedačky v týmu Toro Rosso poté, co ji uvolnil Pierrovi Gaslymu pro předcházející Grand Prix Malajsie a Japonska. Druhý pilot Toro Rosso, Španěl Carlos Sainz Jr., odešel do týmu Renault, odkud odchází pro neuspokojivé výkony Jolyon Palmer.\nDruhou sedačku Toro Rosso pro tento závod obsadil novozélandský pilot Brendon Hartley, bývalý testovací pilot týmu a vítěz šampionátu vytrvalostních závodů FIA World Endurance Championship z roku 2015, se kterým se Toro Rosso dohodlo na spolupráci do konce sezóny. Po závodě skončil Kvjat v programu mladých pilotů Red Bullu a přišel o místo i v Toro Rosso.\n\nPro závod se výrobce pneumatik rozhodl propagovat povědomí o rakovině prsu změnou obarvení ultra měkké směsi z fialové na růžovou. Několik startujících týmů také zahrnulo růžovou barvu do svého zbarvení.\n\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1330150", "url": "https://cs.wikipedia.org/wiki?curid=1330150", "title": "Nurlat", "text": "Nurlat\n\nNurlat (, – \"Norlat\") je město v Tatarstánu v Ruské federaci. Při sčítání lidu v roce 2010 měl přes dvaatřicet tisíc obyvatel.\n\nNurlat leží na pravém břehu Kondurči, přítoku Soku v povodí Volhy. Od Kazaně, hlavního města republiky, je vzdálen přibližně 270 kilometrů východně.\n\nPřes Nurlat vede železniční trať z Uljanovsku přes Čišmy do Ufy, která byla uvedena do provozu v roce 1914.\n\nV devatenáctém století zde byla vesnička \"Nurlaty\". V letech 1905 až 1914 probíhala výstavba trati\nze Simbirsku přes Bugulmu končící v Čišmách, během které zde vzniklo staniční osídlení \"Nurlat\".\n\nV třicátých letech dvacátého století bylo povýšeno na sídlo městského typu a v roce 1961 na město.\n\nNejvýznamnější částí místního průmyslu jsou společnost (mj. Tatněfť) provádějící v okolí města těžbu ropy. Kromě toho je zde jedna strojírenská továrna, masokombinát a cukrovar.\n"}
{"id": "1330154", "url": "https://cs.wikipedia.org/wiki?curid=1330154", "title": "Hnačovský rybník", "text": "Hnačovský rybník\n\nHnačovský rybník je vodní plocha typu rybník na Úslavě katastrech Skránčice a Hnačov. Jedná se o velký rybník ležící jižně od vsi Hnačov. V rybníku je možné se koupat, rybník zároveň slouží jako chovný. Přítokem je několik potoků v okolí a řeka Úslava.\n"}
{"id": "1330157", "url": "https://cs.wikipedia.org/wiki?curid=1330157", "title": "Turnbull", "text": "Turnbull\n\nTurnbull je příjmení skotského původu, které mají následující osobnosti:\n\n"}
{"id": "1330161", "url": "https://cs.wikipedia.org/wiki?curid=1330161", "title": "Lanová dráha Ochsenkopf-Süd", "text": "Lanová dráha Ochsenkopf-Süd\n\nLanová dráha Ochsenkopf-Süd je odpojitelná dvojsedačková lanovka s ochranným krytem proti nepřízni počasí (2-CLD/B), která vede z Warmensteinachu na německé straně Smrčin na vrchol Ochsenkopf.\n\nLanovou dráhu postavila v roce 1997 italská firmaLeitner ze Sterzingu, jako náhradu za stávající lanovou dráhu. \n\nV roce 2018 by měla začít výměna lanové dráhy za gondolovou, která by umožnila i přepravu kočárků a zpřístupnila by tak turistický region dalším skupinám osob. Nová lanovka by měla být uvedena do provozu na zimní sezonu 2019/2020.\n\nV zimě zpřístupňuje lanovka společně s lanovkou Ochsenkopf-Nord v Bischofsgrünu lyžařské středisko na Ochsenkopfu.\n\nV letním období mohou být lanovkou na vrchol přepravována kola, neboť pod ní vede trasa pro horská kola. \n\n"}
{"id": "1330168", "url": "https://cs.wikipedia.org/wiki?curid=1330168", "title": "Bohumír Polách", "text": "Bohumír Polách\n\nBohumír Polách (původním příjmením Skočovský) (8. listopadu 1899, Brno – 11. prosince 1979, Brno) byl český prozaik, textař a dramatik. Na raných dílech spolupracoval s Františkem Kožíkem.\n\nPokřtěn byl jako Bohumír Josef Skočovský, syn notářského kancelisty Antonína Skočovského (1855–??) a jeho manželky Marie, rozené Kopřivové (1866–??). Literatura bez dalšího upřesnění uvádí, že vyrůstal v rodině důstojníka. Jednalo se o Cyrilla Polácha (1879–1942), majitele realit v Žabovřeskách, později ruského legionáře a důstojníka čsl. armády. Bohumíra Skočovského ale adoptoval až v roce 1920 a ten přijal příjmení svého adoptivního otce Polách. Na úmrtním oznámení Cyrilla Polácha je již Bohumír Polách uveden jako syn.\n\nStudoval na obchodní akademii v Brně. V době studií se již věnoval amatérskému divadlu ve spolku Mošna v Brně-Žabovřeskách. V roce 1917 musel studia přerušit, narukoval a byl odeslán na frontu.\n\nMaturoval v roce 1919 a byl až do roku 1954 zaměstnán jako bankovní úředník. V roce 1922 vystoupil z církve. Ve 30. letech ho Václav Jiřikovský (tehdy ředitel brněnského Zemského divadla) vyzval ke spolupráci. Bohumír Polách vytvořil autorskou dvojici se spisovatelem Františkem Kožíkem (1909–1997), který v ní publikoval pod pseudonymem Jiří Žalman. Spolu napsali především řadu operet a písňových textů (viz níže \"Dílo\"). Ve své době byla tato díla úspěšná, některá byla zfilmována, vesměs byla uvedena na předních operetních scénách; kritikou byla přijímána spíše vlažně.\n\nV roce 1945 vstoupil Bohumil Polách do KSČ a jeho život se zpolitizoval. Změna v díle Bohumíra Polácha v poválečném období byla natolik zřejmá, že i Rudé právo později označilo rok 1945 v jeho díle za „jasný předěl“.\n\nV roce 1946 se podílel na volební kampani a v letech 1948–1952 pracoval v brněnských akčních výborech. Od roku 1952 žil v Praze. Zde byl od roku 1954 do roku 1961 ředitelem Českého literárního fondu. Po odchodu do důchodu žil v Brně, kde též zemřel.\n\n\n\nAutoři Bohumír Polách a Jiří Žalman = František Kožík:\n\nAutor Bohumír Polách:\n\n\nS Františkem Kožíkem:\n\n\nSpolečně s Jířím Žalmanem = František Kožík; hudba Jindřich Loukota (1908–1972):\n\n\nSpolečně s Jířím Žalmanem = František Kožík; hudba jiní skladatelé:\n\n\n\n\n"}
{"id": "1330169", "url": "https://cs.wikipedia.org/wiki?curid=1330169", "title": "Vladimír Juřík", "text": "Vladimír Juřík\n\nDoc. PhDr. Vladimír Juřík, CSc. (7. března 1925 Vsetín – 1992 Praha) byl český sociolog a kulturolog, vysokoškolský pedagog, docent Univerzity Karlovy a bojovník proti fašismu.\n\nNarodil se v roce 1925 ve Vsetíně v chudé rodině. Jeho dědeček František Juřík padl jako voják rakousko-uherské armády v první světové válce na Východní frontě. Od roku 1940 studoval na vsetínském Masarykově gymnáziu, jeho starším spolužákem a přítelem zde byl i Erich Kulka. Maturoval v roce 1944.\n\nJeho starší bratr byl v roce 1939 již v Praze na vysoké škole a během 17. listopadu 1939 byl během razie zatčen gestapem a odvlečen do KT Sachsenhausen, kde byl následně vězněn tři roky. To byl jeden z hlavních motivů, proč se Juřík v r. 1944 aktivně zapojil do protinacistického odboje jako partyzán na Valašsku. \n\nJuřík se stal členem odbojové skupiny 1. československé partyzánské brigády Jana Žižky, podskupina \"Jonáš\". Během odbojové činnosti pobýval mezi roky 1944–1945 ve valašských Karpatech, kde se se zbraní v ruce účastnil bojové a sabotážní činnosti, jako např. přepadávaní zásobovacích kolon Wehrmachtu či přestřelek s německými patrolami.\n\n1. čs. partyzánská brigáda Jana Žižky byla největší vojenskou jednotkou vedoucí partyzánský boj proti německým okupačním jednotkám v prostoru Protektorátu Čechy a Morava během 2. světové války. Brigáda byla v říjnu 1944 reorganizována a rozdělena na Oblastní oddíly (např. Partyzánský oddíl Olga), ty se následně dělily ještě na malé partyzánské skupiny. Brigáda zpočátku působila v Moravskoslezských Beskydech v oblasti hor Magurka, Trojačka, Kněhyně a v horské osadě Podolánky. Jejím prvním velitelem byl Ján Ušiak.\n\nPři jedné z posledních akcí války přepadla Juříkovu podskupinu hlídka SS. Ten vyvázl jako jediný ze skupiny živý, podařilo se mu ukrýt batoh i zbraň do křoví a skutálet se z vrchu Jabloňová nad Vsetínem a přestože po něm Němci stříleli, ani jej nezasáhli, ani nedopadli. Juřík se posléze několik týdnů skrýval na půdě svého rodného domu ve Vsetíně (čp. 927) v úkrytu za skříní a ačkoliv po něm vsetínské Gestapo intenzivně pátralo - několikrát prohledali i dům - nebyl dopaden. Na začátku května 1945 pak Vsetín osvobodila Rudá armáda.\n\nPo válce přesídlil do Prahy, kde zprvu studoval na LF UK medicínu, ale po několika semestrech přešel na Filozofickou fakultu Univerzity Karlovy, kde také promoval. Absolvoval půlroční postgraduální studijní pobyt na pařížské Sorbonně. Hovořil plynně česky, německy, francouzsky a rusky. Posléze se vrátil do ČSSR a působil a vyučoval na FF UK. Zabýval se fenoménem celoživotního vzdělávání a přenosu a sdílení informací a ve svých pracích již v 60. letech de facto předpověděl vznik internetu a sociálních sítí. \n\nV srpnu roku 1968, během dovolené ve Francii, dostal nabídku z pařížské Sorbony k emigraci a post profesora, což však Juřík kvůli své rodině odmítl a vrátil se zpět do komunistické ČSSR. Nedlouho poté, během nastupující normalizace a následných politických čistek na fakultě, byl pro svůj zcela veřejný a jednomyslný nesouhlas s invazí vojsk varšavské smlouvy z UK propuštěn. Až do pádu komunistického režimu se pak byl nucen živit pouze pomocnými pracemi, např. jako trhač lístků v kině či překladatel. Jakožto tzv. \"zájmová osoba\" byl do r. 1989 sledován StB.\n\nRehabilitován byl v roce 1990. Krátce ještě opět učil na FF UK, ale šikana ze strany komunistického režimu se negativně projevila na jeho psychickém i fyzickém zdravotním stavu, který byl již notně narušen z doby působení u partyzánů během války, kdy často operovali na valašsko-slovenském pomezí během zimy 1944–1945 v tuhých mrazech až -40°C, sněhu, dešti, hladu a větru, v naprosto nedostačujícím oblečení a vybavení. \n\nVladimír Juřík zemřel s podlomeným zdravím ve věku 67 let v roce 1992. Stihl ještě publikovat první díl své zamýšlené trilogie \"Kultorologické studie a statě ze zásuvky\", jež nemohla vyjít během normalizace, ale plánovaná dvě pokračování již zůstalo pouze v rukopisu. Pohřben je na hřbitově v pražských Malvazinkách. Je považován za zakladatele oboru kulturologie u nás.\n\n"}
{"id": "1330171", "url": "https://cs.wikipedia.org/wiki?curid=1330171", "title": "Žitomislići", "text": "Žitomislići\n\nŽitomislići (v srbské cyrilici Житомислићи) jsou vesnice v jižní části Bosny a Hercegoviny. Administrativně jsou součástí Hercegovsko-neretvanského kantonu. V roce 1991 měly 198 obyvatel. Vesnice se nachází v údolí řeky Neretvy, na hlavním silničním tahu mezi městem Mostarem a přístavem Ploče. Obcí prochází železniční trať Sarajevo–Ploče. Z obce rovněž vede úpatím silnice do obcí Čitluk a Međugorje. Význam má do jisté míry proto jako dopravní křižovatka.\n\nVětšina obyvatel Žitomislićů je srbské národnosti a živí se zemědělstvím (pěstováním vína).\n\nOsídlení v této oblasti bylo poprvé zaznamenáno již v dobách Římské říše. V okolí obce byl v letech 1970–1973 proveden archeologický průzkum. Byly odhaleny pozůstatky baziliky z 5.-6. století n. l. Dále od ní byla nalezena rovněž i nekropole s deseti stećkami. Oba nálezy jsou dnes prohlášeny kulturními památkami. Na jejich místě se dnes také nachází pravoslavný hřbitov. V obci se nachází pravoslavný klášter z 16. století, který patří mezi nejvýznamnější památky tohoto vyznání na území Bosny a Hercegoviny.\n\nPo válce v Bosně a Hercegovině se do vesnice vrátilo na sto lidí a obnoveno zde bylo okolo čtyřiceti domů.\n"}
{"id": "1330177", "url": "https://cs.wikipedia.org/wiki?curid=1330177", "title": "Spálený rybník", "text": "Spálený rybník\n\nNázev Spálený rybník má více vodních ploch:\n\n"}
{"id": "1330182", "url": "https://cs.wikipedia.org/wiki?curid=1330182", "title": "The Vulcan Hello", "text": "The Vulcan Hello\n\nThe Vulcan Hello je úvodní epizoda seriálu \"\". Jde o první díl první řady šestého seriálu ze světa Star Treku, jehož děj je umístěn zhruba deset let před události seriálu \"Star Trek\" a který ukazuje začátek války mezi Spojenou federací planet a Klingony.\n\nNatáčení probíhalo ve studiích Pinewood Toronto, Paramount a v jordánské poušti. Režie se ujal David Semel, scénář napsali Bryan Fuller a Akiva Goldsman.\n\nTento díl byl vysílán na stanici CBS dne 24. září 2017 a zároveň byl zveřejněn na internetové platformě CBS All Access, která se stala výhradním distributorem ostatních dílů. Epizodu sledovalo na CBS 9,5 milionu diváků a rovněž obdržela převážně pozitivní kritiky.\n\nKapitánka Philippa Georgiou a první důstojník Michael Burnhamová prochází skrz poušť na neznámé planetě. Jejich cílem je najít vyschlou studnu dřív, než je dostihne písečná bouře. Studnu najdou a phaserovými parsky naruší její podloží, takže se opět objeví voda. Ta je důležitá pro Crepusculany, kteří zde žijí a bez vody by nepřežili následující dlouhé období sucha. Mezitím se ovšem bouře přiblíží natolik, že znemožní transport, a tak kapitánka vyšlape to písku symbol Hvězdné flotily a tím k sobě přiláká na orbitě parkující \"USS Shenzhou\", která je vyzvedne.\nVe stejný čas neznámý Klingon promlouvá k ostatním Klingonům ve velké síni: mluví o Kahlessovi, tradici, cti a potřebě sjednotit všechny klingonské rody, aby se mohli postavit těm, kteří „přicházejí v míru“ (tedy Federaci).\n\nHvězdného data 1207,3 přilétá \"USS Shenzhou\" k dvojhvězdě na hranici území Federace, aby zde prověřila poškození jedné z retranslačních stanic. Hlavní vědecký důstojník Saru objeví v pásu asteroidů neznámý objekt, který ovšem vysílá rušící pole a znemožňuje skenování. Protože je pás tak hustý, že jím neprolétne loď ani raketoplán, nabídne se komandér Burnhamová, že k objektu dolétne ve skafandru vybaveném tryskami. Na celou akci má ale jen 20 minut, potom záření z dvojhvězdy začne narušovat její DNA. Po přistání na povrchu objektu Burnhamovou napadne Klingon, který je při následné potyčce zabit. Burnhamová skončí v bezvědomí a než ji \"USS Shenzhou\" z pole zachrání, je těžce popálena. Během kómatu při léčení na ošetřovně pak vidíme jednu scénu z jejího dětství na Vulkánu, ze které vyjde najevo, že za smrt jejích původních rodičů na stanici Doctari Alpha mohou Klingoni. Burnhamová uteče z ošetřovny na můstek a prozradí kapitánce Georgiou pravý stav věcí. Klingony už sice víc jak 100 let nikdo neviděl, přesto kapitánka zaměří neznámý objekt. Vzápětí se před přídí \"USS Shenzhou\" demaskuje klingonské plavidlo.\n\nKapitánka kontaktuje velení Flotily a to jí doporučí nedělat nic provokativního, dokud nepřiletí posily. Burnhamová během této konverzace nicméně důrazně prosazuje taktiku prvního úderu. Neznámé plavidlo se mezitím prudce rozzáří, což by měl být určitý druh komunikace. Burnhamová se následně spojí se Sarekem, svým adoptivním otcem a požádá ho o radu. Poté zamíří na můstek a opět naléhá na kapitánku, aby zaútočila první. Ta ji vezme to své kajuty a vynadá jí, protože zpochybňuje její rozhodnutí, které nehodlá měnit. Burnhamová tedy kapitánku omráčí vulkánským nervovým stiskem, odejde na můstek a nařídí posádce pálit na klingonské plavidlo. Ještě než je rozkaz vyplněn, objeví se ve dveřích kapitánka Georgiou s phaserem v ruce a donutí Burnhamovou odstoupit. Vzápětí záře z klingonské lodi pohasne a do prostoru vstoupí velké množství klingonských lodí.\n"}
{"id": "1330187", "url": "https://cs.wikipedia.org/wiki?curid=1330187", "title": "Staré duby", "text": "Staré duby\n\nStaré duby je přírodní rezervace poblíž obce Plešice v okrese Třebíč v nadmořské výšce 380–460 metrů. Přírodní rezervace byla vyhlášena návrhem rady Kraje Vysočina a je v péči krajského úřadu uvedeného kraje.\n\nDůvodem ochrany jsou společenstva hercynských dubohabřin, teplomilných doubrav, acidofilních suchých doubrav a suťových lesů, dále také významné druhy vyšších rostlin a živočichů, jako jsou ladoňka dvoulistá, sněženka podsněžník, večernice lesní, skalník celokrajný, rybíz alpinský, lnice kručinkolistá, zapalice žluťuchovitá, slíďák lesostepní, zlatohlávek skvostný, kovařík, okáč medyňkový a holub doupňák.\n\nRezervace je také významným hnízdištěm ptáků, jako jako např. puštík obecný, datel černý, žluna zelená, strakapoud velký, lejsek bělokrký, lejsek šedý, strakapoud prostřední, výr velký a včelojed lesní. Žijí zde také pavouci jako snovačka červenonohá, běžník doubravní a sklípkánek hnědý, na území žijí i brouci jako např. krasec měďák či motýli jako např. okáč medyňkový.\n\n"}
{"id": "1330189", "url": "https://cs.wikipedia.org/wiki?curid=1330189", "title": "Vrchlického (Praha)", "text": "Vrchlického (Praha)\n\nVrchlického je pražská ulice v jihozápadních partiích centrální části města, v Košířích. Svým jménem odkazuje na českého literáta Jaroslava Vrchlického, vlastním jménem Emila Fridu.\n\nPůvodním názvem komunikace bylo pojmenování U Motolského potoka. Západní část ulice se roku 1900 přejmenovala na Třebízkého, a to podle spisovatele a buditele Václava Beneše Třebízského. Východní část získala v roce 1920 název Vrchlického. Během druhé světové války, počínaje rokem 1940 se obě části ulice přejmenovaly. Západní úsek dostal název Mošnova, podle českého herce Jindřicha Mošny, a východní Zachova, na počest českého hudebního skladatele Jana Zacha. Po skončení války (1945) se obě části vrátily ke svým původním názvům, tedy Třebízkého pro západní část, a Vrchlického pro východní. Roku 1947 však byly obě části sceleny v jednu a ulice se od té doby jmenuje Vrchlického.\n\n"}
{"id": "1330196", "url": "https://cs.wikipedia.org/wiki?curid=1330196", "title": "Huičchon", "text": "Huičchon\n\nMěsto Huičchon ( – \"Hŭičchŏn si\") je město v severokorejské provincii Čagang. K roku 2008 mělo přes 168 tisíc obyvatel.\n\nPřes Huičchon prochází železniční trať Sunčchon – Manpcho, která vede ze Sunčchonu přes Manpcho a dále do Ťi-anu v Čínské lidové republice.\n\nVýchodně od Huičchonu je Huičchonská přehrada.\n"}
{"id": "1330203", "url": "https://cs.wikipedia.org/wiki?curid=1330203", "title": "Soňa Hermochová", "text": "Soňa Hermochová\n\nSoňa Hermochová (29. července 1932 Praha – 2. prosince 2018) byla česká psycholožka, vysokoškolská pedagožka, zakladatelka hnutí sociálně-psychologického výcviku.\n\nSoňa Hermochová se narodila 29. července 1932 v Praze manželům Doležalovým. Vyrůstala ve smíšené německo-české rodině, což vedlo zvláště za války k řadě předsudků v sociálním okolí.\n\nJejí otec profesor Jan Doležal se zabýval experimentální psychologií, psychologií práce a hygienou duševního života. Byl v několika vedoucích pozicích na Univerzitě Karlově. Zasloužil se o založení časopisu Československá psychologie a zastával funkci předsedy Československé psychologické společnosti. \n\nSoňa Hermochová se rozhodla pro stejnou profesní dráhu jako její otec, i když původně začala studovat fyziku. Nicméně po krátké době svého prvotního studia přestoupila na studium psychologie. Na přelomu 50. a 60. let se musela překonat tragiku několika úmrtí v rodině.\n\nJako asistentka na katedře psychologie Filozofické fakulty Univerzity Karlovy v Praze (od roku 1957) se Soňa Hermochová stále více věnovala praktickým aplikacím sociální psychologie, což byl v tehdejším Československu netradiční směr. Ve druhé polovině 60. let se zasloužila o zavedení předmětu sociální psychologie do výuky, účastnila se výuky a jejího spojení s praxí. Realizovala zavádění psychologie do takových oblastí, jako jsou obchod, nápravná výchova a penologie, působení sociálních kurátorů, manželské a předmanželské poradenství, příprava mládeže pro manželství a rodičovství, práce se ženami, zvláště s matkami. Podstatně přispěla k rozvinutí těchto aplikací i jejich teoretických základů a k praktickému zaměření studia psychologů. Odborně čerpala i z návštěvy USA v roce 1966, což byla doba bouřlivého rozvoje skupinových metod. Její výzkumná a pedagogická činnost byla spojena s uvedenými směry aplikací a výzkumnými tématy katedry. V roce 1970 byl Soně Hermochové vysloven zákaz pedagogické činnosti. \n\nPo sametové revoluci Soňa Hermochová vykonávala v letech 1991–1997 funkci vedoucí katedry psychologie FF UK. V letech 1994 až 2000 byla proděkankou filozofické fakulty Univerzity Karlovy pro zahraniční vztahy. Od roku 2009 je členkou pedagogického sboru Vysoké školy aplikované psychologie v Terezíně.\n\nSoňa Hermochová založila v Čechách hnutí sociálně-psychologického výcviku. Sociálně-psychologický výcvik je systém, který je založený na osobní prožitkové zkušenosti, ale zároveň je propojený s teoretickými poznatky. Poznatky ze sociální psychologie aplikovala do různých oblastí profesního a společenského života. Po roce 1990 založila českou pobočku Partners for democratic change. Spoluzaložila Asociace trenérů sociálně-psychologického výcviku|Asociaci trenérů sociálně-psychologického výcviku]] v roce 1996. Aktivně se angažovala v projektu Dokážu to!. V tomto projektu se věnovala aplikaci sociálně psychologických technik do výchovně vzdělávací oblasti osobnostní a sociální výchova. Za svoji pedagogickou praxi vedla mnoho mladých odborníků (psychologů, pedagogů atd.), kteří se v současné době problematikou sociálně psychologického výcviku zabývají, jak po stránce teoretické, tak i praktické.\n\n\n"}
{"id": "1330204", "url": "https://cs.wikipedia.org/wiki?curid=1330204", "title": "Seznam dílů seriálu Star Trek: Discovery", "text": "Seznam dílů seriálu Star Trek: Discovery\n\nToto je seznam dílů seriálu \"Star Trek: Discovery\". Americký televizní sci-fi seriál \"\" je uváděn od 24. září 2017 na internetové platformě CBS All Access, přičemž úvodní díl byl premiérově odvysílán i na stanici CBS (a následně zpřístupněn na CBS All Access). Dosud bylo zveřejněno dílů seriálu.\n\n<section begin=\"řady\" /><section end=\"řady\" />\n\nDosud bylo odvysíláno <section begin=\"ep\" />29<section end=\"ep\" /> dílů seriálu.\n\nDne 27. února 2019 služba CBS All Access oznámila, že seriál získá třetí řadu.\n\n"}
{"id": "1330206", "url": "https://cs.wikipedia.org/wiki?curid=1330206", "title": "Bavaria Slavica", "text": "Bavaria Slavica\n\nBavaria Slavica (v latině \"Slovanské Bavorsko\") je historické území, část dnešního severovýchodního Bavorska, osídlená slovanskými skupinami obyvatelstva. Nacházela se na území Německa, historiky označovaném jako Germania Slavica.\n\nV Horních Frankách a na Horní Falci žili v raném a na počátku pozdního středověku vedle domácího franckého obyvatelstva také Slované, kteří sem přišli mezi 6. a 9. stoletím z Podunají a z Čech. Tyto skupiny se objevují v písemných pramenech z 8. až 10. století jako Mohanští, Regnitz a Nábští Vendové. Vnitřní kolonizace a osídlování na přelomu 10. a 11. století probíhalo na územích horního toku Mohanu zejména při příchodu dalších slovanských osadníků. V průběhu procesu asimilace a přizpůsobování se však jejich vlastní jazyk a kulturní tradice již v 10. a 11. století z větší části vytratily.\n\nPřítomnost Slovanů se odráží v mnoha pramenech, jež jsou předmětem výzkumů. Ty vyžadují rozličné metody posuzování, resp. interpretace a umožňují rozdílné vývody.\n\nNejstarší spolehlivé zmínky o Slovanech v Pomohaní se objevují v souvislosti se založením würzburského biskupství v roce 741. Kolem roku 790 pověřil Karel Veliký würzburského biskupa Berowelfa, aby v rámci slovanské misie založil 14 tzv. slovanských kostelů pro potřeby christianizovaných Slovanů v okolí Mohanu a Regnitze, jejichž polohu lze však pouze předpokládat. V Diedenhofenském kapituláři (805) jsou jmenována místa Hallstadt, Forchheim, Premberg u Burglengenfeldu a Řezno, coby místa určená pro clení při obchodování mezi Franky a Slovany. \n\nRoku 863 jsou poprvé zmiňováni Slované na Horní Falci. V souvislosti s darováním ke klášteru Fulda a kostely ve Würzburku a Ansbachu bylo v 8. – 10. století jmenováno také několik míst ležících „im Slawenland“, tedy „v zemi Slovanů“. Při založení bamberského biskupství roku 1007 byla výslovně zmíněna také christianizace Slovanů. Při bamberské diecézní synodě z roku 1059 bylo na pořadu téma neochoty Slovanů platit desátky a také nadále provozované pohanské praktiky. Na další biskupské synodě z roku 1087 však již Slované zmiňováni nejsou. Celkově byly tradice silně podmíněny náhodnými změnami. Doloženo a zmapováno je především území okolo Bambergu, zatímco jiné vzdálenější regiony se v listinách objevují jen zřídka.\n\nV Horních Frankách a Horní Falci jsou často patrné slovanské názvy nebo části názvů u názvů míst, částí obcí a vodstev. Mimo jiné aspekty jmenné (onomastické) analýzy také vypovídají o podílu slovanského obyvatelstva. Přitom však není možné určit konkrétní osídlení jednotlivých míst slovanským nebo německým obyvatelstvem, neboť názvy se nacházejí na rozlehlém území. Kolonisté například mohli převzít starší názvy míst nebo sousedních obcí. Slovanské místní názvy však také naopak mohly vznikat později překladem nebo naharazeny novými německými názvy. Samostatnou skupinu pak tvoří místní jména, která začínala slovem „Windisch-“ nebo naopak končily „-winden“ resp. „-wind“ a často doplněna německým osobním jménem nebo spojená s titulem jako opat či biskup. Zde jsou Slované žijící v těchto místech zmiňováni již jako Windové či Wendové. Typická koncovka pro názvy míst slovanského původu je „-itz“.\n\n\n\n"}
{"id": "1330207", "url": "https://cs.wikipedia.org/wiki?curid=1330207", "title": "Phil Heath", "text": "Phil Heath\n\nPhillip Jerrod \"Phil\" Heath(* 18. prosinec, 1979) je americký IFBB kulturista a současný Mr. Olympia. Od roku 2011 do roku 2017 vyhrál Mr. Olympia 7x. Jeho poslední výhrou vyrovnal počet výher mezi ním a Arnoldem Schwanzeneggerem a tím se dostal na celkově 3. místo v celkových výhrách za Lee Haneyem (8) a Ronniem Colemanem.\n\nHeath se narodil a byl vychován v Seattlu, Washington. Chodil na střední školu Rainier Beach, kde hrál v basketbalovém týmu na postu obránce. Poté nastoupil na universitu v Denveru, Colorado, na atletické stipendium. Kde studoval obory informační technologie a manažerskou administrativu a přitom hrál za první Denverskou Divizi na postu obránce.\n\nHeath začal jeho kulturistickou kariéru v roce 2002. Roku 2005 vyhrál globální titul v Americkém NPC(National Physique Committee) šampionátu, tím získal právo soutěžit jako IFBB Pro. Další rok vyhrál jeho první 2 IFBB Pro soutěže: The Colorado Pro Championships a The New York Pro Championship. V roce 2007 se umístil na 5. místě v soutěži Arnold Classic. Přesto se kvalifikoval na Mr. Olympia 2007, nicméně se rozhodl že se soutěže nebude zúčastnit, protože tvrdil že pořád potřebuje vylepšovat svou formu.\n\nRoku 2008 vyhrál Iron Man show a umístil se na druhém místě hned za Dexterem Jacksonem na Arnold Classic 2008. V jeho debut na Mr. Olympia roku 2008 skončil na 3. místě a tím se stal 1. nováčkem, který se umístil v top 3 po Flexovi Wheelerovi, kterému se to povedlo v roce 1993. Byl favorit na titul Mr. Olympia 2009, ale dostal žaludeční virózu kvůli které dorazil o 2,7 kg lehčí než plánoval a to vedlo k tomu že skončil na 5. místě. Roku 2010 na Mr. Olympia skončil na 2. místě hned za Jayem Cutlerem, který zde vyhrál jeho poslední titul. Phil poté zlepšil jeho velký sval zádový a porazil Jaye Cutlera na Mr. Olympia 2011 a tím se stal vítězem Mr. Olympia 2011. Od roku 2011 se mu podařilo vyhrát titul Mr. Olympia 7x.\n"}
{"id": "1330209", "url": "https://cs.wikipedia.org/wiki?curid=1330209", "title": "Steyr (rozcestník)", "text": "Steyr (rozcestník)\n\nSteyr může znamenat:\n\n\n\n\n\n"}
{"id": "1330215", "url": "https://cs.wikipedia.org/wiki?curid=1330215", "title": "Pioche", "text": "Pioche\n\nPioche je sídlo se statusem neustaveného města (unincorporated town) v okrese Lincoln County ve státě Nevada ve Spojených státech amerických. Je zároveň správním střediskem tohoto okresu. V rámci stejnojmenného území pro sčítání lidu (census-designated place) žije přes jeden tisíc obyvatel.\n\nPrvní osada zde vznikla v roce 1864 u stříbrných dolů. Po sérii indiánských nájezdů byla opuštěna, ovšem v roce 1868 byla obnovena. Městečko koupil o rok později François Pioche a to se začátkem 70. let 19. století stalo jednou z nejvýznamnějších oblastí pro těžbu stříbra v Nevadě.\n\nMěstečkem prochází silnice U.S. Route 93.\n\n"}
{"id": "1330217", "url": "https://cs.wikipedia.org/wiki?curid=1330217", "title": "Synproporcionace", "text": "Synproporcionace\n\nSynproporcionace nebo komproporcionace je chemická reakce mezi dvěma reaktanty obsahujícími stejný prvek v různých oxidačních číslech, při níž vzniká produkt, v němž mají atomy tohoto prvku stejná oxidační čísla (například má prvek A v reaktantech oxidační čísla 0 a +2 a v produktu +1); jde tedy o opak disproporcionace, kde se některé atomy prvku (se stejným výchozím oxidačním číslem) oxidují a jiné redukují.\n\nTendence dvou látek k synproporcionaci či disproporcionaci lze vyjádřit Frostovým diagramem oxidačních čísel; pokud je u látek hodnota Δ\"G/F\" níže než čára spojující příslušná oxidační čísla na obou stranách, pak tyto látky, jsou-li společně přítomny v roztoku, podléhají synproporcionaci.\n\nV olověných akumulátorech probíhá spontánní reakce:\n\nManganistan draselný obsahuje mangan v oxidačním čísle +7 a reaguje s manganatými sloučeninami (kde má mangan oxidační číslo +2) za vzniku oxidu manganičitého (kde je v oxidačním čísle +4), hydroxidu draselného a vody.\n\nV chalkogenové chemii probíhá tato reakce:\n\nPři sopečných erupcích se následující reakcí uvolňuje síra:\n\nV halogenové chemii probíhá tato reakce:\n"}
{"id": "1330224", "url": "https://cs.wikipedia.org/wiki?curid=1330224", "title": "Caliente (Nevada)", "text": "Caliente (Nevada)\n\nCaliente (výslovnost ) je město v okrese Lincoln County ve státě Nevada ve Spojených státech amerických. Žije zde přes jeden tisíc obyvatel a je tak nejmenším městem Nevady.\n\nV roce 1901 zde byl bratry Culverwellovými založen ranč, kolem kterého se následně začala rozrůstat osada Calientes (jméno později upraveno na Caliente). Roku 1905 byla přes Caliente dokončena železniční trať společnosti Union Pacific Railroad, která zde postavila staniční budovu. Ta je nyní využívána jako radnice, knihovna a galerie. V roce 1959 byla zřízena městská samospráva.\n\nMěstem prochází silnice U.S. Route 93.\n"}
{"id": "1330227", "url": "https://cs.wikipedia.org/wiki?curid=1330227", "title": "Caliente", "text": "Caliente\n\nCaliente může být:\n"}
{"id": "1330231", "url": "https://cs.wikipedia.org/wiki?curid=1330231", "title": "Radium-223", "text": "Radium-223\n\nRadium-223 (Ra) je izotop radia s poločasem přeměny 11,43 dne. Využívá se hlavně v radioterapii, díky chemické podobnosti s vápníkem se usazuje v kostech.\n\nI když se radium-223 vyskytuje v přírodě (kde vzniká jako součást rozpadové řady uranu-235, tak se převážně vyrábí uměle vystavením přírodního radia-226 neutronům za vzniku radia-227, které se s 42minutovým poločasem přeměňuje na aktinium-227 (s poločasem 21,77 let), to se z 98,6 % přemění na thorium-227 (poločas 18,7 dne), z něhož alfa rozpadem vzniká radium-223. Tento rozpad umožňuje vyrobit Ra z generátoru obsahujícího Ac.\n\n"}
{"id": "1330235", "url": "https://cs.wikipedia.org/wiki?curid=1330235", "title": "Wilfried Bockelmann", "text": "Wilfried Bockelmann\n\nWilfried Bockelmann (9. února 1942 – 27. srpna 2017) byl německý technik a manažer působící v koncernu Volkswagen, v letech 1995 až 2002 šéf technického vývoje ve Škodě Auto. Díky jeho působení zůstal po převzetí Škody Auto koncernem Volkswagen v české pobočce nezávislý technický vývoj. Bockelmann prosadil vývoj typů Fabia a Superb a vývoj a výrobu tříválcových motorů. Měl rovněž zásluhu na zachování a rozvoji závodu v Kvasinách.\n"}
{"id": "1330241", "url": "https://cs.wikipedia.org/wiki?curid=1330241", "title": "Jodistan sodný", "text": "Jodistan sodný\n\nJodistan sodný je anorganická sloučenina, sodná sůl kyseliny jodisté. Stejně jako mnohé další jodistany existuje ve dvou formách: jako jodistan monosodný (NaIO) a jodistan pentasodný (NaIO). Obě tyto soli jsou užitečná oxidační činidla.\n\nJodistan sodný se nejčastěji vyrábí jako \"dihydrogenjodistan trisodný\" (NaHIO). Lze jej vyrobit oxidací jodičnanů chlorem a hydroxidem sodným:\n\nModerní průmyslová výroba spočívá v elektrochemické oxidaci jodičnanů na anodě z PbO:\n\nMonojodistan sodný může být připraven dehydratací dihydrogenjodistanu trisodného kyselinou dusičnou:\n\nMonojodistan sodný tvoří tetragonální krystaly (prostorová grupa \"I\"4/) skládající se z lehce pokřivených iontů IO s průměrnou délkou vazby I-O 177,5 pm; ionty Na jsou obklopeny osmi kyslíkovými atomy ve vzdálenostech 254 a 260 pm.\n\nDihydrogenjodistan trisodný utváří kosočtverečné krystaly (prostorová grupa Pnnm). Atomy jodu i sodíku jsou obklopeny osmistěnným seskupením šesti kyslíkových atomů; osmistěn NaO je ovšem silně pokřivený. Skupiny IO a NaO jsou propojeny společnými vrcholy a okraji.\n\nPráškovou difrakcí bylo zjištěno, že NaIO vytváří jednoklonné krystaly (prostorová grupa C2/m).\n\nRoztok jodistanu sodného může být použit k otevření sacharidových kruhů mezi vicinálními dioly za odštěpení dvou aldehydových skupin. Tato reakce se často používá při značkování sacharidů fluorescenčními molekulami nebo jinými látkami jako je biotin. Jelikož je pro tento proces potřeba vicinální diol, využívá se často k selektivnímu značkování 3'-konců RNA (ribóza má vicinální diolové skupiny), ne u DNA (deoxyribóza vicinální dioly nemá).\n\nNaIO se používá v organické chemii k rozštěpení diolů za vzniku dvou aldehydů\n"}
{"id": "1330242", "url": "https://cs.wikipedia.org/wiki?curid=1330242", "title": "Huawei Mate 9", "text": "Huawei Mate 9\n\nHuawei Mate 9 je high-endový smartphone s operačním systémem Android. Telefon je vyráběn firmou Huawei a byl představen 3. listopadu 2016.\n\nJedná se o phablet s celokovovým tělem a 5.9 palcovým tvrzeným displejem s Full HD rozlišením (1920x1080 pixelů) a 2.5D zakřivením. Je vybaven čtečkou otisku prstů FPC1025, která je vyráběna firmou Fingerprint Cards ze Švédska. Čtečka otisků prstů užívá 4 fázového zabezpečení z důvodu přesnosti a rychlosti. Telfon je vybaven 8 jádrovým čipsetem HiSilicon Kirin 960, který se skládá z ARM Cortex A73/A53 osmijádrového procesoru a Mali G71 grafického čipu, který snižuje spotřebu energie až o 15 %. Dle tvrzení společnosti Huawei byl tento čipset nejrychlejší, který do té doby vyrobili. V září 2017 byla tato rychlost překonána. V telefonu je zabudovaná 4 000 mAh baterie využívající technologii SuperCharge, vyvinutá společností Huawei. Tato technologie umožňuje nabití na 58% během 30 minut nebo plné nabití během 90 minut. Baterie poskytuje zhruba 2 dny výdrže baterie na jedno nabití.\n\nTelefon podporuje sítě GSM, UMTS, LTE, TLE. V některých zemích je dostupná i verze podporující dvě SIM karty. Telefon podporuje Wi-Fi, GPS, Bluetooth a NFC.\n\nDvojčočkový fotoaparát je dodáván firmou Leica. Zadní, hlavní fotoaparát disponuje světelností f/2.2 a rozlišením 12 megapixelů na barevné čočce a světelností f/2.2 a rozlišením 20 megapixelů na monochromatické čočce, což umožňuje uživatelům pořizovat dvě fotky najednou a dosáhnout tak mnohem lepšího detailu. Černobílá čočka může být využita samostatně a obsahuje bezztrátové přiblížení a 4v1 hybridní ostření, které zaručí přibližování bez ztráty kvality. Fotoaparát je také vybaven laserovým ostřením, detekcí pohybu a barevné hloubky a také ostřením na základě kontrastu. Telefon podporuje 4K video a je vybaven přední 8MP kamerou. Je dodáván v šedé, stříbrné, zlaté, hnědé, bílé a černé barvě. Ve vybavě má 4GB RAM, 64GB interním úložištěm a podporou microSD až do 256 GB. Vyrábí se také ve verzích s 4 GB + 32 GB nebo 6 GB + 128 GB.\n\nKromě toho společnost Huawei uvolnila edici \"Porshe Design\", která kombinuje prvky Porshe designu s technologií Huawei. Je vybeven 6GB RAM, 256GB úložištěm a 5.5 palcovým zakřiveným displejem s aktivní matricí AMOLED s rozlišením 2560x1440 px. Tato edice je dostupná pouze v uhlově černé barvě.\n\nTelefon je vybaven operačním systémem \"Android 7.0 Nougat\" a Huawei nadstavbou EMUI 5.0, která zlepšuje výkonnost systému oproti starším verzím. V únoru 2017 byl telefon vybaven podporou Amazon Alexa pro Spojené státy americké. Jedná se o první telefon, který podporuje optickou stabilizaci \"Vidhance\" od firmy IMINT Image Intelligence AB.\n\nTelefon byl zprvu vydán pro trh v Číně, Francii, Německu, Itálii, Japonsku, Kuvajtu, Malajsii, Polsku, Saúdské Arábii, Španělsku, Thajsku a Spojených arabských emirátech.\n\nTelefon dostal celkově pozitivní hodnocení. V Tom's Guide Sam Rutherford řekl, že \"Mate 9 od Huawei má vše, co si jen lze představit. Získáte spoustu funkcí, jako například IR blaster audio, čtečku otisku prstů, velký, světlý, 5.9 palcový displej a stále to bude nejrychlejší Android telefon na trhu\". Tech Advisor uvedl, že \"Huawei Mate 9 má potenciál stát se nejlepší řadou firmy Huawei, s baterií s velkou výdrží ve spojení s výkonným hardwarem, vylepšenou zadní kamera a úžasným designem\". Shaan Haider z Geeky Stuffs uvedl, že \"Mate 9 je skvělý telefon a boduje po všech stránkách. Je vyráběn s velkou a krásnou obrazovkou a výbornou optikou, špičkovým senzorem otisku prstů a nadstavbou EMUI, společně s velkou výdrží baterie\".\n"}
{"id": "1330243", "url": "https://cs.wikipedia.org/wiki?curid=1330243", "title": "Xiaomi Mi A1", "text": "Xiaomi Mi A1\n\nMobilní telefon Xiaomi Mi A1 je přepracovaný telefon Xiaomi Mi 5X, vyvinutý společností Google, v rámci projektu Android One, a společností Xiaomi. Telefon běží na operačním systému Android.\n\nXiaomi Mi A1 přichází s dotykovým displejem o úhlopříčce 5,5 palce s rozlišením 1080p a je napájen baterií o kapacitě 3080 mAh. Má rozměry 155,40 x 75,80 x 7,30 (výška x šířka x tloušťka) mm a váží 168 gramů. Xiaomi Mi A1 je vybaven osmijádrovým procesorem Qualcomm Snapdragon 625 s taktem 2.0 GHz, grafickým procesorem Adreno 506 a pamětí RAM s kapacitou 4 GB. Je vybaven interním úložištěm 64 GB, slotem pro karty microSD, podporujícím až 128 GB. Zadní kamera na přístroji Mi A1 integruje 12 + 12 megapixelovou čočku s automatickým ostřením a 2x optickou bezztrátovou transfokací a je schopna zaznamenávat 4K videa. Telefon má také 5 megapixelový přední fotoaparát. Senzory na telefonu obsahují kompasový magnetometr, snímač přiblížení, akcelerometr, snímač okolního světla a gyroskop.\n\nČtečka na zadní straně je pro spoustu uživatelů výhodou, pro mnohé nikoliv. Umístění je velkou výhodou při běžném používání. Její funkce je díky použití již u několika generací odzkoušená a neměl by s ní být žádný problém. Samotná čtečka je po správném nastavení přesná, citlivá a celý proces odemčení rychlý. Samozřejmě je potřeba se vyvarovat špinavým či vlhkým prstům, kdy čtečka otisk nerozpozná. Čistý Android nám umožnil používat také gesto pro vysunutí notifikační lišty.\n\nXiaomi Mi A1 je vybaven jedním reproduktorem na spodní hraně. Telefon disponuje 3,5mm jackem pro připojení sluchátek, která se však k telefonu nedodávají.\n\nXiaomi Mi A1 disponuje speciální verzí systému Android s názvem Android One. Používá operační systém Android 9.0 Pie. Je u něj garantována minimálně dvouletá aktualizace operačního systému s ověřenými aktualizacemi na Android Oreo a Android P. Systém běží plynule i přes limitující výkon hardwaru.\n\nXiaomi Mi A1 byl představen 5. září 2017 a je dostupný na všech současných trzích společnosti Xiaomi, s výjimkou Číny, kde byla vydána varianta telefonu Mi 5X MIUI již před rokem.\n\nXiaomi Mi A1 obdržel převážně pozitivní recenze. Sam Byford z The Verge popsal, že nejvýraznějším prvkem Mi A1 je jeho software, který běží na čistém Androidu a ne na rozhraní MIUI Xiaomi. Sahil Gupta ze společnosti TechRadar napsal, že spolu s osvědčeným hardwarovým vybavením a dvojitou kamerou nabízí výborný poměr cena/výkon.\n\n"}
{"id": "1330246", "url": "https://cs.wikipedia.org/wiki?curid=1330246", "title": "Petr Stoilov", "text": "Petr Stoilov\n\nPetr Stoilov (* 30. srpna 1975 Plzeň) je bývalý český fotbalista, útočník.\n\nV české lize hrál za FC Viktoria Plzeň. Nastoupil v 8 ligových utkáních. V chorvatské nejvyšší soutěži nastoupil ve dvou utkáních za NK Zadar. V nižších soutěžích hrál i za TJ Přeštice, makedonský FK Makedonija Ďorče Petrov, v Německu za 1. FC Bad Kötzting a SSV Jahn Regensburg a za TJ Sokol Plzeň-Černice.\n\n"}
{"id": "1330255", "url": "https://cs.wikipedia.org/wiki?curid=1330255", "title": "Battle Mountain (Nevada)", "text": "Battle Mountain (Nevada)\n\nBattle Mountain je sídlo v okrese Lander County ve státě Nevada ve Spojených státech amerických. Je zároveň správním střediskem tohoto okresu. V rámci stejnojmenného území pro sčítání lidu (census-designated place) žije přes 3600 obyvatel.\n\nV roce 1866 byly v oblasti objeveny zásoby mědi, později také zlata. Společnost Central Pacific Railroad sem vybudovala železniční trať, na které byla roku 1870 zřízena stanice, u které vzniklo městečko.\n\nPřes Battle Mountain prochází dálnice Interstate 80, jihovýchodně od městečka se nachází letiště.\n"}
{"id": "1330258", "url": "https://cs.wikipedia.org/wiki?curid=1330258", "title": "Battle Mountain", "text": "Battle Mountain\n\nBattle Mountain může být:\n"}
{"id": "1330260", "url": "https://cs.wikipedia.org/wiki?curid=1330260", "title": "Noiraigue", "text": "Noiraigue\n\nNoiraigue je bývalá obce v západní (frankofonní) části Švýcarska, v kantonu Neuchâtel, v distriktu Val-de-Travers. V roce 2016 žilo v obci 506 obyvatel. Noiraigue je východiskem turistických cest k propasti Creux du Van a do Areusovy kotliny.\n\nDříve samostatná obec je od 1. ledna 2009 částí obce Val-de-Travers.\n\n"}
{"id": "1330265", "url": "https://cs.wikipedia.org/wiki?curid=1330265", "title": "Karel Stankuš", "text": "Karel Stankuš\n\nKarel Stankuš (5. srpna 1897 Lazy – 24. května 1983 Janov) byl český lékař, malíř a sochář. V oboru lékařství také publicista.\n\nNarodil se v Lazech u Orlové. Na začátku první světové války v roce 1914 byl jako gymnazista v Orlové za vylepování proruských plakátů odsouzen k trestu smrti. Jako nezletilému mu byl trest prominut a jako politicky nespolehlivý byl odveden do rakousko-uherské armády, kde se zúčastnil bojů na východní frontě v Haliči. V polovině ledna roku 1918 se mu přes zamrzlou řeku Styr podařilo přeběhnout do města Berestečko, kde padl do ruského zajetí, v němž zůstal jen několik dní. Na konci ledna 1918 se v Kyjevě setkal s Tomášem Garriguem Masarykem a v červnu 1918 se oficiálně nechal zaregistrovat do Československých legií v Rusku. Jako příslušník 8. střeleckého pluku se v hodnosti vojína zúčastnil v letech 1918-1919 bojů legionářů na Transsibiřské magistrále. V lednu 1920 odplul při stahování legií z Vladivostoku, do nově vzniklého Československa se vrátil počátkem února 1920.\n\nPo válce zvažoval studium malířství, protože se celý život malováním a také sochařením zabýval. Nakonec se rozhodl pro studium na Lékařské fakultě Univerzity Karlovy v Praze. Po absolutoriu se chtěl věnovat chirurgii, ale nakonec pracoval na porodnickém oddělení v Brně na Obilném trhu. Po odchodu z kliniky ve 30. letech 20. století až do začátku druhé světové války vykonával soukromou porodnickou a gynekologickou praxi v Orlové a během války pak v Ostravě na Kuřím rynku. Byl prvorepublikovým členem řádu Svobodných zednářů (lóže Most Brno). \nPo záboru druhé republiky nacistickým Německem a po vyhlášení Protektorátu Čechy a Morava se v březnu 1939 zúčastnil protinacistického odboje. Do emigrace pomohl Vojtovi Benešovi, bratrovi Edvarda Beneše. V roce 1942 v době heydrichiády, po várování odjel ke svému bratranci do Plumlova u Prostějova, kde se skrýval až do konce války.\n\nNa konci dubna 1945 se vrátil do Opavy, kde byl pověřen vedením porodnicko-gynekologického oddělení v rámci poválečné obnovy nemocnice v Opavě. Primariát vykonával až do roku 1955, kdy se stal krajským primářem porodnicko-gynekologického oddělení Krajské nemocnice v Ostravě-Zábřehu. Zasloužil se o koncepci preventivního zaměření oboru. Spolupracoval několik let s Ludvíkem Havláskem na přípravě atlasu gynekologické operativy, ale v roce 1964 zemřel Ludvík Havlásek a tak dílo nebylo dokončeno. Po pražském jaru 1968 musel na počátku 70. let odstoupit a byl penzionován. \nZ prvního manželství s učitelkou Marií, roz. Holaňovou, která zemřela při dopravní nehodě v roce 1946, měl syna Karla Stankuše (1926-1975), který pracoval jako primář gynekologie v Bruntále. Po osmi letech pak uzavřel druhý sňatek s lékárnicí Vlastou, roz. Přerovskou (1925-1993), s níž měl druhého syna Petra Stankuše (1954), který pracuje jako mikrobiolog. \n\nZemřel v roce 1983. Je pohřben v Janově, kde přes třicet let trávil volný čas.\n"}
{"id": "1330271", "url": "https://cs.wikipedia.org/wiki?curid=1330271", "title": "Didoetie", "text": "Didoetie\n\nDidoetie, též Didoetsko je historická horská oblast (území) Velkého Kavkazu ležící v ruské republice Dagestán.\n\nNa jihozápadních hranicích Didoetie sousedí s Gruzií (oblastmi Tušetie a Kachetie) a na severozápadě s ruskou republikou Čečenskem. Současné území Didoetie je rozdělené do tří dagestánských správních celků (okresů) – Cunta, Bežta, velká část Cumady.\n\nDidoetie je vysokohorská území s množstvím třítisícových vrcholů. Nejvyšší horou je hraniční vrchol Diklosmta (4285 m n. m.). Kompletně celé území se nachází nad 1000 m n. m.\n\nNa území Didoetie nevede železnice. Automobilová doprava je komplikovaná. Řada obcí je dostupná pouze automobily s náhonem všech čtyř kol.\n\nDidoetii zmiňují již staré arabské a gruzínské kroniky. Území leželo v raném středověku na obchodní stezce mezi Gruzií a Chazarskou říší. Původní historická hranice území není známá. Zachoval se pouze hrubý popis v knize gruzínského zeměpisce a historika Vachšutiho z 18. století, v jeho díle \"Agtzera sameposa sakartvelosa (ვახუშტი ბაგრატიონის ატლასები)\".\n\nVe vrcholném středověku byla Didoetie kulturně, hospodářsky i vojensky napojená na Gruzínské království. Po invazi turkického vojevůdce Tamerlána koncem 14. století si na Didoetii začal dělat nárok Avarský chanát. S rozdělením Gruzínského království mezi Osmanskou říši a Persií v polovině 16. století na území začala intenzivní islamizace původně křesťanského obyvatelstva. Definitivní napojení na severovýchodní Kavkaz proběhl s invazí Ruského impéria v 19. století. \n\nDidoetští obyvatelé jazykově spadají mezi severovýchodokavkazské jazyky. Mluví tzv. didojskými jazyky, které západní jazykověda nazývá jazyky Cezskými podle nejrozšířenější skupiny obyvatel Cezů.\n\nPro obyvatelé Didoetie byla po staletí typická tzv. horská demokracie, kterou tvořily jednotlivé klany (kmeny). Tyto klany si udržovaly formální nezávislost na feudálech z nížin. Definitivně se podařilo kavkazské horské klany podrobit až po druhé světové válce. Jednotlivé klany stahovaly z hor do nížin za údajnou kolaboraci s nacisty a po převýchově se od konce padesátých let dvacátého století mohly vracet. Pro klany z didoetského území je typická postupná avarizace obyvatel. Didoetské kmeny jsou již z národnostního hlediska vnímány jako subetnikum Avarů.\n\nTurismus na území Didoetie je na rozdíl od sousední Tušetie minimální. Důvodem je mimo komplikované dopravy i speciální povolení pro vstup na tato území. Jde především o dagestánský okres Cunta. V oblasti se nachází několik vojenských posádek.\n\nPovolení na vstup do oblasti vydává FSB (Federalnaja služba bezopasnosti Rossijskoj federacii) sídlící Kaspijsku. Vyřízení žádosti na povolení trvá několik měsíců.\n\nGeograpiuli aspektebi \"Didostatis Konstantines Mardžvenaši\"\n"}
{"id": "1330272", "url": "https://cs.wikipedia.org/wiki?curid=1330272", "title": "Muzeum Stará chalupa (Milówka)", "text": "Muzeum Stará chalupa (Milówka)\n\nMuzeum Stará chalupa v obci Milówka je historická dřevěná stavba z roku 1739, v gmině Milówka, okres Źywiec, Slezské vojvodství.\n\nStará chalupa je v seznamu kulturních památek Polska pod číslem A/394/81 z 2. dubna 1981 a je součástí Stezky dřevěné architektury ve Slezském vojvodství.\n\nPodle nápisu na podpěrném trámu byl objekt postaven v roce 1739 místním krčmářem Piotrem Gorelem. V roce 1760 syn Piotra Gorela Bartoloměj prodal chalupu s inventářem a pozemky Sebastianovi Capucovi úředníkovi na statku v sousední vesnici Węgierská Górka. Bezdětný syn Jan Capuca odkázal chalupu bratranci Martinu Kąkolovi. Rodina Kąkolových vlastnila chalupu až do roku 1992. Od roku 1992 je majetkem gminy Miłówka. Dům byl zpřístupněn veřejnosti v roce 1988 a v roce 2010 byl přenesen do sousedství další dům z Przyłękowa, který je udržován v obdobném stylu. Jsou v něm pořádány různé dílny a výstavy. Muzeum Stará chalupa představuje ucelený pohled na běžný život v beskydských vesnicích minulých dob.\n\nRoubená stavba je postavena z dřevěných trámů spojených čepováním na dlab a rybinu, posazena na kamenné podezdívce a krytá sedlovou šindelovou střechou. Kolem domu je postaveno dřevěné oplocení.\n\nHlavní okované dřevěné dveře vedou do síně, která tvoří část hospodářskou. Nacházel se zde mlat a různé typy hospodářského nářadí, z nichž větší část je zavěšena na stěnách. Z této části vedou schody na půdu. Ze síně se vchází také do komory, do obytné místnosti a pivnice. Komora sloužila k uskladnění hospodářského náčiní a potravin. Obytná místnost je nejstarší části chalupy a byla nejdůležitější části v denním životě obyvatel v níž se vařila jídla, jedlo, spalo a trávilo nejvíc času.\n\nPodle legendy se ve Staré chalupě zastavil král Jan Kazimír, když utíkal před švédskými vojsky. Měl zde nocovat Jan III. Sobieski, když směřoval na pomoc obležené Vídni.\n\n"}
{"id": "1330291", "url": "https://cs.wikipedia.org/wiki?curid=1330291", "title": "Gitk", "text": "Gitk\n\nGitk ( ) je grafický prohlížeč commitů v git repozitáři.\n\nHlavním účelem gitk není rozšiřovat funkčnost gitu, ale usnadnit jeho používání. Původní verze gitk, kterou vytvořil a spravoval Stefan Kost, umožňovala i úpravy projektu. Od roku 2005 je k dispozici přepracovaná verze gitk, kterou spravuje Paul Mackerras; tato verze je zaměřena především na prohlížení projektů, commitů a změn v souborech; mimoto umožňuje vytváření větví, aplikaci vybraných změn (cherry pick) a revertování commitů. Nová verze je součástí Gitu a je napsaná v Tcl/Tk.\n\n\n"}
{"id": "1330299", "url": "https://cs.wikipedia.org/wiki?curid=1330299", "title": "SV Babelsberg 03", "text": "SV Babelsberg 03\n\nSV Babelsberg 03 (celým názvem: Sportverein Babelsberg 03 e. V.) je německý sportovní klub, který sídlí v braniborském městě Potsdam. Založen byl v roce 1903 pod názvem SC Jugendkraft 1903. V roce 1945 došlo k jeho zrušení sovětskou okupační správou, stejný osud potkal všechny sportovní organizace v zóně. V letech 1949–1991 působil v městské části Babelsberg socialistický klub BSG Motor Babelsberg. Po znovusjednocení Německa došlo k obnovení starého klubu a to i se starým názvem. Od sezóny 2013/14 působí v Regionallize Nordost, čtvrté německé nejvyšší fotbalové soutěži. Své domácí zápasy odehrává na Karl-Liebknecht-Stadionu s kapacitou 11 925 diváků. Klubové barvy jsou modrá a bílá.\n\nMimo mužský fotbalový oddíl má sportovní klub i jiné oddíly, mj. oddíl volejbalu, roller derby, basketbalu, šachů a skatu.\n\nZdroj: \n\n\n\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n"}
{"id": "1330300", "url": "https://cs.wikipedia.org/wiki?curid=1330300", "title": "Kvalifikace na Mistrovství světa ve fotbale 2018 (UEFA) – Baráž", "text": "Kvalifikace na Mistrovství světa ve fotbale 2018 (UEFA) – Baráž\n\nDo baráže postoupilo nejlepších 8 týmů na druhých místech skupinové fáze. Jeden tým tak přímo vypadl, přestože se umístil na druhé příčce. Do tohoto žebříčku se nepočítaly výsledky se šestými týmy v dané skupině.\n\n\nKritéria pro seřazení druhých týmů\n\nLos baráže proběhl 17. října 2017 v Curychu. Proti každému týmu z koše 1 byl nalosován tým z koše 2.\n\n\nV jednotlivých dvojicích se hraje systémem doma-venku. Úvodní zápasy se odehrájí od 9. do 11. listopadu, odvety od 12. do 14. listopadu. Z obou zápasů se sečte skóre a lepší tým postoupuje na mistrovství světa ve fotbale 2018. V případě rovnosti sečteného skóre rozhodne pravidlo venkovních gólů. V případě, že ani to nerozhodne, hraje se v odvetném zápase prodloužení, případně penaltový rozstřel.\n\n"}
{"id": "1330301", "url": "https://cs.wikipedia.org/wiki?curid=1330301", "title": "Béžová", "text": "Béžová\n\nBéžová je označení barvy, která je světle šedá se žlutými a hnědými tóny. Pochází z výrazu \"beige\", který znamená ve francouzštině surovou ovčí vlnu. Jako pojmenování barvy toto slovo pravděpodobně poprvé použil Edmond de Goncourt v románu \"La Fille Elisa\" (1877). Původně byla béžová synonymem k ecru, později se začaly obě barvy rozlišovat. Béžová je barva pouštního písku, velbloudí srsti, kávy s mlékem nebo tmelu. Je vnímána jako zklidňující barva, používaná často v interiérech, v béžových odstínech se vyrábí řada elektronických zařízení, proto v angličtině zdomácněl výraz \"beige box\" jako označení pro osobní počítač. Jako neutrální barva nabízí v odívání množství kombinací. V angloamerickém slangu symbolizuje béžová barva nudu, průměrnost a konformitu.\n\n\n\n\n\n\n\n"}
{"id": "1330303", "url": "https://cs.wikipedia.org/wiki?curid=1330303", "title": "Zbojnícke plesá", "text": "Zbojnícke plesá\n\nZbojnícke plesá ( \"Zbojnická plesa\") je soustava šesti ples ve Vysokých Tatrách, nacházející se u Zbojnické chaty v nadmořské výši okolo 1 960 m.\n\nPojmenování jezer ve Velké Studené dolině je matoucí a liší se především slovenská a polská terminologie. Podle té polské náleží Nižné a Malé Zbojnícké pleso ke skupině Sesterských ples (\"Harnaskie Stawy\").\n\n\n"}
{"id": "1330307", "url": "https://cs.wikipedia.org/wiki?curid=1330307", "title": "Akční program KSČ", "text": "Akční program KSČ\n\nAkční program KSČ z roku 1968 (dále jen AP) byl programový dokument, který měl řešit hlavní příčiny, které vedly k tzv. Československé krizi z roku 1968. Tento dokument představoval koncepci pokusu reformy socialistického zřízení jak po stránce hospodářské, tak po stránkách politických i sociálních. Ve zkratce bylo jeho snahou polidštění vládnoucího totalitního režimu. Nakonec byl tento program v roce 1970 prohlášen ÚV KSČ za neplatný.\n\nOd počátku šedesátých let probíhala v Československu pomalá změna společenského myšlení, která vyústila v roce 1968 odvoláním prezidenta a prvního tajemníka ústředního výboru KSČ Antonína Novotného, který odmítal jakékoli reformy a změny. Antonín Novotný byl poražen reformním křídlem ÚV KSČ a byl donucen odstoupit z postu prvního tajemníka. Mezi členy reformního křídla můžeme zařadit osobnosti jako např. Ota Šik, Josef Smrkovský atd. Dne 5. ledna 1968 byl zvolenen jako nový první tajemník ÚV KSČ Alexandr Dubček. Druhou rozhodující událostí byla i rezignace prezidenta Antonína Novotného a jeho nahrazení Ludvíkem Svobodou. Od ledna téhož roku se chopilo iniciativy reformní křídlo KSČ, které si uvědomovalo nutnost ekonomických, politických a společenských změn pod taktovkou KSČ. Jako reakce na krizi ve společnosti byl sepsán právě Akční program jako souhrn potřebných reforem. Východisko ze společenské krize spatřoval v orientaci na specifickou československou reformu dosavadního pojetí socialismu. Vnitřní demokratizace KSČ měla patřit při této transformaci mezi nejdůležitější úkoly. Akční program byl koncipován jako program politické strany, která by se měla zabývat jen politikou. \n\nChceme-li porozumět roku 1968 v Československu, musíme se alespoň stručně seznámit s tímto důležitým programem. Ten byl veřejným prohlášením vládnoucí strany, která slibovala nutné společenské změny. Navazoval na podkladový materiál, který již od roku 1967 připravovala komise pod vedením Zdeňka Mlynáře. Po jednomyslném přijetí na dubnovém zasedání ústředního výboru KSČ v roce 1968 byl AP schválen a uveden v platnost. Jednou ze stěžejních otázek programu byla nepochybně vedoucí úloha strany. V novém pojetí tak neznamená prý ,\",vládnout nad společností, ale sloužit jí“.\" Neprosazovat tak svou linii nařizováním, ale nahradit ji \",prací svých členů a pravdivostí svých ideálů“\". AP však odmítá takové uspořádání společnosti, v němž by byly strany vládnoucí a strany opoziční. Pro toto politické postavení bude získávat demokratickými prostředky podporu. To znamená, že KSČ se bude do jisté míry dělit o moc s dalšími partnery, ale předpokládá, že jí v tomto partnerství zůstane vedoucí úloha. Otázku, co by se stalo ve chvíli, kdy by společnost odmítla rozhodující vliv komunistické strany, si AP neklade. Tento program kladl důraz na občanské svobody a potvrdil: právo na shromáždění, vznik dobrovolných organizací, sdružení a spolků bez byrokratizace. Dále zaručoval svobodu projevu, díky které byla prakticky zrušena cenzura, svobodu pobytu spojenou s vycestováním do zahraničí atd. Prakticky všechna opatření obsažená v AP byla zároveň rozpracována jako návrhy příslušných zákonů.\n\nCo se týče sféry ekonomické a sociální, tak zde byla vyjádřena potřeba provedení nutných hospodářských reforem vedoucích ke zvýšení životní úrovně a růstu mezd. V prvním čtvrtletí roku 1968 vzrostly mzdy o 10,4 procenta, průměrně tedy o 106 korun na osobu měsíčně. Mzdové a sociální požadavky se staly předmětem jednání mezi odbory a vládou, což byl také zcela nový společenský jev. O nutnosti ekonomické reformy se mluvilo již od roku 1960, ale její realizace byla neustále odkládána. Hlavní myšlenkou reformy bylo odstranit direktivní řízení a centrální plánování ekonomiky. Výrobní ministerstva měla být nahrazena několika resortními úřady, které výrobu neřídí, ale určují pravidla pro chod státních podniků. V rámci reformy byly vytvořeny podnikové rady pracujících, které měly mít právo zasahovat do řízení podniků a navíc měly mít mnohem větší vliv na jejich ekonomický rozvoj. Vrcholem hospodářských reforem mělo být umožnění drobného soukromého podnikání, které v této době existovalo v Polsku, NDR, Maďarsku a SSSR. Dalším cílem reforem byla hospodářská spolupráce se západními státy a také potřeba získat úvěry pro rekonstrukci československého průmyslu. Důležité bylo dosáhnout volné směnitelnosti československé koruny v zahraničí. Jako hlavní garant a tvůrce hospodářské reformy byl ekonom Oto Šik. Celkově tedy můžeme říct, že se jednalo o přechod z centrálně řízené ekonomiky směrem k tržnímu hospodářství.\n\nNejvětší společenské změny měly proběhnout i v zákonodárné sféře. V dané politické situaci, ve které se Československo ocitlo na začátku roku 1968, byly odloženy volby do Národních výborů, Národního shromáždění a Slovenské národní rady. Hlavním důvodem byly zastaralé volební zákony a nespokojenost s vybranými kandidáty. Volby se měly konat na podzim již podle nových pravidel, která by byla zcela v souladu se společenskými změnami umožňujícími kandidovat více osobám na místo zastupitele. Ke změnám došlo i v komunistické straně, kde měli být funkcionáři voleni tajně. Dále byl vydán zákaz soustřeďovat vedoucí stranické, státní a veřejné funkce do rukou jediné osoby. Komunisté také měli mít možnost vystoupit ze strany z vlastní vůle, nikoli tedy jen vyškrtnutím, vyloučením nebo úmrtím. Tyto reformy ukončila invaze vojsk SSSR a dalších států Varšavské smlouvy v srpnu 1968 a volební řád se vrátil do doby před lednem. Díky procesu demokratizace politického systému se měl stát přetvořit ve federaci, což mělo posílit autonomii Slovenska. Pouze tento bod z celého AP se nakonec dočkal své realizace, a to i navzdory sovětské okupaci.\n\nNa závěr tedy můžeme říct, že návrh AP i státních změn, založených na obnově dělby moci (nezávislé soudnictví, větší role parlamentu a vlády), byl postaven na občanských právech a svobodě (tisku, vyznání a též národnostních menšin). Problém rehabilitací byl vyřešen novým zákonem a vedením rehabilitačního programu nebyly pověřeny stranické komise, nýbrž soudy. Dále je důležité zmínit, že tento dokument navrhoval tzv. zájmový pluralismus, což znamenalo, že sami občané (straníci i nestraníci) měli prostřednictvím nižších stranických orgánů Národní fronty upozorňovat na problémy a v rámci demokratické diskuse navrhovat jejich řešení. AP přitom počítal s plným zapojením nestraníků do společenského života. Profesní kariéra už neměla být napříště podmíněna stranickou legitimací. Jednotlivé změny tedy celkově vedly ke změně starého režimu, který se měl postupně proměnit v tzv. socialismus s lidskou tváří. \n\nV další části se dokument zabýval otázkami rozvoje věd, vzdělanosti a kultury. Vycházelo se z předpokladu, že socialismus musí zabezpečit plnou svobodu vědeckého bádání. Vědecké diskuse, vědecká díla i časopisy tak neměly podléhat žádné cenzuře. Ve sféře školství a vzdělávací politiky bylo hlavním úkolem vypracování dlouhodobého projektu zkvalitnění školství. Důraz byl též kladen na humanizaci kultury a na odstranění administrativně byrokratických způsobů v kulturní politice. To znamenalo zajistit svobodný rozvoj kultury ve všech oblastech. \n\nNaprostý konec jakýchkoli nadějí na liberalizaci poměrů v Československu nastal 21. srpna roku 1968, kdy na naše území vstoupila vojska Varšavské smlouvy pod vedením SSSR. Záminkou bylo zastavení připravované kontrarevoluce na našem území. Hlavním důvodem vojenské intervence však bylo zastavit probíhající reformy a vrátit vše do starých kolejí. S koncem pražského jara je tedy spojen i konec AP a všech jeho představitelů. Následující roky byly ve znamení normalizace a utužení režimu. AP byl oficiálně zrušen až v roce 1970, jeho platnost však skončila již na konci léta 1968. Akční program byl vydán knižně již v roce roku 1968, ale dnes je dostupný i na internetu.\n\n\",Ústřední výbor KSČ, vědom si svého závazku k tradicím komunistického hnutí, předkládá straně a všem pracujícím naší socialistické vlasti program své politické práce pro nejbližší období. Ústřední výbor, opíraje se o zkušenosti socialistických zemí a mezinárodního dělnického hnutí, vychází důsledně při tvorbě programového prohlášení z československých podmínek. Navrhujeme řešit vážné a neodkladné problémy současného života podle svého nejlepšího vědomí a svědomí; myšlenky a plány, které nás přitom vedou, nespadly lacino do klína. Vyplývají z tvrdých a mnohdy draze zaplacených zkušeností minulých let. Každý z nás - ten dříve, onen později - se k nim musel propracovávat a probojovávat na základě dlouholetých zkušeností. Nyní nastala doba, kdy komunisté nastoupili k obratu v celém životě strany, v cestách výstavby nové společnosti...“.\"\n\n\n"}
{"id": "1330309", "url": "https://cs.wikipedia.org/wiki?curid=1330309", "title": "Mrtvé rameno Labe v Polabinách", "text": "Mrtvé rameno Labe v Polabinách\n\nMrtvé rameno Labe v Polabinách je původní meandr řeky Labe v Pardubicích, v části Polabiny. Protíná jej ulice Hradecká (silnice II/324). Vzniklo při regulaci toku na začátku 20. století. Mrtvé rameno podkovovitého tvaru má celkovou délku 1152 m. \n\nOd svého vzniku procházelo procesem samovolného zazemňování. Revitalizace mrtvého ramene byla realizována v rámci dotačního titulu SFŽP s cílem obnovení průtoku vody. Práce spočívaly především v odtěžení sedimentů z koryta mrtvého ramene a v současném vybudování přívodního a odpadního potrubí zajišťujícím průtok vody ramenem. Akce s rozpočtovanými náklady cca 19 milionů Kč proběhla v období od června 2014 do září 2015. V rámci revitalizace bylo celkem odtěženo cca 20 000 m³ sedimentů. \n"}
{"id": "1330311", "url": "https://cs.wikipedia.org/wiki?curid=1330311", "title": "Kostel Nanebevzetí Panny Marie (Kohoutov)", "text": "Kostel Nanebevzetí Panny Marie (Kohoutov)\n\nKostel Nanebevzetí Panny Marie je římskokatolický, orientovaný filiální, bývalý farní kostel v Kohoutově. Patří do farnosti Dvůr Králové nad Labem. Od 25. 7. 1994 je chráněn jako kulturní památka České republiky. Náročná sakrální stavba, postavená v duchu barokních tradic s empírovými prvky.\nPůvodní školní kaple z roku 1752 byla přestavěna roku 1788 na dnešní barokní kostel, dalšími úpravy prošel v roce 1827. Na fasádě se dochovaly sluneční hodiny s německým nápisem „Es ist später, als Du denkst. Benutze jeden Augenblick, verlorene Zeit kehrt nie zurück.“ („Je později, než si myslíš. Využij každého okamžiku, ztracený čas se nikdy nevrátí.“)\n\nPamátkově chráněná je i bývalá fara čp. 72 a socha sv. Jana Nepomuckého před kostelem.\n\nPravidelné bohoslužby se v kostele nekonají.\n\n"}
{"id": "1330313", "url": "https://cs.wikipedia.org/wiki?curid=1330313", "title": "Higglety Pigglety Pop! V životě musí být něco víc, nežli mít vše", "text": "Higglety Pigglety Pop! V životě musí být něco víc, nežli mít vše\n\nHigglety Pigglety Pop! V životě musí být něco víc, nežli mít vše (v anglickém originále Higglety Pigglety Pop! or There Must Be More to Life) je kanadský animovaný film z roku 2010. Režisérem filmu je duo Chris Lavis a Maciek Szczerbowski. Hlavní role ve filmu ztvárnili Meryl Streep, Spike Jonze, Forest Whitaker, Jack Gross Whitaker a Alain Goulem.\n\n \n\n\n"}
{"id": "1330314", "url": "https://cs.wikipedia.org/wiki?curid=1330314", "title": "Malé Zbojnícke pleso", "text": "Malé Zbojnícke pleso\n\nMalé Zbojnícke pleso je ledovcové jezero na Zbojnícke pláni v horní části Velké Studené doliny ve Vysokých Tatrách na Slovensku. Podle slovenského názvosloví je počítáno do skupiny Zbojníckych ples, zatímco podle polského názvosloví je počítáno do skupiny Sesterských ples. Má rozlohu 0,0415 ha. Dosahuje maximální hloubky 0,6 m a objemu 250 m³. Leží v nadmořské výšce 1966 m.\n\nPleso se nachází ve vzdálenosti 70 m nad modrou turistickou značkou od Zbojnícke chaty směrem k Prielomu. Na jihozápad od plesa se nachází Prostredné Zbojnícke pleso.\n\nPleso nemá povrchový přítok ani odtok. Náleží k povodí Zbojníckeho potoka.\n\nPleso je veřejnosti přístupné každoročně v období od 16. června do 31. října. Pěší přístup je možný:\n\n\n"}
{"id": "1330318", "url": "https://cs.wikipedia.org/wiki?curid=1330318", "title": "Síla života", "text": "Síla života\n\nSíla života (v anglickém originále The Homesman) je americko-francouzský filmový western z roku 2014. Režisérem filmu je Tommy Lee Jones. Hlavní role ve filmu ztvárnili Tommy Lee Jones, Hilary Swank, Grace Gummer, Miranda Otto a Sonja Richter.\n\n\n"}
{"id": "1330319", "url": "https://cs.wikipedia.org/wiki?curid=1330319", "title": "Marc Coma", "text": "Marc Coma\n\nMarc Coma i Camps (* 7. října 1976 Avià, Katalánsko) je bývalý španělský motocyklista, specialista na terénní závody. V roce 1995 se stal juniorským mistrem Španělska v disciplíně enduro, v roce 1998 byl členem španělského týmu, který získal Stříbrnou vázu na mezinárodní motocyklové šestidenní. V roce 2002 debutoval na Rallye Dakar. Se strojem KTM vyhrál pětkrát kategorii motocyklů na Dakaru (2006, 2009, 2011, 2014 a 2015), v letech 2005 a 2012 skončil na druhém místě, získal 24 etapových prvenství. Šestkrát se stal mistrem světa Mezinárodní federace motocyklistů v rallye: 2005, 2006, 2007, 2010, 2012 a 2014. Sedmkrát vyhrál Abu Dhabi Desert Challenge, šestkrát Sardinskou rallye a pětkrát Rallye faraónů. V roce 2015 ukončil závodnickou kariéru a stal se sportovním ředitelem Rallye Dakar.\n\n"}
{"id": "1330328", "url": "https://cs.wikipedia.org/wiki?curid=1330328", "title": "Estelada", "text": "Estelada\n\nEstelada (českyː \"Hvězdnatá\" nebo \"Hvězdná vlajka\") je dosud neuznaná katalánská vlajka používaná přívrženci úplné suverenity již od první poloviny 20. století a akcentující symbolický význam nezávislosti, ale též republikánství. V jejím základu je stejně jako u vlajky katalánské autonomie devítipruhá červeno-žlutá „aragonská“ vlajka s pěti žlutými a čtyřmi rudými úzkými pruhy, je ovšem rozšířena o modrý klín s vrcholem sahajícím do třetiny obdelníku vlajky, ve kterém je jedna bílá pěticípá hvězda.\n\nVlajku vytvořil katalánský patriot Vicenç Albert Ballester přibližně v roce 1908. Inspiroval se vlajkou bojovníků za nezávislost Kuby na Španělském království (Španělském impériu), kteří se ovšem již dříve inspirovali vlajkou a heraldickými symboly Spojených států amerických a tamější revolucí za nezávislost.\n\nTato vlajka má několik verzí a řadu odvozeným variant a podvariant. Jako nejčastější varianta se objevuje ta, kdy klín není modrý, ale žlutý, kontinuálně propojený se žlutými pruhy základu. Valencijská klasická vlajka má místo klínu příčné pole, opět modré, dekorované naturálními i heraldickými liliemi a spojené červeným příčným pruhem. Valencijská verze tamních separatistů ale ozdoby vypouští a nahrazuje je jednou hvězdou na způsob estelady katalánské a poté je rovněž nazývána esteladou. Jsou také verze baleárská a vlajky inspirované jak vlajkou EU tak vlajkou Katalánská estelada. V minulosti (1960) se objevila též verze bez klínu, ale s menším polem v levém horním rohu po vzoru vlajky USA. Esteladou je inspirována též jedna z vlajek FC Barcelona. O své verze se pokusily také politické proudyː komunisté, anarchisté, zelení a další.\n\nUžití této vlajky rovněž ilustruje procesy uvnitř katalánské společnosti. Zatímco při masových protestech na podporu katalánské autonomie a proti jejímu připravovanému a probíhajícímu okleštění (2010) zcela převládaly „legální“ vlajky Katalánské autonomie sestavené jen z „aragonských“ pruhů a jen sporadicky se v davu objevily vlajky Estelada, v roce 2016 a zejména 2017 převládají již zcela vlajky s modrým klínem (Estelada) vyjadřující nejspíše zesilující vůli k suverenitě. Rozdíl mezi oficiální vlajkou Katalánské autonomie a neoficiální a („revoluční“) \"Esteladou\" je právě v modrém klínu a v přítomnosti pěticípé hvězdy, která je pak symbolem manifestujícím vůli k úplné suverenitě a (patrně) také k republikánství.\n\n"}
{"id": "1330331", "url": "https://cs.wikipedia.org/wiki?curid=1330331", "title": "Dárce (film)", "text": "Dárce (film)\n\nDárce (v anglickém originále The Giver) je americké filmové sci-fi z roku 2014. Režisérem filmu je Phillip Noyce. Hlavní role ve filmu ztvárnili Jeff Bridges, Brenton Thwaites, Odeya Rush, Katie Holmes a Meryl Streep.\n\n\n"}
{"id": "1330335", "url": "https://cs.wikipedia.org/wiki?curid=1330335", "title": "Sufražetka (film)", "text": "Sufražetka (film)\n\nSufražetka (v anglickém originále Suffragette) je britský dramatický film z roku 2015. Režisérkou filmu je Sarah Gavron. Hlavní role ve filmu ztvárnili Carey Mulligan, Helena Bonham Carter, Meryl Streep, Natalie Press a Anne-Marie Duff.\n\n \n\n\n"}
{"id": "1330340", "url": "https://cs.wikipedia.org/wiki?curid=1330340", "title": "Shanghai Rolex Masters 2017", "text": "Shanghai Rolex Masters 2017\n\nShanghai Rolex Masters 2017 byl tenisový turnaj pořádaný jako součást mužského okruhu ATP World Tour, který se odehrával v komplexu Qizhong Forest Sports City Arena na otevřených dvorcích s tvrdým povrchem DecoTurf. Probíhal mezi 8. až 15. říjnem 2017 v  Šanghaji jako devátý ročník turnaje.\n\nTurnaj se po grandslamu řadil do druhé nejvyšší kategorie okruhu ATP World Tour Masters 1000 a představoval předposlední událost této devítidílné série. Dotace činil 7 906 170 amerických dolarů.\n\nNejvýše nasazeným hráčem ve dvouhře se stal první tenista světa Rafael Nadal ze Španělska. Jako poslední přímý účastník do hlavní singlové soutěže nastoupil bosenský 56. hráč žebříčku Damir Džumhur.\n\nDvacátou sedmou trofej z ATP World Tour Masters 1000 získal švýcarský tenista Roger Federer, který navázal na vítězství z roku 2014. Deblovou trofej získali Henri Kontinen a John Peers.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n\n\n"}
{"id": "1330341", "url": "https://cs.wikipedia.org/wiki?curid=1330341", "title": "Seznam dílů seriálu Ninjago", "text": "Seznam dílů seriálu Ninjago\n\nToto je seznam dílů seriálu \"Ninjago\". Dánsko-kanadský akční animovaný televizní seriál \"Ninjago\", který se soustřeďuje na dobrodružství šesti nindžů: Kai, Cole, Jay, Zane, Lloyd (od 2. řady) a Nya (od 5. řady) měl premiéru 14. ledna 2011. \n\n<onlyinclude></onlyinclude>\n\nKaiova sestra byla unesena. Po dlouhém výcviku se stal nindžou. Brzy se s Kaiem poznali i Jay, Cole a Zane. Museli dát do toho všechny své síly, aby mohli získat zlaté zbraně a porazili bratra svého mistra - senseie Wu - Lorda Garmadona. \n\nLloyd Garmadon, syn temného Lorda Garmadona, je odhodlaný pomstít se nindžům, a proto otevře 5 hadích hrobek. Hadi se však proti Lloydovi vzbouří a na čele s generálem Pythorem se pokusí najít 4 bájné tesáky, aby otevřeli hrobku Bájného Požírače. Po čas soubojů se však nindžové dozví něco, co změní jejich životy - Lloyd je zelený nindža. \n\nLloyd musí nabrat síly, aby mohl porazit svého otce. Ten je totiž opět na svobodě. Když ho však hadí lidé zradí, rozhodne se najít největší temnotu ze všech, samotného Overlorda. Jediný, kdo ho může zastavit, je zelený nindža. \n\nZničené Ninjago bylo přestavěno a přejmenováno na New Ninjago city, do jednoho z počítačů byl ukryt virus Digitální Overlord. Ten postaví armádu nindroidů a pokusí se zničit New Ninjago city jednou provždy. Zastaví ho nindžové, nebo při záchraně města selžou? \n\nPo tom, co byl Zane zabit Digitálním Overlordem, se tým nindžů rozpadl. Opět se však spojí, když je tajemný mistr Chen pozve na Turnaj živlů kde poznají jiné mistry a mistryně. Záměr turnaje je však jiný, než se zdá. A co když Zane neumřel? \n\nPři otevření prokleté říše uprchl duch jménem Morro. Ten posedne Lloyda a za pomoci armády duchů chce proklet nejen Ninjago, ale všech 16 říší. Bez Lloyda nemůžou nindžové používat schopnosti. Je tu však nová naděje - Nya. Ta totiž objeví svou novou schopnost, ovládání vody. \n\nHodinový speciál seriálu Ninjago. \n\nNa den zesnulých mistr Yang oživí duchy všech padouchu v Ninjago. Zastaví je nindžové? \n\n(Jestli budete chtít tento film vidět v cz, máte smůlu nikde není a nelze ho nikde koupit na disk.) \nDuch Clouse najde ve Stiixu kouzelnou lampu, ve které je ukrytý džin Nadakhan. Není to však obyčejný džin - jeho plánem je totiž získat nekonečná přání jenom pro sebe. \n\nAcronix a Krux, dvojčata času vytvoří armádu Vermillionů, hadích lidí. Čas je vzácný; dvojčata mají totiž v plánu cestovat a zničit tím historii Ninjaga. \n\nPo pádu Acronixe a Kruxe se mistr Wu ztratil v čase. Mezitím se však v Ninjagu objevil tajuplný motorkářský gang - Synové Garmadona. Lloyd se zamiluje do princezny Ninjaga, Harumi. Ta však skrývá hrozné tajemství. Cole najde tajuplné dítě, co je zač? Synové Garmadona mají však plán oživení samotného Lorda Garmadona. \n\n4 původní nindžové a malý Wu se ocitli v říši Oni a draka. Drak má moc tvořit, Oni má moc ničit. Lloyd a Nya zatím bojují proti Lordu Garmadonovi v Ninjago. Pro Coela, Jaye, Kaie, Zaena a Wua je jediná možnost vrátit se domů pomocí dračího brnení. Podaří se jim to dřív, než Železo Baron brnění ukradne? \n\nDo Ninjaga přichází nesmírné zlo, jediná možnost jak ho porazit, je spojit se s Garmadonem. Nindžové však nemají šanci! Oni totiž přichází! \n\nKapitola Ohně: Ninjové hledají dobrodružství a mise, ale nic se jim nedaří najít. Nakonec se však dostanou do starověké pyramidy, kde omylem propustí Aspheeru - hadí královnu - , která chce najít toho, kdo jí tam zavřel a pomstít se mu jednou provždy. \n\nKapitola Ledu: Aspheera pomocí svitku Zakázaného Spinjitzu omylem poslala Zanea do Nikdy-země. Aby ho ninjové zachránili odejdou tam taky. V Nikdy-zemi vládne mocný ledový císař už mnoho let a jedině ninjové ho dokážou zastavit. Zvládnou ninjové najít Zanea? A za jakou cenu? \n\n\"Premiéra bude na jaře 2020 v Japonsku.\"\n\nCo se stane když se na trhu objeví nová videohra, Prime Empire? Co se stane když do ní začnou mizet lidé? To se dozvíme co nevidět v 12. sezóne! \n\nJe léto. Ninjové odpočívají a Wu vypráví ninjům příběhy.\nChen má pro vás své vlastné směšné příběhy.\n\nPříběhy o posádce Smolné Tvrze. \nDr. Saunders kurátor muzea Ninjago vypráví příběhy o najslavnejších zloduších v Ninjago.\nWu otvevřel novou kavárnu Steeper Wisdom. Jaké trable můžou nastat v obyčejné čajovně. Takové...:\nZane je v restarte a jeho myšlenky jsi připomínají bitvy, Garmadona, Stroje a mechy, Digivesmír, Elementální mistři a legendární místa.\nWu dal postavit znova chrám Spinjitzu, který má na stěnách malby Ninjago historie. Jaká je však historie ninjů?\nJaké zážitky mají ninjové po návrate z Nikdy-země? A co se stane v budoucnu? \n\n\"PS: Názvy nejsou oficiální, ale jenom můj překlad.\" \n\nNinjago terorizuje zlý Lord Garmadon. Jediní, kdo ho dokáže zastavit je zelený nindža - Garmadonúv syn. Podaří se mu to za pomoci nindžú a mistra Wu, nebo zklame?\n"}
{"id": "1330350", "url": "https://cs.wikipedia.org/wiki?curid=1330350", "title": "Akta Pentagon: Skrytá válka", "text": "Akta Pentagon: Skrytá válka\n\nAkta Pentagon: Skrytá válka (v anglickém originále The Post) je americký dramatický film z roku 2017. Režisérem filmu je Steven Spielberg. Scénáře se ujali Liz Hannah a Josh Singer. Hlavní role ve filmu ztvárnili Tom Hanks, Meryl Streep, Alison Brie, Sarah Paulson, Bob Odenkirk, Tracy Lets, Bradley Whitford, Bruce Greenwood, Carrie Coon a Matthew Rhys. Do amerických kin byl snímek uveden 22. prosince 2017 a do českých kin 22. února 2018.\n\nFilm získal pozitivní recenze od kritiků. Na recenzní stránce Rotten Tomatoes získal ze 317 započtených recenzí 88 procent s průměrným ratingem 7,9 bodů z deseti. Na serveru Metacritic snímek získal z 51 recenzí 83 bodů ze sta.\n\n"}
{"id": "1330353", "url": "https://cs.wikipedia.org/wiki?curid=1330353", "title": "Nebeská stvoření", "text": "Nebeská stvoření\n\nNebeská stvoření (v anglickém originále Heavenly Creatures) je novozélandský dramatický film z roku 1994. Režisérem filmu je Peter Jackson. Hlavní role ve filmu ztvárnili Melanie Lynskey, Kate Winslet, Sarah Peirse, Diana Kent a Clive Merrison.\n\n \n\nFilm byl nominován na Oscara v kategorii \"nejlepší původní scénář\".\n\n\n"}
{"id": "1330355", "url": "https://cs.wikipedia.org/wiki?curid=1330355", "title": "Ninjago (seriál)", "text": "Ninjago (seriál)\n\nNinjago (v anglickém originále Lego Ninjago: Masters of Spinjitzu) je kanadsko-dánský akční animovaný televizní seriál, který se soustřeďuje na dobrodružství šesti nindžů: Kai, Cole, Jay, Zane, Lloyd, Nya a jejich mistr Wu. Seriál je založený na stejnojmenné Lego série. Pro více informací o epizodách koukni na seznam dílů.\n\n\n"}
{"id": "1330357", "url": "https://cs.wikipedia.org/wiki?curid=1330357", "title": "Bendigo", "text": "Bendigo\n\nBendigo je město ve spolkovém státě Victoria na jihu Austrálie. V roce 2015 zde žilo 118 537 lidí. Bendigo se nachází více než 100 km od Melbourne a kolem 150 km od Geelongu.\n\nMěsto vzniklo v 19. století. V roce 1850 byla v oblasti nalezena obrovská ložiska zlata.\n\nV roce 1989 zde zemřel český kněz a spisovatel Alois Boček (1909–1988).\n"}
{"id": "1330361", "url": "https://cs.wikipedia.org/wiki?curid=1330361", "title": "Shanghai Rolex Masters 2017 – mužská dvouhra", "text": "Shanghai Rolex Masters 2017 – mužská dvouhra\n\nMužská dvouhra Shanghai Rolex Masters 2017 probíhala v první polovině října 2017. Do singlové soutěže šanghajského tenisového Mastersu nastoupilo padesát šest hráčů. Z kvalifikace se probojovalo sedm tenistů po výhrách ve dvou kvalifikačních kolech. Obhájcem titulu byl britský tenista Andy Murray, kterého limitovalo dlouhodobé zranění kyčle.\n\nVítězem se stal druhý nasazený Švýcar Roger Federer, jenž ve finále zdolal turnajovou jedničku Rafaela Nadala po dvousetovém průběhu 6–4 a 6–3. V probíhající sezóně si tak připsal šesté turnajové vítězství, které představovalo 94. singlový titul na okruhu ATP Tour, čímž se vyrovnal historicky druhému Ivanu Lendlovi. Oba zaostávali za prvním Jimmym Connorsem, jenž vyhrál 109 trofejí. Jednalo se již o pátou výhru Švýcarovu v řadě nad Nadalem a čtvrtou v probíhající sezóně.\n\nK titulu Federer uvedl: \"„Vloni jsem tu kvůli zranění nebyl, takže je to hrozně milé, že jsem zase v Šanghaji. Je úžasné, že jsem tu zpět a hraju se svým dobrým přítelem a soupeřem Rafou. Asi jsme ani nečekali, že budeme mít takovýhle rok.“\"\n\nOsm nejvýše nasazených hráčů obdrželi volný los do druhého kola.\n"}
{"id": "1330366", "url": "https://cs.wikipedia.org/wiki?curid=1330366", "title": "Tianjin Open 2017", "text": "Tianjin Open 2017\n\nTianjin Open 2017 byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem v mezinárodním tenisovém centru. Probíhal mezi 9. až 15. říjnem 2017 v čínském přímo spravovaném městě Tchien-ťinu, jakožto čtvrtý ročník turnaje.\n\nTurnaj s rozpočtem 500 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala světová sedmnáctka Petra Kvitová z České republiky poté, co odstoupila devátá žena klasifikace Caroline Garciaová pro zranění pravého stehna. Kvitovou v úvodním kole vyřadila Číňanka Ču Lin. Jako poslední přímá účastnice do dvouhry nastoupila 120. hráčka žebříčku Wang Ja-fan z Čínské lidové republiky.\n\nPrvní titul po 15měsíčním dopingovém zákazu získala 30letá Ruska Maria Šarapovová, která dosáhla na třicáté šesté turnajové vítězství z dvouhry okruhu WTA Tour. Premiérovou společnou trofej ze čtyřhry si odvezl rumunsko-italský pár Irina-Camelia Beguová a Sara Erraniová.\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčka postoupila z kvalifikace jako tzv. šťastná poražená:\n\n\n\n"}
{"id": "1330379", "url": "https://cs.wikipedia.org/wiki?curid=1330379", "title": "Hong Kong Tennis Open 2017", "text": "Hong Kong Tennis Open 2017\n\nHong Kong Tennis Open 2017, oficiálně se jménem sponzora Prudential Hong Kong Tennis Open 2017, byl tenisový turnaj pořádaný jako součást ženského okruhu WTA Tour, který se odehrával na otevřených dvorcích Tenisového centra Victoria Parku s tvrdým povrchem Plexipave. Probíhal mezi 7. až 15. říjnem 2017 v čínském Hongkongu. Od svého založení v roce 1980 představoval osmý ročník události.\n\nTurnaj s rozpočtem 500 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala světová čtyřka Elina Svitolinová z Ukrajiny. Jako poslední přímá účastnice do dvouhry nastoupila 150. hráčka žebříčku Lizette Cabrerová z Austrálie.\n\nTřetí sezónní, a celkově jednáctý, singlový titul na okruhu WTA Tour vybojovala Ruska Anastasija Pavljučenkovová, když k finálové výhře potřebovala 3.11 hodin. Deblovou trofej obhájil sesterský pár Tchajwanek Chao-čching a Jung-žan Čanových, které získaly jubilejní desátou společnou trofej.\n\nNásledující hráčky obdržely divokou kartu do hlavní soutěže:\n\nNásledující hráčka nastoupila pod žebříčkovou ochranou:\n\nNásledující hráčky postoupily z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1330386", "url": "https://cs.wikipedia.org/wiki?curid=1330386", "title": "Bisfenoly", "text": "Bisfenoly\n\nBisfenoly jsou skupinou chemických sloučenin se dvěma hydroxyfenylovými funkčními skupinami. Většina z nich je založena na difenylmetanu (výjimkami jsou bisfenol-S, P, a M). Jméno zástupce skupiny se skládá z obecného jména „bisfenol“ a písmena, jež označuje jeden z reaktantů. Bisfenol A (BPA), nejznámější zástupce této skupiny, je často nazývaný jednoduše „bisfenol“.\n\nBisfenoly jsou endokrinními disruptory - v lidském těle jsou hormonálně aktivní. U bisfenolů to znamená navazování se na receptory estrogenu (respektive estradiolu).\n\nStejně jako většina endokrinních disruptorů, i bisfenoly jsou tzv. nonmonotonické, což znamená, že pokud zaznamenáme jejich křivku dávky a odpovědi (závislost množství a toxicity), nebude se stoupající dávkou toxikologický efekt narůstat. V bisfenolech to ovlivňuje několik faktorů:\nJak je vidět z charakteru 2. a 3. efektu, oproti hormezi nonmonotonicita spočívá právě u bisfenolů už v tom, že křivka dávky a odpovědi s přibývajícím množstvím nestoupá. U endokrinních disruptorů obecně zde může hrát roli právě limitní faktor množství lidských receptorů hormonu.\n\nBisfenol A je stále nejhojnějším bisfenolem, a proto regulace směřovaly proti němu (FDA: 2012), nicméně stejné či vyšší riziko představují i ostatní bisfenoly - což je pro veřejné zdraví zásadní, protože od té doby, co je veřejnost obeznáměnější s toxickými efekty BPA obsah ostatních bisfenolů ve výrobcích stoupá.\n\nBisfenol A je nalezitelný v moči 93 % Američanů a v 82 % textilu. Nejčastěji dochází k expozici skrze plastové obaly potravin (nalezneme ho například v hořčici), uzávěry plechovek, kuchyňské nádobí či z Tetrapacku (BPA je nejčastější složkou polykarbonátů). BPA se také používá jako v epoxidové pryskyřici, ze které pochází např. laminát.\n\nToxická dávka je 5 mg/kg, letální 40 mg/kg. Absorbance z textilu je zanedbatelná, v potravinách byla natolik vysoká, aby FDA označila r. 2010 látku za nebezpečnou. Roku 2011 FDA zakázala jejich použití v kojeneckých lahvích a firmy začaly nálepkovat své produkty jako BPA free, produkty, které nejsou v kontaktu s potravinami ale regulacemi dosud zasaženy nebyly, přestože z výzkumů na měření hladiny BPA pokladních před a po směně vyplývá, že pokladní může být vystaven až 90,52 mg/kg za rok skrze účtenky. Bisfenoly bývají totiž potaženy magazínové papíry či účtenky pro lepší odolnost.\n\nU lidí vystavených BPA bylo naměřeno snížení IQ o 5 bodů vlivem působení na dopamin v prefrontální kůře. Uvažuje se o spojení se steatohepatitidou, hyperaktivitou, rakovinou prostaty a prsu a existuje také riziko autoimunitních onemocnění.\n\nNejčastější náhražkou BPA v polykarbonátech je bisfenol F. BPF způsobuje poruchy metabolismu, je cytotoxický, genotoxický a stejně jako BPA se může vázat na estrogenní receptory - oproti BPA je však hůře vylučitelný organismem, čímž roste efekt kumulace. Od roku 2011 se jeho výskyt kvůli regulacím BPA zvyšuje.\n\nJinou z náhražek BPA v plastech je BPS, nejčastěji se s ním setkáme právě na povrchu temopapíru. BPS způsobuje srdeční arytmii a je ještě účinnějším xenoestrogenem, než BPA, oproti němu má ale větší odolnost vůči teplu a světlu.\n\nNalezen byl ve 100 % letenek, nachází se v cedulkách na zavazadla a v obálkách na dopisy. 88 % jeho absorbance pochází z účtenek, až 60 % projde kůží. Můžeme ho registrovat v moči 81 % procent Američanů. Od roku 2011 se jeho výskyt kvůli restrikcím BPA zvyšuje.\n\nDosavadní regulace směřovaly pouze proti BPA, jako nejhojněšímu bisfenolu. Některé studie studovaly některé z bisfenolů samostatně a ve vybraném kontextu a nenalezly množství o registrovatelném zdravotním omezení, ale tyto studie neberou v potaz souhrný efekt bisfenolů - v textilu, potravinách i v termopapíru.\n\nDalším důvodem nízké regulace je, že obaly a stavební materiály jsou obecně hůře regulovatelné, než potraviny - a přitom jejich expozici se prakticky nelze bránit (v porovnání s lidmi, kteří se snaží bisfenolům vyhnout na tom není průměrná populace o mnoho hůře). Zároveň, látky jsou považovány za bezpečné, dokud není prokázán opak.\n\nRoku 1980 byla stanovena maximální dávka bezpečné absorbance BPA jako 50 mg/kg. Tato hranice se snižovala až k dnešním 5 mg/kg.\n\nRoku 2002 Stockholmská úmluva zařadila mezi \"dirty dozen\" také bisfenolům příbuzné polychlorované bifenyly, které mají podobné toxické efekty.\n\nRoku 2010 označila FDA bisfenol jako nebezpečnou látku, zatímco NDA její toxicitu stále považovala za diskutabilní.\n\nOd 1. června 2011 se v Evropské unii nesmějí prodávat kojenecké láhve s obsahem bisfenolu A. Nicméně podle zjištění organizace Greenpeace byly v obchodní síti v ČR prodávány ještě za účinnosti zákazu. V dubnu 2012 švédská vláda ohlásila zákaz použití bisfenolu A v obalech potravin určených dětem do 3 let věku. Stejného roku také NDA vydala prohlášení, že bisfenoly vyžadují náležité regulace.\n"}
{"id": "1330387", "url": "https://cs.wikipedia.org/wiki?curid=1330387", "title": "Upper Austria Ladies Linz 2017", "text": "Upper Austria Ladies Linz 2017\n\nUpper Austria Ladies Linz 2017 byl tenisový turnaj pořádaný jako součást ženského okruhu WTA Tour, hraný na krytých dvorcích s tvrdým povrchem DecoTurf stadionu TipsArena Linz. Probíhal mezi 7. až 15. říjnem 2017 v rakouském Linci jako třicátý první ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala dvacátá osmá tenistka světa Magdaléna Rybáriková ze Slovenska. Jako poslední přímá účastnice do dvouhry nastoupila 104. hráčka žebříčku Viktorija Golubicová ze Švývarska.\n\nDruhý singlový titul vybojovala česká hráčka Barbora Strýcová. Deblovou trofej úspěšně obhájil nizozemsko-švédský pár Kiki Bertensová a Johanna Larssonová.\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\nNásledující hráčka postoupila z kvalifikace jako tzv. šťastná poražená:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1330395", "url": "https://cs.wikipedia.org/wiki?curid=1330395", "title": "Neretvanský průliv", "text": "Neretvanský průliv\n\nNeretvanský průliv (chorvatsky Neretvanski kanal, italsky Canale della Narenta) je mořský průliv, který od sebe odděluje jihovýchodní část pobřeží ostrova Hvar a pobřeží pevniny od Zaostrogu až k mysu Međed a poloostrovu Pelješac. Veden je v západovýchodním směru.\n\nKanál začíná od pomyslné linie, která vede ze zátoky Smarska, dále pak od jižního pobřeží Hvaru, mysu Lovišće, na konci severozápadně od poloostrova Pelješac. Severním směrem je průliv vymezen pobřežím Hvaru, mysem Sućuraj, kde se nachází maják. Na jihovýchod, po ústí Neretvy, začíná tzv. \"malo more\". Průliv postupně přechází směrem na východ do tzv. Malostonského zálivu, který se nachází jižně od ústí řeky Neretvy a v blízkosti měst Ston a Neum. Na západ přechází v širší moře, v tzv. Korčulský průliv. \n\nV průlivu se nacházejí celkem tři ostrovy: Divna, Osinj a Trpanj. Hloubka moře se v průlivu pohybuje okolo 30–50 m.\n\nHistoricky představoval kanál severní hranici Dubrovnické republiky. Severně od něj se již nacházela Dalmácie a východně Osmanská říše. Po roce 1878 byla všechna území v okolí zálivu součástí Rakousko-Uherska a později Jugoslávie. V moderní době má kanál především dopravní význam, a to pro námoční dopravu do přístavu Ploče, odkud vede železniční trať do Bosny a Hercegoviny. Hloubka kanálu je dostatečná na to, aby ním mohly plout i ty největší námořní lodi, navigace skrz kanál není náročná a intenzita dopravy ve směru z chorvatského pobřeží na otevřené moře je poměrně nízká. \n\n"}
{"id": "1330400", "url": "https://cs.wikipedia.org/wiki?curid=1330400", "title": "Zack Hample", "text": "Zack Hample\n\nZachary Ben Hampl také jen Zack Hample(* 14. září 1977) je americký bloger a sběratel předmětů z americké profesionální baseballové ligy Major League Baseball. Je známý pro jeho tvrzení, že shromáždil víc než 10000 míčků z prvoligových stadionů v severní Ameriky, včetně 3000tého hitu v kariéře Alexe Rodrigueze a prvního kariérního homerunu Mika Trouta.\n\nJeho otcem byl spisovatel Stoo Hample.\nHampl tvrdí, že shromáždil více než 10.000 míčků z 53 různých prvoligových stadionů k 31. srpnu 2017, a to včetně 54 zahraných homerunů. Byl kritizován fanoušky, komentátory i hráči, kteří ho obvinili, z bezohlednosti k fanouškům, včetně malých dětí ve snaze získat další míčky.\n\nClayton Kershaw mu jednou odmítl dát míček. Hampl na twittru uvedl, že se zeptal Claytona Kershawa proč mu míč odmítl dát, on mu odpověděl, protože jich má už 7000.\n\nNapsal tři knihy. První kniha s názvem \"How to Snag Major League Baseballs\" byla vydána nakladatelstvím Simon & Schuster v roce 1999, kdy byl studentem na \"Guilford College\". Druhá kniha s názvem \"Watching Baseball Smarter\" byla vydána nakladatelstvím Random House v roce 2007. Třetí kniha má název \"The Baseball\" a taktéž byla vydána v nakladatelství Random House, dne 8. března 2011. \n\nOd roku 2009 získal peníze pro neziskovou charitativní organizaci \"Pitch in for Baseball\", která poskytuje baseballové a softballové náčiní pro znevýhodněné děti na celém světě. \n\nDne 2. července 2012 se pokusil překonat světový rekord tím, že se pokusí chytí míček shozený z vrtulníku 1000 stop nad Edward A. LeLacheur Parkem v Lowellu chytačským náčiním, které mu darovala společnost Rawlings. Chytil baseballové míčky shozené z nadmořské výšky 312 stop, 562 stop a 822 stop, ale agentura ministerstva dopravy Federal Aviation Administration další pokusy odvolala z důvodu silného větru. Dne 13. července 2013 měl další pokus, kdy se mu podařilo chytit míček spadlý z nadmořské výšky 1050 stop.\n"}
{"id": "1330407", "url": "https://cs.wikipedia.org/wiki?curid=1330407", "title": "Polysulfany", "text": "Polysulfany\n\nPolysulfany jsou anorganické sloučeniny s obecným vzorcem HS, kde x je větší než 1, i když disulfan (HS) se mezi ně občas nepočítá. Jsou to slabé kyseliny, jejich soli se nazývají polysulfidy. Byly izolovány polysulfany s dvěma až osmi propojenými atomy síry, delší řetězce byly pozorovány pouze v roztocích. HS je bezbarvý, vyšší polysulfany jsou žluté, intenzita barvy roste s obsahem síry. I malé příměsi zásad způsobí rozklad těchto látek a z nádob, ve kterých se polysulfany přechovávají, musí být odstraněny pomocí kyselin.\n\nV chemické literatuře se někdy termínem polysulfany označují všechny sloučeniny se skupinou (-S-), tedy i organické polysulfany R(-S-)R.\n\nPolysulfany jsou tepelně nestabilní a rozkládají se na HS a síru:\n\nTvorba polysulfidových iontů z S a S má rovnováhu posunutou ve prospěch produktů:\n\nOkyselením polysulfidů vzniká sulfan a síra. Polysulfany se dají získat ponořením polysulfidu alkalického kovu do chlazené koncentrované kyseliny chlorovodíkové za vzniku směsi metastabilních polysulfanů ve formě žlutého oleje, z něhož se jednotlivé sloučeniny dají získat frakční destilací. Selektivnějšími způsoby přípravy jsou:\n\nReakcí polysulfanů s chloridem sirnatým nebo sirným vznikají polychlorsulfany s dlouhými řetězci:\n\nReakcí se siřičitany se polysulfany rozkládají za vzniku thiosíranů a sulfanu:\n"}
{"id": "1330411", "url": "https://cs.wikipedia.org/wiki?curid=1330411", "title": "FSV Budissa Bautzen", "text": "FSV Budissa Bautzen\n\nFSV Budissa Bautzen (celým názvem: Fußballspielvereinigung Budissa Bautzen e. V.) je německý fotbalový klub, který sídlí v saském městě Budyšíně. Založen byl v roce 1904 pod názvem FC Budissa Bautzen. V roce 1945 došlo k jeho zrušení sovětskou okupační správou, stejný osud potkal všechny sportovní organizace v zóně. V letech 1946–1990 ve městě působil socialistický klub BSG Motor Bautzen. Po znovusjednocení Německa došlo k obnovení starého klubu a to i se starým názvem. Od sezóny 2014/15 působí v Regionallize Nordost, čtvrté německé nejvyšší fotbalové soutěži. Klubové barvy jsou černá a bílá.\n\nSvé domácí zápasy odehrává na stadionu Müllerwiese s kapacitou 5 000 diváků.\n\nZdroj: \n\n\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n"}
{"id": "1330412", "url": "https://cs.wikipedia.org/wiki?curid=1330412", "title": "Baćinská jezera", "text": "Baćinská jezera\n\nBaćinská jezera (chorvatsky Baćinska jezera) se nacházejí v Chorvatsku, severně od města Ploče, v blízkosti řeky Neretvy, na jejím pravém břehu, při ústí do Jaderského moře. Jsou výletním místem obyvatel města Ploče a turistickým cílem návštěvníků Chorvatska. Jezera byla pojmenována podle vesnice Baćina, která se u břehu jezer nachází.\n\nJezera jsou krasového původu, mají relativně malou plochu (138 hektarů), jsou nepravidelného tvaru. Tvoří je celkem šest vzájemně většinou spojených celků:\n\n\nZ hlediska rozlohy je jezero Voćuša největší. Nejhlubší je jezero Trniševo s hloubkou okolo 32 metrů. Vranjak je nejmenším jezerem a jako jediné není propojené s ostatními. Dno jezer se nachází pod úrovní blízkého jaderského moře. Zdroj vody, který do nich ústí, slouží rovněž i pro zásobování nedalekého města Ploče pitnou vodou. V jezerech se celkem nacházejí tři malé ostrovy a dva tunely. Jeden slouží pro případný odtok vody do moře tak, aby v případě silných dešťů nehrozily povodně, druhý slouží pro přívod čisté vody z hor. Výška hladiny jezer kolísá v rozmezí 1-2 metrů v závislosti na míře srážek v průběhu roku. Hladina jezera se nachází průměrně 80 cm nad hladinou moře.\n\nOkolí jezer tvoří nízké vrcholky porostlé keři, z východní a jižní strany se na jejich březích nacházejí chaty a kempy.\n\nJezera vznikla po době ledové zatopením horských údolí.\n\nVoda v jezerech je sladká až brakická; míchá se s mořskou vodou, která se drží níže u dna, zatímco sladká voda se nachází u hladiny. V jezeru žijí jak sladkovodní, tak i mořské ryby, celkem 24 druhů, z nichž devět je endemických. Průzračnost vody se zde pohybuje v hodnotě okolo pěti metrů. Kvalitu vody v minulosti ohrožovalo používání hnojiv na Vrgorském poli.\n"}
{"id": "1330413", "url": "https://cs.wikipedia.org/wiki?curid=1330413", "title": "Stádový efekt", "text": "Stádový efekt\n\nStádový efekt (anglicky bandwagon effect) je kognitivní zkreslení, kdy máme tendenci spíše přistupovat na názory, které jsme viděli u ostatních. Stádový efekt také může označovat naše zalíbení v módních výstřelcích a trendech, které vidíme kolem sebe. Pokud je proto myšlenka stále dále sdílena větším množstvím populace, nabývá na důvěryhodnosti, bez ohledu na faktickou podloženost. V argumentaci tak snadno přistoupíme na argumentum ad populum.\n\nTendence následovat činy nebo přesvědčení druhých nastává jednak, protože jednotlivci přímo preferují, aby jejich pohledy na svět byly ve shodě s ostatními, či protože druhé bereme jako zdroj informací. Obě vysvětlení byly použity pro důkaz konformity v psychologických experimentech. Sociální tlak byl použit například k vysvětlení Aschova experimentu, a Sherifova autokinetického efektu.\n"}
{"id": "1330416", "url": "https://cs.wikipedia.org/wiki?curid=1330416", "title": "Vladimíra", "text": "Vladimíra\n\nVladimíra je staré jméno slovanského původu a ženský ekvivalent jména Vladimír. Podle českého občanského kalendáře slaví svátek 23. května.\n\nVlada, Vlaďka, Mirka, Vladěna, Vladuška.\n\n"}
{"id": "1330417", "url": "https://cs.wikipedia.org/wiki?curid=1330417", "title": "Sebevražedný oddíl", "text": "Sebevražedný oddíl\n\nSebevražedný oddíl, anglicky Suicide Squad, je název dvou fiktivních antihrdinských týmů z komiksových příběhů publikovaných vydavatelstvím DC Comics. Původní tým vytvořil Robert Kanigher a Ross Andru a poprvé byl představen v \"The Brave and the Bold\" #25 v září roku 1959. Moderní tým vytvořil John Ostrander a poprvé se objevil v \"Legends\" #3 v lednu 1987. V průběhu let se sestava týmu několikrát změnila. Ta nynější se objevuje v pátem svazku \"Suicide Squad\" a tvoří ji Kapitán Bumerang, Deadshot, Enchantress, Harley Quinn, Katana a Killer Croc.\n\nTým se objevil také v televizních seriálech, videohrách či stejnojmenném celovečerním filmu. Například v televizním seriálu \"Arrow\", který se odehrává ve světe Arrowverse, v dílu druhé řady \"Suicide Squad\".\n"}
{"id": "1330418", "url": "https://cs.wikipedia.org/wiki?curid=1330418", "title": "Upper Austria Ladies Linz 2017 – ženská dvouhra", "text": "Upper Austria Ladies Linz 2017 – ženská dvouhra\n\nŽenská dvouhra Upper Austria Ladies Linz 2017 probíhala v první polovině října 2017. Do singlové soutěže lineckého tenisového turnaje nastoupilo třicet dva hráček. Obhájkyní titulu byla slovenská tenistka Dominika Cibulková, která do turnaje nezasáhla.\n\nVítězkou se stala druhá nasazená Češka Barbora Strýcová, jež ve finále zdolala turnajovou jedničku Slovenku Magdalénu Rybárikovou po dvousetovém průběhu 6–4 a 6–1. V probíhající sezóně si připsala premiérové turnajové vítězství, které představovalo druhý singlový titul na okruhu WTA Tour, když první vybojovala v roce 2011 v Québecu před šesti lety. \n"}
{"id": "1330419", "url": "https://cs.wikipedia.org/wiki?curid=1330419", "title": "Saxnot", "text": "Saxnot\n\nSaxnot či Seaxnēat je národní bůh sasů. Staroanglické slovo \"Seaxnēat\" je zmíněno v genealogii essexských králů. Starosaské slovo \"Saxnōt\" se objevuje v starosaském křestním slibu vedle jmen bohů \"Uuoden\" (Ódin) a \"Thunaer\" (Thór).\n\nPůvodně byl v genealogii essexských králů umístěn na první místo, poté byl zmiňován na druhém místě jako Ódinův syn;\n\nJméno pravděpodobně vychází ze slova \"seax\" což název pro nůž a \"neat\" znamenající ne či pomoc.\n\n"}
{"id": "1330420", "url": "https://cs.wikipedia.org/wiki?curid=1330420", "title": "Beyla", "text": "Beyla\n\nBeyla je v germánské mytologii služebnice boha Freye a to se svým manželem Byggvirem. Některými pohany je uctívána jako bohyně včel a medoviny. Jméno Beyla znamená \"kráv\"a, \"fazole\" či \"včela\".\n\nJe zmíněna v Poetické Eddě v kapitole \"Lokasenna\":\n\nOdstavec 55:\nOdstavec 56:\n"}
{"id": "1330421", "url": "https://cs.wikipedia.org/wiki?curid=1330421", "title": "Vasil Kiš", "text": "Vasil Kiš\n\nVasil Kiš (17. listopadu 1920 Poroškovo, Podkarpatská Rus – místo a datum smrti (23. listopadu 1986 Teplice, ČSSR) byl velitelem paravýsadku Jan Kozina a spoluzakladatelem i velitelem Partyzánského oddílu Ludvíka Svobody, který koncem druhé světové války operoval na území protektorátu v oblasti Chrudimska.\n\nGymnazijní studia Vasila Kiše v Užhorodu přerušila druhá světová válka a okupace Podkarpatské Rusi maďarským vojskem (březen 1939). Před nuceným vstupem do maďarské armády zvolil Kiš (v červenci 1940) ilegální přechod hranic do Sovětského svazu. Při přechodu hranic byl na sovětské straně zadržen a následně odsouzen ke třem letům nucených prací v nápravném táboře. V lednu 1943 byl spolu s dalšími čtyřmi sty spoluvězni odsunut do Buzuluku, kde byl nejprve zařazen do poddůstojnické a potom důstojnické školy. Později také absolvoval výsadkářský výcvik, po kterém vykonával velitelské funkce u armádního sboru. V červnu roku 1944 byl převelen na partyzánské učiliště, v září 1944 povýšen na poručíka a krátce poté (v říjnu 1944) byl Vasil Kiš jmenován velitelem partyzánského oddílu Jana Koziny. V noci z 16. října 1944 na 17. října 1944 byl spolu s dalšími šestnácti parašutisty vysazen na území protektorátu Čechy a Morava. Po seskoku a boji s nacistickými jednotkami, ve kterém několik členů výsadku zahynulo (a několik jich bylo postupně zatčeno německými bezpečnostními složkami) se zbytek skupiny pod Kišovým velením přesunul do oblasti Brd a odtud postupně na Českomoravskou vysočinu, kde navázali spojení se členy partyzánského oddílu Mistr Jan Hus. Po neshodách a rozepřích způsobených zákulisními intrikami se Vasil Kiš přesunul do Železných hor. Tady se spojil s místními odbojáři a založil partyzánský oddíl Ludvíka Svobody. Ten působil až do konce druhé světové války v okolí Chrudimi. Po skončení druhé světové války působil Vasil Kiš krátce v armádě, ale v roce 1946 z armády odešel a přibližně až do roku 1950 pracoval v různých technických a vedoucích pozicích v potravinářských firmách zabývajících se výrobou a distribucí alkoholu. Před koncem roku 1950 byl zatčen StB, obviněn a ve vykonstruovaném procesu odsouzen a až do května roku 1953 vězněn. Po propuštění pracoval až do roku 1961 v nejrůznějších vedoucích funkcích firem, které souvisely s potravinářskými provozy. V letech 1961 až 1976 (kdy odešel do starobního důchodu) pak zastával Vasil Kiš různé referentské funkce v Keramických závodech Teplice II. Po Sametové revoluci byl plně rehabilitován a in memoriam povýšen do plukovnické hodnosti.\n\nVasil Kiš v Užhorodu absolvoval tři roky měšťanské školy a následně šest tříd gymnázia. Po okupaci Podkarpatské Rusi maďarským vojskem (18. března 1939) byl Vasil Kiš vyloučen ze studií, musel odejít ze školy a byl sledován policí. Byl totálně nasazen jako lesní dělník a později jako praktikant u lesní správy v Turje Poljane. Neuposlechl výzvy ke vstupu do maďarské armády a hrozilo mu zatčení. Situaci hodlal vyřešit (spolu s několika svými přáteli) útěkem do Sovětského svazu (SSSR). Při nedovoleném přechodu hranic (25. července 1940) byla celá skupina zatčena pohraničníky. Vasil Kiš a jeho přátelé byli po zadržení deportováni nejprve do města Stryje. Odtud byli (po výsleších) převezeni do vězení na jihu Ukrajiny. \n\nV lednu 1941 byli všichni zadržení odsouzeni (za překročení státní hranice) ke třem rokům těžkých prací v nápravném pracovním táboře. Trest nastoupil Vasil Kiš v pracovním táboře ve Sverdlovské oblasti na Sibiři. \n\nK československé jednotce do Buzuluku byl Vasil Kiš (spolu s dalšími čtyřmi sty spoluvězni) odeslán dne 12. ledna 1943 a zde byl zakrátko (2. února 1943) odveden a přidělen k výcvikové rotě 1. československého samostatného praporu v SSSR v Novochopersku. Po třech měsících převeleli Vasila Kiše do školy pro velitele čety a návazně pak do školy pro důstojníky pěchoty. Současně se studiem absolvoval i speciální kursy. V hodnosti desátníka byl 3. července 1943 odvelen ke 2. praporu 1. československé samostatné brigády v SSSR. V hodnosti podporučíka pěchoty byl 1. června 1944 přeřazen k rotě Zvláštního určení. Tady působil nejprve jako posluchač a později již jako instruktor UŠPH (Ústřední štáb partyzánského hnutí nebo též někde Ukrajinský štáb partyzánského hnutí) v Kyjevě. Zde byl povýšen do hodnosti poručíka.\n\nVelitelem sedmnáctičlenného para-výsadku JAN KOZINA byl Vasil Kiš jmenován v říjnu 1944. Mise byla zahájena 16. října 1944. Výsadkový letoun byl nad územím protektorátu napaden německou protileteckou obranou a odchýlil se od stanoveného kurzu na Plzeňsko.\n\nPrvní skupina parašutistů (velitel poručík Vasil Kiš; náčelník štábu major Grigorij Melnik; náčelník pro diverzi A. M. Petrosjan; velitel bojové skupiny Pavel Morjakov; náčelník průzkumu Dmitrij Mališev a spojka Michal Turis) dopadla v prostoru obcí Tuchořice a Lipno. Krátce po dopadu (když se shromáždili) byli obklíčeni příslušníky německého bezpečnostního aparátu. Po těžké přestřelce se výsadkářům podařilo (17. října 1944) prorazit z obklíčení a uniknout pronásledování. Směrem na Filipovu Huť a pochodem přes křivoklátské lesy dorazili do obce Drozdov. Zde se jim dostalo pomoci a po odpočinku skupina postupovala směrem na Moravu. Vasil Kiš se obával, že cílový prostor působení skupiny gestapo zná. Postupovali vpřed pouze v noci a vyhýbali se frekventovaným místům. V prostoru Benešovska a Neveklovska se přesunovali výcvikovým prostorem wehrmachtu a SS. Dne 8. listopadu 1944 dosáhli prostoru Dolních Kralovic. Tady se kontaktovali s místní odbojovou skupinou, která jim zajistila úkryt v lese, jídlo a ošacení. Odtud výsadkáři dále postupovali směrem na Uhelnou Příbram. Tady získali informaci o sovětském výsadku u Čáslavi. V prostoru Železných hor se Vasil Kiš setkal s politickým komisařem partyzánské brigády Mistra Jana Husa - ortodoxním komunistou Miroslavem Pichem-Tůmou. Nabídku spojení s partyzány parašutisté odmítli, protože Vasil Kiš pojal k Miroslavu Pichu-Tůmovi osobní averzi. Kišova skupina tak vyhledala raději kontakt na odbojovou skupinu z Chrudimska.\n\nSpolečně s chrudimskými odbojáři na podzim roku 1944 spoluorganizoval Vasil Kiš partyzánský oddíl, později pojmenovaný partyzánský pluk Ludvíka Svobody . Tento oddíl působil v oblasti Chrudim - Nasavrky - Luže - Přelouč a částečně zasahovaly jeho aktivity i na Pardubicko.\n\nNáčelník štábu major Grigorij Melnik se stal velitelem partyzánského oddílu M. Jan Hus. (Posléze založil další partyzánský oddíl s názvem Jana Koziny.) V závěru druhé světové války oba tyto partyzánské oddíly měly kolem 400 příslušníků a prováděly i významnější bojové a sabotážní akce.\n\nDruhá skupina doskočila poblíž Loun (u Mělců na Lounsku) a byla po dopadu napadena nacisty. Během přestřelky padli:\n\nOstatní parašutisté: radistka A. N. Pančenková; radista V. Šamajev a další členové bojové skupiny: Michal Galanda; Peter Tunder; Juraj Hušťák a Jozef Balaščík byli zajati. Pouze Ján Palo a politický komisař Ján Kopčák se prostříleli a skrývali se do jara 1945, kdy se poté spojili se sovětským zpravodajským výsadkem.\n\nPo skončení druhé světové války zastával Vasil Kiš funkci náčelníka zpravodajského oddělení 1. divize. Později byl k dispozici ministerstvu informací jako odborný vojenský poradce působící při natáčení vojenských filmů. Jeho žádost o přijetí a studium na vševojskové akademii Michaila Vasiljeviče Frunzeho v Moskvě, kterou podal v červenci roku 1945 nebyla kladně vyřízena. Rok poté (1946) odešel Vasil Kiš z armády a pracoval jako technický úředník v lihovaru v Mostě. V témže roce (1946) byl jmenován národním správcem firmy Max Cidli na výrobu lihovin a velkoobchod vínem. Poté, co byla firma znárodněna se Vasil Kiš stal vedoucím Severočeských lihovarů a drožďáren - závod Libouchec.\n\nPo skončení druhé světové války byl Heliodor Píka povýšen do hodnosti divizního generála (4. srpna 1945, s pořadím k 1. květnu 1944) a jmenován náměstkem náčelníka generálního štábu Československé armády. Po únorovém převratu následovalo několik po sobě rychle jsoucích událostí:\n\nNásledně byl generál Heliodor Píka nepravdivě obviněn ze špionáže ve prospěch Velké Británie a další vlastizrádné a velezrádné činnosti. Dne 29. ledna roku 1949 pak byl ve vykonstruovaném soudním procesu odsouzen k trestu smrti oběšením. Ten byl vykonán dne 21. června 1949 na dvoře plzeňské věznice Bory.\n\nV roce 1968 byl s pomocí prezidenta Ludvíka Svobody proces s generálem Heliodorem Píkou obnoven. Vojenský soud v Příbrami konstatoval jeho nevinu a zrušil odsuzující rozsudek. (K plné rehabilitaci generála Heliodora Píky však došlo až po roce 1989.)\n\nPři tomto rehabilitačním procesu byl mezi předvolanými svědky i důstojník československého armádního sboru v Sovětském svazu Vasil Kiš. Vasil Kiš vypověděl, že v létě roku 1948 jej zavolal Bedřich Reicin (šéf V. oddělení Hlavního štábu - přednosta obranného zpravodajství (OBZ) ministerstva obrany Ludvíka Svobody) a požadoval na něm, aby usvědčil generála Heliodora Píku. Toto svoje přání Reicin zdůvodňoval tím, že \"je zájem (ze strany sovědských poradců) na tom, aby byl generál Heliodor Píka fyzicky zlikvidován.\" Reicin naváděl Kiše k tomu, aby před soudem uvedl, že za potíže, které měla Kišova výsadková skupina v Protektorátu, mohl generál Heliodor Píka, jenž od něj požadoval vyzrazení jeho tajného poslání, které dostal od sovětských velitelů, poté o tomto poslání informoval Londýn, odkud se informace dostaly k nacistům. Podle Vasila Kiše ale opak byl pravdou. Kiš odmítl proti generálu Heliodoru Píkovi křivě svědčit a skončil proto později ve vězení.\n\nV Postoloprtech byli po druhé světové válce na přelomu května a června roku 1945 soustředěny stovky zajatých vojáků wehrmachtu, ale i sudetských Němců určených k odsunu. Hlídala je armáda, takzvané Revoluční gardy i jednotky obranného zpravodajství. Ve vypjaté poválečné atmosféře si začali strážci vyřizovat s Němci své účty. Ať již mučením či znásilňováním. Vše vyústilo v masakr 763 Němců, o němž se na příkaz premiéra Klementa Gottwalda mlčelo. V roce 1947 se postoloprtským masakrem začala zabývat vyšetřovací komise Ústavodárného národního shromáždění vedená lidoveckým poslancem bezpečnostního výboru JUDr. Bohumírem Bunžou. Po nástupu komunistického režimu bylo jakékoliv další vyšetřování zastaveno a z postoloprtského masakru se stalo tabu.\n\nV roce 1950 byl ministrem národní obrany jmenován JUDr. Alexej Čepička. S jeho příchodem na Ministerstvo obrany došlo k mocenskému boji mezi ním a Bedřichem Reicinem, který si zde během předchozích let vybudoval osobní moc a vliv. Nový ministr národní obrany využil řady stížností z okruhu armádních důstojníků na prostředky, kterými si obranné zpravodajství (OBZ) pod jeho vedením vynucovalo přiznání vyšetřovaných (fyzické a psychické mučení) a falšování a výrobu důkazů. Bedřich Reicin byl dne 8. února 1951 zatčen, uvězněn, vyslýchán, obviněn jako jeden ze spolupachatelů tzv. protistátního spikleneckého centra, odsouzen k trestu smrti a nakonec dne 3. prosince 1952 brzo ráno v Praze popraven.\n\nV rámci sbírání důkazního materiálu proti Bedřichu Reicinovi byl na Krajské velitelství státní bezpečnosti v Ústí nad Labem dne 2. května 1951 předveden k výpovědi na téma „vyšetřování proti přednostovi OBZ Bedřichu Reicinovi“ i kapitán Vasil Kiš (tou dobou již osm měsíců vězněný). Vasil Kiš ve své třístránkové výpovědi (na prvním listě) zmiňoval úlohu generála Bedřicha Reicina v souvislosti s postoloprtskými masakry, kterých se OBZ, pod Reicinovým vedením dopustil.\n\nV úvodu výpovědi Vasil Kiš uvedl, že v květnu a červnu 1945 byl přednostou PZU, úseku B (PZU = předzvědná zpravodajská ústředna) a z titulu této funkce se zdržoval mimo Postoloprty. Následně Kiš ve své výpovědi uvedl, že (text uvedený v uvozovkách je doslovná citace z Kišova výpovědního protokolu):\n\n\n\n\n\n\n\n\n\nPostoloprtský případ byl znovu otevřen po sametové revoluci v roce 1989. Policie případ vyšetřovala celkem třikrát. Nejprve konstatovala, že k masakru skutečně došlo, nebyla však schopna označit jeho viníky. K tomu došlo teprve po vyšetřování vedeném v letech 2006 až 2009. Policie tehdy vyslechla na 37 svědků včetně osob žijících v Německu.\n\nDne 1. září 1950 byl Vasil Kiš zatčen Státní bezpečností (StB). Byl obviněn z protistátní činnosti a z přeceňování zásluh odbojové činnosti \"Partyzánského pluku Ludvíka Svobody\". Ve vykonstruovaném procesu byl odsouzen a následně uvězněn v Ústí nad Labem. Na základě amnestie prezidenta republiky Antonína Zápotockého byl z vězení propuštěn 4. května 1953.\n\nVasil Kiš si svoji obživu našel na dole Vrbenský národní podnik Souš u Mostu, kde poté pracoval jako horník. Do svého oboru se vrátil začátkem června roku 1954, kdy se dostal do funkce vedoucího výrobního střediska národního podniku Fruta v Žatci. Zhruba o rok později (v říjnu 1955) se stal vedoucím hotelu De Saxe v Teplicích. O tři roky později (1958) byl přeřazen do funkce inspektora kontrolně-revizního oddělení národního podniku Restaurace a jídelny v Teplicích.\n\nV letech 1961 až 1976 zastával Vasil Kiš různé referentské funkce v Keramických závodech Teplice II. Pracovní kariéru ukončil v roce 1976, kdy odešel do starobního důchodu.\n\nV plném rozsahu byl Vasil Kiš rehabilitován až po Sametové revoluci a to dne 10. června 1992. Posmrtně (in memoriam) byl povýšen z hodnosti kapitána do hodnosti plukovníka.\n\n\n"}
{"id": "1330422", "url": "https://cs.wikipedia.org/wiki?curid=1330422", "title": "Tianjin Open 2017 – ženská dvouhra", "text": "Tianjin Open 2017 – ženská dvouhra\n\nŽenská dvouhra Tianjin Open 2017 probíhala v první polovině října 2017. Do singlové soutěže tchienťinského tenisového turnaje nastoupilo třicet dva hráček. Obhájkyní titulu byla čínská tenistka Pcheng Šuaj, kterou v semifinále vyřadila Šarapovová.\n\nVítězkou se stala 30letá Ruska Maria Šarapovová hrající na divokou kartu, jež ve finále zdolala běloruskou tenistku Arynu Sabalenkovou po dvousetovém průběhu 7–5 a 7–6. V obou sadách přitom otáčela nepříznivý vývoj. Běloruska v úvodním setu nezužitkovala vedení 4–1 na gamy a ve druhém 5–1 na gamy.\n\nV probíhající sezóně si Šarapovová připsala premiérové turnajové vítězství, které představovalo třicátý šestý singlový titul na okruhu WTA Tour. Jednalo se o první trofej bývalé ruské světové jedničky po 15měsíčním dopingovém zákazu, jenž vypršel v dubnu 2017. Devatenáctiletá Sabalenková zažila v rámci túry WTA finálový debut. \n"}
{"id": "1330423", "url": "https://cs.wikipedia.org/wiki?curid=1330423", "title": "Plyšan", "text": "Plyšan\n\nPlyšan, továrny koberců a nábytkových látek, Hlinsko v Čechách byl národní podnik v bývalém Československu, který vznikl v roce 1949 a zanikl v roce 1964 (1969) začleněním do nově vzniklého podniku Bytex. Nejprve zde figurovaly tři závody z Hlinska, později se jednalo až o 10 firem po celém území státu. Byly do něj začleněny některé podniky TOKO a Hrako. Podnik nejprve spadal pod Československé textilní závody, Praha, od roku 1951 pod Ministerstvo lehkého průmyslu a následně od roku 1958 pod VHJ Bytový textil n.p., Vratislavice nad Nisou. Podnik nejprve vyráběl textilní potahy nábytku a žinylkové vlněné koberce zvané Bagdád, od roku 1965 už pouze nábytkové látky z žakárských textilií.\n\nV Plyšanu pracoval i malíř a textilní návrhář Vojtěch Kyncl.\n"}
{"id": "1330424", "url": "https://cs.wikipedia.org/wiki?curid=1330424", "title": "Stoo Hample", "text": "Stoo Hample\n\nStuart E. Hample známý jako Stoo Hample či pseudonymy Joe Marthen nebo Turner Brown, Jr. (6. ledna 1926 Binghamton – 19. září 2010 New York) byl americký spisovatel, umělec, dramatik a karikaturista. Věnoval se literatuře pro děti. Nejznámější jeho díla jsou \"Children's Letters to God\", \"The Silly Book \" a komiks \"Inside Woody Allen\".\n\nMaloval již od dětství. Ve 17. letech nastoupil službu v Námořnictvu Spojených států, kde během druhé světové války sloužil dva roky na ponorkách. Absolvoval Williams College a také Univerzitu v Buffalu.\n\nV roce 1946 během práce v reklamě, začal působit jako hudební karikaturista se symfonickým orchestrem na dětských a popových koncertech. Kreslil v přísném rytmu s hudbou. V roce 1948 byl autorem a hvězdou večerní komediální show \"Cartoon Capers\" na televizní stanici WBEN-TV v Buffalu a také dětské show s názvem \"Junior Jamboree\" na téže stanici. Občas uváděl dětskou show \"Birthday Housen\" pro společnost NBC a to hlavně v době, kdy zastupoval Paula Trippa. V roce 1950 se objevoval pravidelně na televizní stanici CBS, v dětském programu \"Captain Kangaroo\" jako \"Pan umělec\". V 1955-56 byl asistentem Al Cappa. Následně vytvořil komiks \"Inside Woody Allen\". během níž ukončil stáž v reklamně, protože současně se věnoval dalším komiksům. V tomtéž období se hrála jeho první hra \"Alms for the Middle Class\", která měla premiéru v Public Theater Pittsburghu a v Geva Theater v New Yorku. V době jeho smrti pracoval na hře s jedním hercem \"All the Sincerity In Hollywood\", která popisovla život rádiového komika Freda Allena. Hru režíroval Austin Pendleton, hlavní roli hrál Dick Cavett.\n\n\n\n\n\n\n"}
{"id": "1330425", "url": "https://cs.wikipedia.org/wiki?curid=1330425", "title": "Třída Kingfisher", "text": "Třída Kingfisher\n\nTřída Kingfisher byla lodní třída britských protiponorkových šalup z období druhé světové války. Celkem bylo postaveno devět jednotek této třídy. Dělí se do podtříd \"Kingfisher\" a \"Shearwater\". Za druhé světové války byly dvě potopeny.\n\nPůvodně byly klasifikovány jako pobřežní šalupy. Elegantní plavidla svým vzhledem připomínala torpédoborce, měla však několik nedostatků, zejména malý ponor snižující účinnost sonaru, nedostatečný dosah a malou rezervu výtlaku neumožňující během války přílišné zesilování výzbroje. Celkem bylo v letech 1934–1939 postaveno devět šalup. Z toho šest patřilo ke třídě \"Kingfisher\" a tři poslední k podtřídě \"Shearwater\".\n\nJednotky třídy \"Kingfisher\":\nPlavidla nesla jeden 102mm kanón a 30 hlubinných pum, vypouštěných pomocí čtyř vrhačů a dvou skluzavek. Pohonný systém o výkonu 3600 hp tvořily dva tříbubnové kotle Admiralty a dvě turbíny Parsons, pohánějící dva lodní šrouby. Nejvyšší rychlost dosahovala 20 uzlů.\n\nNa konci 30. let byl 102mm kanón upraven pro střelbu proti vzdušným cílům. Roku 1940 byla výzbroj posílena o čtyři 12,7mm kulomety Vickers .50 a zásoveň byla zásoba hlubinných pum zvětšena na 60 kusů. Nakonec byly roku 1942 kulomety nahrazeny dvěma 20mm kanóny Oerlikon.\n\nTřída byla nasazena ve druhé světové válce. Dvě šalupy byly ve válce ztraceny. \"Puffin\" nebyla opravena po těžkém poškození způsobeném výbuchem německé miniponorky a \"Pintail\" se potopila na mině. Ostatní byly později vyřazeny, nebo prodány civilním uživatelům.\n\n"}
{"id": "1330426", "url": "https://cs.wikipedia.org/wiki?curid=1330426", "title": "Třída 24", "text": "Třída 24\n\nTřída 24 byla lodní třída britských šalup z období první světové války. Celkem bylo postaveno 22 jednotek této třídy. Stavba dvou dalších byla zrušena. Za první světové války nebyla žádná ztracena. Mezi válkamibyla většina vyřazena, ale dvě byly upraveny na výzkumné lodě. Jedna z nich byla za druhé světové války ukořistěna Japonskem a později potopena.\n\nŠalupy této třídy byly objednány v letech 1916–1917, přičemž navazovaly na třídu \"Flower\". Plavidla nesla jména závodních koní, a proto aby nedošlo k záměně s minolovkami třídy \"Racecourse\", byla tato třída označena podle počtu 24 původně objednaných plavidel. V letech 1918–1919 bylo postaveno celkem 22 šalup, přičemž stavba dvou dalších byla zrušena.\n\nZákladní výzbroj tvořily dva 102mm kanóny (jeden na přídi a druhý na zádi) a 39 hlubinných pum, svrhávaných ze dvou vrhačů a dvou skluzavek na zádi. Pohonný systém měl výkon 2500 hp. Tvořily jej dva kotle a dva trojčinné parní stroje, pohánějící dva lodní šrouby. Nejvyšší rychlost dosahovala 17 uzlů.\n\nPlavidla byla nasazena v první světové válce. Mezi válkami byla většina lodí vyřazena, pouze dvě byly upraveny na výzkumné. \"Merry Hampton\" byla roku 1923 přestavěna na výzkumnou loď \"Herald\". V únoru 1942 byla potopena vlastní posádkou v Singapuru. Japonci ji po vyzvedli a provozovali jako \"Heiyo\". Roku 1944 se potopila na mině. Šalupa \"Silvio\" byla roku 1924 předán australskému námořnictvu a přestavěna na výzkumnou loď. V letech 1924–1940 sloužila jako HMAS \"Moresby\".\n\n"}
{"id": "1330427", "url": "https://cs.wikipedia.org/wiki?curid=1330427", "title": "Reckless (album, Bryan Adams)", "text": "Reckless (album, Bryan Adams)\n\n\n\n\n"}
{"id": "1330428", "url": "https://cs.wikipedia.org/wiki?curid=1330428", "title": "Třída Flower (1915)", "text": "Třída Flower (1915)\n\nTřída Flower byla lodní třída britských šalup z období první světové války. Jednalo se o početnou rodinu válečných lodí dělící se do celkem pěti podtříd (třída Acacia, třída Azalea, třída Arabis, třída Aubretia a třída Anchusa). První tři skupiny (80 ks) byly primárně koncipovány jako minolovky, ale během války byly převedeny k doprovodu konvojů. Zbylé dvě třídy (40 ks) představovaly tzv. Q-lodě, ozbrojené plovoucí pasti na německé ponorky mající vzhled obchodních lodí. Celkem tedy bylo postaveno 120 šalup této třídy.\n\nZa první světové války plavidla provozovala námořnictva Velké Británie a Francie. Ve válce jich bylo 18 potopeno, přičemž další dvě byly potopeny během britské intervence do ruské občanské války. Po válce několik kusů získalo Belgie, Dánsko, Egypt a Portugalsko.\n\nPo vypuknutí první světové války britská admiralita zjistila, že potřebuje více víceúčelových lodí využitelných jako minolovky a pro další pomocné role. Společnost DNC navrhla robustní a jednoduchá plavidla vycházející konstrukčně z nákladních lodí, vhodná pro stavbu v civilních loděnicích. První tři skupiny plavidel byly objednány roku 1915. Roku 1915 do služby vstoupilo prvních 24 šalup třídy \"Acacia\" a 12 šalup třídy \"Azalea\", lišících se jen silnější výzbrojí. V letech 1915-1916 je doplnilo dalších 36 šalup třídy \"Arabis\" s výkonnějším pohonným systémem a dalšími vylepšeními. Dalších osm šalup třídy \"Arabis\" bylo navíc postaveno pro francouzské námořnictvo.\n\nRoku 1916 bylo objednáno 12 šalup třídy \"Aubretia\" určených pro protiponorkový boj. Bylo přitom rozhodnuto, že šalupy budou mít siluetu podobnou obchodním lodím, aby tak zmátly útočící německé ponorky. Jinak to byly normální ozbrojené válečné lodě (byly však vedeny kódem Q a často opatřeny pod falešnou identitou). Později na ně navázala stavba dalších obdobných 28 lodí třídy \"Anchusa\". Těchto 40 lodí bylo do služby přijato v letech 1916-1918.\n\nZákladní výzbroj třídy \"Acacia\" tvořily dva 76mm kanóny (třída \"Azalea\" nesla dva 102mm kanóny a \"Arabis\" dva 120mm kanóny), dva 47mm kanóny a minolovné vybavení. Roku 1917 byly přidány dva vrhače a jedna skluzavka hlubinných pum. Pohonný systém o výkonu 1800 hp tvořily dva kotle a dva trojčinné parní stroje, pohánějící dva lodní šrouby. Nejvyšší rychlost dosahovala 16,5 uzlu. Dosah byl 2000 námořních mil při rychlosti 15 uzlů.\n\nProtiponorkové šalupy této třídy byly stavěny civilními loděnicemi, přičemž konstrukce plavidel z různých loděnic se mohla lišit. Základní výzbroj třídy \"Aubretia\" tvořily dva 102mm kanóny, jeden 47mm kanón (u třídy \"Anchusa\" dva 76mm kanóny) a dále dva vrhače a jedna skluzavka hlubinných pum (u třídy \"Anchusa\" byly skluzavky dvě). Pohonný systém o výkonu 2500 hp tvořily dva kotle a dva trojčinné parní stroje, pohánějící dva lodní šrouby. Nejvyšší rychlost dosahovala 17,5 uzlu. Dosah byl 2000 námořních mil při rychlosti 15 uzlů.\n\nŠalupy třídy \"Flower\" byly intenzivně nasazeny v první světové válce. Šalupy prvních tří skupin nejprve sloužily k minolovu, ale po zavedení konvojového systému se ukázalo, že jsou vhodné pro eskortní službu, kam také byly od roku 1917 převedeny. Do boje proti ponorkám navíc byly od počátku nasazeny šalupy posledních dvou skupin třídy \"Flower\".\n\nZa první světové války bylo ztraceno celkem 18 plavidel:\n\n\nČást lodí byla později nasazena v rámci protibolševické intervence do ruské občanské války. Ztraceny byly dvě:\n\n\nV meziválečné době byla většina plavidel vyřazena a některá z nich prodána zahraničním uživatelům (Belgie, Dánsko, Egypt, Portugalsko). Dvojice přestavěná na výzkumné lodě byla ve službě ještě za druhé světové války. Dále HMS \"Laburnum\" (tř. \"Acacia\") v době vypuknutí války sloužila jako stacionární cvičná loď. V únoru 1942 byla potopena při pádu Singapuru.\n\n\n"}
{"id": "1330430", "url": "https://cs.wikipedia.org/wiki?curid=1330430", "title": "Hong Kong Tennis Open 2017 – ženská dvouhra", "text": "Hong Kong Tennis Open 2017 – ženská dvouhra\n\nŽenská dvouhra Hong Kong Tennis Open 2017 probíhala v první polovině října 2017. Do singlové soutěže hongkongského tenisového turnaje nastoupilo třicet dva hráček. Obhájkyní titulu byla dánská světová šestka Caroline Wozniacká, která před utkáním druhého kola odstoupila pro zranění levého ramene. Rovněž čtvrtá hráčka žebříčku a nejvýše nasazená Ukrajinka Elina Svitolinová z turnaje odstoupila před druhou fází pro zranění pravé dolní končetiny.\n\nVítězkou se stala šestá nasazená Ruska a dvacátá první hráčka žebříčku Anastasija Pavljučenkovová, jež ve finálové bitvě zdolala australskou turnajovou sedmičku a světovou dvacetdvojku Darju Gavrilovovou po třísetovém průběhu 5–7, 6–3 a 7–6. Ruska využila třetí mečbol po 3.11 hodinách hry. Obě hráčky na dvorec nastoupily po pětihodinovém čekání kvůli riziku tajfunu. V rozhodující sadě pak došlo k 40minutové přestávce pro déšť. Duel takskončil v nočním čase 1.03 hodin.\n\nV probíhající sezóně si Pavljučenkovová připsala třetí turnajové vítězství, které představovalo jedenáctý singlový titul na okruhu WTA Tour. \n"}
{"id": "1330438", "url": "https://cs.wikipedia.org/wiki?curid=1330438", "title": "HMS Endurance (A171, 1967)", "text": "HMS Endurance (A171, 1967)\n\nHMS Endurance (A171) byl hlídkový ledoborec britského královského námořnictva. Jedná se o přestavěné civilní plavidlo. Britské námořnictvo jej provozovalo v letech 1968–1991. Sloužilo pro hlídkování a hydrografický výzkum v oblastech Falkland, Jižní Georgie, Jižních Shetland a Antarktidy.\n\nPlavidlo \"Anita Dan\" bylo postaveno roku 1956 západoněmeckou loděnicí Krogerwerft v Rendsburgu. Roku 1967 bylo od kodaňské společnosti J. Lauritzen Lines koupeno britským námořnictvem. V letech 1967–1968 byla loď přestavěna loděnicí Harland & Wolff v Belfastu a poté zařazena pod jménem \"Endurance\".\n\nNa zádi se nacházela přistávací plocha a hangár pro dva vrtulníky Westland Wasp. Ty od roku 1986 nahradil typ Westland Lynx.\n\nNa základě roku 1981 vydaného dokumentu Defence Review měl být \"Endurance\" následujícího roku předčasně vyřazen ze služby. Byl to jeden ze signálů, které Argentinci nesprávně vyhodnotili jako britský mocenský ústup z oblasti jižního Atlantiku. Zhoršující se vztahy mezi Velkou Británií a Argentinou vedly k tomu, že 19. března 1982 skupina argentinských obchodníků s kovovým šrotem (mezi nimiž byli i příslušníci námořnictva) vztyčila Argentinskou vlajku na ostrově Jižní Georgie. \"Endurance\" následně 23. března z Port Stanley na Falklandách přivezla 23 mariňáků a dva ozbrojené vrtulníky Wasp, které měly zajistil britskou kontrolu ostrovů. Tři dny poté ostrov obsadila stovka argentinských vojáků. Argentinská junta, obávající se posílení britských pozici v Jižním Atlantiku, proto rychle naplánovala vylodění na Falklandách na 2. dubna 1982, které vyústilo ve falklandskou válku. Po skončení války bylo rozhodnutí o vyřazení \"Endurance\" zrušeno.\n\nRoku 1989 byl \"Endurance\" vážně poškozen srážkou s ledovcem. Přestože byl opraven, roku 1991 bylo prohlídkou trupu zjištěno, že loď již nemůže bezpečně absolvovat arktickou plavbu, a proto byla vyřazena.\n"}
{"id": "1330446", "url": "https://cs.wikipedia.org/wiki?curid=1330446", "title": "Ḫ", "text": "Ḫ\n\nḪ (minuskule ḫ) je speciální písmeno latinky. Nazývá se H s obloučkem pod. Je výjimečné diakritikou, jelikož se jeho diakritika nepoužívá v kombinaci s žádným jiným písmenem latinky. Vyskytuje se v akkadštině, chalajštině a v jazycích používajících arabské a etiopské písmo. Bylo též používáno v egyptských hieroglifech. V arabštině má znak خ, v etiopském písmu ኀ. Ve všech jazycích se čte podobně jako české ch.\n"}
{"id": "1330447", "url": "https://cs.wikipedia.org/wiki?curid=1330447", "title": "Emma Dumont", "text": "Emma Dumont\n\nEmma Durnont, rodným jménem Emma Noelle Roberts (* 15. listopadu 1994 Seattle, Washington) je americká herečka, modelka a tanečnice. Proslavila se rolemi Melanie Segal v seriálu \"Bunheads,\" rolí Emmy Karn v seriálu \"Aquarius\" a rolí Lorny Dane/Polaris v seriálu \"\".\n\nDumont se narodila v Seattlu ve Washingtonu. Navštěvovala školy Washington Middle School a James A. Garfield High School. Když se začala věnovat modelingu a herectví začala být učena doma. Navštěvovala také hudební a divadelní konzervatoř v Santa Aně v Kalifornii.\n\nS baletem začala ve třech letech v baletní škole Pacific Northwest Ballet, poté navštěvovala Cornish College of Arts, Spectrum Dance Theatre, trénovala s americkým baletním sborem, baletní školu Joffrey Ballet School a baletní akademie Bolshoi Academy v Moskvě v Rusku. Vystupovat začala v šesti letech v hudebním divadle v Seattlu. Její divadelní trénink také zahrnuje čtyři strávená léta v divadle 5th Avenue Theatre. Také hraje od čtyř let na housle.\n\nV patnácti letech se začala věnovat roller derby a zúčastnila se tréninkového programu v týmu Los Angeles Derby Dolls.\n\nJe členkou Mensy.\n\nPrvní filmová role přišla v roce 2007 s filmem \"True Adolescents\". O rok později si zahrála ve filmu \"Dear Lemon Lima\". Oba filmy byly natáčeny v Seattlu a byly vydané v roce 2009. V lednu roku 2010 vyhrála soutěž magazínu \"V\" a objevila se na titulní stránce jejich březnového čísla a získala kontrakt s agenturou Ford Models. Ten samý rok pracovala na Newyorském týdnu módy. Jako modelka pracovala v Hong Kongu, New Yorku, Los Angeles, v Číně a Tokiu. Objevila se na několik titulních stránkách pro magazíny Elle, V Magazine, Cosmopolitan.\n\nV roce2011 byla obsazena do hlavní role pilotního seriálu \"METRO\". Seriál si však stanice NBC, pro kterou byl vytvářen, nevybrala do své vysílací sezony. Ten samý rok získala roli v seriálu stanice ABC Family \"Bunnheads\", po boku Sutton Foster a Kelly Bishop. Během let 2012–2013 hrála v seriálu jednu z hlavních rolí Melanie Segal, jednu z tanečnic. V roce 2014 si zahrála ve dvou pilotních dílech pro stanici NBC - \"Salvation\", po boku Ashley Judd a \"Aquarious\". Stanice si vybrala seriál \"Aquarious\", který vysílán v letech 2015–2016. V roce 2017 získala roli v televizním seriálu stanice Fox \"\". Seriál měl premiéru v říjnu roku 2017.\n\n"}
{"id": "1330455", "url": "https://cs.wikipedia.org/wiki?curid=1330455", "title": "Chronologie nahrávek skupiny Olympic 1974–1977", "text": "Chronologie nahrávek skupiny Olympic 1974–1977\n\nČlánek Chronologie nahrávek skupiny Olympic 1974–1977 zpracovává dostupné informace o datu vzniku (známých) nahrávek Olympiku v období 1974–1977 a řadí je chronologicky. Nejde o 'diskografii' – nahrávky jednak nejsou řazeny podle data jejich vydání na nosičích a jednak zahrnuje také rozhlasové, filmové a TV nahrávky, z nichž některé donedávna ani na nosičích nevyšly. \n\nV roce 1974 vyvrcholila několikaletá krize kapely. Skupina sice fungovala dál, ale z jejích písní se téměř vytratil rock. Odklon od rocku směrem ke střednímu proudu jí ale zároveň přinesl příležitost objevovat se v různých televizních pořadech, což ji tehdy existenčně zachránilo a zabránilo definitivnímu rozpadu. Skupina fungovala i jako doprovodná studiová kapela některých sólových zpěváků. \n\n14. ledna 1974 nastoupil do Olympiku na uvolněné místo baskytaristy Pavel Petráš (Crossfire, Mefisto). Olympic tedy vykročil do roku 1974 v sestavě Janda–Berka–Petráš–Hejduk. \n\nNovým manažerem Olympiku se stal Miloslav Zapletal. \n\nPetr Janda se jako zpěvák umístil na osmém (historicky nejvyšším) místě v anketě \"Zlatý slavík\". \n\nSkupina se v roce 1975 opět neúspěšně zúčastnila \"Bratislavské lyry\", tentokrát se skladbou \"Hůl\". \n\nV televizi skupina sklízela úspěch se svými hity z 60. let (\"Dej mi víc své lásky\", \"Želva\", \"Ptáka Rosomák\", \"Kufr\"…).\n\nHrála také spartakiádním cvičencům. \n\n28. října 1975 měl v Lucerně premiéru nový koncertní pořad \"Olympic ´76\". \n\nNa konci roku 1975 vyměnila skupina opět baskytaristu – přišel Milan Broum, který dodal kapele opět rockový švih. \n\nV lednu 1976 skupina natočila v novém obsazení písničkový blok pro televizní pořad \"Hudební studio M\". \n\nDíky novému baskytaristovi Milanu Broumovi a stále se zlepšující kytarové hře Petr Jandy získala kapela výraznější a tvrdší zvuk se stopami jazzrocku. \nPřelomovou skladbou se stal \"Marathón\", 11minutová kompozice s prvky jazzrocku, předzvěst nové éry Olympiku. \n\nOlympic se znovu neúspěšně zúčastnil \"Bratislavské lyry\", tentokrát s písní \"On\". \n\n20. prosince 1976 skupina pokřtila v Lucerně album \"12 nej…\", výběr hitů z let 1965–1973. \n\nPočátkem roku 1977 Olympic natočil první album s Milanem Broumem – \"Overhead\" (exportní kompilační deska pro Artii s písničkami z let 1973–77 s anglickými texty). U většiny nahrávek byl jen přezpíván text do angličtiny, několik jich však bylo nahráno nově i s podklady. \n\nNa jaře 1977 skupina natočila album \"Marathón\" (titulní skladba byla pro album zkrácena o čtyři minuty). \n\nV květnu 1977 se Olympic opět marně pokusila o úspěch na \"Bratislavské lyře\" – s písní \"Mám rád chvíle, kdy se něco děje\". \n\nNa konci roku 1977 vychází LP \"Marathón\". \n\nProsinec 1977 – na vánoční koncert do Lucerny zve skupina hvězdy našeho rokenrolu jako Pavla Bobka, Petra Kaplana, Mikiho Volka, Pavla Sedláčka a další. \n\nV anketě \"Zlatý slavík\" byla zavedena nová kategorie skupin a Olympic získal v hlasování šesté místo.\n\n\n"}
{"id": "1330456", "url": "https://cs.wikipedia.org/wiki?curid=1330456", "title": "Pica d'Estats", "text": "Pica d'Estats\n\nPica d'Estats (, ) je horou v Pyrenejích v Montcalmském masivu a nejvyšší horou Katalánska. Její vrchol leží na katalánsko-francouzské hranici, stejně jako hřeben masivu. Spoluvytváří hranici Španělska a Francie.\n"}
{"id": "1330461", "url": "https://cs.wikipedia.org/wiki?curid=1330461", "title": "Železniční trať Tedžon – Mokpcho", "text": "Železniční trať Tedžon – Mokpcho\n\nŽelezniční trať Tedžon – Mokpcho ( – \"Honam sŏn\", doslova \"Honamská trať\") je železniční trať v Jižní Koreji. Vede převážně v severojižním směru provinciemi Severní Čolla a Jižní Čolla. Jezdí po ní především vlaky ze Soulu, hlavního města Jižní Korey, které přijíždějí do Tedžonu po trati Soul – Pusan a následně jedou do Kwangdžu a Mokpcha.\n\nTrať byla postavena v letech 1910–1914, tedy během japonské okupace Korey. Od roku 2015 vede víceméně souběžně s ní vysokorychlostní trať Čchongdžu – Mokpcho.\n"}
{"id": "1330466", "url": "https://cs.wikipedia.org/wiki?curid=1330466", "title": "Eureka (Nevada)", "text": "Eureka (Nevada)\n\nEureka je sídlo v okrese Eureka County ve státě Nevada ve Spojených státech amerických. Je zároveň správním střediskem tohoto okresu. V rámci stejnojmenného území pro sčítání lidu (census-designated place) žije přes 600 obyvatel.\n\nOsada zde byla založena v roce 1864, kdy zde prospektoři nalezli zásoby stříbra. Brzy zde vyrostlo městečko, které se roku 1873 stalo střediskem nově vzniklého okresu Eureka County. O pět let později zde žilo asi 10 tisíc lidí. Po následném snížení těžby klesal i počet obyvatel. V současnosti se zde těží především olovo.\n\nEurekou prochází silnice U.S. Route 50, severně od městečka se nachází letiště.\n\n"}
{"id": "1330468", "url": "https://cs.wikipedia.org/wiki?curid=1330468", "title": "Libor Smetana", "text": "Libor Smetana\n\nLibor Smetana (* 15. listopadu 1970) je bývalý český fotbalista, záložník.\n\nV české lize hrál za FC Viktoria Plzeň. Nastoupil ve 42 ligových utkáních a dal 4 ligové góly.\n\n\n"}
{"id": "1330474", "url": "https://cs.wikipedia.org/wiki?curid=1330474", "title": "Šafrán (koření)", "text": "Šafrán (koření)\n\nŠafrán je koření vyráběné od starověku ze sušených čnělek květů šafránu setého. Kromě nahořklé chuti dodává pokrmům jasně žlutou barvu. \n\nV každém květu šafránu setého jsou tři nitkovité, 2 až 3 centimetry dlouhé purpurově hnědé čnělky (někdy nesprávně nazývané blizny), které se sklízejí ručně, odštípnutím. Neexistuje žádný stroj, který by jakkoliv ulehčil sběr čnělek, a tento fakt, společně s malým množstvím takto získaného koření (přes 100 000 čnělek váží jen asi 1000 g), je důvodem vysoké ceny šafránu. Šafrán koření vzácné a drahé, již velmi dlouhou dobu nejdražší na světě, odtud úsloví „je toho jako šafránu“. Kilogram pravého šafránu stojí 5000 amerických dolarů a více.\n\nJako levnější náhrada se někdy používá nepravý (také „turecký“) šafrán, sušené korunní plátky světlice barvířské. \n\nI když stále panují pochybnosti o původu tohoto koření, pochází šafrán z Íránu. Za pravděpodobnou oblast původu jsou považovány také Řecko a Mezopotámie. Harold McGee uvádí, že šafrán setý byl domestikován v Řecku či jeho okolí během doby bronzové.\n"}
{"id": "1330475", "url": "https://cs.wikipedia.org/wiki?curid=1330475", "title": "Milan Hájek", "text": "Milan Hájek\n\nMilan Hájek (* 21. ledna 1968 Mladá Boleslav) je český jachtař a trenér, mistr Evropy a České republiky z klubu TJ Lokomotiva Plzeň a týmu \"Tři sestry sailing team\". Na mistrovství světa získal v roce 2014 bronz.\n\n"}
{"id": "1330477", "url": "https://cs.wikipedia.org/wiki?curid=1330477", "title": "Rozum a cit (film)", "text": "Rozum a cit (film)\n\nRozum a cit (v anglickém originále Sense and Sensibility) je americký dramatický film z roku 1995. Režisérem filmu je Ang Lee. Hlavní role ve filmu ztvárnili James Fleet, Tom Wilkinson, Harriet Walter, Kate Winslet a Emma Thompson.\n\nFilm vydělal přes 135 milionů dolarů a získal především pozitivní ohlasy od kritiků. Získal tři ocenění a jedenáct nominací na Filmovou cenu Britské akademie. Získal sedm nominací na cenu Oscara, včetně nominace v kategorii nejlepší film a nejlepší ženský herecký výkon v hlavní roli. Thompson získala Oscara v kategorii nejlepší adaptovaný scénář a stala se tak první ženou, která získala jak ocenění za scénář tak ocenění za herectví. \n\n\nFilm získal dalších 15 ocenění a byl dále nominován mimo jiné na 6 Oscarů, 4 Zlaté glóby, 8 cen BAFTA a 2 ceny SAG Award.\n\n\n"}
{"id": "1330484", "url": "https://cs.wikipedia.org/wiki?curid=1330484", "title": "Pilulka Lékárny", "text": "Pilulka Lékárny\n\nPilulka Lékárny je řetězec \"kamenných\" lékáren provozovaný společností Pilulka Lékárny a.s. a založený Petrem a Martinem Kasovými. Síť „růžových“ lékáren pod značkou Pilulka Lékárny vznikla začátkem roku 2015 a je součástí jedné z největších farmaceuticko-lékárenských skupin v České republice a na Slovensku. Skupinu tvoří mimo kamenných lékáren Pilulka internetové portály Pilulka.cz a Pilulka.sk (Slovensko), Pilulka24.sk (Slovensko), Pilulka.ro (Rumunsko), lékárenský distributor Pilulka Distribuce, alianční sítě lékáren CoPharm.\n\nSpolečnost provozuje vlastní kamenné lékárny a lékárny registrované formou franšízy pod označením Pilulka Lékárny. V září 2017 to bylo celkem 74 lékáren Pilulka a počtem se jednalo o třetí největší lékárenský řetězec v České republice. K 1. lednu 2019 počet lékáren vzrostl na 125, když 40 bylo provozováno přímo společností Pilulka Lékárny a 85 bylo franšízových. 1. Listopadu 2019 se již jednalo o 136 Pilulka lékáren na území České republiky. \n\nSpolečnost v rámci skupiny provozuje internetové lékárny Pilulka.cz zavedla jako první lékárna v České republice dovoz léčiv v den objednání (\"same day delivery\"). Společnost spustila jako první internetový obchod v České republice platby Apple Pay.\n\nInternetová lékárna Pilulka byla oceněna v rámci soutěže Křišťálová Lupa 2015 jako vítěz v kategorii E-commerce inspirace. V roce 2017 pak společnost získala od Asociace pro elektronickou komerci (APEK) cenu E-commerce Awards 2017 za inovativnost.\n\nPilulka byla v říjnu 2019 oceněna z rukou místopředsedy vlády a ministra průmyslu a obchodu Karla Havlíčka za přínos v digitalizaci a inovaci obchodu. \n\n"}
{"id": "1330485", "url": "https://cs.wikipedia.org/wiki?curid=1330485", "title": "Evangelický kostel (Sázava)", "text": "Evangelický kostel (Sázava)\n\nEvangelický kostel v Sázavě je chrám Páně sboru Českobratrské církve evangelické v Sázavě. Stavba stojí v severní části hřbitova. Jednolodní kostel s půlkruhovým závěrem a čtyřbokou věží na čelní straně, je typickou \"toleranční\" stavbou evangelické církve z 18. století. Kostel je chráněn jako kulturní památka České republiky.\n\nSbor v Sázavě vznikl v roce 1784, kdy se sázavští evangelíci spojili s evangelíky z Horní Krupé a vznikl sbor v Sázavě a filiálka v Horní Krupé. Stavba kostela v Sázavě pak začala po získání povolení ke stavbě modlitebního domu, stavba započala 15. července 1785 a dokončena byla 13. října 1785, svěcení pak proběhlo 20. listopadu téhož roku. Tehdejší stavba neměla věž a měla pouze malá okna, byla pokryta šindelovou střechou a byl vydlážděn kamennou dlažbou. V roce 1885 pak byl kostel rozšířen, byla přistavěna věž, v témže roce byl kostel i rekonstruován a postavena márnice. Zvony byly získány již dříve z Černilova.\n\nFara byla postavena v roce 1848, farní škola v roce 1790.\n\n\n"}
{"id": "1330492", "url": "https://cs.wikipedia.org/wiki?curid=1330492", "title": "Vedlejší účinky (rozcestník)", "text": "Vedlejší účinky (rozcestník)\n\nVedlejší účinky může znamenat:\n\n"}
{"id": "1330494", "url": "https://cs.wikipedia.org/wiki?curid=1330494", "title": "Calvin na dvoře krále Artuše", "text": "Calvin na dvoře krále Artuše\n\nCalvin na dvoře krále Artuše (v anglickém originále A Kid in King Arthur’s Court) je americko-maďarsko-britský dobrodružný film z roku 1995. Režisérem filmu je Michael Gottlieb. Hlavní role ve filmu ztvárnili Thomas Ian Nicholas, Joss Ackland, Art Malik, Paloma Baeza a Kate Winslet.\n\n\n"}
{"id": "1330497", "url": "https://cs.wikipedia.org/wiki?curid=1330497", "title": "Jude", "text": "Jude\n\nJude (v anglickém originále Jude) je britský dramatický film z roku 1996. Režisérem filmu je Michael Winterbottom. Hlavní role ve filmu ztvárnili Christopher Eccleston, Kate Winslet, Liam Cunningham, Rachel Griffiths a June Whitfield.\n\n \n\n\n"}
{"id": "1330498", "url": "https://cs.wikipedia.org/wiki?curid=1330498", "title": "Železniční nehoda u Pokrova", "text": "Železniční nehoda u Pokrova\n\nŽelezniční nehoda u Pokrova se stala 6. října 2017 v 3:30 místního času na železničním přejezdu u stanice Pokrov.\n\nStanice se nachází asi 100 km východně od Moskvy v Petušinském rajónu ve Vladimirské oblasti. Autobus jel z Kazachstánu do Moskvy a cestovalo v něm 55 uzbeků. Při nehodě zemřelo 16 lidí včetně jednoho dítěte. Několik vážně zraněných cetujících bylo převezeno do nemocnic.\n\n"}
{"id": "1330504", "url": "https://cs.wikipedia.org/wiki?curid=1330504", "title": "Natalie Alyn Lind", "text": "Natalie Alyn Lind\n\nNatalie Alyn Lind (* 21. června 1999) je americká herečka, která se proslavila rolemi v seriálech \"Goldbergovi,\" \"Gotham\" a \"\".\n\nNatalie je nejstarší dcera producenta Johna Linda a herečky Barbary Alyn Woods. Má dvě mladší sestry, které se také živí herectvím, Alyviu a Emily.\n\nPřed kamerami se poprvé objevila v seriálu \"One Tree Hill\". Získala také vedlejší roli v komediálním seriálu stanice ABC \"Goldbergovi\" a hostující role v seriálech \"Myšlenky zločince\", \"iCarly\", \"Kouzelníci z Waverly\" a \"Flashpoint\". Byla obsazena do role Silver St. Cloud v seriálu \"Gotham\". V březnu roku 2017 získala jednu z hlavních rolí v seriálu stanice Fox \"\".\n"}
{"id": "1330505", "url": "https://cs.wikipedia.org/wiki?curid=1330505", "title": "V říši víl a skřítků", "text": "V říši víl a skřítků\n\nV říši víl a skřítků (v anglickém originále Faeries) je britský animovaný film z roku 1999. Režisérem filmu je Gary Hurst. Hlavní role ve filmu ztvárnili Kate Winslet, Jeremy Irons, Dougray Scott, Charlotte Coleman a Jane Horrocks.\n\n \n\n\n"}
{"id": "1330506", "url": "https://cs.wikipedia.org/wiki?curid=1330506", "title": "Jako dým", "text": "Jako dým\n\nJako dým (v anglickém originále Holy Smoke) je australský dramatický film z roku 1999. Režisérkou filmu je Jane Campion. Hlavní role ve filmu ztvárnili Kate Winslet, Harvey Keitel, Julie Hamilton, Tim Robertson a Sophie Lee.\n\n \n\n\n"}
{"id": "1330507", "url": "https://cs.wikipedia.org/wiki?curid=1330507", "title": "Goldfield (Nevada)", "text": "Goldfield (Nevada)\n\nGoldfield je sídlo v okrese Esmeralda County ve státě Nevada ve Spojených státech amerických. Je zároveň správním střediskem tohoto okresu. V rámci stejnojmenného území pro sčítání lidu (census-designated place) žije přes 250 obyvatel.\n\nV roce 1902 byly v oblasti nalezeny zásoby zlata a záhy tu vzniklo městečko. Během několika let se Goldfield stal největším městem Nevady, roku 1906 tu žilo 20 tisíc lidí. Následně začal v důsledku snižující se těžby klesat i počet obyvatel.\n\nGoldfieldem prochází silnice U.S. Route 95.\n\n"}
{"id": "1330508", "url": "https://cs.wikipedia.org/wiki?curid=1330508", "title": "Peter Filzmaier", "text": "Peter Filzmaier\n\nPeter Filzmaier (* 5. září 1967, Vídeň) je rakouský politolog a vysokoškolský učitel. \nV letech 1985–1993 studoval politologii, publicistiku a právo na univerzitě ve Vídni. Již ale v roce 1991 získal magisterský titul v oboru politologie, o dva roky později pak doktorát filozofie. V roce 2001 byl jmenován docentem politických věd na univerzitě v Innsbrucku a docentem politického vzdělávání (tj. für politische Bildung) na univerzitě v Klagenfurtu. Od roku 2002 je univerzitním profesorem, střídavě působícím na mnoha veřejných rakouských univerzitách (např. od roku 2002 je profesorem politologie na univerzitě v Innsbrucku, od roku 2006 profesorem demokratických studií a politického výzkumu (tj. für Demokratiestudien und Politikforschung) na univerzitě v Kremži, od roku 2010 profesorem pak politické komunikace na univerzitě ve Štýrském Hradci etc.). \n\nJako politolog a analytik vystoupil k únoru roku 2015 cca 100x jako host pořadu ZiB 2 (německy \"Zeit im Bild 2\") rakouské televizní stanice ORF 2, čím zaujímal historicky druhé místo mezi všemi hosty tohoto diskuzního pořadu. \n\nV roce 2010 se objevilo podezření ze střetu činnosti pana profesora Filzmaiera, vyplývající z jeho častého televizního vystupování v rakouské televizní stanici ORF, v jejímž rámci komentuje, hodnotí a analyzuje průběh rakouských voleb, s jeho údajným soukromým poradenstvím pro největší rakouské parlamentní strany (tzn. ÖVP, SPÖ). \n\nPeter Filzmaier je ženatý a má dceru. \n\n"}
{"id": "1330512", "url": "https://cs.wikipedia.org/wiki?curid=1330512", "title": "Alfa proces", "text": "Alfa proces\n\nAlfa proces, také známý jako alfa žebřík, je, společně s 3-alfa reakcí, jedním ze dvou typů reakcí, kterými se ve hvězdách přeměňuje helium na těžší prvky. Při 3-alfa reakci je spotřebováváno pouze helium, ze kterého vzniká uhlík. Jakmile se nahromadí dostatek uhlíku, následují další reakce, které již tvoří alfa proces, přičemž splu reagují helium a produkt předchozí reakce:\n\nTato řada končí u Ni, neboť při pohlcení jádra helia tímto nuklidem se energie spotřebovává (reakce je endotermní).\n\nVšechny tyto reakce probíhají při teplotách a tlacích uvnitř hvězd jen v malé míře a tak nejsou významným zdrojem energie hvězdy; prvky těžší než neon vznikají stálé obtížněji kvůli rostoucím Coulombovým bariérám.\n\nPrvky alfa procesu jsou pojmenovány podle toho, že vznikají při tomto procesu, jako izotopy, které mají nukleonová čísla dělitelná čtyřmi. Stabilními produkty alfa procesu jsou izotopy C, O, Ne, Mg, Si, S, Ar a Ca. Jsou syntetizovány před zahájením spalování křemíku, které je prekurzorem supernov II. typu. Křemík a vápník jsou tvořeny výhradně při alfa procesu.\n\nRozšíření alfa prvků ve hvězdách se často vyjadřuje logaritmicky:\n,kde formula_3 a formula_4 je obsah alfa prvků a železa.\n"}
{"id": "1330514", "url": "https://cs.wikipedia.org/wiki?curid=1330514", "title": "Explicitní znalosti", "text": "Explicitní znalosti\n\nExplicitní znalosti jsou znalosti, které lze snadno vyjádřit, kodifikovat, vyvolávat a verbalizovat. To znamená, že je můžeme vyjádřit pomocí jazyka, písma, obrázku, matematické formule, not či digitálního záznamu. Dají se snadno předávat druhým. Většina forem explicitní znalosti může být uložena na určitých médiích. Informace obsažené v encyklopediích a učebnicích jsou dobrými příklady explicitních znalostí.\n\nNejběžnějšími formami předávání explicitních znalostí jsou příručky, dokumenty, postupy a videonávody. Znalosti mohou být také audiovizuální. Umělecká díla a návrh výrobku mohou být chápány jako jiné formy explicitních znalostí, kde jsou lidské dovednosti, motivy a znalosti externalizovány.\n\nExplicitní znalosti skladujeme v informačních systémech ve formě dat. Informačním systémem může být databáze nebo také obyčejná kartotéka či diář.\nExplicitní znalosti spolu můžeme kombinovat, a vytvářet tak na základě dvou i více explicitních znalostí explicitní znalost novou.\n\nJANIŠOVÁ, Dana a Mirko KŘIVÁNEK. Velká kniha o řízení firmy. Praha: Grada Publishing, 2013. ISBN 978-80-247-4337-0.\n"}
{"id": "1330515", "url": "https://cs.wikipedia.org/wiki?curid=1330515", "title": "Quills - Perem markýze de Sade", "text": "Quills - Perem markýze de Sade\n\nQuills - Perem markýze de Sade (v anglickém originále Quills) je americko-britsko-německý romantický film z roku 2000. Režisérem filmu je Philip Kaufman. Hlavní role ve filmu ztvárnili Geoffrey Rush, Kate Winslet, Joaquin Phoenix, Michael Caine a Billie Whitelaw.\n\nPříběh se odehrává v Paříži během Říše teroru, kdy markýz de Sade vypráví příběh.\n\nInteriér blázince Charenton v Quills byl postaven v Pinewood Studios, kde se většina natáčení konala. \n\nKostýmová návrhářka nominovaná na Oscara Jacqueline West vytvořila kostýmy ze složitého období, které používají každou postavu jako inspiraci. Jacqueline West dříve pracovala s režisérem Philip Kaufmanem na jeho kriminálním dramatu Vycházející slunce (\"Rising Sun\", 1993).\n\nBylo přijato mnoho tělesně postižených herců, aby hráli pacienty v blázinci Charenton.\n\nSoundtrack Quills byl vypuštěn na rádiu RCA Victor dne 21. listopadu 2000.\n\nFilm byl nominován na 3 Oscary, 2 Zlaté globy, 4 ceny BAFTA a 2 ceny SAG Award. Snímek dále získal dalších 14 menších ocenění.\n\n\"Hodnocení k 12. říjen 2017\"\n\n\nNeil Schaeffer (autor biografie o Markýzi de Sade) usuzuje, že uvěznění de Sade \"nemělo nic společného s jeho psaním\", ale s jeho sexuálními skandály zahrnujícími pohlavní styk se sluhy, prostitutkami a jeho švagrovou. On také kritizoval implicitní úvodní scénu, že panování teroru způsobilo \"inspiraci pro\" psaní de Sade, když \"jeho nejkrvavější a nejlepší práce\", tedy 120 dnů Sodomu , byla napsána v Bastille – samozřejmě před revolucí\" a ne na Charentonu, jak ukazuje film. \n\nNa rozdíl od filmu nebyl historický de Sade \"na vrcholu své literární kariéry ani jeho literární síly\". Film nevychází ze skutečných reálií, markýz de Sade byl ve skutečnosti obézní a nikdy neměl vyříznutý jazyk. Skonal v posteli ve věku 74 let, jako každý dobrý křesťan.\n\nRukopisy, které byly propašovány, nejsou ve skutečnosti románem Justine, který je ve filmu hlavní. Byly zveřejněny již třináct let před uvězněním de Sade. Pašovaná díla nebyla obzvláště hrůzná, většinou se skládala z konvenčních románů a řady her, na kterých pracoval po celý život v naději, že budou hrána. Většina z nich byla vydavateli odmítnuta. De Sade se ve skutečnosti podílel na divadelních produkcích v Charentonu. Vláda zavřela divadlo Charenton dne 6. května 1813, roky před skutečným doktorem Royer-Collardemmel, který by měl nějaký vliv na Charenton. \n\nMadeliene LeClerc, kterou ve filmu hraje tehdy pětadvacetiletá Kate Winslet, bylo ve skutečnosti pouhých třináct let.\n\n"}
{"id": "1330516", "url": "https://cs.wikipedia.org/wiki?curid=1330516", "title": "Fallon (Nevada)", "text": "Fallon (Nevada)\n\nFallon je jediné a sídelní město okresu Churchill County ve státě Nevada ve Spojených státech amerických. Žije zde přes 8400 obyvatel.\n\nV roce 1896 si zde Michael Fallon postav ranč, který na přelomu 19. a 20. století prodal senátoru Warrenu W. Williamsovi. Ten zde založil nové město, které se roku 1903 stalo správním střediskem okresu Churchill County. V roce 1908 byla zřízena městská samospráva.\n\nFallonem prochází silnice U.S. Route 50 a U.S. Route 95, u města se nachází letiště.\n\n"}
{"id": "1330519", "url": "https://cs.wikipedia.org/wiki?curid=1330519", "title": "Goldfield", "text": "Goldfield\n\nGoldfield může být:\n"}
{"id": "1330522", "url": "https://cs.wikipedia.org/wiki?curid=1330522", "title": "Vánoční koleda (film, 2001)", "text": "Vánoční koleda (film, 2001)\n\nVánoční koleda (v anglickém originále Christmas Carol: The Movie) je britský animovaný film z roku 2001. Režisérem filmu je Jimmy T. Murakami. Hlavní role ve filmu ztvárnili Simon Callow, Kate Winslet, Nicolas Cage, Jane Horrocks a Michael Gambon.\n\n\n"}
{"id": "1330524", "url": "https://cs.wikipedia.org/wiki?curid=1330524", "title": "Shreveport", "text": "Shreveport\n\nShreveport je město v severozápadní části amerického státu Louisiana na pravém břehu Červené řeky, správní centrum farnosti Caddo Parish. Má okolo 200 000 obyvatel, je třetím největším městem Louisiany a střediskem regionu Ark‑La‑Tex. Spolu s Bossier City ležícím na protějším břehu řeky vytváří souměstí, v němž žije téměř půl milionu lidí. Podle sčítání z roku 2010 tvořili 54,7 % obyvatelstva Afroameričané a 41,16 % běloši.\n\nPůvodními obyvateli regionu byli Kaddové, v roce 1836 zde vznikla stanice paroplavební společnosti Henryho Millera Shrevea, po němž byla nově založená osada pojmenována. Její význam vzrostl po připojení nedalekého Texasu k Unii a v roce 1878 byl Shreveport povýšen na město. V devatenáctém století byl střediskem pěstování bavlníku a důležitým opěrným bodem jižanských otrokářů, v době občanské války se stal po obsazení Baton Rouge Seveřany nakrátko hlavním městem Louisiany. V roce 1906 byla zahájena těžba ropy, město má petrochemický, strojírenský (zejména filiálka General Motors) a dřevozpracující průmysl, sídlí zde softwarová firma Softdisk. Pro ekonomiku města jsou důležitá také kasina provozovaná na říčních lodích, mnoho místních lidí zaměstnává rovněž nedaleká Barksdaleova letecká základna. K turistickým cílům patří botanická zahrada s rosáriem a nedaleké jezero Cross Lake.\n\nVe Shreveportu je umístěn jeden z kampusů Louisianské státní univerzity s fakultní nemocnicí, dvouleté pomaturitní studium nabízí Southern University at Shreveport, původně určená pouze černochům. Město má obrazovou galerii, balet, symfonický orchestr a Multicultural Center of the South. Shreveport sehrál významnou roli ve vývoji americké populární hudby (působili zde Leadbelly, Hank Williams a Elvis Presley), díky daňovým úlevám a příznivému klimatu se zde natáčí mnoho filmů (např. \"Rok jedna\", \"The Iceman\", \"Pád Bílého domu\", \"Zahulíme, uvidíme 2\"), takže Shreveport bývá označován jako „Hollywood Jihu“. Koná se zde festival krátkých filmů a slavnosti Red River Revel a Holiday Trail of Lights, za bohatý společenský život obdržel Shreveport v letech 1953, 1979 a 1999 cenu All-America City Award.\n\n\n"}
{"id": "1330525", "url": "https://cs.wikipedia.org/wiki?curid=1330525", "title": "Iris (film, 2001)", "text": "Iris (film, 2001)\n\nIris (v anglickém originále Iris) je britsko-americký dramatický film z roku 2001. Režisérem filmu je Richard Eyre. Hlavní role ve filmu ztvárnili Judi Dench, Kate Winslet, Jim Broadbent, Hugh Bonneville a Penelope Wilton.\n\n\n\nFilm byl dále nominován na 2 Oscary, 2 Zlaté globy, 5 cen BAFTA a 2 ceny SAG Award. Snímek získal dalších 10 menších ocenění.\n\n"}
{"id": "1330526", "url": "https://cs.wikipedia.org/wiki?curid=1330526", "title": "Diketen", "text": "Diketen\n\nDiketen je organická sloučenina, derivát oxetanu. Vyrábí se dimerizací ketenu. Používá se jako reagent v organické chemii.\n\nKeten se vyrábí dehydratací kyseliny octové při 700-750 °C za přítomnosti triethylfosfátu jako katalyzátoru nebo termolýzou acetonu při 600-700 °C za katalýzy sirouhlíkem.\n\nNásledná dimerizace na diketen probíhá spontánně při pokojové teplotě:\n\nZahřátím nebo působením ultrafialového záření vzniká monomer keten:\n\nAlkylované keteny se také snadno dimerizují a tvoří substituované diketeny.\n\nDiketen se snadno hydrolyzuje za vzniku kyseliny acetyloctové, poločas této reakce je při 25 °C a 2 < pH < 7 přibližně 45 minut.\n\nNěkteré diketeny s alifatickými řetězci se používají na úpravu hydrofobie papíru.\n\nV minulosti se acetanhydrid připravoval reakcí diketenu s kyselinou octovou\n\nDiketen také reaguje s alkoholy a aminy za vzniku odpovídajících derivátů kyseliny acetyloctové, tato reakce se někdy nazývá acetacetylace. Příkladem může být reakce s 2-aminoindanem\n\nDiketen je důležitým průmyslovým neziproduktem při výrobě esterů a amidů kyseliny acetyloctové a také soubstituovaných 1-fenyl-3-methylpyrazolonů, které se používají na výrobu barviv. Příkladem příslušné reakce je:\n\nTyto acetacetamidy jsou prekurzory barviv jako je například arylidová žluť.\n\nDiketeny s dvěma alkylovými skupinami se používají ve výrobě papíru na úpravu jeho tiskových vlastností (pomocí hydrofobizace). Asi 60 % takto používaných látek tvoří živičné pryskyřice a kolem 16 % diketeny s dlouhými řetězci nazývané alkylketenové dimery (AKD), které se obvykle používají v koncentraci 0,15 %, tedy 1,5 kg pevných AKD na tunu papíru.\n\nVýroba AKD zahrnuje chloraci mastných kyselin s dlouhým řetězcem (například kyseliny stearové) za použití chloračních činidel jako je thionylchlorid, přičemž vznikají chloridy těchto kyselin, a následnou eliminaci HCl pomocí aminů (například triethylaminu) rozpuštěných v toluenu nebo jiných rozpouštědlech.:\n\nDiketeny jsou také meziprodukty výroby léčiv, insekticidů a barviv. Příkladem mohou být pyrazolony, které se tvoří ze substituovaných fenylhydrazinů a dříve se používaly jako analgetika. S methylaminem reagují diketeny za vzniku \"N,N\"'-dimethylacetacetamidu, který se chloruje sulfurylchloridem a následně reaguje s trimethylfosfitem, čímž vzniká vysoce toxický insekticid monokrotofos (obzvláště toxický pro včely). Diketeny rovněž reagují se substituovanými arpmatickými aminy na acetacetanilidy, které jsou prekurzory většiny žlutých, oranžových a červených azobarviv.\n\nUkázkový příklad pro syntézu arylidů reakcí diketenů s aromatickými aminy je:\n\nAromatické diazoniové soli reagují s arylidy za vzniku azobarviv jako je například pigmentová žluť 74:\n\nPrůmyslová výroba acesulfamu K, používaného jako umělé sladidlo, je založena na reakci diketenů s kyselinou amidosulfonovou a cyklizaci oxidem sírovým.\n\nI přes vysokou reaktivitu diketenu jako alkylačního činidla a na rozdíl od podobných β-laktonů propiolaktonu a β-butyrolaktonu diketen nemá karcinogenní účinky, pravděpodobně díky nízké stabilitě jeho DNA adduktů.\n"}
{"id": "1330527", "url": "https://cs.wikipedia.org/wiki?curid=1330527", "title": "Fallon", "text": "Fallon\n\nFallon může být:\n"}
{"id": "1330530", "url": "https://cs.wikipedia.org/wiki?curid=1330530", "title": "Enigma (film)", "text": "Enigma (film)\n\nEnigma (v anglickém originále Enigma) je britsko-americký romantický film z roku 2001. Režisérem filmu je Michael Apted. Hlavní role ve filmu ztvárnili Dougray Scott, Kate Winslet, Saffron Burrows, Jeremy Northam a Nikolaj Coster-Waldau.\n\n \n\n\n"}
{"id": "1330533", "url": "https://cs.wikipedia.org/wiki?curid=1330533", "title": "Basil z Ankyry", "text": "Basil z Ankyry\n\nSvatý Basil z Ankyry byl křesťanský laik v dnešní Ankaře. Za pronásledování křesťanů císařem Julianem byl zatčen na příkaz guvernéra Saturnina. Byl uvězněn a mučen v Ankyře, poté byl poslán do Konstantinopole a roku 362 byl roztrhán lvy v aréně v Caesarei.\n\nJeho svátek se slaví 1. ledna. Někdy je zaměňován za svatého Basila z Ankyry který byl knězem.\n\n"}
{"id": "1330535", "url": "https://cs.wikipedia.org/wiki?curid=1330535", "title": "Vedlejší účinky", "text": "Vedlejší účinky\n\nVedlejší účinky znamenají v lékařství efekty, ať už léčebné, či nežádoucí, které doprovázejí zamýšlené hlavní účinky léčby. Přestože tento termín slouží zejména k popisu nežádoucích účinků, lze ho též použít pro prospěšné, byť nezamýšlené následky použití léků.\n\nObčas se léky nebo léčebné procedury používají právě pro svoje vedlejší účinky. V těchto případech přestávají tyto účinky být vedlejšími a stávají se záměrnými. Například rentgenové záření se v minulosti i v současnosti používalo/používá jako zobrazovací technika při lékařských vyšetřeních, díky objevu jeho onkolytických schopností (destrukce nádorových buněk) se však začalo využívat i v radioterapii k odstranění (ablaci) zhoubných nádorů. \n\nPravděpodobnost, že se u pacienta dostaví vedlejší účinky, je charakterizována jako : \n\n\n"}
{"id": "1330536", "url": "https://cs.wikipedia.org/wiki?curid=1330536", "title": "Echinococcus canadensis", "text": "Echinococcus canadensis\n\nEchinococcus canadensis (Webster a Cameron, 1961) je drobná 1–5 mm dlouhá tasemnice z čeledi Taeniidae s dvojhostitelským cyklem. Druh vznikl vyčleněním z původního druhu \"Echinococcus granulosus\" na základě analýzy mitochondriální DNA. Ta odhalila skutečnost, že velbloudí kmen G6, prasečí kmen G7 a dva jelení kmeny G8 a G10 jsou natolik geneticky odlišné od ovčích kmenů měchožila, že byly přeřazeny do nového druhu \"E. canadensis\". Definitivním hostitelem tasemnice je pes, případně jiná psovitá šelma. Mezihostitelem jsou pak prasata (G7), velbloudi a kozy (G6), či jelenovití, např. sob polární či los (G8 a G10). Člověk se může nakazit jakožto náhodný mezihostitel a infekce se označuje jako cystická echinokokóza (CE).\n"}
{"id": "1330541", "url": "https://cs.wikipedia.org/wiki?curid=1330541", "title": "Jure Zdovc", "text": "Jure Zdovc\n\nJure Zdovc (* 13. prosince 1966 Maribor) je bývalý slovinský basketbalista a od roku 2017 hlavní trenér záhřebského klubu KK Cedevita.\n\nNa postu rozehrávače hrál od roku 1983 jugoslávskou ligu za KK Olimpija. Od roku 1988 byl členem jugoslávské reprezentace, s níž získal stříbrnou medaili na olympiádě 1988 v Soulu, vyhrál mistrovství Evropy v basketbalu mužů 1989 a mistrovství světa v basketbalu mužů 1990. Startoval také na mistrovství Evropy v basketbalu mužů 1991, ale v jeho průběhu došlo k vyhlášení nezávislosti Slovinska a Zdovc jugoslávskou reprezentaci opustil, tým však nakonec vyhrál turnaj i bez něj. Poté odešel do italského klubu Virtus Bologna, v roce 1993 vyhrál s Limoges CSP Euroligu. Poté hrál v Řecku za Iraklis a Panionios, v závěru kariéry se vrátil do Olimpije a získal s ní slovinský titul v letech 1999 a 2002. Od roku 2003 působí jako trenér, v roce 2009 dovedl Olimpiji k mistrovskému titulu a slovinskou reprezentaci ke čtvrtému místu na mistrovství Evropy. Při působení v BK Spartak Petrohrad byl v roce 2012 zvolen nejlepším trenérem ULEB Eurocupu\n\n"}
{"id": "1330544", "url": "https://cs.wikipedia.org/wiki?curid=1330544", "title": "War Game", "text": "War Game\n\nWar Game (v anglickém originále War Game) je britský animovaný film z roku 2001. Režisérem filmu je Dave Unwin. Hlavní role ve filmu ztvárnili Iain Jones, Adam Godley, Tom Wesel, Colin McFarlane a Phil Rowson.\n\n\n"}
{"id": "1330545", "url": "https://cs.wikipedia.org/wiki?curid=1330545", "title": "Petr Koza", "text": "Petr Koza\n\nPetr Koza (* 3. prosince 1981, Praha) je český filmový producent a herec. Po studiu ZŠ s RVJ při PeF UK, Drtinova, v letech 1998–2002 absolvoval SPŠST Panská (obor obrazová a zvuková technika), poté jeden rok SVOŠF Písek (obor produkce) a v roce 2004 byl přijat na FAMU (obor produkce).\n\nOd roku 2003 se věnuje filmové produkci a realizuje celovečerní filmy a dokumenty, ale i různé hudební a kulturní akce, příležitostné je obsazován i do epizodních rolí. \n\nOd roku 2004 spolupracuje s významným českým producentem Čestmírem Kopeckým, s Asociací režisérů a scenáristů, aj. \n\nV rámci svých studií na FAMU v roce 2009 producentsky debutoval dokumentárním filmem Longplay (režie Vladimír Škultéty) o designu obalů českých hudebních nosičů, který byl oceněn mimo jiné na festivalu Arts and Films v Telči a odvysílán v České televizi. \n\nV roce 2011 spolu s Ing. Ivem Krátkým založil produkční společnost Bio Art Production, s. r. o., zaměřující se především na celovečerní filmy a dokumenty: 5 Pravidel (r. Vavřinec Menšl, 2013), Zuzana Michnová – Jsem slavná tak akorát (r. Jitka Němcová, 2013), záznam koncertu Zuzana Michnová a hosté (r. Jitka Němcová, 2014), Mánes na vodě (r. Vladimír Škultéty, 2015), Zejtra napořád (r. Rudolf Havlík, 2014). \n\nKoproducentsky se podílel na těchto projektech: 7 dní hříchů (r. Jiří Chlumský, 2012), Takovej barevnej vocas letící komety (r. Václav Kučera, 2015). Jako výkonný producent či vedoucí produkce se dále podílel např. na těchto filmových projektech: … A bude hůř (r. Petr Nikolaev, 2007), Zlatá šedesátá (r. Martin Šulík, 2009), 25 ze šedesátých, aneb Československá nová vlna (r. Martin Šulík, 2010), Kuličky (r. Olga Dabrowská, 2008), Babička (r. Zuza Piussi, 2009), Jarmareční bouda (r. Pavel Dražan, 2009), Zvláštní vydání (r. Andrej Krob, 2010), Za světlem tmou (r. Pavel Bureš, 2012), Takovej barevnej vocas letící komety (r. Václav Kučera, 2015), Tajemství Divadla Sklep aneb Manuál na záchranu světa (r. Olga Dabrowská, 2016). \n\nProducentsky vedl vývoj celovečerního hraného filmu Děti samotářů (r. Olga Dabrowská, 2016). Jako partner filmu se podílel na výrobě celovečerního filmu Nechte zpívat Mišíka (r. Jitka Němcová, 2017) a v témže roce vyprodukoval krátký hraný film Satisfakce (r.Lucie Rušková), jenž získal první cenu na přehlídce krátkých filmů Free Cinema. V témže roce byl také koproducentem hudebního dokumentu Miroslav Vitouš – Jazzová legenda (r.Petr Kaňka, 2017). \n\nOd roku 2014 je pořadatelem Letního kina Kamínka na Zbraslavi. \n\nSpolečnost Bio Art Production se soustředí na vlastní výrobu, ale i koprodukci českých audiovizuálních děl všech druhů a žánrů, převážně však na dokumentární filmy, dále na organizaci výstav, koncertů a příležitostných tematických projekcí. Zaměřuje se na realizaci projektů jak renomovaných, tak začínajících autorů.\n"}
{"id": "1330547", "url": "https://cs.wikipedia.org/wiki?curid=1330547", "title": "Post Malone", "text": "Post Malone\n\nAustin Richard Post (* 4. července 1995, Syracuse, New York), spíše známý pod svým uměleckým jménem Post Malone, je americký rapper, zpěvák, kytarista a hudební producent.\n\nAustin Richard Post se narodil ve městě Syracuse ve státě New York v roce 1995. V devíti letech se jeho rodina přestěhovala do města Grapevine v Texasu. Jeho otec pracoval u fotbalového týmu Dallas Cowboys, díky čemuž dostával volné vstupenky na zápasy. V dětství se věnoval basketbalu a po hraní videohry Guitar Hero také hře na kytaru. Kolem šestnácti let začal v programu FL Studio skládat vlastní hudbu a začal se věnovat rapu. Několik měsíců docházel na Syracuse University, než ze školy odešel.\n\nPo odchodu z univerzity se přestěhoval do města Los Angeles, stát Kalifornie. Právě tam potkal producenty z producentského týmu FKi, kteří mu produkovali první rapové nahrávky. V roce 2015 ze spolupráce vznikl i průlomový singl s názvem \"White Iverson\". Název je odkazem na basketbalistu Allena Iversona, který proslul nošením copánků, stejných, jaké si v té době nechal udělat i Post Malone. Malone singl nahrál na svůj účet na SoundCloudu, kde se stal okamžitě hitem. Úspěch písně přinesl také zájem nahrávacích společností, Post Malone brzy poté uzavřel smlouvu s Republic Records. V červenci 2015 byl k písni natočen videoklip, který do listopadu 2019 zhlédlo přes 755 milionů osob. Singl se umístil na 14. příčce v žebříčku Billboard Hot 100 a získal certifikaci 5x platinový singl. Brzy poté zveřejnil další písně \"Too Young\" (platinová certifikace) a \"Go Flex\" (76. příčka, 3x platinová ceritifikace).\n\nV květnu 2016 vydal svou debutovou mixtape s názvem \"August 26th\". V červnu 2016 byl v časopise XXL jmenován jedním z objevů roku (2016 Freshman Class). V září 2016 vydal singl \"Deja Vu\" (ft. Justin Bieber) (75. příčka v USA, 43. příčka v Kanadě, platinová certifikace v USA a 2x platinová v Kanadě). Debutové album s názvem \"Stoney\" mělo být původně vydáno na konci srpna 2016, ale dočkalo se několika odložení. Album konečně vyšlo v prosinci 2016. V první týden prodeje v USA debutovalo na 6. příčce žebříčku Billboard 200 s 58 000 prodanými kusy (po započítání streamů). Album obsahuje většinu jeho starších singlů. V lednu 2017 byl vydán další singl \"Congratulations\" (ft. Quavo), který se stal obrovským hitem. Trapová píseň se vyhoupla na 8. příčku amerického žebříčku a zabodovala i mezinárodně. V USA získala certifikaci diamantový singl a například v Kanadě 8x platinový. Díky streamům se album již v dubnu 2017 dočkalo certifikace platinová deska. V říjnu 2017 byla vydána jako singl i píseň \"I Fall Apart\" (16. příčka, 5x platinová certifikace). V listopadu 2017 album obdrželo certifikaci 2x platinová deska; v červnu 2018 poté 3x platinovou. V srpnu 2019 album zaznamenalo svůj 77. týden v Top 10 albech žebříčku Billboard Top R&B/Hip-Hop Albums, čímž zlomilo 35 let starý rekord alba \"Thriller\" od Michaela Jacksona.\n\nV únoru 2017 zveřejnil plánovaný název svého druhého alba \"Beerbongs and Bentleys\". V září 2017 byl vydán první singl z alba s názvem „Rockstar“ (ft. 21 Savage). Píseň debutovala na 2. příčce žebříčku Billboard Hot 100 a na prvních příčkách hlavních žebříčků v Kanadě, Spojeném království nebo Austrálii. V polovině října se singl vyšplhal na 1. příčku žebříčku Billboard Hot 100. Singl v USA získal certifikaci 8x platinový singl a v Kanadě dokonce 9x platinový singl. V únoru 2018 vydal další singl, píseň „Psycho“ (ft. Ty Dolla Sign). Píseň debutovala na 2. příčce žebříčku Billboard Hot 100. Později se vyšplhala na 1. příčku a získala 5x platinovou certifikaci. Album vyšlo na konci dubna 2018 u Republic Records. Debutovalo na 1. příčce žebříčku Billboard 200 a díky streamům singlů ihned získalo certifikaci platinová deska. Dalšími singly byly písně „Ball for Me“ (ft. Nicki Minaj) (16. příčka, platinová certifikace) a „Better Now“ (3. příčka, 4x platinová certifikace). V červnu 2018 album obdrželo certifikaci 2x platinová deska. Po vydání se v žebříčku Billboard Hot 100 umístilo všech osmnáct písní, vedle singlů nejlépe písně: „Paranoid“ (11. příčka), „Rich & Sad“ (14. příčka), „Spoil My Night“ (ft. Swae Lee) (15. příčka) a „Stay“ (17. příčka). Do konce roku 2018 se alba prodalo celkem 2 768 000 ks (261 000 ks v přímém prodeji + 3,4 miliardy streamů). v březnu 2019 album získalo certifikaci 3x platinová deska (v USA).\n\nV říjnu 2018 vydal singl „Sunflower“ (se Swae Lee) (8x platinová certifikace) ze soundtracku k filmu \"\". V lednu 2019 se singl vyhoupl na 1. příčku žebříčku Billboard Hot 100, jako již Post Maloneův třetí.\n\nV prosinci 2018 vydal singl „Wow“ (2. příčka, platinový singl), jednalo se o první píseň z jeho třetího studiového alba. Po delší odmlce vydal v červenci 2019 druhý singl s názvem „Goodbyes“ (ft. Young Thug) (3. příčka). V srpnu následoval singl „Circles“ (2. příčka) a v září dva singly „Enemies“ (ft. DaBaby) (16. příčka) a „Allergic“ (37. příčka). Album \"Hollywood's Bleeding\" bylo vydáno 6. září 2019. Debutovalo na 1. příčce žebříčku Billboard 200 se 489 000 prodanými kusy (po započítání streamů) v první týden prodeje. Po vydání se v žebříčku Billboard Hot 100 umístily i všechny ostatní písně z alba, ačkoliv nešlo o singly. Nejlépe se umístily písně „Take What You Want“ (ft. Ozzy Osbourne a Travis Scott) (8. příčka), „Hollywood's Bleeding“ (15. příčka), „Saint-Tropez“ (18. příčka) a „Die for Me“ (ft. Future a Halsey) (20. příčka). V říjnu byla píseň „Take What You Want“ vydána jako již šestý singl z alba.\n\n\n\n"}
{"id": "1330550", "url": "https://cs.wikipedia.org/wiki?curid=1330550", "title": "Minden (Nevada)", "text": "Minden (Nevada)\n\nMinden je sídlo se statusem neustaveného města (unincorporated town) v okrese Douglas County ve státě Nevada ve Spojených státech amerických. Je zároveň správním střediskem tohoto okresu. V rámci stejnojmenného území pro sčítání lidu (census-designated place) žije přes 3 tisíce obyvatel.\n\nV letech 1905 a 1906 byla do oblasti Mindenu přivedena železniční trať z Carson City. Heinrich Friedrich Dangberg Jr. zde založil městečko, které pojmenoval po německém Mindenu, poblíž kterého se narodil jeho otec. Centrum současného městečka vzniklo postupně do roku 1940.\n\nMindenem prochází silnice U.S. Route 395, severně od městečka se nachází letiště.\n\n"}
{"id": "1330551", "url": "https://cs.wikipedia.org/wiki?curid=1330551", "title": "Život Davida Galea", "text": "Život Davida Galea\n\nŽivot Davida Galea (v anglickém originále The Life of David Gale) je americko-německo-britský dramatický film z roku 2003. Režisérem filmu je Alan Parker. Hlavní role ve filmu ztvárnili Kevin Spacey, Kate Winslet, Laura Linney, Gabriel Mann a Rhona Mitra.\n\n\n"}
{"id": "1330553", "url": "https://cs.wikipedia.org/wiki?curid=1330553", "title": "Prostredné Sivé pleso", "text": "Prostredné Sivé pleso\n\nProstredné Sivé pleso je ledovcové jezero ve skupině Sivých ples ve Velké Studené dolině ve Vysokých Tatrách na Slovensku. Má rozlohu 1,0810 ha, je 233 m dlouhé a 99 m široké. Dosahuje maximální hloubky 4,8 m a objemu 15 523 m³. Leží v nadmořské výšce 2013 m.\n\nZápadně od plesa se zvedá Sivý hrebeň, který je na severu zakončený Javorovým štítem. Na severu se nachází Vyšné Sivé pleso a nad ním se kotlina zvedá do Javorového sedla. Na jihu se pod žlutou turistickou značkou nachází Nižné Sivé pleso.\n\nPlesem protéká Sivý potok, který do něj přitéká ze severu z blízkého Vyšného Sivého plesa a odtéká z jižního konce přes turistický chodník do Nižného Sivého plesa. Rozměry jezera v průběhu času zachycuje tabulka:\nPleso je veřejnosti přístupné každoročně v období od 16. června do 31. října. žlutá turistická značka prochází po jižním a jihovýchodním břehu jezera. Pěší přístup je možný:\n\n\n"}
{"id": "1330555", "url": "https://cs.wikipedia.org/wiki?curid=1330555", "title": "Smečka (film)", "text": "Smečka (film)\n\nSmečka (v anglickém originále Pride) je britský rodinný film z roku 2004. Režisérem filmu je John Downer. Hlavní role ve filmu ztvárnili Kate Winslet, Sean Bean, Helen Mirren, Jim Broadbent a Robbie Coltrane.\n\n\nFilm byl nominován na dvě ceny Emmy.\n\n"}
{"id": "1330560", "url": "https://cs.wikipedia.org/wiki?curid=1330560", "title": "Lukáš Musil", "text": "Lukáš Musil\n\nLukáš Musil (* 9. května 1984 Praha), je český výtvarník a bývalý tatér. V mládí hrál na profesionální úrovni lední hokej. Žije v Praze a Budapešti.\n\nSvoji sportovní kariéru hokejového brankáře zahájil v 6 letech v HC Hvězda Praha. V roce 1999 (v 15 letech) ho angažoval extraligový hokejový klub Slavia Praha. Tři sezóny odehrál v české juniorské reprezentaci a od roku 2004 hrál nejvyšší českou hokejovou soutěž v HC Slavia Praha a HC Kladno. V roce 2006 (v 22 letech) svoji hokejovou kariéru z vlastního rozhodnutí ukončil.\n\nPro jeho tatérskou kariéru mělo iniciační význam setkání se známým slovenským tatérem působícím v Praze Peterem Bobkem, který první Lukáše Musila tetoval. Od roku 2009 se stal členem tetovacího studia Tribo Tattoo v Praze. Postupem času nalezl Musa vlastní cestu, na níž spojil tetování se zcela originálním výtvarným názorem. Výsledná podoba jeho tetování se postupně stala svébytným uměleckým dílem, které se zakládalo na dialogu mezi jeho originální tvůrčí představou a emocemi člověka, který ji přijímal za svou. Dominující liniovost Musova tetování se stala jeho autorským znakem. Definoval nový výtvarný styl. Byl jako jediný z českých tatérů prezentován na celosvětové tatérské výstavě v Musée du Quai Branly v Paříži. Od roku 2012 se tetováním zabývá pouze v konceptuální rovině.\n\nSvoboda je klíčovým slovem pro Musilovo výtvarné uvažování. Absolutní svoboda před prázdným plátnem velkého rozměru je pro něj svobodou tvůrce, který není omezován žádnými vnějšími vlivy a je veden pouze vlastní obrazotvorností. Od dosti temných abstraktních pláten svého prvního tvůrčího období (2011–2014), zjevujících jakýsi chaos neorganizovaného světa a mysli, přešel od roku 2014 k stvoření vlastního universa, ne nepodobného našemu Stvoření. Vznikající série velkoformátových obrazů, ve velké většině sprejů na plátně či kožence, zachycují Musilovy kreace ve stále jednodušším a jistějším gestu, které dává ožívat originálním bytostem z Musilova světa rostlin, zvířat i lidí. Musilův výtvarný výraz také jako by se vracel až kamsi na začátek, k prapodstatě, k prvopočátku, kdy zvířata znamenala pro člověka zdroj přežití, ale zároveň (a snad právě pro to) k nim vzhlížel s takřka nábožnou úctou. Zanechal pro to svědectví ve formě prvních výtvarných děl vůbec – nástěnných maleb v jeskyních. Stejně jako kdysi vedl dialog s klienty nad jejich tetováním, vede nyní symbolický, vnitřní rozhovor s bytostmi, které vznikají tahy jeho tužky, štětce nebo piksly se sprejem. Musil využívá kresbu, písmo, části textů, symboly - to vše spojuje v prostoru do svého charakteristického výrazu s akcentem linky, výrazu, který činí dojem neustálého chvění, vibrací, jenž ze znaku činí zprávu a ze sdělení inspiraci.\n\n\n\n\n\n\n\n\n"}
{"id": "1330563", "url": "https://cs.wikipedia.org/wiki?curid=1330563", "title": "Romance a cigarety", "text": "Romance a cigarety\n\nRomance a cigarety (v anglickém originále Romance & Cigarettes) je americká filmová komedie z roku 2005. Režisérem filmu je John Turturro. Hlavní role ve filmu ztvárnili James Gandolfini, Susan Sarandon, Kate Winslet, Steve Buscemi a Bobby Cannavale.\n\n \n\n\n"}
{"id": "1330567", "url": "https://cs.wikipedia.org/wiki?curid=1330567", "title": "Všichni královi muži", "text": "Všichni královi muži\n\nVšichni královi muži (v anglickém originále All the King’s Men) je americký dramatický film z roku 2006. Režisérem filmu je Steven Zaillian. Hlavní role ve filmu ztvárnili Sean Penn, Jude Law, Kate Winslet, Anthony Hopkins a James Gandolfini.\n\n \n\n\n"}
{"id": "1330571", "url": "https://cs.wikipedia.org/wiki?curid=1330571", "title": "Spláchnutej", "text": "Spláchnutej\n\nSpláchnutej (v anglickém originále Flushed Away) je britsko-americký animovaný film z roku 2006. Režisérem filmu je duo David Bowers a Sam Fell. Hlavní role ve filmu ztvárnili Hugh Jackman, Kate Winslet, Ian McKellen, Jean Reno a Andy Serkis.\n\n \n\n\nFilm byl nominován na jednu cenu BAFTA.\n\n"}
{"id": "1330618", "url": "https://cs.wikipedia.org/wiki?curid=1330618", "title": "Arnošt Polák", "text": "Arnošt Polák\n\nPlk. v.v. Arnošt Polák, rozený Pollak, (23. září 1923 Praha – 27. září 2017 Anglie) byl příslušník 311. československé bombardovací perutě britského královského letectva RAF v době druhé světové války.\n\nPocházel z židovské rodiny. V 16 letech se dostal do Velké Británie. V roce 1941 se jako již plnoletý přihlásil do československé zahraniční armády. Létal u 311. perutě RAF jako palubní střelec a radiotelegrafista na britských bombardérech Vickers Wellington a později na amerických Consolidated B-24 Liberator. Mezi úkoly jeho letky bylo hlídkování nad Atlantským oceánem a útoky na německé ponorky v rámci \"Coastal Command\".\n\nV RAF dosáhl hodnosti Warrant Officer. A v roce 2010 byl povýšen do hodnosti plukovníka (Group Captain).\n\nNa konci války se vrátil do vlasti, ale již v roce 1946 zřejmě v předtuše dalšího politického vývoje odešel z armády a vrátil se zpět na britské ostrovy. \n\nByl nositelem mnoha vyznamenání a v červnu 2017 mu prezident České republiky Miloš Zeman udělil medaili Za hrdinství. Rozloučení se zesnulým bylo naplánováno na 18. října 2017 ve 14.45 hodin v krematoriu \"Rendals Park, Leatherhead, Surrey KT22 0AG\".\n\n \n"}
{"id": "1330625", "url": "https://cs.wikipedia.org/wiki?curid=1330625", "title": "Bruno Pittermann", "text": "Bruno Pittermann\n\nBruno Pittermann (3. září 1905, Vídeň – 19. září 1983, tamtéž) byl rakouský politik a také bývalý letitý předseda Sociálně demokratické strany Rakouska (SPÖ), v jejímž čele vystřídal svého stranického kolegu a od roku 1957 rakouského spolkového prezidenta Adolfa Schärfa. \nNa univerzitě ve Vídni vystudoval učitelství dějepisu a zeměpisu, posléze vykonával profesi učitele, knihovníka, či zaměstnance Komory práce (německy \"Arbeiterkammer\") v Klagenfurtu. Ve třicátých letech 20. století, tj. v období nástupu rakouského národního socialismu (německy \"Austrofaschismus\"), byl zatčen, přišel o práci a vykonával různé příležitostné profese. Právě v tomto období vystudoval ještě dodatečně práva (německy \"Jus\") na své bývalé alma mater.\n\nV letech 1957–1967 zastával pozici předsedy Sociálně demokratické strany Rakouska (SPÖ). V takřka stejném období (1957–1966) byl také navíc rakouským vicekancléřem a předsedou stranického klubu (tzv. \"Klubobmann\", 1956–1970). Za jeho vládnutí se sociální demokracie aktivně podílela na uzavíraní tzv. Velké koalice (s rakouskými lidovci).\n\nJeho dcera, Elisabeth Pittermann (* 3. února 1946, Vídeň), je lékařkou a také političkou. \n\nModerní historie o něm tvrdí, že byl sice velice dobrým řečníkem, avšak již horším stranickým předsedou, k tomu ještě bez autority, který vše nechával tak nějak volně plynout. \n"}
{"id": "1330627", "url": "https://cs.wikipedia.org/wiki?curid=1330627", "title": "Berliner AK 07", "text": "Berliner AK 07\n\nBerliner AK 07 (celým názvem: Berliner Athletik-Klub 07 e. V.) je německý sportovní klub, který sídlí v berlínském městském obvodu Mitte. Jedná se o sportovní organizaci turecké komunity ve městě. Od sezóny 2012/13 působí v Regionallize Nordost, čtvrté německé nejvyšší fotbalové soutěži. Své domácí zápasy odehrává na Poststadionu s kapacitou 10 000 diváků. Klubové barvy jsou červená a bílá.\n\nMimo mužský fotbalový oddíl má sportovní klub i jiné oddíly, mj. oddíl futsalu.\n\nSportovní klub byl založen dne 15. prosince 1907. V roce 2004 došlo k fúzi s BSV Mitte, díky čemuž se organizace stala většinově tureckou. BSV Mitte totiž vzniklo po jiné fúzi a to fotbalových klubů BFC Güneyspor a Fenerbahce Berlin, jejíž členové patřili mezi berlínské Turky. V roce 2006 došlo ke spolupráci s tureckým klubem Ankaraspor. V témže roce došlo k úpravě názvu klubu na Berlin Ankaraspor Kulübü 07. Mimo to byly změněny i klubové barvy z červenobílé na modrobílou.\n\nV roce 2007 došlo k fúzi s městským rivalem SV Yeşilyurt Berlin. V roce 2011 přišel návrat k tradičnímu názvu i tradičním klubovým barvám.\n\nZdroj: \n\n\n\n\nZdroj: \n\n\n\nZdroj: \n\n"}
{"id": "1330629", "url": "https://cs.wikipedia.org/wiki?curid=1330629", "title": "Allylchlorid", "text": "Allylchlorid\n\nAllylchlorid je organická sloučenina, chlorovaný derivát propenu (patří tedy mezi halogenderiváty). Je prakticky nerozpustný ve vodě ale dobře rozpustný v běžných organických rozpouštědlech. Většinou se převádí na epichlorhydrin, který se používá ve výrobě plastů. Je to alkylační činidlo, což jej činí nebezpečným při skladování.\n\nAllylchlorid poprvé připravili roku 1857 Auguste Cahours a August Hofmann reakcí allylalkoholu s chloridem fosforitým. Moderní návody upřednostňují tento postup před poměrně drahým použitím chloridu fosforitého s kyselinou chlorovodíkovou a katalyzátorem, jako je například chlorid měďný.\n\nAllylchlorid se vyrábí chlorací propenu. Při nižších teplotách vzniká 1,2-dichlorpropan, ovšem je-li teplota vyšší než 500 °C, převažuje allylchlorid, který se tvoří radikálovou reakcí:\n\nTímto způsobem bylo v roce 1997 vyrobeno asi 800 000 tun allylchloridu.\n\nVýrazná většina allylchloridu se převádí na epichlorhydrin.\n\nJakožto alkylační činidlo se allylchlorid používá na výrobu léčiv a pesticidů jako je allylisothiokyanát.\n\nJako ukázka reaktivity allylchloridu může posloužit jeho kyanace na allylkyanid (CH=CHCHCN):\n\nAllylchlorid je toxický a hořlavý. Pokud se dostane do očí, může způsobit zhoršení zraku.\n\n"}
{"id": "1330630", "url": "https://cs.wikipedia.org/wiki?curid=1330630", "title": "Jaderná baterie", "text": "Jaderná baterie\n\nJaderná baterie, neboli nukleární baterie do notebooku nebo telefonu, která vydrží do konce jeho životnosti, je stále v nedohlednu.Tato baterie může napájet například senzory a měřící zařízení v těžko přístupných místech. Jaderné baterie nejsou principiálně ničím novým. Již před padesáti lety byly nukleární baterie využity pro napájení kardiostimulátorů (přístroj využívající se k léčbě poruch srdečního rytmu).  Nukleární baterie téměř vymizely kvůli vzniku levnější, efektivnější a bezpečnější lithium-iontové baterie.\n\nTato baterie se skládá z platiny, oxidu titaničitého a skla. Baterie se používají v kosmu, pod vodou a na jiných odlehlých místech, kde je potřebná dlouhá životnost baterií. \n\nJihokorejci vyrobili první prototyp baterie na jadernou energii v roce 2013. \n\n„Isotope-Solid-State Hybrid Battery“ je založen na radioizotopu [Nikl -63, poločas rozpadu 100 let], ke kterému je přidána polovodičová ovládací deska. \n\nSpolečnost \"CityLabs\" uvedla do prodeje baterii \"NanoTritium\". Ta k tvorbě elektrického napětí využívá rozpadu radioaktivního prvku. Na rozdíl od jaderných elektráren ale nevzniká při tomto procesu teplo, takže baterie nepotřebuje chlazení a vejde se na špičku prstu. Tato baterie stojí 3 500 až 4 500 dolarů, to je zhruba 100 000,- Kč.\n\nDiamantovo-nukleární baterie mají dodávat energii celých 5730 let. Také jde o jedno z možných využití radioaktivního odpadu.\n\nVýsledná baterie není o nic víc radioaktivní než třeba banán, a to i díky vybranému uhlíku 14. Ten má vydávat záření, jež je velice snadno absorbováno pevnými materiály, takže uvnitř diamantu nepředstavuje žádné nebezpečí. Nevýhodou těchto baterií je jejich nízký výkon.\n\n"}
{"id": "1330642", "url": "https://cs.wikipedia.org/wiki?curid=1330642", "title": "Matthäus Hetzenauer", "text": "Matthäus Hetzenauer\n\nMatthäus Hetzenauer (23. prosince 1924 – 3. října 2004) byl rakouský odstřelovač, sloužící během druhé světové války v řadách německého Wehrmachtu. Sloužil ve 3. horské divizi na východní frontě. Je mu připisováno 345 potvrzených zabití. Nejdelší vzdálenost, na kterou dokázal zabít, činila 1 100 metrů. \n\nVětšinu roku 1943 strávil v základním výcviku, poté se podrobil v období března a července 1944 střeleckému výcviku ve Truppenübungsplatz Seetaler-Alpe ve Štýrsku. Následně byl přiřazen jako Gefreiter (svobodník) do 3. horské divize. Využíval pušek Karabiner 98k pro odstřelovače s 6x puškohledem a dále Gewehr 43 s ZF-4 (4x) puškohledem. Účastnil se akcí v Karpatech, Maďarsku a na Slovensku. Dne 6. listopadu 1944 utrpěl poranění hlavy z dělostřeleckého granátu a o tři dny později získal odznak za zranění.\n\nGenerálporučík a velitel divize Paul Klatt doporučil Hetzenauera kvůli jeho četným střeleckým úspěchům a odvaze. Bez obav o svou bezpečnost pod palbou z děl a nepřátelskými útoky zabíjel dál. Toto doporučení schválil \"Generál horských vojsk\" Karl von Le Suire a \"Generál tankových vojsk\" Walter Nehring.\n\nHetzenauer byl zajat sovětskými vojsky v květnu 1945 a po dobu pěti let byl vězněn v sovětském pracovním táboře.\n\n\n"}
{"id": "1330644", "url": "https://cs.wikipedia.org/wiki?curid=1330644", "title": "Kílian Jornet Burgada", "text": "Kílian Jornet Burgada\n\nKílian Jornet Burgada (* 27. října 1987 Sabadell) je španělský skialpinista, ultramaratonec a horolezec. Několikanásobný mistr světa a Evropy ve skialpinismu a skyrunningu. Je známý také rychlými výstupy na horské a velehorské vrcholy.\n\n\n\n"}
{"id": "1330647", "url": "https://cs.wikipedia.org/wiki?curid=1330647", "title": "Mena", "text": "Mena\n\nMena může být:\n\n\n\n"}
{"id": "1330651", "url": "https://cs.wikipedia.org/wiki?curid=1330651", "title": "571 (číslo)", "text": "571 (číslo)\n\nPět set sedmdesát jedna je přirozené číslo. Římskými číslicemi se zapisuje DLXXI a řeckými číslicemi φοα. Následuje po čísle pět set sedmdesát a předchází číslu pět set sedmdesát dva.\n\n571 je:\n\n"}
{"id": "1330654", "url": "https://cs.wikipedia.org/wiki?curid=1330654", "title": "572 (číslo)", "text": "572 (číslo)\n\nPět set sedmdesát dva je přirozené číslo. Římskými číslicemi se zapisuje DLXXII a řeckými číslicemi φοβ. Následuje po čísle pět set sedmdesát jedna a předchází číslu pět set sedmdesát tři.\n\n572 je:\n\n"}
{"id": "1330655", "url": "https://cs.wikipedia.org/wiki?curid=1330655", "title": "Greatest Hits: God's Favourite Band", "text": "Greatest Hits: God's Favourite Band\n\nGreatest Hits: God’s Favourite Band je kompilační album americké hudební skupiny Green Day, jež bylo vydáno dne 17. listopadu roku 2017. Obsahuje celkem dvaadvacet písní. Kromě těch starších obsahuje také jednu zcela novou – „Back in the USA“. Dále se zde nachází nová verze skladby „Ordinary World“, sice v duetu se zpěvačkou Mirandou Lambert. Název alba pochází z vystoupení v televizním pořadu \"The Late Show with Stephen Colbert\", v němž byla v květnu toho roku kapela uvedena hlasem boha.\n\n\n\n\n\n\nDalší hudebníci \n\n"}
{"id": "1330659", "url": "https://cs.wikipedia.org/wiki?curid=1330659", "title": "573 (číslo)", "text": "573 (číslo)\n\nPět set sedmdesát tři je přirozené číslo. Římskými číslicemi se zapisuje DLXXIII a řeckými číslicemi φογ. Následuje po čísle pět set sedmdesát dva a předchází číslu pět set sedmdesát čtyři.\n\n573 je:\n\n"}
{"id": "1330664", "url": "https://cs.wikipedia.org/wiki?curid=1330664", "title": "Tini (album)", "text": "Tini (album)\n\nTINI (Martina Stoessel) je debutové album zpěvačky Tini neboli Martina Stoessel. Druhý disk alba obsahuje písně z filmu \"\". Prvním singlem byla píseň \"Siempre Brillarás\".\n\nVideoklip pro první singl \"Siempre Brillarás\" byl vydán 25. března 2016. Pro anglickou verti singlu byl vydán 8. dubna 2016.\n\n22. dubna 2016, týden před vydáním alba, byl uveřejněn videoklip pro písni \"Light Your Heart\".\n\n29. dubna 2016, den vydání alba, byl zveřejněn videoklip písni \"Yo Te Amo a Tí\".\n\nK písni \"Losing the Love\" byl videoklip zveřejněn 6. května 2016.\n\n8. července 2016 zveřejněn videoklip \"Great Escape\".\n\nVideoklip k písni \"Got Me Started\" byl zveřejněn 8. prosince 2016 a ke španělské verzi \"Ya No Hay Nadie Que Nos Pare\" (ft. Sebastian Yatra)\n\n19. ledna 2017.\n\n5. května 2017 vydán vieoklip k \"Si Tú Te Vas\".\n"}
{"id": "1330666", "url": "https://cs.wikipedia.org/wiki?curid=1330666", "title": "574 (číslo)", "text": "574 (číslo)\n\nPět set sedmdesát čtyři je přirozené číslo. Římskými číslicemi se zapisuje DLXXIV a řeckými číslicemi φοδ. Následuje po čísle pět set sedmdesát tři a předchází číslu pět set sedmdesát pět.\n\n574 je:\n\n"}
{"id": "1330667", "url": "https://cs.wikipedia.org/wiki?curid=1330667", "title": "Lars Stindl", "text": "Lars Stindl\n\nLars Edi Stindl (* 26. srpna 1988) je německý fotbalový hráč, který momentálně hraje za Borussii Mönchengladbach. Nejčastěji nastupuje na postu hrotového útočníka.\n\nSvou profesionální kariéru zahájil v březnu roku 2008 v týmu Karlsruher SC. Svůj první gól v Bundeslize dal v dresu Hannoveru 96 ještě téhož roku.\n"}
{"id": "1330669", "url": "https://cs.wikipedia.org/wiki?curid=1330669", "title": "575 (číslo)", "text": "575 (číslo)\n\nPět set sedmdesát pět je přirozené číslo. Římskými číslicemi se zapisuje DLXXV a řeckými číslicemi φοε. Následuje po čísle pět set sedmdesát čtyři a předchází číslu pět set sedmdesát šest.\n\n575 je:\n\n"}
{"id": "1330673", "url": "https://cs.wikipedia.org/wiki?curid=1330673", "title": "De Jong", "text": "De Jong\n\nDe Jong je nejčastější nizozemské příjmení (86 534 nositelů v roce 2007), vyvinulo se z přídomku „mladší“. Známými nositeli jsou:\n\n"}
{"id": "1330677", "url": "https://cs.wikipedia.org/wiki?curid=1330677", "title": "576 (číslo)", "text": "576 (číslo)\n\nPět set sedmdesát šest je přirozené číslo. Římskými číslicemi se zapisuje DLXXVI a řeckými číslicemi φος. Následuje po čísle pět set sedmdesát pět a předchází číslu pět set sedmdesát sedm.\n\n576 je:\n\n"}
{"id": "1330682", "url": "https://cs.wikipedia.org/wiki?curid=1330682", "title": "Schindleria brevipinguis", "text": "Schindleria brevipinguis\n\nSchindleria brevipinguis je druh mořské ostnoploutvé ryby z čeledi larvovkovitých. Žije ve vodách Velkého bariérového útesu při pobřeží Austrálie a u Orlovcového atolu (Osprey Reef) v Korálovém moři. Spolu s kaprovitým druhem \"Paedocypris progenetica\" a hlaváčovitou pandakou drobnou (\"Pandaka pygmaea\") patří k nejmenším známým rybám.\n\nTuto nejmenší rybu na světě objevil roku 1979 v rámci svého výzkumu ichtyoplanktonu v oblasti Ještěrčího ostrova (Lizard Island) a Carterova atolu (Carter Reef) v oblasti Velkého bariérového útesu ichtyolog profesor Jeffrey M. Leis z Tasmánské univerzity v Hobartu, oficiálně však byla popsána až v roce 2004 Williamem Watsonem a H. J. Walkerem juniorem.\n\nSchindleria je neotenní (pedogenetická), což znamená, že dospělí jedinci si zachovávají larvální podobu. Jedná se o podlouhlou hlaváčovitou rybku s velkýma očima a dobře vyvinutou ocasní ploutví. S výjimkou očí postrádá tato ryba pigmentaci, zuby i šupiny a je v podstatě průhledná. Samci dorůstají velikosti 7,7 mm, samice až 8,4 mm, jejich váha je menší než 2 miligramy. Druh se dožívá přibližně kolem 2 měsíců. Název druhu \"brevipinguis\", pochází z latinského slova \"brevis\", což znamená krátký a odkazuje na malou velikost rybky, zatímco \"pingus\" odkazuje na hlubší, širší tělo tohoto druhu ve srovnání s jinými druhy v rodu larvovek.\n\nZápadní Pacifik, v současnosti je druh znám pouze z Ještěrčího ostrova (Lizard Island) a Carterova atolu (Carter Reef) v oblasti Velkého bariérového útesu u australského Queenslandu, a z Orlovcového atolu (Osprey Reef) v Korálovém moři. Žije 15 až 30 metrů pod hladinou.\n\n"}
{"id": "1330686", "url": "https://cs.wikipedia.org/wiki?curid=1330686", "title": "Temný web", "text": "Temný web\n\nTemný web (anglicky dark web) je ta část obsahu World Wide Webu, která je umístěna na darknetech, tj. překryvných sítích, které využívají internet, ale jsou přístupné pouze prostřednictvím speciálního softwaru nebo konfigurace. Temný web tvoří část hlubokého webu, což je oblast webu, kterou vyhledávače neindexují.\n\nDarknety zahrnují jak malé peer-to-peer sítě, tak i velké a populární sítě jako například Freenet, I2P a Tor.\n\nLze se setkat se srovnáním, že hluboký web (deep web) je temný web a naopak, avšak hluboký web jsou dokumenty a webové stránky, které mají dostupný obsah pouze po přihlášení či jiném druhu autorizace nebo jednoduše nejsou indexované žádným vyhledávačem a jsou dostupné pouze se znalostí URL.\n\nDark web je část deep webu, protože se k němu lze dostat pouze za využití specifického softwaru a i případné autorizace, není dohledatelný běžným internetovým vyhledávačem. Příkladem sítě a prohlížeče, kterým se dá do dark webu vstoupit, je Tor. Názvy domén na dark webu jsou tvořené číslicemi a písmeny s koncovkou .onion. Obsah domén je šifrovaný.\n\nDark web je síť zcela legální. Umožňuje lidem přístup k internetu a ke svobodným informacím s vyšší úrovní anonymity a bezpečnosti. To má zvláštní význam například v zemích, které omezují nebo kontrolují přístup k internetu a ke svobodným informacím, nebo například pro sdílení citlivých dokumentů či pro zkušenější a odbornější uživatele k tunelování přípojení k domácí síti či jiné lokální síti (LAN), která nemá přidělenou veřejnou adresu či nemá nastavené přesměrování portů.\n\nOvšem vzhledem k tomu, že dark web nabízí anonymitu, mohou se zde nacházet stránky s ilegálním obsahem, jako jsou stránky s prodejem drog, falešných identit, kradených kreditních a debetních karet, čísel bankovních účtů, zbraní, nájemné vraždy a jiné. V rámci fór se vyskytují kontroverzní a nelegální témata, na úložištích se vyskytuje i nelegální pornografie. K placení za tyto nelegální věci se dříve využívalo kryptoměny bitcoin. Transakce v bitcoinové síti jsou ovšem pseudoanonymní - všichni uživatelé sítě znají všechny adresy, zůstatky na účtech (respektive veřejných klíčích) i všechny transakce, jen neznají majitele oněch účtů. Pokud se ovšem podařilo spárovat veřejný klíč se jménem nebo skupinou, staly se účty již vlastně veřejné a nebylo možné ani měnu převést jinam, protože transakce jsou zcela transparentní a zanonymizování stojí nemálo úsilí i finančních prostředků. Místo bitcoinu se tak k nelegálnímu placení přešlo na zcela anonymní kryptoměnu Monero. Nezákonné aktivity provozované na dark webu jsou monitorované speciálními skupinami bezpečnostních služeb po celém světě.\n\nZákladní myšlenkou temného webu je snaha nepodléhat jakékoli cenzuře a zákonům, ovšem nikoli nutně jen kvůli ilegálním aktivitám. Může jít například o publikování informací, proti kterým by na běžném webu zasáhla cenzura. Hlavní možnosti využití tedy jsou:\n\n\n"}
{"id": "1330692", "url": "https://cs.wikipedia.org/wiki?curid=1330692", "title": "Marina (jachting)", "text": "Marina (jachting)\n\nMarina je přístaviště, dok či kotviště menších lodí, člunů a jachet či plachetnicí. Na rozdíl od přístavu odsud neodplouvají velké osobní či nákladní lodě. Slouží k bezpečnému ukotvení, tankování, opravě nebo ukládání lodí. Často je k nim připojena také další infrastruktura na pevnině.\n"}
{"id": "1330703", "url": "https://cs.wikipedia.org/wiki?curid=1330703", "title": "Charlie McDermott", "text": "Charlie McDermott\n\nCharles Joseph „Charlie“ McDermott (* 6. dubna 1990 West Chester, Pensylvánie) je americký televizní a filmový herec. K jeho nejznámějším rolím patří Axl Heck v seriálu \"Průměrňákovi\". \n\nNarodil se ve West Chesteru v Pensylvánii Barbaře a Charliemu McDermottových. Krátce navštěvoval katolickou střední školu ve Wilmingtonu (Delaware), absolvoval také kybernetickou školu v Pensylvánii. Do Los Angeles se přestěhoval v 16 letech.\n\nOd roku 2004 působil v řadě televizních seriálů. Jeho největší rolí je Axl Heck v seriálu \"Průměrňákovi\" (2009–2018). Roku 2008 získal nominaci na Independent Spirit Award pro nejlepšího herce ve vedlejší roli za svůj výkon ve snímku \"Zamrzlá řeka\".\n\n"}
{"id": "1330705", "url": "https://cs.wikipedia.org/wiki?curid=1330705", "title": "Zip bomba", "text": "Zip bomba\n\nZip Bomba (dekompresní bomba) je škodlivý soubor formátu ZIP vytvořený pro zahlcení či shození programu, který jej čte. Nejčastěji se využívá k zahlcení antiviru, aby mohl být nepozorovaně spuštěn jiný virus.\n\nV dnešní době však většina modernějších antivirů dokáže zip bombu rozpoznat a zabránit dekompresi.\n\nZip bomba je většinou nenápadný malý soubor, který však obsahuje po dekompresi více paměti než systém snese. Pravděpodobně nejslavnější zip bomba byl soubor 42.zip, což byl ZIP soubor ve kterém bylo 5 dalších zip souborů a v každém z nich 16 dalších zip souborů po 4,3 gigabajtech. Dohromady měl soubor něco okolo 4,5 petabajtů. Zip soubor je vytvářen kompresí neustále se opakujícího znaku, čímž lze dosáhnout extrémních hodnot kompresního poměru. Velmi zjednodušeně se 200 znaků \"a\" zkomprimuje jen na pár znaků, které sdělí dekompresnímu programu, že tu je 200 znaků \"a\".\n"}
{"id": "1330718", "url": "https://cs.wikipedia.org/wiki?curid=1330718", "title": "Jeff Kaplan", "text": "Jeff Kaplan\n\nJeffrey „Jeff“ Kaplan (* 4. listopadu 1972) je herní vývojář a současné době působí jako výkonný ředitel společnosti Blizzard Entertainment. Je známý pro jeho práci v navrhování prvků hry World of Warcraft a také je vedoucí designér ve hře Overwatch.\n\nKaplan byl během školních let nadšený hráč, ale kvůli žádným zkušenostem s programováním si nikdy nemyslel, že bude schopen vybudovat kariéru v herním průmyslu. Zpočátku se snažil získat vysokoškolské vzdělání v oboru filmu, ale nakonec získal titul v oboru tvůrčího psaní na Univerzitě Jižní Kalifornie. Poté, co pracoval jako stážista pro Universal Pictures, se rozhodl získat titul absolventa kreativního psaní na New York University. Následně působil v náboru firmy svého otce, při čemž se snažil zveřejňovat své příběhy. Bohužel byl neúspěšný a v jednom roce dostal více než 170 zamítnutí. V roce 2000 se rozhodl upustit od tvůrčího psaní a začal trávit čas hraním video her a také se snažil modifikovat hry Duke Nukem 3D a Half-Life.\n\nKaplan se zapojil do Masivně multiplayerové online hry (MMO) Everquest. Pod jeho online jménem \"Tigole\" vstoupil do cechu \"Legacy of Steel\" a stal se uznávaným hráčem pro své úspěchy a také díky článkům o hře na guildovou stránku. Hovořil o jeho pokusech dělat mapy. Toto upoutalo v té době vedoucího designéra Roba Parda u Společnosti Blizzard Entertainment, který pracoval na hře . V roce 2001 Pardo pozval Kaplana do kanceláře Blizzard v Los Angeles, během toho byl byl představen několika dalším členům guildy a také mu ukázal oznámený projekt MMO World of Warcraft, na kterém ještě pracovali. V dalších několika měsících se tyto setkání opakovaly. Později poté, co byl projekt ohlášen, Pardo navrhlaby se Kaplan stal quest designerem. Kaplan byl přijat v květnu 2002.\n\nKaplanova počáteční práce u společnosti Blizzard Entertainment spočívala v tom, že pomáhal s ověřením kvality před vypuštěním. Po vydání , se připojil k týmu jako jeden z návrhářů questů spolu s Patem Naglem, a také úzce spolupracoval s kreativním režisérem Chrisem Metzenem. Kaplanova práce se soustředila na prvky prostředí WoW, jeho práce byla quest design a celková estetika Dungeonů a raidů. Nakonec byl jmenován jako herní ředitel pro WoW spolu s Tomem Chiltonem a J. Allenem Brackem.\n\nV únoru 2009, Kaplan oznámil, že odstoupí jako herní ředitel pro WoW, aby změnil svou roli u Blizzardu za novou roli v neohlášeném MMO, která se později objevila jako Titan. Kaplan se rozhodl skočit na nový projekt a doufal, že vytvoří stejně úspěšný projekt jako byl World of Warcraft. Titan byl považován za ambiciózní projekt, navržená jako FPS (first person shooter), ale měl velmi dlouhé vývojové období a Kaplan ho nazval jako \"velmi přeplněný a zmatený\". Titan byl oficiálně zrušen v září 2014.\n\nNicméně, před oficiálním zrušením Titanu, byli na začátku roku 2013 vývoj hry zastaven a všech 40 členů týmu Titan byli přiděleni k jiným projektům. Kaplan a Metzen, pověřili management, aby do několika týdnů přišli s novým nápadem, jinak by byli také přeřazeni. Kaplan a Metzen vedli tento tým, aby vzal několik prvků z Titanu a vytvořili team-based střílečku, která se později vydala pod názvem Overwatch. S tímto projektem, schválený Blizzardem, se stal herním ředitelem s Metzenem jako kreativním ředitelem. Overwatch se stal mimořádně úspěšným titulem pro Blizzard, kter vydělal více než 1 mld. dolarů v tržbách prvního roku a získal více než 30 milionů hráčů po celém světě. Úzce spolupracoval s Hassanem Suleimanem a Nickem Jerbicem, kteří navrhli postavy do hry Overwatch. Kaplan se stal Blizzardem veřejnou tváří v propagaci a interakci s fanoušky, pravidelně se věnuje online fóru a vytváří videa o aktualizacích hry Overwatch.\n\n"}
{"id": "1330719", "url": "https://cs.wikipedia.org/wiki?curid=1330719", "title": "Tropická deprese 23W", "text": "Tropická deprese 23W\n\nTropická deprese 23W byla tropická cyklóna, která se 7. října 2017 zformovala na Filipínách a 10. října se rozptýlila v Laosu. \n\nVe Vietnamu způsobila záplavy, sesuvy půdy a zničení nebo poškození stovek budov. Bouře zabila 100 lidí a tisíce zvířat.\n"}
{"id": "1330725", "url": "https://cs.wikipedia.org/wiki?curid=1330725", "title": "Stupeň B1031 Falconu 9", "text": "Stupeň B1031 Falconu 9\n\nStupeň B1031 Falconu 9 je opakovaně použitý první stupeň rakety Falcon 9 vyráběné SpaceX. Tento první stupeň poprvé letěl 19. února 2017 při misi CRS-10, kdy vynášel desátou zásobovací loď Dragon k ISS v rámci kontraktu CRS a poté přistál na ploše Landing Zone 1. Po renovaci a kontrole přišel po přibližně osmi měsících druhý let. Stupeň letěl znovu 11. října 2017 a vynesl družici SES-11 a podruhé úspěšně přistál na plošinu Of Course I Still Love You.\n\n"}
{"id": "1330726", "url": "https://cs.wikipedia.org/wiki?curid=1330726", "title": "Ḁ", "text": "Ḁ\n\nḀ (minuskule ḁ) je speciální písmeno latinky. Nazývá se A s kroužkem pod. Vyskytuje se pouze v přepisu paštštiny, kde značí znak ه a vyslovuje se přibližně jako české A. V Unicode má velké písmeno znak U+1E00 a malé U+1E01. \n"}
{"id": "1330738", "url": "https://cs.wikipedia.org/wiki?curid=1330738", "title": "Malý Bobeš (kniha)", "text": "Malý Bobeš (kniha)\n\nMalý Bobeš je autobiografická kniha českého autora Josefa Věromíra Plevy. Originál vyšel roku 1931 a v letech 1961–1962 byly natočeny filmy \"Malý Bobeš\" a \"Malý Bobeš ve městě\". Kniha popisuje Bobešovo vnímání světa dětskýma očima a zároveň ukazuje život v chudších rodinách. Děj se odehrává na venkově ve vesničce Radobylice (ve skutečnosti pojmenované Radňovice), krátce před 1. světovou válkou.\n\nHlavní postavou je Bobeš, jeho maminka, tatínek, dědeček a babička. Příběh začíná tím, že si jde Bobeš hrát k potůčku, kde je také malé děvčátko Boženka. Později si spolu začnou hrát a skamarádí se. Ale jelikož je Boženka z bohaté rodiny, její maminka jí nedovolí se kamarádit s Bobšem. Když tohle později řekne Bobeš doma, i jeho maminka mu zakáže se s Boženkou stýkat.\nJednou vběhl soused do Bobšova domu a oznámil rodině, že se tatínkovi stalo neštěstí. Prý na něj spadla kláda v lese a zlomil si nohu. Maminka šla k tatínkovi do lesa, dědeček šel na rychtu se zeptat po povozu, kterým by se tatínek dostal domů a soused šel hledat doktora. Když tatínka dovezli, přišel se na něj podívat doktor a ten nařídil, aby šel tatínek do nemocnice. Po čtrnácti dnech napsal tatínek domů, že je mu smutno a aby se za ním šla maminka a Bobeš podívat. Z toho měl Bobeš velikou radost. Nejenom, že uvidí tatínka po dlouhé době, ale také se podívá do města. Ještě k tomu poprvé pojede vlakem!<br>\n\nTatínek byl velice rád, když uviděl Bobše s maminkou. Měl ovázanou a nohu v sádře. Když odcházeli z nemocnice, Bobšovi bylo smutno. Proto mu maminka koupila pomeranče, barvičky a papíry, aby se mu zlepšila nálada. Také šli spolu do hostince, kde si dali polévku.<br>\n\nKonečně měl přijet tatínek. A přišel také s novinkou. Jelikož měl Bobeš zanedlouho nastoupit do školy, našel si ve městě práci. To znamenalo stěhování do města. Jednou, když šel Bobeš ze školy, uviděl maminku, jak leží v posteli a drží si u sebe miminko. Bobeš měl najednou bratříčka, kterému říkali František.<br>\n\nTatínek onemocněl a musel si čtrnáct dní oddechnout od práce. Proto musela celá rodina jít vydělávat peníze. Dědeček stavěl pece a čistil komíny, maminka vyšívala a prodávala. Za chvíli ale neměli jak splatit nájem. K tomu všemu koupila maminka Bobšovi párek. Paní domácí hrozila mamince, že jí dá výpověď, protože si kupují samé maso a bůhvíco, ale nájem nejsou schopni zaplatit. Maminka tedy dala paní domácí skoro všechny peníze, které měli našetřené.<br>\n\nFrantišek onemocněl. Doktor se na něj přišel podívat, ale už nic moc nezmohl. František umírá. Naposledy se s ním přišli rozloučit, když už byl v rakvičce.<br>\n\nKniha končí tím, že tatínek si najde novou práci: tovární topič v Brně. To opět znamená stěhování a rozloučení s životem, jaký byl doposud a pan učitel dá Bobšovi knihu Staré pověsti české od Aloise Jiráska na památku. \nMalý Bobeš na Databázi knih\n"}
{"id": "1330740", "url": "https://cs.wikipedia.org/wiki?curid=1330740", "title": "Odznak odstřelovače", "text": "Odznak odstřelovače\n\nOdznak odstřelovače ( \"Scharfschützenabzeichen\") bylo německé vyznamenání z období druhé světové války, založené 20. srpna 1944, jež se udělovalo odstřelovačům. Zpočátku bylo přidělováno jen personálu sloužícímu v Německé armádě a Waffen-SS. Na příkaz velení bylo vyznamenání později zpřístupněno i odstřelovačům ostatních ozbrojených sil.\n\nNepřátelská zabití byla počítána od 1. září 1944. Zabití v boji zblízka nebyla vzata v úvahu. Každé zabití nepřítele muselo být potvrzeno svědky a hlášeno jednotce.\n\nOdznak odstřelovače byl vyroben ze zelenavě šedé látky, vyšívané a oválné. Zobrazuje hlavu černé orlice hledící vlevo s bílým peřím, s okrovýma žlutýma očima a uzavřeným zobákem. Tělo orlice je pokryto třemi dubovými listy a s žaludem vlevo. Okraje pásky jsou šité a tři stupně se vyznačují obvodově šitým kordem. Ve \"stříbře (2. třída)\" a ve \"zlatě (1. třída)\". Odznak se nosil na pravém rukávu uniformy.\n\n\n\n"}
{"id": "1330749", "url": "https://cs.wikipedia.org/wiki?curid=1330749", "title": "Libeňský lihovar", "text": "Libeňský lihovar\n\nLibeňský lihovar \"(Lihovar František X. Brosche Sohn)\" je zaniklý průmyslový areál v Praze, který se nacházel ve východní části Libně mezi ulicí Sokolovská a potokem Rokytka. Od bývalé Rakouské severozápadní dráhy k němu východním směrem vedla vlečka.\n\nRoku 1872 přesídlila firma a. s. František Xaver Brosche ze Sanytrové ulice na Starém Městě do Libně na Vysočanskou silnici (Sokolovská). Lihovar známý po celém Rakousku-Uher­sku své výrobky vyvážel do větší části Evropy. Specializoval se na výrobu vysoce kvalitního bezvodého lihu. Roku 1907 byl vyhodnocen jako největší lihovar ze sedmi „průmyslových lihovarů v komorním obvodu pražském“.\n\nV nově postavené rozsáhlé továrně s rafinerií a výrobou drasla současně vznikla i sladovna, jejíž slad sloužil zpočátku pouze pro potřeby lihovaru. Do čtyř vodních nádrží – rybníků v severní části areálu byla přiváděna voda z Rokytky, jejíž hladina po regulaci klesla (hladina vody v nádržích byla výše než hladina Rokytky). Při modernizaci přeměnili majitelé původních sedm kotlů na čtyři kotle s úsporným topením a spalováním kouře při využití Whittackerova patentu.\n\nV 70. letech 20. století se provoz lihovaru postupně omezoval, až byl úplně zastaven. Objekty byly roku 1973 zbourány a rybníky zasypány. Na místě továrny stojí nová zástavba.\n\n\n"}
{"id": "1330765", "url": "https://cs.wikipedia.org/wiki?curid=1330765", "title": "Richard Thaler", "text": "Richard Thaler\n\nRichard H. Thaler (; * 12. září 1945, East Orange, Spojené státy americké) je americký ekonom, profesor behaviorální ekonomie na Chicagské univerzitě. V roce 2017 získal Nobelovu pamětní cenu za ekonomii za své aktivity na poli behaviorální ekonomie.\n\n \n"}
{"id": "1330766", "url": "https://cs.wikipedia.org/wiki?curid=1330766", "title": "Mezinárodní letiště Lan-čou Čung-čchuan", "text": "Mezinárodní letiště Lan-čou Čung-čchuan\n\nMezinárodní letiště Lan-čou Čung-čchuan (, IATA: LHW, ICAO: ZLLL) je mezinárodní letiště u Lan-čou, hlavního města provincie Kan-su v Čínské lidové republice. Leží ve vzdálenosti bezmála sedmdesáti kilometrů severně od centra Lan-čou.\n\nPatří mezi letiště s rostoucím provozem. V rámci pořadí nejrušnějších letiště v ČLR podle počtu cestujících se v roce 2016 po letech strávených v čtvrté desítce dostalo na 28. místo.\n\nLetiště bylo původně vybudováno v letech 1968–1970. V letech 2011–2015 byl postaven terminál 2.\n\nOd září 2015 je lančouské letiště napojeno na železniční síť nově postavenou vysokorychlostní tratí Lan-čou – Čung-čchuan. Ze stanice \"Čung-čchuan letiště\" trvá cesta na \"Lančouské západní nádraží\" zhruba čtyřicet minut.\n"}
{"id": "1330770", "url": "https://cs.wikipedia.org/wiki?curid=1330770", "title": "Mezinárodní kampaň za zrušení jaderných zbraní", "text": "Mezinárodní kampaň za zrušení jaderných zbraní\n\nMezinárodní kampaň za zrušení jaderných zbraní (, zkráceně ICAN) je globální koalice, která se snaží prosadit smlouvu o zákazu jaderných zbraní. ICAN byla založena roku 2007 a má 468 partnerských organizací ve 101 zemích k roku 2017.\n\nOrganizace ICAN začala v Austrálii. Oficiálně byla založena roku 2007 ve Vídni. Zakladatelé organizace byli inspirováni ohromným úspěchem Mezinárodní kampaně za zákaz min, která hrála pomocnou roli při vyjednávání úmluvy o zákazu protipěchotních min, neboli Ottawské úmluvy. Od založení se ICAN snaží vybudovat silnou globální podporu zrušení jaderných zbraní. Díky spolupráci s Červeným křížem a dalšími podobnými organizacemi, dokázali změnit mínění o likvidaci jaderných zbraní.\n\nV roce 2017 obdržela tato organizace Nobelovu cenu za Mír. Oceněna byla díky velkému přínosu při dosažení Smlouvy o zákazu jaderných zbraní.\n\n"}
{"id": "1330771", "url": "https://cs.wikipedia.org/wiki?curid=1330771", "title": "Elko (Nevada)", "text": "Elko (Nevada)\n\nElko je sídelní město okresu Elko County ve státě Nevada ve Spojených státech amerických. Žije zde přes 20 tisíc obyvatel.\n\nOsada zde vznikla v roce 1868, kdy zde byla dočasně ukončena železniční trať společnosti Central Pacific Railroad. O rok později se stala správním střediskem nově vzniklého okresu Elko County. Městská samospráva byla zřízena v roce 1917. Místní ekonomika je založena především na těžbě zlata a doplňkově také na zemědělství a turismu.\n\nElko je centrem severovýchodní Nevady, nachází se tu letiště. Městem také prochází dálnice Interstate 80.\n\n"}
{"id": "1330773", "url": "https://cs.wikipedia.org/wiki?curid=1330773", "title": "Elko", "text": "Elko\n\nElko může být:\n"}
{"id": "1330774", "url": "https://cs.wikipedia.org/wiki?curid=1330774", "title": "Carlin (Nevada)", "text": "Carlin (Nevada)\n\nCarlin je město v okrese Elko County ve státě Nevada ve Spojených státech amerických. Žije zde přes 2300 obyvatel.\n\nDo oblasti byla v roce 1868 přivedena železnice společnosti Central Pacific Railroad a téhož roku zde vzniklo městečko. To bylo později pojmenována po generálovi Williamu Carlinovi z dob občanské války. V roce 1925 byla zřízena městská samospráva.\n\nMěstem prochází dálnice Interstate 80.\n\n"}
{"id": "1330776", "url": "https://cs.wikipedia.org/wiki?curid=1330776", "title": "Carlin", "text": "Carlin\n\nCarlin může být:\n"}
{"id": "1330782", "url": "https://cs.wikipedia.org/wiki?curid=1330782", "title": "Kyslík-16", "text": "Kyslík-16\n\nKyslík-16 (O) je nejběžnější izotop kyslíku (přirozený výskyt přibližně 99,76 %). Vyskytuje se ve velkém množství díky tomu, že jde o jeden z hlavních produktů nukleosyntézy uvnitř hvězd a jelikož je tento izotop stabilní, mohl být vytvořen i ve hvězdách, které byly původně složené pouze z vodíku. Většina tohoto izotopu vzniká na konci fúze helia; 3-alfa reakcí vznikne C, který zachytí He za vzniku O. Další O vzniká při spalování neonu.\n\n"}
{"id": "1330787", "url": "https://cs.wikipedia.org/wiki?curid=1330787", "title": "Sociální grooming", "text": "Sociální grooming\n\nGrooming označuje u sociálních zvířat, včetně člověka, péči o jiné jedince většinou skrze čištění srsti, pokožky či peří od parazitů. Allogrooming pak označuje přímo tuto péči v rámci jednoho druhu, potažmo skupiny. Grooming je zásadním nástrojem pro posílení sociálních struktur, rodinných vazeb, a budování sociálních vazeb. Primáti také grooming používájí jako formu usmíření. Vzájemný grooming je metodou navázání sexuálních vazeb a může být součástí námluvního rituálu.\n"}
{"id": "1330810", "url": "https://cs.wikipedia.org/wiki?curid=1330810", "title": "2,4-dinitrofenylhydrazin", "text": "2,4-dinitrofenylhydrazin\n\n2,4-dinitrofenylhydrazin, též Bradyovo činidlo nebo Borcheovo činidlo, je organická sloučenina, derivát hydrazinu často používaný ke kvalitativnímu testování na karbonylové skupiny. Je poměrně citlivý na náraz a tření, takže se s ním musí nakládat opatrně. Aby bylo omezeno nebezpečí výbuchu, bývá často přepravován a dodáván vlhký.\n\n2,4-dinitrofenylhydrazin je komerčně dostupný obvykle jako vlhký prášek. Vyrábí se reakcí hydraziniumsulfátu s 2,4-dinitrochlorbenzenem:\n\nBradyovo činidlo se připravuje rozpouštěním 2,4-dinitrofenylhydrazinu ve směsi methanolu a koncentrované kyseliny sírové.\n\n2,4-dinitrofenylhydrazin může být použit na kvalitativní detekci ketonové či aldehydové funkční skupiny. Pozitivní test je signalizován vytvořením žluté, oranžové nebo červené sraženiny (známé jako dinitrofenylhydrazon). Je-li karbonylová sloučenina aromatická, vznikne červená sraženina; je-li alifatická, sraženina bude mít žlutější barvu. Reakce 2,4-dinitrofenylhydrazinu a ketonu za vzniku hydrazonu probíhá podle rovnice:\n\nTato reakce patří mezi kondenzační reakce, jelikož se spojují dvě molekuly za uvolnění molekuly vody. Z hlediska mechanismu jde o adiční reakci; nukleofilní adici -NH skupiny na karbonylovou skupinu.\n\nKrystaly různých hydrazonů mají své charakteristické teploty tání a varu, což umožňuje identifikovat konkrétní výchozí sloučeninu. \n\nTato metoda byla nahrazena moderními spektroskopickými a spektrometrickými postupy.\n\nDinitrofenylhydrazin nereaguje s jinými sloučeninami obsahujícími karbonylovou skupinu, jako jsou karboxylové kyseliny , jejich amidy a estery, u nichž rezonanční stabilita volného elektronového páru v interakci s p-orbitalem karbonylového uhlíku vede ke zvýšené delokalizaci v molekule. Tato stabilita zmizí při přidání soubstituentu na karbonyl. U karboxylových kyselin tak dochází k jevu, kdy se sloučenina chová jako zásada, vzniklý karboxylát je tak záporně nabitý a odolný vůči nukleofilním činidlům.\n\n"}
{"id": "1330814", "url": "https://cs.wikipedia.org/wiki?curid=1330814", "title": "Česká florbalová extraliga žen 2016/17", "text": "Česká florbalová extraliga žen 2016/17\n\nČeská florbalová extraliga žen 2016/17 byla 23. ročníkem nejvyšší ženské florbalové soutěže v Česku.\n\nSoutěž odehrálo 12 týmů systémem 2× každý s každým. Prvních 8 týmů postoupilo do play-off. Zbylé 4 týmy hrály o sestup.\n\nVítězem ročníku se poosmé stal tým TIGERS FK Jižní Město po porážce vítěze minulého ročníku, týmu 1. SC TEMPISH Vítkovice, ve finále.\n\nNováčkem v této sezóně byl tým Panthers Praha, který do extraligy postoupil poprvé po vítězství v 1. lize v předchozím ročníku.\n\nPo prohře v play-down sestoupil po devíti sezónách v Extralize tým Elite Praha. Klub následně zanikl. Tým byl v následující sezóně nahrazen vítězem 1. ligy, týmem Únětická 12° Tatran Střešovice, který se do Extraligy vrátil po jedné sezóně.\n\nV základní části se všechny týmy dvakrát utkaly každý s každým. Po skončení základní části postoupilo prvních 8 týmů do play-off. Zbylé čtyři týmy základní části se spolu utkaly v play-down.\n\nČtvrtfinále a semifinále se hrály na 4 vítězné zápasy.\n\nPrvní tři týmy si postupně zvolily soupeře pro čtvrtfinále z druhé čtveřice.\n\n1. SC TEMPISH Vítkovice – FBK Jičín 4 : 0 na zápasy\n\nFAT PIPE FLORBAL CHODOV – FBC Liberec Crazy Girls 4 : 0 na zápasy\n\nTIGERS FK Jižní Město – K1 Florbal Židenice 4 : 0 na zápasy\n\nFbŠ E. P. Bohemians – FBC ČPP Bystroň Group Ostrava 3 : 4 na zápasy\n\nNejlépe umístěný tým v základní části z postupujících do semifinále (1. SC TEMPISH Vítkovice) si zvolil soupeře (FBC ČPP Bystroň Group Ostrava) ze dvou nejhůře umístěných postupující týmů.\n\n1. SC TEMPISH Vítkovice – FBC ČPP Bystroň Group Ostrava 4 : 0 na zápasy\n\nFAT PIPE FLORBAL CHODOV – TIGERS FK Jižní Město 3 : 4 na zápasy\n\nO mistru extraligy rozhodl jeden zápas tzv. \"superfinále\" 17. dubna 2016 v O areně v Praze. Zápas sledovalo 8072 diváků.\n\n\nHrály 9. s 12. a 10. s 11. po základní části. Vítězové z 1. kola zůstávají v extralize, poražení hrají 2. kolo.\n\nElite Praha – TJ Sokol Královské Vinohrady 1 : 4 na zápasy\n\nPanthers Praha – FBS Olomouc 2 : 4 na zápasy\n\nHrály poražení z prvního kola. Vítěz hrál baráž a poražený sestoupil do 1. ligy.\n\nElite Praha – Panthers Praha 0 : 4 na zápasy\n\nVítěz hrál v další sezóně extraligu a poražený 1. ligu.\n\nPanthers Praha – itelligence Bulldogs Brno 3 : 0 na zápasy\n\n\n"}
{"id": "1330815", "url": "https://cs.wikipedia.org/wiki?curid=1330815", "title": "6. perioda", "text": "6. perioda\n\nŠestá perioda periodické tabulky obsahuje 32 prvků, zde to jsou cesium, baryum, lanthanoidy, hafnium, tantal, wolfram, rhenium, osmium, iridium, platina, zlato, rtuť, thallium, olovo, bismut, polonium, astat a radon. Většinou to jsou kovy, astat patří mezi polokovy, radon je nekov. Téměř všechny tyto prvky jsou za normálních podmínek pevné látky, pouze radon je plyn a rtuť je kapalina .\n\nCesium, baryum, lanthan, cer a europium reagují již za pokojové teploty s vodou za vzniku příslušného hydroxidu a uvolnění vodíku. Další prvky této periody s vodou nereagují, lathanoidy se však na vzduchu pokrývají vrstvou oxidu. Hafnium se vyznačuje mimořádnou chemickou stálostí – je zcela netečné k působení vody a odolává působení většiny běžných minerálních kyselin i roztoků alkalických hydroxidů. Pro jeho rozpouštění je nejúčinnější kyselina fluorovodíková (HF) nebo její směsi s jinými minerálními kyselinami. Další prvky periody jsou vesměs málo reaktivní. Osmium, iridium a platina patří mezi těžké platinové kovy a mají katalytické vlastnosti, jinak jsou velmi stálé. Zlato je jakožto ušlechtilý kov také málo reaktivní, o něco reaktivnější jsou ostatní kovy této periody. Reaktivita astatu je poměrně nízká, radon je jako vzácný plyn taktéž málo reaktivní, ovšem sloučeniny tvoří nejochotněji ze všech přírodních vzácných plynů.\n\nCesium a baryum se v přírodě vyskytují ve formě solí, cesium jako příměs v minerálech ostatních alkalických kovů, samostatně například v polucitu, baryum tvoří samo několik minerálů jako jsou baryt (BaSO) a witherit (BaCO). Lanthanoidy se zpravidla vyskytují společně s ostatními kovy vzácných zemin.\n\nHafnium se v přírodě vyskytuje jako příměs v minerálech zirkonia; tento prvek je chemicky velmi silně podobný zirkoniu, doprovází jej prakticky ve všech minerálech a horninách a proto je příprava velmi čistého hafnia náročný problém. Tantal se vyskytuje společně s niobem. Osmium, iridium a platina se vyskytují s ostatními platinovými kovy, zlato patří metzi ušlechtilé kovy a zpravidla jej lze nalézt v elementární podobě, kde je v něm ovšem většinou přimícháno stříbro. K minerálům olova patří zejména galenit (PbS), u bismutu je to např. bismutinit (BiS). Polonium, astat a radon vznikají jako produkty rozpadových řad thoria a uranu.\n"}
{"id": "1330819", "url": "https://cs.wikipedia.org/wiki?curid=1330819", "title": "Nižné Sivé pleso", "text": "Nižné Sivé pleso\n\nNižné Sivé pleso je ledovcové jezero ve skupině Sivých ples ve Velké Studené dolině ve Vysokých Tatrách na Slovensku. Má rozlohu 0,0940 ha, je 52 m dlouhé a 29 m široké. Dosahuje maximální hloubky 1,6 m a objemu 513 m³. Leží v nadmořské výšce 2012 m.\n\nZápadně od plesa se zvedá Sivý hrebeň, který je na severu zakončený Javorovým štítem. Na severu se nad žlutou turistickou značkou nachází Prostredné Sivé pleso a nad ním se kotlina zvedá do Javorového sedla. Na jihu se pod ním nachází skalní práh, pod kterým je nižší stupeň Velké Studené doliny.\n\nPlesem protéká Sivý potok, který do něj přitéká ze severu z blízkého Prostredného Sivého plesa a odtéká z jihozápadního konce, aby o něco níže s ostatními zdrojnicemi spoluvytvářel Veľký Studený potok. Rozměry jezera v průběhu času zachycuje tabulka:\nPleso je veřejnosti přístupné každoročně v období od 16. června do 31. října. žlutá turistická značka prochází po severním břehu jezera. Pěší přístup je možný:\n\n\n"}
{"id": "1330820", "url": "https://cs.wikipedia.org/wiki?curid=1330820", "title": "SV Yeşilyurt Berlin", "text": "SV Yeşilyurt Berlin\n\nSV Yeşilyurt Berlin (celým názvem: Sportverein Yeşilyurt Berlin e. V.) byl německý sportovní klub, který sídlil v berlínském městském obvodu Mitte. Jednalo se o sportovní organizaci turecké komunity ve městě. Založen byl v roce 1973, zanikl v roce 2007 po fúzi s Berlin Ankaraspor Kulübü. Své domácí zápasy odehrával na Poststadionu s kapacitou 10 000 diváků. Klubové barvy byly zelená, žlutá a bílá.\n\nMimo mužský fotbalový oddíl měl sportovní klub i jiné oddíly, mj. oddíl taekwonda.\n\nZdroj: \n\n\n\n\nZdroj: \n\n\n\nZdroj: \n\n"}
{"id": "1330822", "url": "https://cs.wikipedia.org/wiki?curid=1330822", "title": "Lanová dráha Ochsenkopf-Nord", "text": "Lanová dráha Ochsenkopf-Nord\n\nLanová dráha Ochsenkopf-Nord je odpojitelná dvojsedačková lanovka s ochranným krytem proti nepřízni počasí (2-CLD/B), která vede z Bischofsgrünu v německých Smrčinách na vrchol Ochsenkopf.\n\nLanovou dráhu postavila v roce 1991 italská firmaLeitner ze Sterzingu, jako náhradu za stávající sedačkovou lanovou dráhu. \n\nV roce 2018 by měla začít výměna lanové dráhy za gondolovou, která by umožnila i přepravu kočárků a zpřístupnila by tak turistický region dalším skupinám osob. Nová lanovka by měla být uvedena do provozu na zimní sezonu 2019/2020.\n\nV zimě zpřístupňuje lanovka společně s lanovkou Ochsenkopf-Süd ve Warmensteinachu lyžařské středisko na Ochsenkopfu.\n\nV letním období je lanovka využívána mimo jiné i k přepravě vozíků letní sánkařské dráhy, která začíná v mezistanici a je tvořena nerezovým korytem. V létě 2015 byla u spodní stanice otevřena horská dráha, která je provozována po celý rok.\n\n"}
{"id": "1330823", "url": "https://cs.wikipedia.org/wiki?curid=1330823", "title": "Wells (Nevada)", "text": "Wells (Nevada)\n\nWells je město v okrese Elko County ve státě Nevada ve Spojených státech amerických. Žije zde přes 1200 obyvatel.\n\nMěsto bylo založeno v roce 1869 na nově postavené železniční trati společnosti Central Pacific Railroad. U Wells pramení řeka Humboldt, podle níž také sídlo získalo své původní jméno Humboldt Wells. Na konci 19. století město shořelo a po jeho obnovení byl název zkrácen na Wells. Městská samospráva byla zřízena v roce 1927.\n\nPřes Wells prochází dálnice Interstate 80 a silnice U.S. Route 93, u města se nachází letiště.\n\n"}
{"id": "1330825", "url": "https://cs.wikipedia.org/wiki?curid=1330825", "title": "Mistrovství světa ve florbale žen 2017", "text": "Mistrovství světa ve florbale žen 2017\n\nMistrovství světa ve florbale žen 2017 byl 11. ročník mistrovství světa žen pořádaný asociací IFF. Turnaj probíhal od 1. do 9. prosince 2017 na Slovensku.\n\nPošesté v řadě a poosmé celkem zvítězilo Švédsko. Česko skončilo potřetí v řadě čtvrté. Pořadí na prvních čtyřech místech bylo již potřetí v řadě stejné.\n\nZávěrečného turnaje se účastnilo 16 národních týmů. O 15 míst se bojovalo v kvalifikaci, pouze Slovensko mělo účast jako pořádající země zajištěnou předem. Kvalifikace se konala od 31. ledna do 5. února 2017.\n\n\"Všechny časy zápasů jsou uvedeny ve východoevropském čase (UTC +1).\"\n\n Emelie Wibronová\n\nNejlepší sestava mistrovství:\n\nBrankářka – Tiltu Siltanenová\nObrana – Moa Tschöpová, My Kippiläová \nÚtok – Emelie Wibronová, Corin Rüttimannová, Paulína Hudáková\n\n"}
{"id": "1330832", "url": "https://cs.wikipedia.org/wiki?curid=1330832", "title": "Informační blokáda", "text": "Informační blokáda\n\nInformační blokáda je označení pro činnosti, které mají za cíl zastavit nežádoucí informační toky. V případě vojenského vymezení jde o jeden z typů informační války.\n\nSubjekt, který tuto blokádu realizuje se obvykle snaží zastavit tok nežádoucích informací, které mohou být předávány v různých podobách (elektronicky, tištěné nebo psané materiály, osobní kontakt apod.). V praxi se jedná např. o blokování příjmu televizního nebo rádiového vysílání, blokování přístupu k internetovým zdrojům, zákazem dovozu nebo předávání nežádoucích tiskových materiálů, používání cenzury informačních zdrojů apod. K dosažení takového cíle mohou být využity i formy psychologického nátlaku - např. v podobě hrozby trestů za využívání nežádoucích informačních zdrojů.\n\n"}
{"id": "1330840", "url": "https://cs.wikipedia.org/wiki?curid=1330840", "title": "Willy Spühler", "text": "Willy Spühler\n\nWilly Spühler (31. ledna 1902 Aussersihl – 31. května 1990) byl švýcarský ekonom a politik, člen Sociálnědemokratické strany Švýcarska. Vystudoval Curyšskou univerzitu, pracoval v bance a poté na curyšské radnici, za druhé světové vlády vedl Centrum pro válečné hospodářství, v padesátých letech stál v čele veřejnoprávního rozhlasu SRG SSR. Od roku 1938 byl poslancem parlamentu, v roce 1959 byl zvolen do Spolkové rady, v níž zasedal do roku 1970. Byl ministrem dopravy a energetiky (1960–1965) a ministrem zahraničí (1966–1970), v letech 1963 a 1968 zastával funkci prezidenta.\n\nV srpnu 1968 na půdě švýcarského parlamentu tvrdě odsoudil invazi vojsk Varšavské smlouvy do Československa a vyzval úřady k pomoci československým žadatelům o azyl. Za tento čin mu byl v roce 2003 udělen in memoriam Řád Tomáše Garrigue Masaryka.\n\nZasloužil se také o vstup Švýcarska do Organizace spojených národů, o zavedení volebního práva žen a přistoupení země ke Smlouvě o nešíření jaderných zbraní. Po odchodu z politiky působil ve vedení nadace Pro Helvetia.\n\n"}
{"id": "1330843", "url": "https://cs.wikipedia.org/wiki?curid=1330843", "title": "Türkiyemspor Berlin", "text": "Türkiyemspor Berlin\n\nTürkiyemspor Berlin (celým názvem: Türkiyemspor Berlin 1978 e. V.) je německý fotbalový klub, který sídlí v berlínském městském obvodu Friedrichshain-Kreuzberg. Jedná se o sportovní organizaci turecké komunity ve městě. Založen byl v roce 1978 pod názvem BFC İzmirspor. Svůj současný název nese od roku 1986. Od sezóny 2018/19 působí v Berlin-Lize, šesté německé nejvyšší fotbalové soutěži. Klubové barvy jsou modrá, červená a bílá.\n\nSvé domácí zápasy odehrává na Willy-Kressmann-Stadionu s kapacitou 5 000 diváků.\n\nZdroj: \n\n\n\n\nZdroj: \n\n\n\nZdroj: \n\n\n"}
{"id": "1330861", "url": "https://cs.wikipedia.org/wiki?curid=1330861", "title": "Thompson shell", "text": "Thompson shell\n\nThompson shell byl interpret příkazů v prvních verzí operačního systému Unix od roku 1971. V roce 1979 byl ve Version 7 Unix nahrazen Bourne shellem a ve 2BSD C shellem.\n\nThompson shell byl záměrně navržen minimalisticky, ale již od počátku používal znaky codice_1 a codice_2 pro přesměrování standardního vstupu a výstupu. Ve 3. vydání byly přidány roury, způsob jejich zápisu se však ustálil až ve 4. vydání.\n\n\n"}
{"id": "1330862", "url": "https://cs.wikipedia.org/wiki?curid=1330862", "title": "Oslavy svátku svatého Martina v Evropě", "text": "Oslavy svátku svatého Martina v Evropě\n\nOslavy svátku svatého Martina v Evropě se od dob raného křesťanství v jednotlivých státech zachovaly v různých podobách. Na území současné Francie, kde byl Martin uctíván již jako biskup Tours ve 4. století, jeho kult téměř vymizel. Renesanci prožívají svatomartinské tradice také ve státech bývalého východního bloku. Evropská místa se svatomartinskou tradicí mapuje od roku 2005 Evropská kulturní stezka svatého Martina (Via Sancti Martini, mezi maďarským Szombathely a francouzským Tours): jižní trasa vede z Maďarska přes Slovinsko, Chorvatsko, Itálii do Francie, od roku 2016 dokončená střední trasa z Maďarska přes Rakousko, Německo, Lucemburk, Belgii do Francie. Plánovaný severní úsek má propojit města Utrecht (Nizozemsko) a Erfurt (Německo). Maďarští autoři projektu iniciovali ve spolupráci s brněnským Svazem Maďarů napojení úseku, který mapuje tradice na západním Slovensku, jižní Moravě (Blansko, Bory, Šatov, Žerotice, Třebíč, Dolní Loučky, Rosice, Zbýšov, Luleč, Dambořice, Násedlovice a Starý Poddvorov) a přilehlém Rakousko: Via Moravia (Szombathely – Holice), Via Bohemia (Jámy – Nicov), stezka po oblasti severního Balatonu s údolím řeky Váh (Szombathely – Horné Zelenice), Via Vindobona (Szombathely – Vídeň).\n\nSvatomartinské tradice jsou v hojném počtu badatelsky zpracovány především na území rozprostírajícím se od Porýní, Holandska, Belgie až po okrajové části Burgenlandu, Polska a Norska. V alpských zemích se na mnoha místech v předvečer sv. Martina zapaluje martinský oheň, ve Flandrech, jižních a severozápadních částech Holandska, katolických oblastech Německa a v Rakousku se tento svátek často slaví průvodem, ve kterém je obvykle muž na koni, představující sv. Martina, někdy doprovázen svým pomocníkem. Ve státech bývalého východního bloku, kde byly původní tradice na podkladě komunistické ideologie a sekularizace cíleně vyhlazovány, prožívají svoji renesanci (z francouzského renaissance).\n\nSvátek sv. Martina („Martinstag”) je v Německu oslavován, ale není státně uznaným svátkem, veřejná správa, úřady, banky, školy, obchody jsou otevřené a zrovna tak funguje veřejná doprava. Vedle martinských průvodů s lampióny (Martinsumzug), zakončovaných martinskými ohni (Martinsfeuer), a martinských hus (Martinsgänsen) je v některých oblastech (zejména v Porýní) udržovaným zvykem také martinská koleda (Martinssingen), kdy děti obchází po koledě s vlastnoručně vyrobenými lampióny.\n\nZa martinskou koledu děti dostávají sladkosti a martinské pečivo (St. Martins-Gebäck): sladké pečivo z kynutého těsta, nazývané oblastně „Weckmann”, „Weckchen”, „Stutenkerl”, „Kloskerl”, „Dambedei”, „Puhmann”, „Hefekerl”, „Kiepenkerl”, „Klaaskerl”, „Backsmann” atd. Postavička z kynutého těsta původně představovala biskupa Mikuláše z Myry s biskupskou berlou (nyní fajfka), proto se také v některých oblastech objevuje na sv. Mikuláše (v Bavorsku „Krampus” a v Porýní „Knecht Ruprecht”). Oblastně se objevují též martinské husičky (Martinsgänse) či martinské preclíky (Martinsbrezeln, např. Kolín nad Rýnem) a martinské rohlíky (Martinskipferl, Martinikipferl).\n\nPečená martinská husa (Martinsgans) se tradičně objevuje především na severu a západě Evropy. V Bavorsku je plněna švestkami a jablky, servíruje se s červeným zelím a kulatými bramborovými knedlíky (Kartoffelklöße). Na severu se většinou podává plněná nádivkou z mletého vepřového masa (Mett), cibule, česneku a bylinek. Naopak na jihu Evropy sestává nádivka z máčené housky, jedlých kaštanů, restovaných ořechů, jablek, švestek a červeného vína.\n\nV místech s rozšířeným protestanstvím, například Východní Frísko), se slaví „Martini”, kde se 11. listopadu vzpomíná na den narození a pokřtění Martina Luthera (narozen 10. listopadu a 11. listopadu pokřtěn na Martina podle světcova svátku). V protestanských regionech Franků (Ansbach, Bayreuth, Erlangen) za dětmi přichází postava odvozená od sv. Martina „Pelzmärtel” (také Martinipöpl oder Butzenmärtl), která přináší dárky či trestá metlou na způsob sv. Mikuláše. V Erlangen se koná lampionový průvod „Pelzmärtel-Laternenumzug”. Mimo svatomartinských oslav začíná 11. listopadu období masopustních karnevalů (latinsky „carne vale“ znamená doslova „sbohem maso“).\n\nV Rakousku je den svatého Martina, tak jako v jiných evropských státech, slaven 11. listopadu. Pouze v Burgenlandu je ale státně uznaným dnem klidu, kdy úřady, veřejná správa a školy mají volno. Většina obchodů je otevřena a zrovna tak se volno netýká zaměstnanců mimo veřejnou správu. V ostatních spolkových zemích (Korutany, Dolní Rakousko, Horní Rakousko, Salzburg, Štýrsko, Tyrolsko, Vorarlbersko a Vídeň) není tento den státně uznaným svátkem. Svatá stolice v Římě potvrdila svatého Martina zemským patronem Burgenlandu již v roce 1924. Lampionové průvody („Lichterfeste”) a konzumování svatomartinské husy („Ganslbraten” či „Martinigansl”) zde patří nerozlučně k světcovým oslavám. V roce 1992 odstartovali hornorakouští zemědělci projekt obnovy husího chovu „Österreichische Weidegans” (Rakouská husa z pastvy), do kterého je zapojeno přes 244 zemědělských podniků.\n\nMartinské lampionové průvody, v Rakousku rozšířené po druhé světové válce v polovině 60. let (podle vzoru Porýní a Burgenlandu), jsou z valné míry praktikovány dětmi, mateřskými a základními školami, kde je oslava sv. Martina součástí celoročního výchovně-vzdělávacího plánu. V Bregenz se svatomartinská oslava nazývá „Martinsritt”, jemuž předchází slavnostní mše v kapli sv. Martina.\n\nVzhledem k tomu, že svátek sv. Martina souvisel s ukončením služby (Lostag), odevzdáváním desátků a úroků vrchnosti a zrovna tak s nadcházející zimou („\"Kommt Martin auf dem Schimmel geritten, braucht man im Winter um Schnee nicht zu bitten.\"” / obdoba české pranostiky „\"Přijede-li Martin na bílém koni...\"”), zachovaly se na rakouském území také pastevecké svatomartinské koledy, jejichž počátek sahá až k pohanským rituálům (stejně jako v Bavorsku „Wolfablassen”). Pastýři, jejichž služba končila na sv. Martina, zažehnávali hospodáři dobytek březovou (vrbovou, dubovou nebo jalovcovou) opentlenou metličkou či prutem „Martinsrute” (také „Martinigerte”) a přitom pronášeli „Martinisegen” / martinské žehnání (například „\"In Gottes Namen tritte ich herein, Gott behüete euch eure Rinder und Schwein, Gott behüet euch eure Haus und eure Hof, Gott behüet euch eure Treu und Ehr, Gott behüet euch eure Leib und Seel...\"” atd.)\n\nPastevecké svatomartinské koledy vymizely ve velké míře již na přelomu 19. a 20. století a na konci 20. století byly živé na vymezeném území (viz citace výše) jen izolovaně. Například v Burgenlandu na sv. Martina šlehá pastýř (Viehhüter) metličkou či prutem hospodáře („Martinisegen“), aby mu tak symbolicky požehnal a v nastávajícím hospodářském roce zajistil dostatek úrody a dobytka. Obdobně je na sv. Martina v regionu Pinzgau (mezi Krimmlem a Brambergem stále udržovaná obdobná pastevecká koleda „Alpererfahren” („Kasmandlfahren” / Lungau, „Martinslied” / Severní Tyrolsko), kdy chlapci od 8 do 14 let (die Alperer) táhnou dům od domu za hluku alpských kravích zvonů (Kuhglocken, Kuhschellen, Tuschhåfen, Speisglocken). V každém domě řádně na zvony zazvoní a zvolají „Gras aus!”, čím definitivně ukončí dobu pastvy a „zaženou zlé duchy”.\n\nVe vinařských oblastech je ochutnáváno a křtěno mladé víno („Martiniloben”).\n\nSvátek sv. Martina, který ve Švýcarsku zároveň znamená počátek karnevalového období, je vyhlášen dnem volna pouze: v částech kantonu Jura, např. oblast Ajoie (okres Porrentruy), v kantonu Luzern v obcích Altershofen, Ebersecken, Entlebuch a Hochdorf, v kantonu Solothurn v obcích Büren, Mümliswil-Ramiswil a v kantonu Schwyz v obci Schwyz. V Ajoie je dnem volna také „Lundi de St-Martin”, pondělí následující po nedělním svátku sv. Martina / St. Martinssonntag. Slavnost svatého Martina (Fête la Saint Martin) nabývá každoročně na popularitě, mimo martinských trhů a místní zábavy je tento svátek spojen s „Metzgete” (zabíjačkovými hody) a s kulinářskými vepřovými lahůdkami z krve, vnitřností, špeku, bůčku či hlavy. Mezi tradiční jídla patří tlačenka (Schwartenmagen), pečená kolena (Gnagi nebo Wädli), Adrios (zakulacené klobásy ve vepřové síťce) a jelita.\n\nV městečku Sursee je v den svátku před radnicí vystavěno pódium se zavěšenou mrtvou husou, kterou se pak snaží za sledování publika mladíci, oblečení v purpurových sutanách a ve zlaté masce slunce, se zavázanýma očima na jeden pokus utnout tupou šavlí. První zmínka o tomto zvyku pochází z roku 1821. Dětské hry, které jsou v tento den taktéž pořádány (například lezení na jedli pro zavěšené dárky), jsou uváděny v pramenech z roku 1880. V alemanských oblastech Švýcarska, Německa a Rakouska (Bádensko-Württembersko, Švábsko, Schramberg, Vorarlbersko, Horní Lužice, Durynsko, Sársko, Štýrsko) se zachovaly průvody s lucernami z vydlabaných krmných řep (v alemanském dialektu „Räbe”). Průvody s řepovými lucernami („Räbenlichter”) jsou ve švýcarském městě Richterswil doloženy od roku 1860.\n\nV Holandsku hraje během svátku sv. Martina („Sint-Maartensdag”) jednu z hlavních rolí oheň. Na mnoha místech je udržována tradice martinských koled s lampiony, kdy děti dostávají nejen sladkosti, ovoce a ořechy, ale také palivo pro martinské ohně, zapalované v podvečer 11. listopadu. Lampiony nahradily ještě na začátku 19. století udržovanou tradici pochodní a svítilen z vydlabané cukrové řepy. Ve 20. století, kdy hrozilo postupné vymírání martinských tradic, zavedl stát v některých oblastech výbory pro ochranu folklóru, které převzaly dohled nad organizováním průvodů.\n\nMěsto Coevorden (Kuhfurt), ležící na německo-holandské hranici, pořádá už od roku 1490 každoročně v polovině listopadu husí trh (Gänsemarkt), na kterém je volena královna husopasek. V Utrechtu, jehož je sv. Martin patronem a s nímž je město doslova na každém kroku spojeno, probíhá každoročně „Sint Maartenfeest”. Město se stává na začátku listopadu kulisou pro nesčetné aktivity, vrcholící 11. listopadu lampionovým průvodem, nazývaným „Sint Maarten-Parade”.\n\nVzhledem k tomu, že ve Skandinávii nebyla většina populace římskokatolického náboženského vyznání, nedošlo zde k rozšíření svatomartinských tradic v takové míře jako je tomu například v Německu. V Dánsku je významným dnem 10. listopad („Mortensaften”), večer před sv. Martinem (Sankt Morten, Mortensdag). Dánové dávají před pečenou husou přednost pečené kachně (menší a levnější). Husa nebo kachna bývá plněna švestkami a jablky, jako příloha dominuje červené zelí.\n\nV Norsku se den 11. listopadu nazývá „Mortensdag” (popřípadě „Mortensmesse”). Traduje se zde, že ve svátek sv. Martina se „\"medvěd ukládá k zimnímu spánku\"” a pokud je v tento den jasné počasí, nastane tuhá zima („\"Hvis dagen er klar, så blir vinteren hard.\"”) I přestože byla ve svátek sv. Martina na norském runovém kalendáři (také „Kalenderstab” nebo „Primstav”) vyobrazena husa a roh k pití vína (Trinkhorn), tradice martinské husy se neudržela a tradičně se pojídá vepřové maso.\n\nSvatomartinské a lampionové průvody nejsou rozšířeny také ve Švédsku. Martinská husa se pojídá v předvečer svátku 10. listopadu („Martinsafton”). Převážně se tento zvyk udržel v kraji Skåne, kde slavnostní chod začíná nejprve černou polévkou z husí krve („Svartsoppa”), ovocným kompotem nebo pyré, pak následuje hlavní chod – pečená husa plněná jablky a sušenými švestkami, brambory a červené zelí, vnitřnosti a klobása z husích jater (Gänseleberwurst). Chod bývá zakončen jablkovým koláčem s vanilkovou omáčkou. Dříve se jako předkrm podával „Lutfiskt” ze sušených ryb a jako desert rýžová kaše „Risgrynsgröt“. Švédové chodí na martinskou husu převážně do restaurace, neslaví totiž ani tak svátek sv. Martina jako spíše tradici pojídání husy.\n\nVe Francii se všeobecné povědomí o sv. Martinu vytrácelo už od 16. století, v zemi se šířilo reformní náboženství Hugenotů a posléze probíhaly náboženské války. Obrovská středověká bazilika sv. Martina v Tours chátrala a po francouzské revoluci byla téměř zbořena. Se stoupajícím francouzským sekularismem 80. letech 19. století tak bohaté martinské tradice ustupovaly do pozadí (až na pár oblastí jako Toulouse, Angers, Alsasko a Lotrinsko). Doslova medvědí službu prokázal ve Francii sv. Martinu nevědomky maršál Ferdinand Foch (1851–1929), který den 11. listopadu vybral pro uzavření příměří, čímž byl tento den nadále ve Francii slaven jako státní svátek „Armistice 1918” (Příměří z Compiègne) a svatomartinské tradice upadly v zapomnění. Antoine Selosse, iniciátorka Evropského kulturního centra „Saint Martin de Tours” a Evropské kulturní stezky sv. Martina (Via Sancti Martini z Szombathely do Tours) se v roce 2016 vyslovila, „\"že by bylo pěkné, kdyby se také plodem francouzsko-německého přátelství stal návrat martinských tradic z Porýní.\"” Návštěvníci města Tours mohou v den svátku sv. Martina využít martinské cyklistické prohlídky, zúčastnit se slavnostního lampionového průvodu nebo se podílet na společné charitativní martinské hostině.\n\nŠedesátá léta 20. století přinesla renezanci alsaské paštiky z husích jater (pâté de foie gras), lahůdky francouzského kulinářského umění. „Foie gras“, tučná játra z cíleně překrmovaná drůbeže (od roku 2006 hrdá součást francouzského kulturního a gastronomického dědictví), se na stránkách kuchařské knihy objevila poprvé za vlády Ludvíka XIV. V 18. století proslavil tuto lahůdku šéfkuchař Jean-Pierre Clause, který připravil pro guvernéra Louise-Georga-Erasma de Contades zapečené laloky z husích přetučnělých jater s mletým vepřovým masem a telecím sádlem (pâté de foie gras à la Contades), tzv. Contadeskou paštiku, později označovanou za „jídlo králů”. Po otevření vlastní živnosti ve Štrasburku se stala Clausova lahůdka lidovější. Souputník Nicolas-François Doyen se proslavil štrasburskou paštikou z husích jater s lanýži z oblasti Périgord. V den svatého Martina se současné Alsasko pyšní specialitami jako jsou plněný husí krk, paštika z husích jater nebo rillettes z husího masa, uzená husí prsíčka, pečená husa se zapečenými jablky, bramborovým knedlíkem, zelím (po alsasku Sürkrüt) a jedlými kaštany v karamelu.\n\nV německy hovořící části Belgie (Německojazyčné společenství Belgie) probíhá den sv. Martina obdobně jako v Německu. V obci Tourinnes-la-Grosse (Beauvechain), kde se v kostele nachází freska ze života sv. Martina od keramika Maxe van der Linden, se každoročně slaví festival ve znamení světce („L'Église Saint-Martin de Tourinnes-la-Grosse”). Ve východní Belgii sílí tradice (Valonsko) masopustních karnevalů z Porýní. Jinak je den 11. listopadu státním svátkem, kdy Belgičané slaví (tak jako ve Francii) ukončení první světové války s květem vlčího máku na klopě (Den příměří, Wapenstilstand).\n\nVe Španělsku se na den sv. Martina (San Martiño) konaly tradičně nejen zabijačky, což dokládá tradované přísloví, že na každého vepře dojde o sv. Martinu (španělsky „\"A cada cerdo le llega su San Martín.\"” či „\"A cada puerco su San Martín.\"”), ochutnávalo se mladé víno a zrovna tak dozrávaly jedlé kaštany. V Galicii (například ve městě Ourense) se od Dušiček do sv. Martina slaví festa do Magosto (též Magostos, odvozeno od rozžhaveného uhlí), při které se praží (pečou) kaštany a pojídá Chorizo. Večer se oslavuje nejen v hospůdkách, ale také za zpěvu a tance v ulicích města. Obdobně se oslavuje po celém severozápadě poloostrova: Asturie (magüestu), Kantábrie (Magosta), Baskicko (Gaztainerre nebo gaztañarre), León, Zamora či Katalánsko (Castanyada).\n\nV Portugalsku se svátek nazývá „Magusto” či „Magusto de São Martinho” a slaví se 11. listopadu. Na severu Portugalska se tradičně na sv. Martina (São Martinho) ochutnává „vinho verde”, ostatně jak praví přísloví: „\"No dia de S. Martinho vai à adega e prova o teu vinho\"” (Na sv. Martina běž do vinného sklípku a ochutnej své víno) či „\"No dia de S. Martinho, lume, castanhas e vinho\"” (Na sv. Martina oheň, kaštany a víno). Ke pečeným kaštanům na rozžhavených dřevěných uhlících patří neodlučně portugalské likérové víno Geropiga (také Geropica, Jeropiga), vyrobené ze sladkých hroznů, jejichž kvašení je po krátkém čase zastaveno přidáním Aguardente (brandy), portugalské klobásy typu Chorizo, ale také suché fíky a různé ořechy.\n\nOslavy sv. Martina „Festa di San Martino” či „Estate di San Martino” (Léto svatého Martina), které probíhají po celé Itálii, jsou spojeny s obdobím babího léta, které v Itálii nese jméno oslavovaného světce. Tradičně je v těchto dnech ochutnáváno nové víno (vino novello), obvykle v kombinaci s prvními jedlými kaštany („\"a San Martino ogni mosto diventa vino!\"”), jak ostatně ve své básni „San Martino” opěvuje také básník Giosuè Carducci.\n\nV Benátkách se koná na sv. Martina tradiční dětská koleda za hlomozu plechového nádobí. V tento den jsou výlohy cukráren plné martinského pečiva „dolce di San Martino”. Jedná se o sladký piškot politý čokoládou či cukrovou glazurou a dekorovaný cukrovým sypáním, pralinkami a bonbóny ve tvaru sv. Martina na koni svírající v jedné ruce meč, který na den 11. listopadu dostávají děti od svých rodičů a prarodičů.\n\nV regionu Tridentsko-Horní Adiže / Trentino-Südtirol, obzvláště v údolí Valle Isarco / Eisacktal, je udržována vinařská tradice „Törggelen ”, kdy se od sv. Martina do sv. Kateřiny (11. – 25. listopadu) ochutnává mladé víno, sušený špek a pečené kaštany. Ve vinařské obci Girlan / Cornaiano, kde je tento den také svátkem patrona kostela, se koná martinské posvícení („Kirchtig”) a martinský trh, v obci St. Leonhard, v údolí řeky Passer (Passeiertal), lampionový průvod, v městečku Lana martinské dostihy (Martini Trabrennen), ve svazku obcí Eppan martinská střelecká slavnost „Martini Fest- und Freischießen” a v městečku Tirol se v zámecké restauraci (Schloss Thurnstein) podává martinská husa.\n\nV Palermu se ve svátek světce konzumuje pečivo ve tvaru větrníku „biscotto di San Martino”, ochucené anýzem a fenyklovými semínky, které se máčí do sladkého likérového vína „Moscato di Pantelleria” (\"inzuppati nel vino moscato\"). Pečivo se připravuje také rozpůlené a plněné krémem z ricotty (con ricotta) nebo bohatě rokokově nazdobené polevou a bonbóny. V městečku Palazzo Adriano se ve svátek sv. Martina zachovala starodávná tradice, ve které se snoubí dvě etnické kultury (latinská a řecko-albánská). V tento den dostávají manželské páry oddané za poslední rok od příbuzných a blízkých přátel dary, které jim děti ráno přinášejí v koších. V v žádném nesmí chybět kruhový chléb sv. Martina, bohatě zdobený symboly („panuzzi di San Martino”).\n\nCírkevní procesí, jako součást festivalů patrona sv. Martina, zakončovaná lampionovými průvody a ohňostroji, provází sochy světce (většinou na koni), živý kostýmovaný jezdec a hrané výjevy. V Ascoli Piceno se 11. listopadu pojídají vepřové nebo telecí kotlety s kaštany, v Castiglione (region Lazio) probíhá gastronomický festival „San Martino Olio, Funghi e Vino”, v Clusone (region Lombardie) a Marcianise (region Kampánie) proslulá slavnost „l'Estate di San Martino”, v Leffe (region Lombardie) v kostele di San Martino slavnostní mše a procesí, v Quinto Vicentino (region Benátsko) slavnost „Fiera di San Martino”, v San Martino in Rio (region Emilia-Romagna) prochází městem kostýmovaný průvod se sv. Martinem na koni.\n\nObdobné slavnosti se konají v Alzano Lombardo, region Lombardie (Basilica di San Martino, Museo d'arte sacra San Martino), Bovisio Masciago, region Lombardie (starobylá kaple / Antica chiesetta di San Martino Vescovo, farní kostel / La chiesa parrocchiale di San Martino, Festa di S.Martino di Tours), Cerveno, region Lombardie (farní kostel San Martino ze 13. století, procesí patrona San Martino), Follo, region Ligurie (farní kostel biskupa sv. Martina / Chiesa parrocchiale di San Martino Vescovo), Fornace v regionu Tridentsko-Horní Adiže (Parrocchiale di San Martino), Martina Franca v regionu Apulie (Parrocchiale di San Martino), Mondavio, region Marche (l'Estate di San Martino), Peschiera del Garda, region Benátsko (La chiesa di San Martino, Festa di San Martino), Povegliano Veronese, region Benátsko (Chiesa di San Martino Vescovo, amatérský závod Caminada de San Martin), Ronchi dei Legionari v regionu Furlansko-Julské Benátsko, Sanluri, region Sardinie (l'estate di San Martino), Soncino v regionu Lombardie, Sorrivoli, region Emilia-Romagna (festa di San Martino), Conselice, region Emilia-Romagna (Chiesa di San Martino), Taviano, region Apulie (Chiesa di Santa Marina), Tribano v regionu Benátsko.\n\nV listopadu se slaví v Estonsku dva důležité svátky: 10. listopadu Estonci vzpomínají sv. Martina („Mardipäev”) a 25. listopadu svátek sv. Kateřiny („Kadripäev”). Den před sv. Martinem obchází děti v tmavém oblečení po martinské koledě (mardilaul, Marts Lied), o sv. Kateřině nastane obchůzka ve světlém oblečení (kadrilaul, Kadris Lied). Dříve na sv. Martina vodil děti po vsi tzv. „Mardi-Vater” (otec Martin), oblečený v tmavých šatech. Průvod měl za stálého rámusení na různé nástroje a hrnce do každého domu přinášet dobrou sklizeň a pečená martinská husa, jejíž konzumace je součástí venkovských veselic, zase štěstí.\n\nDen svatého Martina / „dzień świętego Marcina“ je v Polsku obligátním svátkem v oblastech: Poznaň, Jarocin, Krzeszowice a Bydgoszcz, Jawor (kostel sv. Martina, poutní mše) či Opatów, pravoslaví jej slaví 12. října. V Polsku nastala po první světové válce obdobná situace jako ve Francii, kdy byl 11. listopad v roce 1918 vyhlášen státním svátkem obnovení Polska a po druhé světové válce dnem vítězství nad fašismem.\n\nV Poznani, velkopolské metropoli, se nachází mimo kostela sv. Martina také hlavní městská tepna „Święty Marcin”, která se od poloviny 90. let 20. století stává pravidelně dějištěm martinského průvodu a lidové veselice. Po odeznění průvodu přebírá postava převlečená za svatého Martina klíče od městských bran. Svátek končí koncerty a ohňostrojem. S Poznaní souvisí též tradice poznaňského svatomartinského rohlíku („Rogale świętomarcińskie”) s chráněnou recepturou, podle které je ve Velkopolsku v roce 2016 vyrábělo 106 cukráren.\n\nV rámci česko-polské přeshraniční spolupráce se v obci Żelazno slaví „Festival sv. Martina”, který začíná mší v kostele sv. Martina a po ní následuje regionální kladský folklórní koncert. Od roku 2013 slaví Pomořansko a Kujavsko-pomořsko návrat martinské husy. V pomořanském Swolowu se od tohoto roku pravidelně koná největší jarmark produktů z husího masa („Na św. Marcina najlepsza pomorska gęsina”.)\n\nSv. Martin je v Chorvatsku, zejména v oblastech severního Chorvatska a Istrie, velmi populární světec a jeho svátek, kterému se říká „Martinje” se zde světí s velkou slávou. Na severu Chorvatska (zejména v Chorvatském Záhoří a ve Slavonii: Sveti Ivan Zelina, Dugo Selo, Jastrebarsko, Sveti Martin na Muri, Velika Gorica, Kutjev, Daruvar) se na sv. Martina peče husa s těstovinami „mlinci” (martinjska guska s mlincima), podávají se škvarky, vinařský guláš a různé sladké dobroty. Základ oslav tvoří křest mladého vína a lidová zábava doprovázená „tamburaši”. Zrovna tak bujará zábava doprovází oslavy křtu mladého vína na Istrii. K vínu se podávají místní speciality jako brudety, klobásy, skopové masou s kapustou, ryby, pršut a sýry, všude voní pečené kaštany. Chorvati slaví dlouho do noci, někdy i několik dní. V městečku Momjanu, na severozápadě poloostrova, je proslulým vínem muškát. V době svatomartinských oslav se v Momjanu koná mezinárodní vinařská přehlídka a soutěž za účasti pěstitelů této odrůdy z Istrie, Slovinska a Itálie. Zavítat se vyplatí do Vrsaru, Taru, Ližnjanu, Beramu, Buzety, Svetvinčenatu. V Záhřebu probíhá od 6. do 11. listopadu oslava po patronací sv. Martina „Martin je v Zagrebu”. Také Slovinci slaví sv. Martina (Martinovo) převážně jako svátek mladého vína a to od Istrie až po Zámuří. Tradičním pokrmem jsou v tento den těstoviny „fuži” s kohoutím nebo slepičím gulášem „žgvacet”, pečená husa či krocan, kyselé zelí (kapuz), smažený chléb s červeným vínem „Refošk” (Refosco).\n\nOdkaz sv. Martina je stále patrný i v oblasti bývalých Uher. Na území dnešního Slovenska se jméno sv. Martina objevuje jako druhé nejčastější mezi názvy měst odvozených od jmen svatých. I bratislavská katedrála byla původně zasvěcena sv. Martinovi a Nejsv. Salvátorovi. Sv. Martin patřil v Uhersku k nejuctívanějším světcům. V bratislavské arcidiecézi spojuje svatomartinská cesta farnosti zasvěcené tomuto světci, každoročně se zde koná také charitativní svatomartinská sbírka.\n\nAni soudobé Maďarsko si bez svatomartinských tradic (lampionové průvody, ochutnávka prvního vína, martinská husa, martinské ohně, koledy a pečivo) nelze představit. V roce 2005 prohlásila Rada Evropy trasu mezi maďarským městem Szombathely (tenkrát Savaria, rodiště sv. Martina / maďarsky „Szent Márton”) a francouzským Tours za evropskou kulturní stezku a to s cílem představit na vybraných trasách významné památky spojené s životem a kultem nejoblíbenějšího evropského světce, svatého Martina (více jak 3000 evropských míst a kostelů nesou jeho jméno). Velká část stezky prochází asi 50 maďarskými obcemi (jako např. Kőszeg, Sopronhorpács, Mihály, Bogyoszló, Bágyogszovát, Pannonhalma, Lébény, Kimle, Halászi či Rajka).\n\nV roce 2016 oslavilo město Szombathely 1700 let od světcova narození, celé Maďarsko pak slavnou událost vzpomínalo „Rokem sv. Martina”. V Szombathely jsou se svátkem spojeny kulturní, turistické, gastronomické a církevní akce. Nejvýznamnějšími z nich jsou „Týden Svatého Martina” a „Jarmark” na sv. Martina. Skanzen nabízí lidové tradice a zábavné hry, související s martinskými tradicemi. Začátkem listopadu si přijdou na své také gurmáni, jelikož se v tomto období v celém městě podává svatomartinská husa a nové víno. „Kdo si na Martina husu dá, celý rok jídlem nepohrdá”. Na mnoha místech západního zadunají se\noslavuje „Den Svatého Martina” průvodem s pochodněmi a zpěvem.\n\nNěmecká menšina v rumunském městě Satu Mare / Sathmar pořádá na den sv. Martina lampionový průvod se sv. Martinem na koni, kterého se účastní mateřská škola (Kindergarten „Ham Janos“) a základní škola (deutsche Schule „Johann Ettinger“). Oslava světce začíná odpoledne v kostele (Kalvarienkirche). Svatomartinský průvod doprovází dechové kapely z obcí Foieni / Fienen, Ciumești / Schamagosch a Urziceni (Satu Mare) / Schinal. V českých vesnicích na jihu rumunského Banátu se dochovaly zbytky tradiční české materiální a zvláště duchovní kultury. V Rovensku se koná 11. listopadu svatomartinské posvícení. Připadne-li svátek světce na pondělí, úterý nebo středu, pak se slaví posvícení v neděli a v pondělí tuto středu předcházející, připadne-li na čtvrtek nebo pátek, slaví se v neděli a v pondělí následující.\n\nTaké v České republice docházelo po roce 1989 k postupnému navazování na zapomenuté či komunistickou stranou potlačované tradice. Svátek svatého Martina každoročně přináší řadu kulturních akcí. Ve vinařských oblastech koštují a žehnají Svatomartinská vína, například v Mikulově, Čejkovicích, Mutěnicích, Dubňanech, Svatobořicích, Mistříně, Hovoranech, Šardicích, Uherském Hradišti, jinde se návštěvníci měst setkají s festivaly či degustacemi Svatomartinských vín (Český Krumlov, Olomouc, Brno, Praha), pojídají se svatomartinské husy i rohlíčky, do ulic vyráží svatomartinské průvody, někde spojené s lampionovým průvodem (v Horní Plané, Kutné Hoře, Nejdku, Královském Poříčí, Trutnově, Litomyšli, Svitavách, Jihlavě, Třebíči, Brně). Součástí oslav jsou také „Svatomartinské hody” a posvícení (například Praha, zámek Loučeň, zámek Berchtold) a svatomartinské jarmarky.\n\nNa základních školách probíhají v rámci vzdělávacího programu projekty, seznamující s postavou svatého Martina a udržovanými tradicemi, např. v roce 2009 „Projekt Svatý Martin”, jehož cílem bylo „\"seznámit žáky se způsobem života v minulosti, odhalit „zákulisí\" některých tradic, zvyklostí, pomocí pranostik ozřejmit dřívější užší spjatost člověka s přírodou a připomenout významnou osobnost evropských dějin.\"” Časté jsou charitativní akce a ve farnostech s kostely zasvěcenými svatému Martinu slavnostní mše svaté. Součástí Evropské kulturní stezky svatého Martina je úsek „Via Moravia” (Szombathely – Starý Poddvorov, Násedlovice, Dambořice, Luleč, Blansko, Dolní Loučky, Rosice u Brna, Zbýšov, Třebíč, Žerotice, Šatov, Znojmo, Biskupice, Kralice nad Oslavou) a „Via Bohemia” (Kralice nad Oslavou, Jámy, Bory, Jezdovice, Třešť, Čáslavice, Budkov, Střížov, Český Krumlov, Nicov).\n\nNapříklad v Blansku, které se od roku 2008 nachází na severní větvi Evropské kulturní svatomartinské stezky, resp. té její části, která nese jméno Via Moravia, se nalézá kostel sv. Martina, jenž je spolu s třebíčským farním kostelem nejvýznamnější sakrální památkou, která je na našem území do projektu stezky zapojena. Blanenský kostel sv. Martina je poprvé písemně zmíněn roku 1136 a jeho zasvěcení pravděpodobně souvisí s vazbami biskupa Jindřicha Zdíka na tehdejší Francii a tamní silný martinský kult. Farnost se pravidelně spoluúčastní blanenského „Vítání svatého Martina” (též vydává farní časopis „Plášť sv. Martina”), oblastní Charita Blansko (Centrum pro matku a dítě) pořádá „Pochod světýlek ke sv. Martinovi” a Katolický dům „martinské hody”, součástí je i mnoho kulturních nabídek přímo v kostele, které v neděli završuje mše svatá za doprovodu martinských písní.\n\n\n\n"}
{"id": "1330864", "url": "https://cs.wikipedia.org/wiki?curid=1330864", "title": "West Wendover", "text": "West Wendover\n\nWest Wendover je město v okrese Elko County ve státě Nevada ve Spojených státech amerických. Žije zde přes 4200 obyvatel.\n\nMěsto leží na hranici mezi Nevadou a Utahem, v těsné blízkosti utažského města Wendover. William Smith zde v roce 1926 otevřel čerpací stanici, kterou o pět let později rozšířil o kasíno, což umožnila nová legalizace gamblingu v Nevadě. Vyrostlo zde městečko, jež se v 70. a 80. letech 20. století změnilo na hráčský a rekreační resort – byla zde vybudována další kasína, hotely a další služby, včetně golfového hřiště. V roce 1991 získal West Wendover městskou samosprávu.\n\nProtože se West Wendover nachází v těsné blízkosti Utahu a je na něj úzce navázán, a vzhledem k jeho odlehlosti vůči zbytku Nevady, bylo město v roce 1999 přeřazeno z pacifické časové zóny UTC−8, v níž se nachází celá Nevada, do horské časové zóny UTC−7, v níž je Utah.\n\nMěstem prochází dálnice Interstate 80 a vedlejší trasa silnice U.S. Route 93.\n\n"}
{"id": "1330874", "url": "https://cs.wikipedia.org/wiki?curid=1330874", "title": "Zvuki Mu", "text": "Zvuki Mu\n\nZvuki Mu byla sovětská a ruská rocková skupina vytvořena na počátku osmdesátých let dvacátého století Pjotrem Mamonovem. Skupina v počátcích navazovala na práci britského hudebníka Briana Ena. Později experimentovala s různými hudebními styly. V průběhu let se skupina se několikrát rozpadla a znovu spojila, definitivně ukončila činnost v roce 2005.\n\nV roce 2015 vznikl projekt \"Absolutně nové Zvuki Mu\", který navával na práci Zvuki Mu.\n\n"}
{"id": "1330875", "url": "https://cs.wikipedia.org/wiki?curid=1330875", "title": "43. ročník udílení Cen Saturn", "text": "43. ročník udílení Cen Saturn\n\n43. ročník udílení Cen Saturn se konalo 28. června 2017 v Burbanku v Kalifornii. Na ceremoniálu se udělovaly ceny pro nejlepší filmová a televizní díla a videozáznamy ze žánrů science fiction, fantasy, horor a nově byla představena kategorie animované filmy a televizní seriály. Moderátorem večera byl Sean Gunn. Nominace byly zveřejněné 2. března 2017.\n\nFilm \"\" se stal filmem s nejvíce nominací, a to v jedenácti kategoriích, následovaly filmy \"Doctor Strange\" s deseti nominacemi a \"\" s osmi nominacemi.V seriálech vedl seriál \"Živí mrtví\" se sedmi nominacemi a následoval nový seriál \"Westworld\" s šesti nominacemi. Režisér a scenárista Scott Derrickson, skladatel Michael Giacchino a kostýmní návrhářka Colleen Atwood získali dvě nominace.\n\nTučně jsou označeni vítězové.\n\nCeloživotní ocenění – Lee Majors\n\nVizionářské ocenění – Akiva Goldsman\n\nOcenění filmařů – Rick Jaffa a Amanda Silver\n\nObjev roku – KJ Apa\n\nSpeciální ocenění – magazín \"Heavy Metal\"\n"}
{"id": "1330877", "url": "https://cs.wikipedia.org/wiki?curid=1330877", "title": "Jimmy Shea", "text": "Jimmy Shea\n\nJimmy Shea, celým jménem James Edmound Shea Jr. (* 10. června 1968 West Hartford) je bývalý americký skeletonista.\n\nPochází ze sportovní rodiny: jeho dědeček Jack Shea získal dvě zlaté medaile v rychlobruslení na Zimních olympijských hrách 1932, otec Jim Shea Sr. startoval na olympiádě 1964 v běhu na lyžích a severské kombinaci. Od roku 1988 žil Jimmy v Lake Placid a věnoval se jízdě na bobech a saních, v roce 1995 se stal členem americké reprezentace skeletonistů. Jako první Američan v historii vyhrál závod Světového poháru, v celkové klasifikaci byl nejlépe třetí v sezónách 1998/99 a 2000/01. Na mistrovství světa ve skeletonu získal zlatou medaili v roce 1999, stříbrnou v roce 1997 a bronzovou v roce 2000. Na domácí olympiádě 2002 v Salt Lake City skládal Shea za sportovce olympijský slib; závod skeletonistů se konal na olympiádě poprvé od roku 1948 a Shea v něm zvítězil o pět setin sekundy před Rakušanem Martinem Rettlem. Sportovní kariéru ukončil v roce 2005, žije s manželkou a dvěma dcerami v Park City a vede nadaci na podporu dětského sportu. \n"}
{"id": "1330893", "url": "https://cs.wikipedia.org/wiki?curid=1330893", "title": "Lovecký zámeček Habsburků (Visla)", "text": "Lovecký zámeček Habsburků (Visla)\n\nLovecký zámeček Habsburků je historická dřevěná stavba z roku 1897 nacházející se ve Visle, v okrese Těšín ve Slezském vojvodství.\n\nZámeček byl postaven arcivévodou Bedřichem v roce 1897. V roce 1985 byl přemístěn z polany (paseky) Przysłop pod Beraní Horou (Barania Góra) do Visly. Dnes je sídlem oddílu PTTK \"Visla\" a informačního turistického střediska.\n\nStavba je v seznamu kulturních památek Polska pod číslem A-477/87 z 16. ledna 1987 a je součástí Stezky dřevěné architektury ve Slezském vojvodství.\n\nV Slezských Beskydech se nacházela polana Przysłop, která od začátku 19. století byla svědkem mnoha loveckých výprav. Na polaně původně stála myslivna a od roku 1855 malý domek pro myslivce. Výběr místa nebyl náhodný. V roce 1853 na jednom z honů ulovil vídeňský hrabě Braid dva tetřevy, kteří pocházeli ze zdejších lesů. Tato skutečnost zaujala arcivévodu Albrechta Fridricha, zaníceného myslivce, aby se v této části rozvíjel chov tetřevů.\n\nMyslivna nepostačovala svojí kapacitou a tak v roce 1863 byla postavena nová myslivna (nejstarší dřevěná stavba ve Visle). Časté lovecké výpravy aristokracie urychlily rozhodnutí ke stavbě loveckého zámečku. Projekt vypracoval hlavní architekt stavebního úřadu Těšínské komory architekt Albin Teodor Prokop. Výstavba započala v roce 1897 a byla ukončena v roce 1898. Arcivévoda Bedřich Rakousko-Těšínský poprvé navštívil honitbu ve Visle v roce 1880. Na počest ukončení výstavby zámečku zorganizoval lov, na kterém jeho žena Isabela zastřelila 30 tetřevů. Lovecký zámeček navštěvovaly významné osoby např. rakouský císař Karel I. či německý císař Vilém II. s polním maršálem Paulem von Hindenburgem.\n\nArcivévoda Bedřich naposledy využil zámeček při jeho posledním lovu v roce 1916 (zastřelil dva tetřevy). V noci z 12. na 13. listopadu 1918 byl zámeček poškozen při plenění místním obyvatelstvem. V roce 1918 panství Habsburků přešlo pod státní správu. V roce 1923 vojvodský úřad v Katovicích předal lovecký zámeček Hornoslezskému oddílu Polského turisticko-vlastivědného spolku (PTTK), který po opravě v roce 1925 v něm otevřel turistickou ubytovnu. Ubytovna mohla ubytovat 64 osob, z toho 24 v hotelových podmínkách. V této době byly také vyznačeny turistické cesty na Beraní horu, na polaně vznikl skokanský můstek \"Ślązaczka\" na němž se od roku 1928 každoročně konaly skokanské závody.\n\nV době druhé světové války německá lesní administrativa přidělila zámeček sportovnímu klubu \"Wintersportverein\" z Katovic. Po válce opět začal sloužit jako polská ubytovna (od roku 1946). Vzhledem k zvýšenému turistickému ruchu byl v 70. letech 20. století postavena PTTK nová turistická ubytovna. Lovecký zámeček byl opuštěn a pomalu začal chátrat. Od zničení jej zachránil spolek \"Towarzystwo Miłośników Wisły\". V roce 1985 byl lovecký zámeček přenesen do Visly, kde od roku 1987 slouží jako sídlo viselského oddílu PTTK.\n\nLovecký zámeček je postaven v alpském stylu jako roubená stavba posazena na kamenné podezdívce se sklepními okny a krytá valbovou střechou. Patrová budova s charakteristickou otevřenou galerií v patře, která je po obvodu celého domu. Zámeček má bohatou řezbářskou výzdobu, která se projevuje na balustrádě (zábradlí) galerie, ozdobných sloupech, šambránách oken. Hlavní vchod je umístěn ve třetí okenní ose jiho-západní části, vedou k němu kamenné schody se zdobeným dřevěným zábradlím. V interiéru jsou zachovány prvotní umístění pokojů, pozoruhodné jsou dřevěné stropy.\n"}
{"id": "1330895", "url": "https://cs.wikipedia.org/wiki?curid=1330895", "title": "FC Viktoria 1889 Berlin", "text": "FC Viktoria 1889 Berlin\n\nFC Viktoria 1889 Berlin (celým názvem: Fußballclub Viktoria 1889 Berlin Lichterfelde-Tempelhof e. V.) je německý fotbalový klub, který sídlí v berlínském městském obvodu Steglitz-Zehlendorf. Založen byl v roce 2013 po fúzi klubů BFC Viktoria 1889 a Lichterfelder FC Berlin. Od sezóny 2013/14 působí v Regionallize Nordost, čtvrté německé nejvyšší fotbalové soutěži. Své domácí zápasy odehrává na stadionu Lichterfelde s kapacitou 4 300 diváků. Klubové barvy jsou světle modrá a bílá.\n\nMimo mužský fotbalový oddíl má klub i jiné oddíly, mj. oddíl ženského fotbalu.\n\n\n\nZdroj: \n\n\n\nZdroj: \n\n"}
{"id": "1330926", "url": "https://cs.wikipedia.org/wiki?curid=1330926", "title": "Man in an Orange Shirt", "text": "Man in an Orange Shirt\n\nMan in an Orange Shirt (tj. \"Muž v oranžové košili\") je britský dvoudílný film, který odvysílal televizní kanál BBC Two ve dnech 31. července a 7. srpna 2017. Film zachycuje vývoj britské společnosti od 40. let 20. století do současnosti v oblasti LGBT práv. Film byl natočen k 50. výročí zrušení trestnosti homosexuality v Británii.\n\nDruhá světová válka se blíží ke svému závěru. V polním lazaretu se potkávají bývalí spolužáci Michael a Thomas, kteří se zde léčí z vojenských zranění. Mezi nimi započne milostný vztah, který pokračuje i po válce v Londýně. Michael začíná kariéru bankéře a Thomas se živí jako malíř. Setkávají se tajně ve venkovském domě, který Michael zdědil po svých rodičích. Když se Michael ožení s Florou, jejich vztah ochladne. Po Flořině odhalení Michaelova vztahu se s Thomasem již vůbec nevídají a Michaelovo manželství je jen formální.\n\nV roce 2017 žije Flora již jako vdova a z rodiny jí zbyl pouze vnuk Adam, který ji chodí pravidelně navštěvovat. Adam pracuje jako veterinář. Je gay, což jeho babička netuší, a žije velmi promiskuitním životem. Jednoho dne se seznámí v ordinaci se Stevem, který k němu přinese svou nemocnou kočku. Architekt Steve žije v nefunkčním vztahu s Casparem a cítí, že s Adamem by mohl začít nový vztah. Flora věnuje Adamovi zanedbaný venkovský dům po Michaelovi, kam odmítala celý život jezdit kvůli Thomasovi. Adam požádá Steva, aby se podílel na jeho renovaci a při restaurování objeví obraz, který Thomas kdysi věnoval Michaelovi a Floře jako svatební dar.\n\n"}
{"id": "1330929", "url": "https://cs.wikipedia.org/wiki?curid=1330929", "title": "Don Quijote (rozcestník)", "text": "Don Quijote (rozcestník)\n\nDon Quijote je hlavní postava ze Cervantesova románu \"Důmyslný rytíř Don Quijote de la Mancha\". Další významy jsou uvedeny níže:\n\n"}
{"id": "1330993", "url": "https://cs.wikipedia.org/wiki?curid=1330993", "title": "M46 Patton", "text": "M46 Patton\n\nM46 byl americký střední tank navržený jako nahráda za typy M26 Pershing a M4 Sherman. Šlo o jeden z hlavních středních tanků americké armády z prvních let studené války. Ve službě byl od roku 1949 do poloviny padesátých let. Spojenci Spojených států za studené války používán příliš nebyl, k vývozu došlo jen do Belgie a to jen v malém množství pro posádky, které se cvičily pro následující typ M47 Patton. Pro tyto účely se tank používal i ve Francii a Itálii.\n\nM46 byl první z tanků, který dostal jméno po generálu Pattonovi, veliteli americké třetí armády během druhé světové války a jednoho z prvních amerických velitelů, který prosazoval tanky pro použití v bitvě.\n"}
{"id": "1330995", "url": "https://cs.wikipedia.org/wiki?curid=1330995", "title": "Vistos CRM", "text": "Vistos CRM\n\nVistos CRM je softwarový nástroj poskytovaný formou SaaS pro řízení vztahů se zákazníky, který je určen široké škále oborů podnikání. Vistos CRM optimalizuje náklady vzniklé neefektivním nastavením firemních procesů, jejichž správným nastavením dochází k efektivnímu využití dat. Podobně jako zahraniční CRM řešení (Microsoft Dynamics CRM, Sugar CRM, Salesforce) nabízí přizpůsobení firmám na míru, čímž dochází k originálním řešením. \nCílem CRM řešení je udržení stávajících zákazníků a porozumění jim, identifikace klíčových procesů, schopnost oslovit nové zákazníky. Zároveň nabízí vnitropodnikové řešení podobě uživatelských práv, skupin, kategorií a dalších specifik, která ovlivňují práci jednotlivých osob či přímo týmů ve firmě. \n\nToto české řešení je využíváno malými, ale i nadnárodními společnostmi působícími v celé Evropě, USA i Asii. Při využívání CRM řešení se přitom aplikace lze stát ERP společnosti při jejím růstu. Toto systém Vistos CRM umožňuje díky své konfigurovatelnosti.\n\n\nKrom napojení na účetní systémy, jako jsou Pohoda, Money S3, Helios Orange, které ocení společnosti kvůli odpadnutí nároků na dvojí zadávání, Vistos CRM nabízí řešení pro zdravotnictví, služby, stavebnictví, pojišťovnictví, konzultační společnosti, projektové společnosti, helpdesk a servis. V současné době, kdy je již zvyklostí propojení systémů navzájem, např. skrze API řešení, nabízí Vistos CRM propojení s Microsoft Outlook, ARES, Insolvenční rejstříkem, ČNB, Gmail a mnohé další rozšíření o webové aplikace.\n\n"}
{"id": "1331005", "url": "https://cs.wikipedia.org/wiki?curid=1331005", "title": "Kanadská ukrajinština", "text": "Kanadská ukrajinština\n\nKanadská ukrajinština (ukrajinsky \"кана́дсько-украї́нська мо́ва\", přepis \"kanadsko-ukrainska mova\", výslovnost IPA: [kɐˈnɑt͡sʲsʲko ukrɐˈjinsʲkɐ ˈmɔβɐ]) je dialekt ukrajinštiny, kterým mluví ukrajinská menšina v západní a střední Kanadě, jejíž příslušníci sem přišli ve dvou vlnách.\n\nHojně se jí mluvilo od začátku ukrajinského osídlení v Kanadě po roce 1892 do poloviny 20.století. Protože většina těchto Ukrajinců pocházela z Rakousko-uherských provincií Halič a Bukovina, kanadská ukrajinština vychází více z dialektů této oblasti, než ze standardní ukrajinštiny. Někteří z těchto imigrantů sebe dokonce identifikovali jako Rusíny. Obsahuje také mnoho slov z němčiny, angličtiny, rumunštiny a o něco méně z ruštiny.\n\nSlova dialektu (stav z 20. let 20. století), sestávala většinou z obyčejných ukrajinských slov, dialektiky ze západní Ukrajiny a ukrajinizace anglických slov. Například věci, které byly dobře známy z období před emigrací, byly i nadále nazývány jejich ukrajinskými jmény, jako \"vuhillia\" (uhlí), \"kukhnia\" (kuchyně) nebo \"oliia\" (olej).\n\nPro nové věci, které na konci 19. a počátku dvacátého století neexistovaly ve venkovských rakousko-uherských územích na západní Ukrajině, se však anglická slova jednoduše přizpůsobila v ukrajinské výslovnosti, jako \"trak\" (z anglického \"truck\" - nákladní auto), \"pamps\" (z \"pumps\" - čerpadlo), \"keš régyster\" (z \"cash register\" - pokladna) nebo \"risít\" (z \"receit\" - účet).\n\nPočet mluvčích klesá.\n"}
{"id": "1331030", "url": "https://cs.wikipedia.org/wiki?curid=1331030", "title": "Lissos", "text": "Lissos\n\nLissos (řecky: \"Λισσός\") jsou zříceniny antického města na jižním pobřeží Kréty. Jsou vzdálené 2,5 km západně od vesnice Sougia. Lokalita je přístupná buď pěšky ze Sougie po evropské turistické trase E 4, nebo z moře.\n\nLissos byl přístav zaniklého města Elyros a i když se poprvé připomíná až ve 4. stol. př. n. l., byl jistě osídlen daleko dříve. Ve 3. století př. n. l. byl patrně hlavou sdružení blízkých měst, která bojovala proti Knossu. Město mělo vlastní měnu, silné obchodní i válečné loďstvo, rozkvetlo v římské době a snad až do 9. století bylo sídlem biskupa. Poté bylo opuštěno. \n\nNa místě se zachovaly zbytky Asklepiova chrámu s mozaikami, pohřebiště z římské doby se zajímavými kamennými náhrobky, zbytky divadla, akvaduktu a lázní. Nalezly se základy starokřesťanských basilik a velké množství kamenných plastik. V areálu Lissosu stojí dvě malé kaple z byzantského období: Panny Marie a Agios Kyrikos. \n\n"}
{"id": "1331036", "url": "https://cs.wikipedia.org/wiki?curid=1331036", "title": "Typ 31", "text": "Typ 31\n\nTyp 31 je plánovaná lodní třída víceúčelových fregat britského královského námořnictva. Označována je též jako \"General Purpose Frigate (GPFF)\". Vznikla jako levnější doplněk velkých fregat typu 26 Global Combat Ship. Britské námořnictvo plánuje nahradit fregatami typu 31 pět svých stárnoucích fregat typu 23, přičemž zbylá plavidla typu 23 ve službě nahradí výkonnější typ 26. Vstup do služby je u první fregaty typu 31 plánován na rok 2023. Mimo jiné se s nimi počítá pro plnění eskortních úkolů, různé mise v jižním Atlantiku, Karibiku a v Perském zálivu, nebo zapojení do operací NATO ve Středomoří.\n\nV červenci 2018 byl program stavby fregat typu 31 pozastaven. Oficiálně kvůli nevhodnosti do soutěže navržených projektů. Britské ministerstvo obrany uvedlo, že přesto očekává dodání první fregaty roku 2023.\n\nRoku 2010 byl spuštěn program náhrady britských fregat typu 23 novými fregatami typu 26. Ty měly být postaveny ve dvou verzích – osm protiponorkových a pět víceúčelových, které se lišily především absencí vlečného sonaru. Roku 2015 však bylo rozhodnuto postavit pouze osm výkonných protiponorkových fregat typu 26, které doplní jednodušší a levnější víceúčelové fregaty typu 31.\n\nPořízení fregat typu 31 bylo potvrzeno v září 2017 britskou vládní strategickou koncepcí National Shipbuilding Strategy. První sérii fregat bude tvořit pět plavidel, každé o maximální ceně 250 milionů liber. Stavbou budou pověřeny výhradně britské loděnice (jednotlivé bloky pak zkompletuje hlavní loděnice), přičemž záměrem je rovněž export plavidel ve spolupráci se zahraničními partnery. Vstup prvního plavidla do služby je plánován na rok 2023.\n\nDo soutěže o stavbu fregat typu 31 se zapojily dva týmy. Společnosti Cammell Laird a BAE Systems nabídly zvětšenou verzi korvet třídy \"Khareef\" označenou jako \"Leander\". Druhý tým vedený společností Babcock navrhl plavidla Arrowhead 140, vycházázející z úspěšné dánské třídy \"Iver Huitfeldt\". V červenci 2018 byl program stavby fregat typu 31 pozastaven. Britský úřad Defence Equipment and Support (DE&S) uvedl, že se tak stalo kvůli nedostatku vyhovujících nabídek. Naopak deník Times uvedl, že důvodem může být i nedostatek financí. Ministerstvo obrany uvedlo, že připraví nové kolo soutěže.\n\nSoutěž byla ministerstvem obnovena v srpnu 2018. Zakázku na podrobné rozpracování svých projektů získala konsorcia vedená společnostmi BAE Systems, Babcock a Atlas Elektronik UK. V případě prvních dvou jde o stejné platformy, jako v minulém tendru. Uskupení Team Leander (BAE Systems, Cammell Laird) nabídlo zvětšenou verzi třídy \"Khareef\" a uskupení Team31 (Babcock, BMT, Thales) plavidlo Arrowhead 140, vycházející z dánské třídy \"Iver Huitfeldt\". Novinkou je poslední soutěžící (Atlas Elektronik UK, Thyssenkrupp Marine Systems) nabízející derivát fregat MEKO A-200.\n\nV září 2019 britské námořnictvo oznámilo, že pro program fregat typu 31 byl za preferovanou konstrukci vybrán typ Arrowhead 140 konsorcia Team31. V listopadu 2019 se tento projekt stal oficiálním vítězem soutěže. Dodáno bude pět fregat při průměrné ceně 250 milionu liber za kus.\n\nPlavidla budou mít modulární konstrukci. Kromě posádky čítající 80-100 osob budou disponovat ubytovací kapacitou pro řadu dalších specialistů. Na zádi budou vybavena přistávací plochou a hangárem pro jeden vrtulník a bezpilotní prostředky.\n"}
{"id": "1331037", "url": "https://cs.wikipedia.org/wiki?curid=1331037", "title": "Třída Arialah", "text": "Třída Arialah\n\nTřída Arialah je lodní třída oceánských hlídkových lodí provozovaných organizací UAE Critical Infrastructure and Coastal Protection Authority (CICPA), což je fakticky pobřežní stráž Spojených arabských emirátů. Neobvykle vypadající plavidla jsou militarizovanou verzí civilních tendrů superjachet typu Sea Axe 6711 nizozemské loděnice Damen Group (DG). Pro je typická zejména novátorská příď typu Axe Bow, zlepšující nautické vlastnosti menších plavidel na rozbouřeném moři.\n\nKontrakt v hodnotě 272 milionů dolarů na stavbu dvou plavidel této třídy byl zadán v prosinci 2013 domácí loděnici Abu Dhabi Shipbuilding (ADSB). ASDB následně stavbou obou plavidel pověřila nizozemskou loděnici DG. Integraci zbraní a elektronických systémů zajistil koncern Thales. Stavbu zajistila rumunská pobočka loděnice Damen Group v Galați. Plavidla byla poté odtažena do loděnice ASDB v Mussafahu v Abú Dhabí k vystrojení a vyzbrojení. Prototypová jednotka \"Arialah\" byla do služby přijata dne 22. února 2017 na veletrhu NAVDEX. Stala se tak první větší lodí ve výzbroji CICPA.\n\nJednotky třídy \"Arialah\":\n\nCharakteristickým rysem plavidel je příď typu Axe Bow, vyvinutá loděnicí DG a poprvé vyzkoušená na specializovaných plavidlech pro logistickou podporu ropných plošin a následně též na tendrech superjachet rodiny Sea Axe. Trup je zhotoven z oceli a nástavby z hliníkových slitin. Na palubě jsou kajuty pro 42 členů posádky a dalších 38 osob.\n\nPlavidla svým bohatým elektronickým vybavením a silnou výzbrojí (kromě absence protilodních střel) odpovídají spíše korvetám. Jsou vybavena bojovým řídicím systémem TACTICOS s řídícími konzolemi MOC Mk.3 a systémem přenosu dat Link 11. Dále nesou přehledový 3D radar SMART-S Mk.2, navigační radar, systém řízení palby STIR 1.2 EO Mk.2, optotronický systém řízení palby MIRADOR, systém pro radiotechnický průzkum VIGILE 100 Mk.2 a systém pro odposlech rádiové komunikace ALTESSE-C. Obranu posilují dva vrhače klamných cílů Rheinmetall MASS.\n\nHlavňovou výzbroj tvoří jeden 57mm kanón Bofors Mk.3 ve věži na přídi a dva 30mm kanóny Mk.44 Bushmaster II v dálkově ovládaných zbraňových stanicích Leonardo Marlin WS. Uprostřed trupu je navíc instalováno odlehčené jedenáctihlavňové odpalovací zařízení Mk.49 Mod.2 protiletadlového raketového kompletu Mk.31 RAM (\"Arialah\"je vůbec prvním plavidlem, které toto odpalovací zařízení dostalo). To může postřelovat letadla, vrtulníky, protilodní střely, ale sekundárně též hladinové cíle.\n\nVe středu trupu jsou uloženy dva rychlé inspekční čluny Damen Interceptor 1102 a jeden člun kategorie RHIB. Každý člun má svůj vlastní jeřáb. Na zádi se nachází přistávací paluba pro lehký vrtulník AS.565SA Panther, který může být vyzbrojen lehkými protilodními střelami AS.15TT s dosahem 15 km. Plavidla nemají hangár.\n\nPohonný systém tvoří čtyři diesely MTU 16V4000, pohánějící čtyři lodní šrouby s pevnými lopatkami. Elektřinu dodávají tři dieselgenerátory Caterpillar. Manévrovací schopnosti zlepšují dvojená kormidla a dvě pevná příďová dokormidlovací zařízení. Stabilitu pomáhají udržovat dva páry aktivních ploutvových stabilizátorů na trupu a dvojice pevných vertikálních stabilizátorů před lodními šrouby. Nejvyšší rychlost je 21 uzlů. Autonomie je 21 dní.\n"}
{"id": "1331038", "url": "https://cs.wikipedia.org/wiki?curid=1331038", "title": "Bohyně úsvitu", "text": "Bohyně úsvitu\n\nBohyně úsvitu je typ bohyně objevující se v mnoha indoevropských mytologiích.\n\nSlovo pro úsvit je nejčastěji odvozeno od praindoevropského kořene \"*haus/*haeus\" „svítící (rudě), plamen“ s připojeným sufixem \"-ós-\" či \"-ró-\". Jedná se o výrazy jako je sanskrtské \"ușás\" a \"usrá\", avestánské \"ušah\", starořecké Ἕως \"éós\", latinské \"aurora\", litevské \"aušra\", welšské \"gwawr\" a české \"jitro\".\n\nMezi bohyně jejichž jméno vychází z tohoto kořene patří védská Ušas, perská Uša, řecká Éós a její římský protějšek Aurora, hornoněmecká Ostara a anglosaská Ēostre.\n\nIndoevropské bohyně úsvitu nesou celou řadu společných rysů, především ve védském a řeckém prostředí což naznačuje existenci společné tradice přinejmenším z řecko-árjského období. Bohyně úsvitu je často chápaná jako každé ráno nově zrozená, nesmrtelná a věčně mladá. Je dcerou nebeského boha nebo je alespoň s nebesy spojována. Může být také označována za matku slunečního boha.\n\nV její symbolice hrají důležitou roli její prsty, ruce či široká náruč označované jako „růžové“, „zlaté“ či „dobré“ odkazující na sluneční paprsky. Bývá oděna světlem, zlatem, stříbrem, hedvábím či látkou šafránové barvy. Vyniká velkou krásou, smíchem, tanečním uměním a svůdností. Stejně jako sluneční bůh jezdí po obloze ve voze taženém koňmi, zároveň je však také spojena s voly či krávami a to červenými, což odkazuje na červánky.\n\nS bohyní úsvitu také souvisí některé jarní slavnosti jako jsou řecké Airorai, Matralia a Ēosturmōnaþ.\n\nVe védském náboženství je bohyni Ušas v Rgvédu věnováno dvacet jedna hymnů, což svědčí o jejím významu. Je dcerou Djause a sestrou Rátrí „Noci“. Jejím íránským protějškem je Uša zmiňovaná jako jazata – božstvo v jedné z gáth v Avestě.\n\nV řeckém náboženství je bohyně úsvitu představována především Éós, nazývanou též \"Erigone\" „brzy zrozená“ což odkazuje na její narození každé ráno a \"Día\" „zářící, jasná“ což jí zase spojuje s nebesy. Mezi další bohyně související s úsvitem patří Afrodíté a Euryfaseia.\n\nV římském náboženství se bohyně úsvitu objevuje jako Mater Matuta. Přejmenováním řecké Éós v římské literatuře vznikla Aurora.\n\nV baltském náboženství je známá litevská bohyně Aušra či Aušrine, v lotyšském se zas objevuje postava jménem Auseklis, která je však mužského rodu. Mnohé rysy bohyně úsvitu nese i bohyně slunce Saule.\n\nV keltském prostředí pravděpodobně nese rysy bohyně úsvitu irská Brigid, galská a britská Brigantia a křesťanská svatá Brigita, jež převzala část vlastností této bohyně. Její jméno vychází z praindoevropského kořene \"*bhrghntiha\" „vznešená, pozvednutá“ a odpovídá občasnému přízvisku Ušas \"brhatí\". Svatá Brigid se podle legendy narodila za úsvitu na prahu, přičemž její matka měla jednu nohu uvnitř a druhou vně domu.\n"}
{"id": "1331041", "url": "https://cs.wikipedia.org/wiki?curid=1331041", "title": "Eva Klenová", "text": "Eva Klenová\n\nEva Klenová, roz. Götzová (14. srpna 1924, Praha – 17. srpna 1998 Praha) byla česká herečka, překladatelka a spisovatelka.\n\nNarodila se v rodině dramaturga ND, literárního a divadelního kritika Františka Götze a spisovatelky Joži Götzové, dětství prožívala v divadelním prostředí. V roce 1943 absolvovala Drtinovo reformní reálné gymnázium v Praze. Herectví studovala u Růženy Naskové. Již během studií hostovala v pražském Národním divadle, v Jihočeském divadle v Českých Budějovicích a v Písku.\n\nVe své profesní kariéře vystupovala pod uměleckým jménem \"Klenová\". \n\nV letech 1941–1944 byla v angažmá resp. hostovalav divadle Uranie. Od roku 1945 až do roku 1990 byla sólistkou Činohry Národního divadla. Zde vytvořila role ve více než 120 inscenacích. V Národním divadle také příležitostně působila začátkem 60. let 20. století jako asistentka režiséra v opeře a činohře. V jejím překladu uvedlo Národní divadlo několik oper; sama napsala také libreto k opeře M. Krejčího \"Poslední hejtman\" (podle románu A. Jiráska \"Bratrstvo\").\n\nVěnovala se rovněž recitaci a překladům z a do ruského jazyka, z angličtiny, němčiny a francouzštiny. Vystupovala příležitostně ve filmu a v televizi. Často spolupracovala s Českým rozhlasem. V letech 1953–4 se věnovala také dabingu filmů. Od roku 1974 působila jako pedagog na Pražské konzervatoři, kde vyučovala hereckou výchovu. \n\nJejím prvním manželem byl herec Bedřich Kubala (pseudonym Jaroslav Klíma, Tomáš Krym), druhým manželem byl dirigent opery ND Zdeněk Chalabala.\n\n\n\n\n\n\n\n\n"}
{"id": "1331044", "url": "https://cs.wikipedia.org/wiki?curid=1331044", "title": "The Spectre (píseň)", "text": "The Spectre (píseň)\n\n„The Spectre“ je anglická píseň britsko-norského hudebního producenta a DJ Alana Walkera, který obsahuje nezvyklý pěvecký doprovod od norského skladatele a producenta Jespera Borgena. Na skládání písně se podíleli Jesper Borgen, Alan Walker, Marcus Arnbekk, Mood Melodies a Lars Kristian Rosness. Text písně napsali všichni zmínění skladatelé ve spolupráci s Tommym Laverdim a Gunnarem Grevem. Píseň byla oficiálně vydána 15. září 2017.\n\n„The Spectre“ je vokální remake písně Spectre, původní píseň Spectre byla vydáná na youtubovém kanále NoCopyrightSounds 6. ledna 2015. Se skladbou Alan Walker debutoval na koncertu ve Walkerově rodném městě Bergenu. Na tomto koncertu zařadil písně několik měsíců před oficiálním vydáním písně, píseň také zazněla na festivalu elektronické taneční hudby Tomorrowland, který se konal v roce 2017 v Belgii. V interviewu s Dance Music Northwest Walker popisoval píseň jako novější verzi písně Spectre.\n\nTvorba písně byla sponzorována společností Tidal.\n\n"}
{"id": "1331045", "url": "https://cs.wikipedia.org/wiki?curid=1331045", "title": "Kim Yale", "text": "Kim Yale\n\nKim Yale (22. listopadu 1953 – 7. března 1997) byla americká komiksová spisovatelka a editorka. Podílela se na tvorbě komiksů společností DC Comics, Eclipse Comics, First Comics, Marvel Comics a WaRP Graphics.\n\nJejí první komiksové dílo se objevilo v roce 1987 v limitované řadě \"New America\", jež je spin-offem série \"Scout\" od Timothyho Trumana. Téhož roku se provdala za komiksového tvůrce Johna Ostrandera. Spolu spojili fiktivní postavu Barbara Gordon s Oracle a Ostrander jí pomohl napsat její první krátký příběh \"Oracle: Year One\". Ten byl publikován v \"The Batman Chronicles #5\" v létě roku 1996.\n\nSpolupracovali na sérii \"Manhunter\", kterou DC zahájilo v návaznosti na crossover \"Millennium\". Také spolupracovali na \"Suicide Squad\" a to na ději \"Janus Directive\" v číslech #27–30 či založení postavy Dybbuk v číslu #45. Mezi lety 1991 až 1993 byla u DC zaměstnána jako editorka a dohlížela na licencované tituly, mezi které patřily: \"Advanced Dungeons and Dragons\", \"Dragonlance\", \"Forgotten Realms\", \"Star Trek\" a \"Star Trek: The Next Generation\".\n\nByla členkou charitativní organizace Friends of Lulu. Yale napsala příručku \"Comics Buyer's Guide\", ve které popisovala svůj boj s rakovinou prsu. Na její počest byla podle ní pojmenována cena Kimberly Yale Award for Best New Talent. Dne 7. března 1997 podlehla rakovině prsu. Bylo jí tehdy 43 let.\n\n\n\n\n\n\n"}
{"id": "1331050", "url": "https://cs.wikipedia.org/wiki?curid=1331050", "title": "Rochlitz (rozcestník)", "text": "Rochlitz (rozcestník)\n\nRochlitz může znamenat:\n\n\n"}
{"id": "1331082", "url": "https://cs.wikipedia.org/wiki?curid=1331082", "title": "577 (číslo)", "text": "577 (číslo)\n\nPět set sedmdesát sedm je přirozené číslo. Římskými číslicemi se zapisuje DLXXVII a řeckými číslicemi φοζ. Následuje po čísle pět set sedmdesát šest a předchází číslu pět set sedmdesát osm.\n\n577 je:\n\n"}
{"id": "1331085", "url": "https://cs.wikipedia.org/wiki?curid=1331085", "title": "578 (číslo)", "text": "578 (číslo)\n\nPět set sedmdesát osm je přirozené číslo. Římskými číslicemi se zapisuje DLXXVIII a řeckými číslicemi φοη. Následuje po čísle pět set sedmdesát sedm a předchází číslu pět set sedmdesát devět.\n\n578 je:\n\n"}
{"id": "1331091", "url": "https://cs.wikipedia.org/wiki?curid=1331091", "title": "Lechovice (zámek, okres Znojmo)", "text": "Lechovice (zámek, okres Znojmo)\n\nZámek Lechovice se nachází v horní části stejnojmenné obce poblíž hlavní silnice z Brna do Znojma a v sousedství poutního kostela Navštívení Panny Marie. Byl vystavěn v 18. století jako letní rezidence louckých premonstrátů, jeho současná podoba pochází z přelomu 19. a 20. století, kdy byli jeho majiteli Kübeckové z Kübau. Zámek je od roku 1973 chráněn jako kulturní památka. Nyní je soukromým majetkem a je zde vinotéka s možností pořádání společenských akcí.\n\nLechovice se připomínají poprvé v roce 1287 jako majetek znojemského kostela sv. Michala, později patřily znojemskému klášteru klarisek, od roku 1343 se zde často střídali majitelé z řad drobné šlechty. V kupních smlouvách se v Lechovicích od poloviny 14. století připomíná tvrz, která však později zanikla a během 15. a 16. století se zde uvádí jen hospodářský dvůr. V letech 1485–1531 patřily Lechovice opět klášteru klarisek ve Znojmě, krátce byly v majetku významných rodů Lichtenburků nebo Pernštejnů. Díky častému střídání majitelů a připojování Lechovic k větším panstvím nedošlo k obnovení šlechtického sídla. \n\nPrávem odúmrti se v roce 1654 Lechovice nakrátko ocitly v přímém majetku císaře Ferdinanda III. a v roce 1660 získal statek za 11 000 zlatých premonstrátský klášter v Louce u Znojma. Lechovice byly začleněny do rozsáhlého klášterního majetku a až koncem 17. století vzrostl jejich význam, kdy se začaly konat poutě k soše Panny Marie z majetku louckého kláštera. Obliba poutí do Lechovic si vyžádala stavbu nového kostela, který vznikl v letech 1715–1722 na návrší nad obcí podle projektu Ch. A. Oedtla. Poblíž kostela vznikly dvě hospody pro poutníky a byl tak položen základ pro horní část Lechovic vzdálené přibližně jeden kilometr od centra obce. \n\nV těsném sousedství kostela byla postavena barokní rezidence pro letní pobyty mnichů, v době poutí tu pobývali i opati louckého kláštera. Vznik zámku je datován k roku 1740, pozdější stavebně historický průzkum ale napovídá, že byl postaven pravděpodobně současně s kostelem v letech 1720–1722 a uvažuje se taktéž o autorství Ch. A. Oedtla. Loucký klášter byl zrušen Josefem II. v roce 1784 a jeho majetek připadl Moravskému náboženskému fondu, který jej spravoval až do roku 1824. \n\nV roce 1824 koupil Lechovice za 249 000 zlatých bohatý vídeňský měšťan Josef Lang (původem ze Znojma), který nechal zámek upravit do trojkřídlé dispozice a podílel se také na přeměně parku. Langova dcera Julie se v roce 1827 provdala za pozdějšího rakouského ministra financí barona Karla Kübecka (1780–1855) a rodině Kübecků patřil velkostatek do roku 1945. Poslední významnější úpravy zámku proběhly na přelomu 19. a 20. století za dlouholetého moravského zemského poslance barona Maxmiliána Kübecka (1835–1913), který díky zídkám s balustrádami rozdělil park na několik částí, jižní průčelí zámku bylo obohaceno o litinovou terasu a k západnímu průčelí byly přistavěny dvě rizalitové věže. Stavební úpravy v novobarokním stylu s prvky secese byly symbolicky zakončeny v roce 1904 osazením kapličky Panny Marie do ohradní zdi parku. Po Maxmiliánově smrti v roce 1913 zdědila Lechovice jeho jediná dcera Blanka (1873–1935), která se uplatnila jako spisovatelka a pokračovala také v budování rodinné knihovny na zámku. Před první pozemkovou reformou patřil k velkostatku kromě zámku také hospodářský dvůr, mlýn a 831 hektarů půdy, majetkem Kübecků byla též jejich rodinná hrobka postavená v novogotickém stylu v lese nad zámkem.\n\nPosledním majitelem byl Adalbert Kübeck, který Lechovice opustil v dubnu 1945 těsně před příchodem Rudé armády. Sovětští vojáci vyrabovali interiéry zámku a část mobiliáře spálili v parku, na devastaci se podíleli částečně i místní občané. Zbytky vybavení byly v rámci svozů později přemístěny do Jaroměřic nad Rokytnou, dochovala se také bohatá a hodnotná knihovna Kübecků, později byla ale rozptýlena mezi několik institucí (Národní muzeum v Praze, Moravská zemská knihovna v Brně). \n\nV roce 1948 byl lechovický zámek přidělen Zemskému výzkumnému ústavu pro rostlinnou výrobu, o tři roky později jej převzaly Československé státní statky. Tehdy proběhly stavební adaptace, během nichž byla zrušena štuková výzdoba a interiéry zámku zcela pozbyly historickou hodnotu. Krátce na zámku fungovalo zemědělské učiliště a v letech 1958–1994 zde byl Charitní domov pro řádové sestry, poté do roku 2012 pobočka znojemské léčebny pro drogově závislé. \n\nOd roku 2012 je zámek soukromým majetkem a po nutných úpravách zde byla v roce 2014 otevřena vinotéka s možností konání společenských akcí. V otevírací době vinotéky je areál volně přístupný. \n\nLechovický zámek se nachází v horní části obce v sousedství poutního kostela Navštívení Panny Marie poblíž hlavní silnice Brno–Znojmo. Budova má trojkřídlou dispozici a její současná podoba je výsledkem úprav koncem 19. a počátkem 20. století. Nádvoří se otvírá východním směrem, je ale zčásti uzavřeno novodobými přístavbami. Památkovou hodnotu si uchovalo především západní a jižní křídlo. Západní křídlo je opticky rozděleno dvěma rizality s věžovými nástavbami a balkónem nad hlavním vchodem. Jižnímu křídlu dominuje litinová terasa, která je ze stran ukončena rizality s rodovými erby Kübecků. Před jižním křídlem je zahrada s pravidelnou úpravou, na kterou navazuje anglický park. Jednotlivé části parku jsou odděleny zídkami s balustrádami. Kromě dvou kašen je zajímavá západní část zahrady zakončená litinovou pergolou. Zámek je obklopen parkem o rozloze přibližně 3,5 hektaru a celý areál je obklopen zdí. Vstup je možný dvěma branami od jihu a ze severu, malá branka vede navíc přímo ke kostelu. V parku se nachází památkově chráněný lechovický dub.\n\n\n"}
{"id": "1331099", "url": "https://cs.wikipedia.org/wiki?curid=1331099", "title": "FSV Union Fürstenwalde", "text": "FSV Union Fürstenwalde\n\nFSV Union Fürstenwalde (celým názvem: Fußballsportverein Union Fürstenwalde e. V.) je německý fotbalový klub, který sídlí v braniborském městě Fürstenwalde/Spree. Od sezóny 2016/17 působí v Regionallize Nordost, čtvrté německé nejvyšší fotbalové soutěži. Klubové barvy jsou zelená a bílá.\n\nZaložen byl v roce 1919 pod názvem SC Union Oberschöneweide/Fürstenwalde. Název klub obdržel podle berlínské sportovní organizace Union Oberschöneweide. V roce 1945 došlo k jeho zrušení sovětskou okupační správou, stejný osud potkal všechny sportovní organizace v zóně. V letech 1946–1990 ve městě působil socialistický klub SG Dynamo Fürstenwalde. Po znovusjednocení Německa došlo k obnovení starého klubu a to i se starým názvem.\n\nSvé domácí zápasy odehrává na stadionu Bonava-Arena s kapacitou 5 000 diváků.\n\nZdroj: \n\n\n\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1331101", "url": "https://cs.wikipedia.org/wiki?curid=1331101", "title": "Eurovision Asia Song Contest 2018", "text": "Eurovision Asia Song Contest 2018\n\nEurovision Asia Song Contest 2018 bude první ročník soutěže Eurovision Asia Song Contest, asijsko-pacifické verze evropské hudební soutěže Eurovision Song Contest. Na tento rok je plánována pouze jedna show, odehraje se pravděpodobně v říjnu 2018.\n\nKe 3. srpnu 2018 vyjádřilo zájem o účast 12 států.\n\nV březnu 2016 došlo k uzavření smlouvy mezi Evropskou vysílací unií (EBU) a australskou stanicí Special Broadcasting Service (SBS), která australskému vysílateli udělila práva na zorganizování verze Eurovision Song Contest pro asijské země. Pravidla a formát této soutěže jsou ve fázi příprav mezi stanicí SBS a jejich partnerem Blink TV. Původně se měl 1. ročník soutěže, která stále čeká na své jméno, konat v Austrálii v roce 2017.\n\nV květnu 2016 byly zveřejněny další informace ohledně nové verze Eurovize, jako například které země mají právo účastnit se. Do tohoto seznamu spadá 68 zemí v Asii a Austrálii a oceánii. V té době zájem o účast vyjádřili národní vysílatelé z Indie, Číny a Jižní Koreje. V červenci 2017 pak účast v soutěži, která získala předběžný název Eurovision Asia Song Contest, další země jako Austrálie a Japonsko a již zmíněná Čína a Jižní Korea. V květnu 2017 bylo oznámeno, že se Singapur, Hong Kong a Austrálie ucházejí o hostování 1. ročníku, který byl kvůli politickým problémům a problémům v organizaci přesunut na rok 2018. Konání soutěže definitivně potvrdila Evropská vysílací unie 18. srpna 2017.\n\nNavzdory původním spekulacím nemají právo na účast pouze státy, které by byly členem Asijsko-pacifické vysílací unie (ABU), ale všechny země napříč Asií a Austrálií a oceánií bez ohledu na členství daného národního vysílatele v ABU.\n\nCelkem 3 země vyjádřily zájem pořádat 1. ročník asijsko-pacifické verze soutěže, a to Singapur, Hong Kong a Austrálie. Singapur uvedl, že by do pořádání soutěže investoval 4 miliony dolarů. Město Sydney a stát Nový Jižní Wales pak uvedly, že by na soutěž vyčlenily velké finanční obnosy. Hong Kong se na případné hostování soutěže taktéž připravuje.\n\nPředstavitelé národních stanic ze všech těchto států se sejdou v Kuala Lumpuru s Referenční skupinou Eurovize. Během tohoto setkání dojde k workshopu věnovaném tématům spjatých se soutěží. Bývalí hostitelé Eurovize předají své zkušenosti budoucím hostitelům asijsko-pacifické Eurovize. Ti také dostanou možnosti sdělit své plány a nápady ohledně soutěže či oznámení potenciálních míst konání.\n\nPoprvé byl nápad na organizování asijsko-pacifické verze Eurovize navrhnut v březnu 2016, oficiálně bylo konání soutěže potvrzeno 18. srpna 2017. Formát soutěže se bude silně podobat původní evropské verzi Eurovision Song Contest s tím rozdílem, že se uskuteční pouze jedno velké finále (evropská verze se seskládá z 2 semifinálí, při kterém postoupí 20 zemí do finále).\n\nTyto státy vyjádřily zájem o účast na soutěži:\nNavzdory původním dohadům o tom, že se soutěže Eurovision Asia Song Contest budou moci účastnit pouze členské státy Asijsko-pacifické vysílací unie (ABU), se budou soutěže moci zúčastnit všechny státy obou kontinentů bez ohledu na to, zda mají svého národního vysílatele. Organizátor soutěže, Blink TV, zašle všem případným účastníkům pozvánku na soutěž. Zatímco některé země vyjádřily zájem o účast, jiné o účasti mlčí.\n"}
{"id": "1331102", "url": "https://cs.wikipedia.org/wiki?curid=1331102", "title": "Kostel svatého Martina (Žerotice)", "text": "Kostel svatého Martina (Žerotice)\n\nKostel svatého Martina je filiální kostel v římskokatolické farnosti Žerotice, nachází se na východním okraji obce Žerotice. Kostel má gotické jádro a stojí v blízkosti barokní fary. Kostel je chráněn jako kulturní památka České republiky.\n\nNa jižní straně kostelní lodi se nachází pravoúhlá sakristie s oknem a kaple, na západní straně přiléhá k věži přístřešek, na jižní straně je vchod do lodě. Pod podlahou kostela se nachází tři krypty. Z původního kostela je v současném kostele presbytář a křtitelnice. Na epištolní straně kostela je umístěna sakristie.\n\nKostel byl zřejmě postaven před rokem 1190, což z něj činí jeden z nejstarších kostelů v okolí, v tomto roce je zmíněn farář ze Žerotic. Tento kostel však byl v roce 1424 zbořen husity. Nově postaven pak byl gotický kostel v roce 1498, kdy byl také pořízen nový zvon. V roce 1569 byl pak kostel opět poničen a věřící byli protestanty donuceni odejít. Po bitvě na Bílé hoře byl kostel však obnoven znojemskými dominikány a pak v roce 1672 je již udáváno, že kostel měl tři oltáře a křtitelnici. V roce 1706 pak byla přistavěna kaple svaté Trojice, v kapli je oltář svatého Jana Nepomuckého. \n\nV roce 1725 kostel vyhořel. Fara u kostela pak byla postavena roku 1732 a pak v roce 1755 byl postaven nový kůr, nově zaklenuta kostelní loď a v roce 1755 či 1756 byla postavena i kostelní věž. V roce 1774 pak byla pořízena socha svatého Martina a také pořízen nový hlavní oltář a pak v roce 1782 i dva boční oltáře, na prvním jsou vyobrazeni svatý Jáchym, svatá Anna a Panna Marie, na druhém pak svatý Josef a Panna Marie s dítětem. V roce 1884 pak byl do kostela zakoupen oltářní obraz svatého Martina. kostel pak byl rozšířen kolem roku 1825. V roce 1890 byl do kostela instalován nový oltář. Během první světové války byly rekvírovány zvony, v kostele zůstal jen nejstarší zvon svatého Martina. Roku 1927 pak byl kostel elektrifikován a v roce 1929 bylo u kostela postaveno schodiště, v roce 1941 pak byl nejstarší zvon opraven. Další oprava proběhla mezi lety 1985 a 1986, kdy byla opravena oprava střechy, elektroinstalace a kostel byl nově nalíčen. V roce 2001 pak byl kostel odvlhčen a v roce 2002 pak byl kostel opět znovu nalíčen.\n\nU kostela se nacházel hřbitov, ten byl v roce 1831 po epidemii cholery zrušen a přesunut východně od obce, stojí na něm kamenný kříž z roku 1856.\n\n\n"}
{"id": "1331104", "url": "https://cs.wikipedia.org/wiki?curid=1331104", "title": "Kaple svatého Václava (Praha 10 – Vinohrady)", "text": "Kaple svatého Václava (Praha 10 – Vinohrady)\n\nVinohradský kostel, respektive kaple svatého Václava je jednolodní hřbitovní kostel postavený roku 1897 v novogotickém slohu dle návrhu architekta Antonína Turka. Nachází se na Vinohradském hřbitově v městské části Praha 10.\n\nKostel byl postaven firmou stavitele Vlad. Sedláčka v roce 1897 na hřbitově založeném jen o několik let dříve, roku 1885. Autorem projektu byl architekt Antonín Turek, mezi jehož další díla patří historizující stavby, například Vinohradské tržnice, Národní dům na Vinohradech, či spolupráce na stavbě vinohradského kostela svaté Ludmily na náměstí Míru.\n\nV letech komunistické totality nebyla kaple využívána pro církevní účely a postupně chátrala. To se změnilo po roce 1989, kaple byla zrestaurována. V současné době kaple opět slouží pro smuteční obřady a zároveň je zde deponováno lapidárium Správy pražských hřbitovů\n\nKostel svatého Václava se nachází uvnitř areálu hřbitova za centrálním křížem. Orientovaná stavba je po severní a jižní straně obklopena arkádami, na každé straně se sedmi výstavnými rodinnými hrobkami, vyzdobenými sochami a malbami významných umělců.\n\nKostelní loď je zaklenuta křížovou klenbou, pod kterou na krakorcích leží úzký ochoz. Okna jsou zdobena pestými vitrážemi.\n\nV rodinné hrobce ve vnějších ambitech kostela sv. Václava byl v prosinci 2011 pochován pan prezident Václav Havel.\n\nSpráva pražských hřbitovů kapli využívá jako depozit lapidária. Je zde uloženo množství uměleckých děl, vzácných originálů funerálních plastik, kterým hrozilo nevratné poškození působením povětrnostních vlivů. Mezi nejzajímavější díla patří např. originál \"Svaté holčičky\" od Josefa Maxe, \"Lyra\" Roberta Platzera původně exponovaná na Malostranském hřbitově jako součást hrobky Václava Jana Tomáška, dále \"Sedící múza\" sochaře Tomáše Seidana, či \"Sedící dívka\" Franty Úprky z Olšanských hřbitovů, nebo \"Vojáka\" Josefa Malínského z Karlínského hřbitova.\n"}
{"id": "1331108", "url": "https://cs.wikipedia.org/wiki?curid=1331108", "title": "Pride (In the Name of Love)", "text": "Pride (In the Name of Love)\n\nPride (In the Name of Love), česky \"Hrdost (Ve jménu lásky)\", je píseň skupiny U2 z roku 1984, která byla druhou v pořadí na albu \"The Unforgettable Fire\" a vyšla také jako samostatný singl, na jehož B-straně byla nahrávka „Boomerang II“. Kapela ji složila v listopadu 1983 na Havaji během koncertního turné k desce \"War\", autorem základního melodického motivu byl kytarista The Edge. Bono původně zamýšlel napsat text o velmocenské pýše USA za vlády Ronalda Reagana, později se však nechal inspirovat návštěvou The Peace Museum v Chicagu a věnoval píseň bojovníku za lidská práva Martinu Lutheru Kingovi. Studiová nahrávka byla pořízena na hradě Slane Castle a přepracována v dublinském Windmill Lane Studios. Doprovodný vokál nazpívala Chrissie Hynde (v bookletu uvedená pod svým tehdejším občanským jménem Christina Kerrová). K písni vznikl také videoklip, který natočil v srpnu 1984 v dublinských docích režisér Donald Cammell.\n\nPíseň byla na prvním místě novozélandské hitparády Recorded Music NZ, druhá byla v americké Hot Mainstream Rock Tracks a v UK Singles Chart se umístila jako třetí (do té doby největší komerční úspěch U2). Patří k pilířům koncertního reprertoáru U2 a skupina ji hrála v lednu 2009 na koncertě We Are One, uspořádaným ve Washingtonu na počest prezidentské inaugurace Baracka Obamy. V roce 2004 byla uvedena na 63. místě žebříčku rockových nahrávek sestavených časopisem \"Mojo\", dostala se také na seznam Rolling Stone - 500 nejlepších písní všech dob. Coververze nahráli Barbara Dickson, The Roots, John Legend a Soweto Gospel Choir.\n\nNiall Stokes: \"Jak vznikaly písně U2\". Svojtka&Co., Praha 2008, ISBN 978-80-7237-753-4\n"}
{"id": "1331109", "url": "https://cs.wikipedia.org/wiki?curid=1331109", "title": "Paolo Guerrero", "text": "Paolo Guerrero\n\nJosé Paolo Guerrero Gonzales (1. ledna 1984 Lima) je peruánský fotbalový útočník, hráč brazilského Clube de Regatas do Flamengo. Jeho strýcem byl brankář José González Ganoza.\n\nJe odchovancem Alianzy Lima, v roce 2002 odešel do FC Bayern Mnichov. Vyhrál s ním Bundesligu 2005 a 2006, poté přestoupil do Hamburger SV, kde získal Pohár Intertoto 2007. V roce 2012 přestoupil do SC Corinthians Paulista a podílel se na vítězství v Mistrovství světa ve fotbale klubů 2012, kde vstřelil obě branky svého týmu, a také v poháru Recopa Sudamericana v roce 2013.\n\nV peruánské reprezentaci debutoval v roce 2004, odehrál 86 zápasů a vstřelil 32 gólů (historický rekord). Startoval na Copa América 2007 (čtvrtfinále), Copa América 2011 (3. místo), Copa América 2015 (3. místo) a Copa América 2016 (čtvrtfinále). Byl nejlepším střelcem turnaje v letech 2011 (5 branek) a 2015 (4 branky, dělil se s Eduardem Vargasem z Chile. V roce 2015 byl mezi fotbalisty nominovanými na Zlatý míč FIFA.\n\n"}
{"id": "1331113", "url": "https://cs.wikipedia.org/wiki?curid=1331113", "title": "Anna Vančátová", "text": "Anna Vančátová\n\nAnna Vančátová (* 1949 Žatec) je česká malířka.\n\nVystudovala výtvarnou výchovu a český jazyk na Filozofické fakultě Univerzity Karlovy v Praze u Cyrila Boudy a Zdeňka Sýkory. Obrazy začala vystavovat v roce 1973 a od té doby se představila na dvaatřiceti autorských výstavách.\n\nJejí tvorba spojuje výrazně koloristická východiska po vzoru salcmanovské tradice s groteskně dekonstruktivní transformací námětů.\n\nJe zastoupena v mnoha soukromých sbírkách doma i v zahraničí. \n\n"}
{"id": "1331120", "url": "https://cs.wikipedia.org/wiki?curid=1331120", "title": "Shanghai Rolex Masters 2017 – mužská čtyřhra", "text": "Shanghai Rolex Masters 2017 – mužská čtyřhra\n\nMužská čtyřhra Shanghai Rolex Masters 2017 probíhala v první polovině října 2017. Do deblové soutěže šanghajského tenisového Mastersu nastoupilo dvacet čtyři dvojic. Obhájcem titulu byl americký pár John Isner a Jack Sock, jehož členové se odhlásili ze zápasu prvního kola.\n\nVítězem se stal nejvýše nasazený finsko-australský pár Henri Kontinen a John Peers, který ve finále zdolal druhou nasazenou polsko-brazilskou dvojici Łukasz Kubot a Marcelo Melo po dvousetovém průběhu 6–4 a 6–2. Oba šampioni si do žebříčku ATP připsali 1 000 bodů a získali devátou společnou trofej. Kontinen vybojoval sedmnáctý deblový titul na okruhu ATP Tour a pro Peerse to bylo patnácté takové turnajové vítězství.\nVšechny nasazené páry obdržely volný los do druhého kola.\n"}
{"id": "1331137", "url": "https://cs.wikipedia.org/wiki?curid=1331137", "title": "Lesní požáry v severní Kalifornii v říjnu 2017", "text": "Lesní požáry v severní Kalifornii v říjnu 2017\n\nNa začátku října 2017 vypukly na severu Kalifornie série požárů, které zničily více než 8 900 budov a zabily nejméně 44 lidí. Téměř 100 000 lidí muselo opustit svoje domovy. Požár zničil přes 245 000 akrů lesů, což činí 99 148 hektarů. Týden mezi 8. a 15. říjnem je nejsmrtělnějším týdnem požárů v histroii Kalifornie.\n\nNěkolik dní před požáry bylo pro sever Kalifornie vydáno varování, neboť se očekával silný vítr, který by mohl plameny rozšířit.\n\n"}
{"id": "1331139", "url": "https://cs.wikipedia.org/wiki?curid=1331139", "title": "Hliník-26", "text": "Hliník-26\n\nHliník-26 (Al) je radioizotop hliníku, který se s poločasem 717 000 let mění částečně beta plus přeměnou, částečně záchytem elektronu na hořčík-26. V malých množstvích se tvoří při srážkách jader argonu s protony v kosmickém záření.\n\nKromě beta plus záření vyzařuje také záření gama a rentgenové záření. Rentgenové záření je vydáváno excitovanými atomovými slupkami Mg po záchytu elektronu, který zpravidla zanechá volné místo v některé z nižších podslupek.\n\nJelikož je tento izotop radioaktivní, měl by být uchováván pod alespoň 5centimetrovou vrstvou olova a při jeho přepravě, užití a skladování by měly být používány speciální nástroje. Kontakt s Al může vyústit v radiaktivní zamoření.\n\nHliník-26 může být využit ke zjišťování pozemského stáří meteoritů. Po oddělení z původního tělesa je úlomek bombardován kosmickým zářením, přičemž se v něm vytvoří Al. Po dopadu na Zemi tvorba tohoto izotopu skončí, což znamená, že podle množství Al lze spočítat dobu, která uplynula od dopadu meteoritu.\n\nRoku 1984 bylo pomocí družice HEAO-3 pozorováno gama záření o energii 1809 keV vycházející ze středu Galaxie.\n\nNejvětší množství Al vzniká v supernovách, které vypouští velké množství hmoty do mezihvězdného prostředí.\n\nPřed rokem 1954 bylo jako poločas přeměny Al udáváno 6,3 sekundy. Poté, co bylo zjištěno, že by to měl být poločas jaderného izomeru, byl základní stav připraven bombardováním Mg a Mg jádry deuteria v cyklotronu na Pittsburské univerzitě. Poločas přeměny byl nejdříve odhadnut na 10 let.\n\nMeteorit Allende, který spadl v roce 1969, obsahoval inkluze s vysokým obsahem vápníku a hliníku, což jsou velmi žáruvzdorné materiály a předpokládá se, že vznikly kondenzací z horké pramlhoviny, následně bylo zjištěno, že v nich obsažený kyslík má asi o 5 % vyšší zastoupení než je obvyklé, zatímco poměr O/O byl stejný jako na Zemi. Také byl v těchto tělesech zjištěn velmi nízký poměr Sr/Sr, což ukazuje na to, že jsou o několik milionů let starší než dříve analyzovaná meteoritická hmota a v tomto druhu materiálu by měl být hledán Al. Al se v současnosti nachází ve sluneční soustavě pouze ve velmi malých množstvích jako výsledek působení kosmického záření na nestíněné materiály.\n\nSkutečnost, že Al přítomný v mezihvězdném prostoru je hlavním zdrojem záření gama, nebyla známa, dokud nebyl vyvinut astronomický pozorovací program vysokých energií. Družice HEAO-3 s chlazenými germaniovými detektory umožnila přímou detekci gama záření o energii 1,808 MeV z centrálních částí Galaxie. \n\nTvorba Al v nestíněných materiálech se využívá k určení doby vystavení kosmickému záření. Jeho množství jsou mnohem nižší než na počátku sluneční soustavy.\n\n"}
{"id": "1331141", "url": "https://cs.wikipedia.org/wiki?curid=1331141", "title": "Lovecký zámeček Habsburků (Těšín)", "text": "Lovecký zámeček Habsburků (Těšín)\n\nLovecký zámeček Habsburků ve městě Těšín je klasicistní stavba z let 1838–1840, okres Těšín, Slezské vojvodství, který byl postaven arcivévodou Karlem Ludvíkem v roce 1838.\n\nLovecký zámeček je v seznamu kulturních památek Polska pod číslem R/468/56 z 2. listopadu 1956, 212/60 z 3. března 1960 a A-244/77 z 15. prosince 1977.\n\nLovecký zámeček se nachází na úpatí Zámeckého vrchu. Byl postaven na původním místě piastowského hradu z 14. století (dolního hradu). Sloužil jako letní sídlo arciknížat Těšínského knížectví od roku 1853, byly v něm komnaty i pro kancléře Těšínské komory. Zámek sloužil jako sídlo Těšínské komory. V současné době se zde nachází Hudební škola, kulturní instituce Zámek Cieszyn, čajovna a ubytovací zařízení Ofka.\n\nLovecký zámeček projektoval Joseph Kornhäusel, architekt arcivévody Karla Ludvíka. Nevelký dvoupatrový klasicistní objekt zaujímá půdorys ve tvaru T. Jeho frontální část je směrována na východ k městu. Střední část je dvoupatrová krytá sedlovou střechou na kterou navazují dvě jednopatrová křídla. Charakteristické prvky jsou serliany a trojúhelníkový štít. V křídlech jsou vjezdové brány. Ve střední frontální části je plytký rizalit zakončen nízkým přístavkem zdobený bosáží a završen balkonem s litinovým zábradlím. Vnitřek se skládá z třech traktů završených valenou klenbou s lunetami, českou plackou a klenbami zdobenými freskami. \n\n"}
{"id": "1331144", "url": "https://cs.wikipedia.org/wiki?curid=1331144", "title": "VfB Germania Halberstadt", "text": "VfB Germania Halberstadt\n\nVfB Germania Halberstadt (celým názvem: Verein für Breitensport Germania Halberstadt e. V.) je německý sportovní klub, který sídlí v sasko-anhaltském městě Halberstadt. Založen byl v roce 1949 pod názvem BSG Reichsbahn Halberstadt. Svůj současný název nese od roku 1997. Od sezóny 2017/18 působí v Regionallize Nordost, čtvrté německé nejvyšší fotbalové soutěži. Své domácí zápasy odehrává na Friedensstadionu s kapacitou 5 000 diváků. Klubové barvy jsou černá, červená a bílá.\n\nMimo mužský fotbalový oddíl má sportovní klub i jiné oddíly, mj. oddíl lehké atletiky, stolního tenisu, juda a gymnastiky.\n\nZdroj: \n\n\n\nZdroj: \n\n\n\nZdroj: \n\n"}
{"id": "1331146", "url": "https://cs.wikipedia.org/wiki?curid=1331146", "title": "Maryla (Ambros)", "text": "Maryla (Ambros)\n\nMaryla je opera o prologu a pěti jednáních českého skladatele Vladimíra Ambrose na libreto Evy Hrubanové-Součkové podle stejnojmenné novely Alioise Jiráska. Premiéru měla 10. října 1953 v Krajském oblastním divadle v Olomouci.\n\nProstějovský skladatel Vladimír Ambros působil od roku 1948 v Olomouci, kde spolupracoval mimo jiné s divadlem a s Moravskou filharmonií a účastnil se práce místní pobočky Svazu československých skladatelů. Skladatel a šéf olomoucké opery Iša Krejčí zde toho roku provedl jeho poslední, téměř čtvrt století starou operu \"El Christo de la Luz\". I když opera na repertoáru dlouho nezůstala, bylo její uvedení pro Ambrose impulsem, aby se vrátil k opernímu žánru. V letech 1949 až 1951 tak pro olomoucké divadlo napsal operu \"Maryla\" na námět populární stejnojmenné povídky Aloise Jiráska, které do podoby libreta o pěti jednáních s mluveným prologem zpracovala Prostějovanka Eva Hrubanová-Součková. \n\nV atmosféře počátku 50. let 20. století sáhl Ambros po námětu politicky konformním – historické prózy Aloise Jiráska byly komunistickou kulturní politikou dávány za vzor – nicméně takovém, které odpovídalo jeho naturelu a skladatelským metodám a přímým ideologickým aspektům se co nejvíce vyhýbalo. Z Jiráskova díla si vybral prózu \"Maryla\", což je už dle spisovatelova žánrového označení selanka a slovy Lubomíra Dorůžky „prostá povídka roztomilého děje, nad jehož závěrem se klene duha smíru tohoto klidného období našich dějin“. Historické politické a ideologické konflikty se v ní odrážejí jen okrajově, a tyto části navíc Ambros ve svém zpracování zcela potlačil – na rozdíl od obou dalších operních zpracování \"Maryly\", totiž oper \"Jiří z Kunštátu a Poděbrad\" Osvalda Chlubny a \"Maryla\" Františka Suchého, v nichž jsou naopak vyzdviženy.\n\nNaproti tomu Ambros se soustředil na milostný příběh. Lubomír Dorůžka ji označuje jeho \"Marylu\" za „šťastnou operu dobré pohody, laděnou do jemného, spíše lyricky zbarveného komorního tónu“. Libreto vychází především z prozaických dialogů předlohy, a proto je i styl zpěvních partů převážně konverzačně-deklamační, přecházející však na řadě míst v širší ariosa a zpěvní linie. Zatímco Dorůžka hovoří o „výstižné charakteristice postav“, podle Ambrosova životopisce Vladimíra Gregora se právě pro charakteristiku postav symfonicky zaměřenému skladateli nedostávalo „tématické pregnantnosti a konkrétnosti“. Ambrosově impresionistickému kompozičnímu stylu, který v různých podobách charakterizuje celou jeho tvorbu, odpovídalo spíše umění zachytit „nálady a dojmy z vnímaného objektu, či okamžité duševní, citové, často i psychicky neklidné stavy“. To se projevuje zejména v lyrických obrazech, například v druhém dějství v prostředí lesa nebo v noční atmosféře čtvrtého dějství. Přispívá tomu i „barvitý a průzračně znějící orchestr“ a „mistrná, nikdy nepřetížená instrumentace“ (L. Dorůžka). I s přihlédnutím k idyličnosti samotného námětu však opeře chybí dramatický tah a i Vladimír Gregor vidí hlavní problém \"Maryly\" v tom, že Ambros nedokázal konfrontovat svou běžnou kompoziční praxi s dramatickou účinností díla.\n\n\"Maryla\" zůstala poslední Ambrosovou operou, roku 1956 skladatel zemřel.\n\nČeskoslovenský rozhlas pořídil zkrácenou nahrávku opery, která se však v jeho archivu zřejmě nezachovala.\n\nProlog (melodram): recitátor přibližuje divákovi poklidnou a šťastnou dobu v Čechách za vlády Ladislava Pohrobka a zemského správce Jiřího z Poděbrad.\n(Dvůr šonovské tvrze) Mladý vladyka Jan Rozvoda se teprve přednedávnem vrátil po službě u zemského správce a ujal se zpustošené tvrze Šonov, zděděné po matce (arioso \"Přečkaje vše zlé stráže\"). Hospodaří tu s ním vojenský druh jeho otce Celba, zvaný Turek, a stará hospodyně Uršula. V nepřítomnosti pevné ruky na Šonově začali užívat doubravu na hranicích pozemků šonovského a domkovského statku, odedávna k Šonovu náležející, majitelé domkovské tvrze a Rozvadovi nejbližší sousedé, vladykové Buchovcové z Domkova. Jan Rozvoda by uvítal smírné řešení, ale zároveň chce rozhodně hájit svá práva, a proto zahájil o doubravu spor, který má řešit zemský soud.\n\nZabloudí k němu dívka na koni a ptá se na cestu na Domkov. Jan ihned poznává, že děvče není zdejší, a ona mu vypravuje svůj příběh. Mladší z Buchovců, Zbyněk, býval husitským hejtmanem a na výpravách do dalekého Polska v bojích proti Řádu německých rytířů se ujal osiřelého děvčátka, dcery svého spolubojovníka Taraby z Bořic, které vychoval na vojenských taženích a následně přivezl do Čech jako vlastní dceru (arioso \"Prosím tebe, je-li daleko na Domkov … Z dalekých zemí dítě, nejsem odtud\"). Dívka se jmenuje Maryla a neváhala se obrátit o pomoc na Šonovské, protože o sporu o doubravu neví. I vladyka Jan na něj rád zapomíná, ohromen dívčiným zjevem, který obdivuje i Celba (arioso \"Ale krásná\"). Dvorně jí nabídne, že ji doprovodí až bráně domovské tvrze.\n\n(Doubrava) Jan Rozvoda si smluvil s Marylou dostaveníčko na půli cesty mezi jejich domovy, právě ve sporné doubravě. Tam jej však cestou na Domkov nalezne pan Tiburcí Čelechovský ze Sobíšku, hrabivý a potměšilý panáček. V naději na buchovecké dědictví se uchází o ruku staré panny Eufemie, Zbyňkovy sestry. A protože je vášnivý sudič, to on rozdmýchává na Domkově spor o lesík a na druhé straně potměšile pobízí i šonovského vladyku. Rozvodovi je Tiburcí k smíchu (arioso \"Andělíku rozkochaný… Panic v červené nohavici\").\n\nPo Tiburcího odjezdu se konečně objeví i Maryla. Ta se mezitím dozvěděla o sporu o hraniční les a bojí se, aby pro něj neztratila náklonnost sotva poznaného junáka (arioso \"Vím všechno o doubravě\"). Ale Jan je do ní zamilován a oba jsou rozhodnuti vytrvat ve své lásce i přes možné překážky, které jim zejména od horkokrevného a tvrdohlavého Zbyňka Buchovce hrozí (duet \"Kde jsou dva sobě věrni\").\n\n(Síň na domkovské tvrzi) Až na pannu Eufemii mají Marylu na Domkově všichni rádi. I starší z Buchovců, Zbyňkův strýc Ondřej, si děvče zamiloval, byť není z jeho krve (arioso \"Stydlivě vzhlížejíc na Parida\"). Tiburcí se obává, že by Marylina láska k šonovskému zemanovi mohla proti jeho zájmům přispět k urovnání sporu o doubravu. Naopak za příznivých okolností by se Tiburcí mohl zbavit nevítané domkovské spoludědičky. Dvoří se proto panně Eufemii a s upejpáním jí prozradí utajený vztah mezi Marylou a Rozvodou (arioso \"Při s vlastním srdcem a rozumem\"). Podaří se mu Eufemii otočit si kolem prstu (Eufemiino arioso \"Ach, pane Tiburcí\") tak, že za jeho pomoci sama z mravního pohoršení zpraví svého bratra Zbyňka. Ten se rozezlí a volá Marylu k vysvětlení. Dívka srdnatě brání svou lásku, ale po Eufemiině urážlivé narážce na svůj sirotčí stav s pláčem uteče.\n\nZbyněk záhy svého unáhlení lituje a chce se s Marylou udobřit, ale zjistí, že není ve své komoře, nýbrž utekla z Domkova (arioso \"Ztratila se mi, když se začalo stmívat… Maryla není ovečka\"). Byť o statečnou dívku nemá velký strach, chce se ji vydat hledat. Ale tento záměr odsune Ondřej, jenž přináší zprávu o smrti krále Ladislava Pohrobka (arioso \"Mám novinu, smutnou novinu\"). Do Prahy je svolán volební zemský sněm. Zemané Buchovcové, stejně jako všichni obyvatelé království, doufají, že z volby vzejde král, který zachová zemi vnitřní i vnější mír.\n\n(Na šonovské tvrzi, v noci) Rozvoda odjel tajně se dvěma svědky z tvrze a Celba se v hovoru s Uršulou obává, že znamená souboj, patrně s panem Zbyňkem (arioso \"Jen aby to nebylo o nějakou bitvu\"). Ale je to jinak; Maryla učinila rozhodnutí, utekla z Domkova a dali se s Janem Rozvodou ve skromnosti, téměř tajně oddat. Nyní ji Rozvoda přivádí jako paní na Šonov. Maryla lituje, že se svatba musela konat bez Zbyňkova svolení. Snad alespoň její zesnulí rodiče jí sešlou požehnání (arioso \"Já jsem si jinak malovala svůj svatební průvod… Vzpomínala jsem na rodiče\"). Sama pak z hradby obhlíží krajinu a obává se hněvu a zatvrzelosti svého otčíma (arioso \"Všechen kraj dřímá pod tmavým nebem\").\n\n(Před šonovskou tvrzí) Celba měl vlastně pravdu, prchlivý Zbyněk se dozvěděl o tom, kde se Maryla nachází, a podezřívaje Rozvodu z dívčina únosu, přitáhl k jeho tvrzi s ozbrojeným oddílem (Celbovo arioso \"Což jsem ti neříkal, že bude bitva\"). Maryla se při pohledu na srocující se vojsko strachuje, ale Jan ji uklidňuje (arioso \"Už jedou, buď klidná, Marylo\"). Oddíl vedou oba Buchovcové, i když Ondřej se snaží svého synovce mírnit a vytýká mu, že v napjatou dobu myslí na své soukromé záležitosti (arioso \"Ve vážnou chvíli\"). Jménem Buchovců předstupuje jejich emisar Straka z Nedabilic a přednáší výzvu Rozvodovi, aby vydal uloupenou Marylu (arioso \"Zbyněk Buchovec žádá, abys mu dceru vydal\"). Maryla podává odpověď sama: k Janovi přišla dobrovolně, miluje a otce prosí o odpuštění. Rozlícený Zbyněk nedá ani na její prosby, ani na Ondřejovy domluvy. Prohlašuje, že Maryla již není jeho dcerou, a chystá se odtáhnout ve zlém.\n\nV té chvíli přichází zpráva o výsledcích pražského sněmu. Králem byl zvolen dosavadní zemský správce pan Jiří z Kunštátu a Poděbrad, který již prokázal svou moudrost, spravedlivost i oddanost českému národu. Ondřej Buchovec začíná díkůvzdání a chválu nového krále (arioso \"Jiří z Poděbrad byl zvolen českým králem\"), k níž se nadšeně přidávají i všichni přítomní. Ba i Zbyněk si uvědomí, že v tuto dějinnou chvíli je třeba urovnat domácí rozmíšky. Odpouští svéhlavé dceři a smiřuje se s Rozvodou, který je koneckonců čestný a statečný mladík z dobrého rodu (arioso \"Ty můj sokolíku nespoutaný\"). Všichni se radují a doufají, že stejně jako zde na válečném poli před Šonovem, i v celé zemi zavládne pod záštitou Poděbradovou pokoj a štěstí (sbor \"Sluníčko, rozzař se\").\n"}
{"id": "1331154", "url": "https://cs.wikipedia.org/wiki?curid=1331154", "title": "Poustevna svatého Ondřeje (Solovecký klášter)", "text": "Poustevna svatého Ondřeje (Solovecký klášter)\n\nPoustevna svatého Ondřeje () je jedna z pousteven Soloveckého kláštera, založená pozdějším moskevským metropolitou Filipem II. v polovině 16. století na nejzápadnějším cípu Velkého zaječího ostrova Soloveckého souostroví. Zdejší chrám sv. Ondřeje nechal za svého pobytu na ostrově vystavět roku 1702 Petr I. Veliký.\n\nAž do poloviny 16. století bylo na Velkém a Malém zaječím ostrově podle všeho pouze zázemí pro příležitostně přijíždějící rybáře a lovce. Velké změny nastaly za vlády představeného Filipa (pozdější metropolita Filip II.), kdy zde byla postavena kamenná obytná budova, kuchyň a přístav. Zmiňují se o nich již roku 1566 angličtí cestovatelé, kteří na ostrově pobyli.\n\nV roce 1691 byla na Velký zaječí ostrov přenesena kaple sv. Jana Křtitele, kterou postavili carští střelci během obléhání Soloveckého klášter v rámci tzv. soloveckého povstání proti reformám patriarchy Nikona.\n\nRoku 1702 pobýval v poustevně sv. Ondřeje samotný Petr I. Veliký. Ten přijel studovat hradby Soloveckého kláštera, neboť systém opevnění byl velmi podobný švédské pevnosti Nöteborg na Ladožském jezeře, kterou také téhož roku úspěšně dobyl. Mezi 10. a 16. srpnem 1702 kotvila eskadra Petra I. u břehů Zaječích ostrovů a během toho car se svou družinou několikrát navštívil Velký zaječí ostrov a prohlížel si jej. Na jeho příkaz zde vojáci postavili dřevěný chrám zasvěcený svatému Ondřeji, patronovi ruského námořnictva. Traduje se, že právě zde car vymyslel konečnou podobu tzv. svatoondřejské vlajky, symbolu ruského námořnictva, a že právě zde byla v chrámu sv. Ondřeje poprvé vysvěcena. Petrovi vojáci zde také z dlouhé chvíle postavili nový kamenný labyrint, nedaleko od původního neolitického.\n\nOd 18. století fungovala poustevna sv. Ondřeje jako celnice. Všechny lodě musely nejdříve přistát zde, kde se prověřilo, zda nevezou na Solovecký ostrov zakázané věci (např. alkohol či tabák). Během Krymské války byla poustevna napadena Brity, chrám sv. Ondřeje byl vyloupen, znesvěceny ikony a odvezen zvon.\n\nVe 20. a 30. letech se zde nacházela jedna z poboček Soloveckého tábora zvláštního určení. Fungoval zde tzv. \"trestný izolátor\" pro ženy. Po uzavření tábora byl ostrov opuštěn a budovy chátraly.\n\nPrvní bohoslužba po dlouhé době se zde konala roku 1990. Rekonstrukce chrámu sv. Ondřeje byla dokončena v roce 2009. Zrekonstruovány byly i ostatní dochované objekty (kuchyň, sklep a obytná budova), byl položen dřevěný chodník, aby četné turistické výpravy nepoškozovaly zdejší tundru.\n\nMísto má vzhledem ke své historii symbolický význam pro Námořnictvo Ruské federace. V srpnu 2006 námořníci vlastními silami vztyčili v areálu poustevny poklonný kříž na památku všech zahynuvších námořníků, kteří sloužili na ponorkách. V chrámu sv. Ondřeje bývají také vysvěcovány vlajky některých nových plavidel, např. jaderné ponorky Kazaň roku 2016.\n"}
{"id": "1331180", "url": "https://cs.wikipedia.org/wiki?curid=1331180", "title": "Makabi Ironi Ašdod", "text": "Makabi Ironi Ašdod\n\nMakabi Ironi Ašdod ( מכבי עירוני אשדוד) je izraelský fotbalový klub z města Ašdod. Byl založen roku 1961. Tým hrál v první divizi Izraele v letech 1993-1999.\n\n\n"}
{"id": "1331191", "url": "https://cs.wikipedia.org/wiki?curid=1331191", "title": "Historie verzí Firefox", "text": "Historie verzí Firefox\n\nMozilla Firefox je svobodný multiplatformní webový prohlížeč, který vyvíjí ve spolupráci se stovkami dobrovolníků Mozilla Corporation, dceřiná společnost nadace Mozilla Foundation. První finální verze 1.0 byla vydána i v češtině 9. listopadu 2004 za velkého zájmu uživatelů i médií a stala se jedním z nejpoužívanějších programů s otevřeným kódem.\n\nProjekt samostatného webového prohlížeče z balíku Mozilla Suite nastartovali jako experiment Dave Hyatt a Blake Ross. Ti byli frustrováni situací okolo Mozilla Suite a chtěli vytvořit malý a jednoduchý – uživatelsky přívětivý – webový prohlížeč, který bude vyvíjet úzká skupina lidí. Jeho první verze (0.1), ještě pod jménem Phoenix, byla vydána 23. září 2002. Do konce roku pak v rychlém sledu následovaly verze 0.2–0.5.\n\nPoté došlo k nucenému přejmenování z důvodů kolize s ochrannou známkou \"Phoenix\" (jde o amerického výrobce systémů BIOS). Jméno bohužel opět nebylo vhodně zvoleno a nový název, Mozilla Firebird, kolidoval se jménem databázového serveru Firebird, za což se vývojářům dostalo oprávněné kritiky. Od verze 0.8 (z února 2004) je produkt vydáván pod názvem Mozilla Firefox. Přestože ještě nebyl ve finální verzi, používalo jej v té době pro každodenní práci již velké množství uživatelů.\n\nVerze 1.0 byla vydaná 9. listopadu 2004. Záměrem tvůrců Firefoxu bylo obsazení 10 % trhu s prohlížeči do konce roku 2005 na úkor v té době nejrozšířenějšího Windows Internet Exploreru.\n\nJelikož si za první den po zveřejnění stáhli uživatelé 8 002 530 kopií Firefoxu verze 3.0, je Firefox zapsán v \"Guinnessově knize rekordů\" za největší množství stažených kopií softwaru. Verze 4 tento rekord pak ještě překonala.\n\nV prosinci 2009 se Firefox ve své verzi 3.5 stal statisticky nejoblíbenějším prohlížečem na světě, z této pozice však byl později sesazen prohlížečem Google Chrome.\n\nVerze 3.6 obsahovala novou verzi 1.9.2 renderovacího jádra Gecko, změny využívající grafickou knihovnu Cairo, mód anonymního prohlížení a mnoho dalších novinek. V testu Acid3 dosáhla tato verze skóre 94/100. Ve verzi 6.0 dosáhl plného skóre 100/100.\n\n\nV roce 2011 došlo ke zkrácení vývojových cyklů, takže nové verze vycházejí každých 5–6 týdnů; po Firefoxu 5 vyšly v roce 2011 ještě čtyři další verze, Firefox 6, 7, 8 a 9.\n\nFirefox 7 snížil paměťové nároky prohlížeče, přinesl novinky v hardwarové akceleraci a začal v adresním řádku skrývat protokol HTTP.\n\nFirefox 9 přinesl zrychlení při zpracování JavaScriptu.\n\nFirefox 10 přinesl změnu, že rozšíření jsou ve výchozím nastavení považována za kompatibilní, čímž vývojáři reagovali na nefunkčnost neaktualizovaných rozšíření. Tato verze vyšla také ve variantě ESR (\"Extended Support Release\"), která bude podporována 42 týdnů a která by měla být vydávána každých 6 měsíců.\n\nFirefox 11 nově podporoval synchronizaci rozšíření, import dat z prohlížeče \"Google Chrome\", dále přinesl editor CSS pro vývojáře a experimentální podporu protokolu SPDY.\n\nFirefox 17 vrátil animaci panelu při vzájemném přesouvání a nově obsahoval Social API, které umožňuje přistupovat k webům s dynamickým obsahem skrze lištu v prohlížeči; prozatím bylo připraveno rozhraní pro přístup k Facebooku. Jednalo se o druhou verzi s prodlouženou podporou (ESR).\n\nFirefox 18 přinesl rychlejší start aplikace až o 20 % (zejména pokud uživatel používá motivy Personas), verze byla stabilnější a bezpečnější. Vylepšen byl výkon při přepínání panelů. Další novinkou bylo zavedení technologie WebRTC (Web Real-Time Communication), návrh tohoto komunikačního standardu byl schválen W3C na jaře 2012 a podporuje ho Opera, Chrome či Internet Explorer. Ve Firefoxu 18 se také objevil nový javascriptový engine označovaný jako \"IonMonkey\", podpora CSS3 Flexible Box Layoutu a W3C touch events a navíc nový algoritmus pro doostření obrázků. Pro macOS přibyla podpora displejů Retina.\n\nFirefox 19 přinesl kromě oprav také převratnou novinku – integrovaný prohlížeč souborů PDF, který je založen na HTML5 a JavaScriptu a nahrazuje zásuvné moduly Adobe Reader nebo Foxit Reader. Dále bylo zapracováno na zrychlení spouštění aplikace.\n\nFirefox 20 obsahoval nového \"správce stahování\", upozornění na neodpovídající zásuvné moduly a nově umožňoval mít vedle sebe okna s výchozím a anonymním prohlížením.\n\nFirefox 21 přišel s analýzou zdraví aplikace – tu je možno zobrazit zadáním codice_1 nebo přes položku »Nápověda« v menu »Firefox«. Dále rozšířil možnosti v nastavení soukromí o podrobnější nastavení sledování uživatelů. Pokud uživatel používá v novém panelu náhledy navštívených stránek, nyní má možnost vrátit zpět smazaný náhled. Dále bylo zapracováno na opravení chyb a zrychlení prohlížeče.\n\nFirefox 22 nabízel uživatelům volání z prohlížeče pomocí technologie WebRTC (Web Real-Time Communications). WebRTC je open-source API rozhraní umožňující pro webové aplikace využívat hlasovou a obrazovou komunikaci bez nutnosti externího plug-inu, např. Adobe Flash Player, což dříve nešlo. WebRTC má kořeny u Googlu ve spojitosti s kodekem VP8. Kromě nativní podpory WebRTC přinesla nová verze Firefoxu i další novinky, například možnost změny rychlosti přehrávání pomocí HTML5 tagů <audio> a <video> a přidání HTML5 tagů <date> a <nowiki><tie></nowiki>. Kromě HTML5 přinesla také vylepšení WebGL renderingu a pro vývojáře zajímavou implementaci CSS3 Flexbox. Ke zvýšení rychlosti webových aplikací Firefox 22 přinesl novou knihovnou JavaScriptu nazvanou asm.js (OdinMonkey), slibující razantní zrychlení. Bylo také opraveno 17 bezpečnostních chyb, z toho 7 kritických. Novou funkcí je také integrace sociálních služeb a doplňků pro ně ve Správci doplňků.\n\nFirefox 23 přinesl jako hlavní novinku \"ochranu proti změně vyhledávače softwarem třetích stran\" (ICQ, aj.). Dále se zaměřil na blokování nebezpečného obsahu na webových stránkách – takové prvky mohou představovat bezpečnostní riziko. Další uživatelsky příjemnou změnou byla úprava předvolby codice_2, která slouží k analýze spotřeby paměti Firefoxem. V nastavení na záložce »Obsah«, došlo k odstranění předvoleb pro zapnutí obrázků na webových strankách a vypnutí JavaScriptu. Nová verze přinesla opravy a zlepšení výkonu samotné aplikace. Uživatelé využívající sociální funkce Firefoxu, mohou od této verze snadno sdílet odkazy na sociálních sítích. Po 4 letech se Mozilla rozhodla pro inovaci loga Firefoxu, jehož vzhled má lehčí nádech.\n\nFirefox 24 přinesl nový scrollbar v macOS 10.7. Dále přinesl novinku do kontextového menu, kde lze snadno v otevřené relaci zavřít panely vpravo. Vývojáře potěší podpora SVG renderingu. \n\nFirefox 25 přišel s podporou \"Web audio API\". Jedná se o zlepšení přehrávání zvuků na webu, podporou takových zvukových efektů, jako je např. ozvěna (echo). Firefox tak prohlubuje možnost hraní her v samotném prohlížeči. Pokud uživatel delší dobu Firefox nepoužívá, pak aplikace nabídne \"reset uživatelského profilu\". Za hlavní kosmetickou změnu v této verzi lze považovat přesunutí lišty pro vyhledávání do dolní oblasti prohlížeče, zatímco předtím se lišta pro vyhledávání zobrazovala pod adresním řádkem nebo pod lištou záložek. \n\nJistým překvapením bylo, že tato verze Firefoxu zatím nepřinesla nový vzhled \"Australis\", který byl plánován s vydáním Firefoxu 25. \n\nFirefoxu 26 bylo hlavní novinkou upravené spouštění zásuvných modulů na vyžádání. Zatímco Flash player bude aktivovaný automaticky, u ostatních je vyžadováno potvrzení od uživatele. Mozilla si od toho slibuje stabilitu prohlížeče a také větší bezpečnost. Další novinkou je možnost instalace aktualizací prohlížeče na počítačích i tam, kde uživatel nemá administrátorská práva. \n\nFirefox 27 umožnil využívat více sociálních služeb najednou v \"Social API\", které je součástí Firefoxu. Přibyla podpora kryptografického protokolu TSL ve verzi 1.2 a síťového protokolu SPDY ve verzi 3.1. Přidanou vlastnosti v CSS byla codice_3, která umožňuje reset nastavení vlastností. Dále Firefox začal podporovat další nové jazyky.\n\nFirefox 28 přinesl podporu nových kodeků pro audio \"Opus\" a hlavně \"VP9\" pro video, v této verzi by mělo být ve výchozím stavu aktivováno tzv. Gamepad API, co jež prostředí, které umožňuje hrát starší herní tituly přímo v prohlížeči bez ohledu na platformu operačního systému. Další novinkou je přidání modulu \"Mapy.cz\" od společnosti Seznam.cz do vyhledávání, ten nahradí nefunkční vyhledávač Jyxo.cz, Mozilla se tedy rozhodla tento volně dostupný modul přidat do výchozí instalace. Dále by Firefox neměl prozrazovat informaci o nainstalovaných doplňcích.\n\nFirefox 29 přinesl svou hlavní novinku nové uživatelské rozhraní označované jako \"Australis\", které kopíruje Google Chrome. Tento krok ze strany Mozilly vzbudil negativní zpětnou vazbu. Pokud někomu toto rozhraní nevyhovuje, je tu možnost nainstalovat doplněk \"Classic theme restorer\", který navrací zpět klasické rozhraní známé od verze 4 až do verze 28. Další novinkou je změna synchronizační služby označované jako Firefox Sync, tuto službu málokdo pochopil a byla uživatelský přepracovaná k lepšímu, došlo také k přejmenování na Firefox account. Stačí se jednoduše přihlásit do Firefoxu bez opisování generovaného klíče, což je stejně jednoduché, jako přihlášení do emailu. Mozilla tímto krokem doufá ve zvýšení zájmu o tuto službu.\n\nFirefox 30 upravil práci se zásuvnými moduly (pluginy), které byly ve výchozím stavu vypnuty a nově spouštěny jen po potvrzení samotným uživatelem. Mozilla udělala výjimku jen u zásuvného modulu Flash player. Hlavním důvodem této změny byla bezpečnost, jelikož pluginy mohou být zneužívány k průniku do systému.\n\nFirefox 31 přidal podporu HTTP hlavičky codice_4, Firefox tedy zjišťuje, zda je v systému zapnutá rodičovská kontrola, a podle toho uživateli zobrazuje vhodný obsah. Dále tato verze přinesla nové nástroje pro vývojáře.\n\nFirefox 32 jako hlavní novinku uvedl novou \"diskovou mezipaměť\". Několika změn doznala též kontextová nabídka, ve které byly některé příkazy nahrazeny ikonami. Mezi ně patří hlavně „přidat do oblíbených“, „zpět“ a „vpřed“ nebo „aktualizovat stránku“. Menšími změnami prošel i správce hesel.\n\nHlavní změnou Firefoxu 33 byla implementace nového přístupu \"Off Main Thread Compositing\", což v praxi znamená, že sestavování stránky bude probíhat odděleně od hlavního vlákna aplikace. Do této verze se dostal i dekodér \"OpenH264\" od Cisca pro přehrávaní videí s kodekem H.264. Další změny se týkaly technologie WebRTC, drobné změny při otevření nového panelu a vylepšení vyhledávání.\n\nFirefox 34 nabídl komunikaci přes integrovaného komunikačního klienta \"Firefox Hello\", založený na WebRTC. Ten je provozován ve spolupráci s Telefónicou a implementuje webové vývojové prostředí WebIDE. Mezi další vývojové novinky patří podpora protokolů HTTP/2 a ALPN. Mozilla v této verzi deaktivovala protokol SSL 3, ve kterém byla nalezena zranitelnost. V dialogu pro přizpůsobení přibyla možnost přepínat nainstalované motivy vzhledu. Nově se též objevil dialog umožňující při zamrznutí aplikace ukončit celý proces firefox.exe.\n\nFirefox 35 nabídl přepracované vyhledávací pole na hlavní stránce aplikace. Ve službě \"Firefox Hello\" přibyly konverzační místnosti. Některé novinky cílily zejména na vývojáře, kterým přibyly nové možnosti v úpravách kaskádových stylů. Mozilla také upravila a optimalizovala výkon přepočtu obrázků. Servisní aktualizace se dočkal také integrovaný prohlížeč PDF a ošetřeny byly některé bezpečnostní problémy.\n\nFirefox 36 začal ve výchozím stavu podporovat novou verzi protokolu HTTP/2, který sliboval vyšší výkon a vycházel především z protokolu SPDY od firmy Google. V této verzi bylo opraveno 17 bezpečnostních problémů, z toho byly tři hodnoceny jako kritické.\n\nFirefox 37 vyšel v předstihu oproti plánu. Vyhledávač Bing nově používal zabezpečené vyhledávání přes protokol HTTPS: Taktéž přibyly nové nástroje pro vývojáře. Oprav je celkem třináct a hlavní novinkou je plná podpora přehrávání videí v \"HTML5\". Tato verze se dočkala dvou servisních vydání, opravujících bezpečnostní chyby.\n\nFirefox 38 přinesl podporu ochrany médií pomocí DRM při přehrávání pomocí HTML5, což byl kontroverzní krok. Podstatnou novinku bylo zavedení nastavení aplikace z okna do otevřeného panelu. V této verzi bylo opraveno 15 bezpečnostních chyb a 5 bylo s označením »kritické«.\n\nFirefox 39 přinesl ochranu proti malwaru i pro uživatele operačních systémů macOS a Linux. Zapracováno bylo na optimalizaci síťové komunikace, tato změna by se měla odrazit zejména v načítání stránek. V této verzi byl vypuštěn i Project Silk, přinesl plynulejší posouvání stránek a animace pro uživatele macOSu. Významného vylepšení se dočkal i integrovaný komunikační klient Firefox Hello, vytvořenou místnost je možno snadno sdílet pomoci integrovaného tlačítka codice_5. V této verzi bylo opraveno třináct bezpečnostních chyb, z čehož 4 byly hodnoceny jako kritické.\n\nFirefox 40 sladil správce doplňků s novým panelem pro nastavení. Tato verze by měla uživatele informovat o tom, jestli rozšíření jsou digitálně podepsaná, tj. jsou bezpečná a neohrožují instalaci Firefoxu. Firefox v této verzi byl upraven speciálně pro kompatibilitu s nově vydanou verzí systému Windows 10 včetně tabletového režimu. I v této verzi bylo opraveno několik bezpečnostních chyb. Oproti očekáváním Firefox 40 nepřinesl 64bitovou verzi, která měla slibovat lepší stabilitu, rychlost spouštění aplikace i její odezvu. Plánované vydání této varianty se přesunulo na verzi 41.\n\nAč bez revolučních změn, přinesl vylepšené tisknutí ve čtecím režimu a vestavěnou podporu emoji (smajlíků) – to i ve verzi pro Linux. SPDY 3.1 je ve výchozím nastavení vypnutý ve prospěch HTTP/2. Bylo odebráno problematické volání codice_6. Největší změnu přinesl Firefox 50 pro uživatele doplňků, se kterými se tato verze zapíná až o 2 a půl vteřiny rychleji. Opravné verze 50.0.1 a 50.0.2 vydané na konci listopadu ještě opravily dvě závažné bezpečnostní chyby, z čehož jedna byla nalezena v prohlížeči Tor Browser, který vychází z Firefoxu ESR.\n\nJednou z největších změna v této verzi je přidání podpory WebAssembly, nového standardu pro rychlé webové aplikace a hry. Dále byla přidána detekce přihlašovacích portálů pro Wi-Fi sítě, varování před přihlašováním na nezabezpečených HTTP stránkách. Po Firefox 45 jde o další verzi s rozšířenou podporou (ESR) a poslední verzí podporující systémy Windows XP a Windows Vista nebo zásuvné moduly používající NPAPI, jako je např. Microsoft Silverlight.\n\nOd verze 52 došlo ve Firefoxu k přidání podpory WebM, WebVR nebo více procesů pro zobrazování obsahu webových stránek, zjednodušení správce a tlačítka stahování a režimu čtečky. Zlepšena byla spolehlivost synchronizace, instalace na systémech Windows, funkce adresního řádku. Nezapomnělo se ani na vylepšení nástrojů pro vývojáře, např. byl přepracován režim ladění responzivních webů. Verze 56 jako taková přidala novou funkci snímků webových stránek pomocí služby Firefox Screenshots. Vylepšena byla bezpečnost aktualizací nebo podpora nového rozhraní pro doplňky WebExtensions API.\n\nVerze 57 vyšla 14. listopadu 2017. Přinesla úplně nové uživatelské rozhraní označované jako \"Photon\" a mnoho úprav v jádře, povětšinou převzatých nebo vycházejících z experimentálního jádra Servo. Projekt přebírání ze Serva Mozilla nazvala \"Quantum\", a protože verze 57 byla tímto ovlivněna velmi, marketingově tak označila i verzi samotnou. Nezanedbatelnou změnou bylo také ukončení podpory doplňků používajících technologii XUL a místo ní podpora pouze doplňků s WebExtensions API. Po vydání samotné verze 57 následovaly ještě čtyři setinové opravné verze, které řešily problémy s videem na některých grafických čipech AMD, pády s bezpečnostním softwarem G Data, chybně odesílaná data o pádech, a poslední opravná verze omezila dopad závažných bezpečnostních chyb \"Meltdown\" a \"Spectre\" v procesorech.\n\nVerze 57 a 58 dělil konec roku a proto byla verze 58 poněkud chudší na veliké novinky. Pro Windows přinesla další zrychlení pokračování projektu \"Quantum\". Zrychlila se kompilace JavaScriptu s využíváním mezipaměti a WebAssembly pomocí paralelní a průběžné kompilace. Vyřešila se také velká část problémů s asistivními technologiemi z verze 57. V anglické verzi Firefoxu byla povolena funkce pro automatické vyplňování adres do formulářů.\n\nVerze pro Android ve výchozím stavu zapnula část úprav z projektu \"Quantum\", které byly v předchozí verzi jen pro desktop. Přibyla podpora pro FLAC a progresivní webové aplikace.\n\nOd beta verze 68.0beta měla verze 68 podporu pro datový typ BigInt.<ref name=\"root.cz/zpravicky/ve-firefoxu-68-bude-podpora-bigint\"></ref><ref name=\"root.cz/clanky/bigint-novy-celociselny-typ-v-javascriptu\"></ref>\n\nVe Firefoxu 69 byla standardně zapnuta blokace kódů pro sledování a kódů pro těžbu kryptoměn.<ref name=\"root.cz/zpravicky/firefox-69-blokuje-sledovaci-kody-a-tezbu-kryptomen\"></ref> Nově se objevila stránka se statistikami účinnosti této ochrany dostupná přes about:protections.\n\nVerze Firefox 70 změnila logo.<ref name=\"root.cz/zpravicky/vysel-firefox-70-se-spravcem-hesel-lockwise-a-bez-oznaceni-ev-certifikatu\"></ref> V adresním řádku přestaly být zvýrazňovány EV certifikáty, pro zobrazení detailů o organizaci je nutné kliknout na zámek vedle URL. Byla zlepšena ochrana proti sledování a přidáno blokování různých typů prvků, které by mohly ohrozit soukromí, spolu s možností zobrazit statistiky těchto ochran. Do prohlížeče byl také integrován správce hesel Lockwise.\n\nVerze Firefox 72 ve výchozím nastavení blokuje žádosti o povolení zasílání notifikací a místo nich zobrazuje v adresním řádku ikonku.<ref name=\"lupa.cz/aktuality/firefox-72-zacal-blokovat-webove-notifikace\"></ref> Pomocí změny nastavení je možné notifikace zakázat úplně.\n\n"}
{"id": "1331219", "url": "https://cs.wikipedia.org/wiki?curid=1331219", "title": "Touchdown", "text": "Touchdown\n\nTouchdown je v americkém či kanadském fotbale akce, při které hráč doběhne s míčem do tzv. \"end zony\" (koncové zóny hřiště). Tato akce je ohodnocena 6 body, v kanadském fotbale byl do roku 1956 touchdown ohodnocen pouze 5 body. Tuto akci provádí útočný tým, ale stane se, že touchdown získá i bránící se tým. Na rozdíl od ragby se míč nemusí dotknout země.\n"}
{"id": "1331297", "url": "https://cs.wikipedia.org/wiki?curid=1331297", "title": "FSV 63 Luckenwalde", "text": "FSV 63 Luckenwalde\n\nFSV 63 Luckenwalde (celým názvem: Fussballsportverein 63 Luckenwalde e. V.) je německý fotbalový klub, který sídlí v braniborském městě Luckenwalde. Založen byl v roce 1963 po fúzi sportovních klubů BSG Motor Luckenwalde a BSG Fortschritt Luckenwalde. Svůj současný název nese od roku 1990. Před prohranou válkou ve městě působil přední klub BV 06 Luckenwalde (účastník Gauligy Berlin-Brandenburg v sezóně 1933/34). Od sezóny 2018/19 působí v Oberlize Nordost Süd, páté německé nejvyšší fotbalové soutěži. Klubové barvy jsou černá, žlutá a modrá.\n\nSvé domácí zápasy odehrává na Werner-Seelenbinder-Stadionu s kapacitou 3 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1331298", "url": "https://cs.wikipedia.org/wiki?curid=1331298", "title": "Obchod se zvířecími potřebami", "text": "Obchod se zvířecími potřebami\n\nObchod se zvířecími potřebami (též obchod se zvířaty nebo zverimex podle dřívější firmy prodávající tyto potřeby) je typ obchodu nabízejícího domácí zvířata a potřeby pro jejich chov.\n\nZverimexy obvykle nabízejí zvířata k chovu, nejčastěji akvarijní rybičky, menší papoušky (andulky, aga-pornise), menší hlodavce (potkany, morčata, myši, křečky), menší plazy (leguány, chameleony, menší hady, agamy), pavouky, želvy atd. Větší zvířata, jako například psi a kočky, se v obchodech většinou neprodávají, prodávají se většinou v soukromých chovech nebo chovatelských centrech, případně v tzv. nelegálních množírnách. \n\nZverimexy nabízejí veškeré vybavení potřebné pro chov zvířat v domácích podmínkách:\n\nObchody se zvířecími potřebami mohou být buďto samostatné budovy, nebo součásti supermarketů. V některých státech jsou obchody se zvířecími potřebami na ulici nebo ve stáncích. V Česku působí především společnosti Zvěrokruh, PetCenter a Super Zoo.\n"}
{"id": "1331300", "url": "https://cs.wikipedia.org/wiki?curid=1331300", "title": "BV 06 Luckenwalde", "text": "BV 06 Luckenwalde\n\nBV 06 Luckenwalde (celým názvem: Ballspielverein 06 Luckenwalde) byl německý fotbalový klub, který sídlil v braniborském městě Luckenwalde. Založen byl v roce 1906. Zanikl po ukončení druhé světové války, poté co byla všechna dřívější sportovní sdružení v sovětské okupační zóně zrušena. Nepřímým nástupcem fotbalové činnosti ve městě se stalo mužstvo SG Luckenwalde-Süd (pozdější Motor). Klubové barvy byly černá a bílá.\n\nNejvětším úspěchem klubu byla celkem jednoroční účast v Gaulize Berlin-Brandenburg, jedné ze skupin tehdejší nejvyšší fotbalové soutěže na území Německa.\n\n\nZdroj: \n\n\n\nZdroj: \n\n"}
{"id": "1331302", "url": "https://cs.wikipedia.org/wiki?curid=1331302", "title": "Česko na Zimních olympijských hrách 2018", "text": "Česko na Zimních olympijských hrách 2018\n\nČesko se účastnilo Zimních olympijských her 2018 v jihokorejském Pchjongčchangu od 9. do 25. února 2018. Podle rozhodnutí Českého olympijského výboru na nich mělo startovat 85 sportovců v 13 disciplínách. Později byl tento počet rozšířen na 94 účastníků. Žádní čeští zástupci nestartovali pouze v curlingu a skeletonu.\n\nČesko získalo historicky první zlatou medaili v alpském lyžování. Jako první olympionik v historii vyhrála Ester Ledecká na jediné zimní olympiádě disciplíny s různým vybavením a stala se i první vítězkou dvou různých sportů. Pod pěti kruhy rovněž startovala jako první závodník v lyžařské i snowboardové disciplíně.\n\nNominace českých účastníků Zimních olympijských her 2018 proběhla na nominačním plénu Českého olympijského výboru, které se konalo na Pražském hradě 18. ledna 2018. Bylo zde nominováno 80 sportovců a schváleno další 5 zatím volných míst. Po pozdějším přerozdělení míst ze strany Mezinárodní lyžařské federace FIS narostl počet účastníků až na 94.\n\nNecelé dva týdny před začátkem si sjezdař Kryštof Krýzl poranil koleno, na olympiádě místo něj startoval Jan Hudec, držitel bronzové medaile ze ZOH 2014 za tým Kanady. Dodatečně, v průběhu her, byla nominována snowboardistka Kateřina Vojáčková, počet akreditovaných sportovců byl tedy 95. Šestá nominovaná biatlonistka Lea Johanidesová zůstala necestující náhradnicí, proto byl konečný počet cestujících sportovců 94. Nakonec se her aktivně zúčastnilo 93 sportovců.\n\nPočet českých sportovců startujících v jednotlivých olympijských sportech:\n\n\n\n\n\n\n\nPoznámky: * – pořadí ve svém čtvrtfinále\n\nČesko získalo právo startu pro 5 mužů a 6 žen na základě pořadí zemí ve Světovém poháru v biatlonu 2016/17.\n\n\n\n\n\n\nDle výsledků na Mistrovství světa v krasobruslení 2017 ve finských Helsinkách bude za Česko soutěžit jeden muž – Michal Březina. S ním se následně kvalifikoval pár pro soutěž v tancích na ledě a jeden pár pro soutěž sportovních dvojic, a to díky umístění v CS Nebelhorn Trophy 2017. Účastníci byli oznámeni 7. října 2017 po jednání Českého krasobruslařského svazu.\n\nČeská hokejová reprezentace se kvalifikovala na olympijské hry svým umístěním mezi nejlepšími 8 zeměmi podle žebříčku IIHF v roce 2015.<br>\n\nHokejovou reprezentaci doplnil třinecký Martin Růžička jako náhrada za zraněného hráče Milana Gulaše. , \n\nVšechny časy jsou místní (UTC+9), tj. SEČ+8.\n\nVšechny časy jsou místní (UTC+9), tj. SEČ+8.\n\nČesko získalo níže uvedená účastnická místa na základě výsledků čtyř závodů Světového poháru v rychlobruslení 2017/18, ze kterých se počítala kvalifikační kritéria.\n\n\nJedno účastnické místo získalo Česko pro závod žen na 1500 metrů na základě výsledků čtyř závodů Světového poháru v short tracku 2017/18 v listopadu 2017, ze kterých se počítala kvalifikační kritéria.\n\n\n\nNominovaný Petr Horák se zranil při tréninku a do závodu nenastoupil.\n\n\nPozn.: * – umístění ve svých rozjížďkách; DNF – nedokončil(a) závod\n\nNominovaná Kateřina Louthanová si při tréninku v Pchjongčchangu poranila kotník a nemohla nastoupit do závodu. Vendula Hopjáková si poranila kotník a koleno při kvalifikaci a do čtvrtfinále proto nenastoupila.\n"}
{"id": "1331308", "url": "https://cs.wikipedia.org/wiki?curid=1331308", "title": "ZFC Meuselwitz", "text": "ZFC Meuselwitz\n\nZFC Meuselwitz (celým názvem: Zipsendorfer Fußballclub Meuselwitz e. V.) je německý sportovní klub, který sídlí v durynském městě Meuselwitz. Založen byl v roce 1990 po zániku socialistického klubu BSG Aktivist Meuselwitz. Svůj současný název nese od roku 1994. Od sezóny 2012/13 působí v Regionallize Nordost, čtvrté německé nejvyšší fotbalové soutěži. Své domácí zápasy odehrává na stadionu Bluechip-Arena s kapacitou 5 260 diváků. Klubové barvy jsou červená a bílá.\n\nMimo mužský fotbalový oddíl má sportovní klub i jiné oddíly, mj. oddíl cheerleadingu a kuželek.\n\nZdroj: \n\n\n\n\nZdroj: \n\n\n\nZdroj: \n\n"}
{"id": "1331309", "url": "https://cs.wikipedia.org/wiki?curid=1331309", "title": "Rotační vakuová odparka", "text": "Rotační vakuová odparka\n\nRotační vakuová odparka (nebo také jen rotační odparka) je laboratorní zařízení sloužící k rychlému odpaření většího množství rozpouštědla a získání pevné (případně netěkavé kapalné) látky v něm rozpuštěné.\n\nSoučásti rotační vakuové odparky jsou\n\nV horní části chladiče (případně boční, dle konkrétního provedení) bývá k dispozici hrdlo se zátkou pro možnost doplňování odpařovaného roztoku.\n\nRotační vakuová odparka používá tří principů:\n\nToto zařízení je proto možné s výhodou použít nejen pro těkavá, ale i pro méně těkavá rozpouštědla jako voda, dimethylformamid, dimethylsulfoxid, apod.\n"}
{"id": "1331313", "url": "https://cs.wikipedia.org/wiki?curid=1331313", "title": "Švédská armáda", "text": "Švédská armáda\n\nŠvédská armáda () je pozemní složka ozbrojených sil Švédska. Existuje od doby 16. století.\n\nŠvédská armáda datuje své počátky do doby války za nezávislost Švédska pod vedením Gustava Vasy.\n\nSérie reforem na počátku 17. století za vlády Gustava II. Adolfa, které přidělily jednotlivým plukům permanentní doplňovací obvody totožné s územím švédských provincií, z ní učinila jednu z prvních armád založených na systému branné povinnosti (\"utskrivning\"), která se vztahovala především na rolníky. Odvedenci tvořili základ pěchoty, zatímco jezdectvo a dělostřelectvo bylo doplňováno především dobrovolníky. Další reformy Gustava Adolfa, které kladly důraz na zlepšení výcviku pěchoty, její větší taktickou pružnost, zvýšení úderné síly jezdectva, a mobility dělostřelectva zavedením lehčích polních děl, učinily ze švédského vojska jednu z nejkvalitnějších armád tehdejší Evropy.\n\nZa třicetileté války, do níž se Švédsko zapojilo v roce 1630 na straně Protestantské unie, začala být armáda ve zvýšené míře doplňována žoldnéři, najímanými především na území německých států, jejichž podíl v jejím průběhu neustále narůstal, vzhledem k vyčerpání domácí švédské populace válečnými ztrátami. To vedlo k poklesu kvality a disciplíny vojsk, jelikož žoldnéři byli motivováni zejména snahou o výdělek anebo získání kořisti.\nBěhem 17. století se armáda nicméně stala základem a hlavní oporou moci v období tzv. „Švédského impéria“, jehož mocenské postavení kulminovalo za polské severní války, ale po porážce ve velké severní válce začalo upadat.\n\nPo definitivním zániku švédského velmocenského postavení v průběhu 18. a počátkem 19. století se hlavním určením vojska stalo zajištění obrany území a neutrality země. V roce 1901 byl dosavadní odvodní systém nahrazen všeobecnou základní vojenskou službou. \n\nV době druhé světové války, během ohrožení možným útokem nacistického Německa, byla armáda doplněna dobrovolnickou Domobranou (\"Hemvärnet\").\n\nPo roce 1945 se armáda Švédska zapojila do mnoha mírových misí Organizace spojených národů, a její jednotky jsou od roku 2008 také základem Nordické bitevní skupiny EU.\n\nV roce 2010 se stala plně profesionálním sborem, který byl i nadále doplněn dobrovolníky sloužícími v rámci teritoriální Domobrany. V březnu 2017 byla branná povinnost znovuzavedena, nově i pro ženy, a v lednu 2018 má být odvedeno prvních nových 4 000 branců.\n\n"}
{"id": "1331319", "url": "https://cs.wikipedia.org/wiki?curid=1331319", "title": "FC Oberlausitz Neugersdorf", "text": "FC Oberlausitz Neugersdorf\n\nFC Oberlausitz Neugersdorf (celým názvem: Fußballclub Oberlausitz Neugersdorf e. V.) je německý fotbalový klub, který sídlí v saském městě Ebersbach-Neugersdorf. Založen byl v roce 1992 po zániku socialistického klubu BSG Lautex Neugersdorf. Svůj současný název nese od roku 2003. Od sezóny 2015/16 působí v Regionallize Nordost, čtvrté německé nejvyšší fotbalové soutěži. Své domácí zápasy odehrává na stadionu Sparkassen-Arena Oberlausitz s kapacitou 5 000 diváků. Klubové barvy jsou modrá a bílá.\n\nZa klub v minulosti hrávalo mnoho českých fotbalistů a to z důvodu těsné blízkosti bývalého města Neugersdorf k českým hranicím. Z hráčů se jmenovitě jedná např. o Jiřího Štajnera, Luboše Loučku, Jana Nezmara, Jana Flachbarta, Jiřího Šislera nebo Petra Grunda.\n\nZdroj: \n\n\n\nZdroj: \n\n\n\nZdroj: \n\n"}
{"id": "1331325", "url": "https://cs.wikipedia.org/wiki?curid=1331325", "title": "Adžmér", "text": "Adžmér\n\nAdžmér (, ) je město v indickém svazovém státě Rádžasthánu. Má přibližně půl miliónu obyvatel a je významné jako poutní místo muslimů, kteří sem putují k hrobce Moínuddína Čištího.\n\nAdžmér leží nedaleko východního okraje Thárské pouště ve výšce přibližně 480 metrů nad mořem v kotlině na severovýchodním konci pohoří Arávalí ve střední části Rádžasthánu. Od Džajpuru, hlavního města Rádžasthánu, je vzdálen přibližně 130 kilometrů jihovýchodně. Přibližně patnáct kilometrů severozápadně od něj se nachází rovněž nábožensky významné město Puškar.\n\nV roce 2011 bylo ze zhruba půl miliónu obyvatel zhruba 83,5 % hinduistů, 11,5 muslimů, 2,5 % džinistů a 1 % křesťanů.\n\n"}
{"id": "1331330", "url": "https://cs.wikipedia.org/wiki?curid=1331330", "title": "Andrianov", "text": "Andrianov\n\nPříjmení Andrianov () nosí více osob:\n\n"}
{"id": "1331337", "url": "https://cs.wikipedia.org/wiki?curid=1331337", "title": "Mater Matuta", "text": "Mater Matuta\n\nMater Matuta (Māter Mātutā) je římská bohyně spojená s úsvitem, porodem, zráním obilí a mořeplavbou.\n\nPůvodně se pravděpodobně jednalo o bohyni úsvitu jak ukazuje její jméno související s se slovem \"mātūrus\" „brzký, zralý“ a je z něj odvozeno adjektivum \"mātūtīnus\" „ranní, brzký“. Titus Lucretius Carus a Priscianus z Kaisareie jí ztotožnili s Aurorou, tedy řeckou bohyní úsvitu Éós.Jakožto bohyně úsvitu a nového počátku byla také spojena s porodem. V této funkci splývala s Juno a řeckou bohyní Eileithýiou.\n\nPod řeckým vlivem začala být spojována také s mořem a přístavy a ztotožňována s řeckou Leukotheiou a Ino. Toto spojení bylo nejspíše založeno že Ino byla opatrovatelkou svého synovce Dionýsa, což připomínalo níže uvedený rituál. Roku 174 př. n. l. Tiberius Sempronius Gracchus po dobytí Sardinie obdaroval chrám Matuty pamětní mapou tažení a ostrova, což svědčí o výrazné proměně funkce bohyně. Na tento vývoj měl pravděpodobně i vliv rozvoj navigace a spojování nebeských božstev s námořnictvím. Funkce Matuty jako bohyně spojené s porodem však stále přetrvávala.\n\nV Římě byl její chrám umístěn na fóru Boarium a jeho pozůstatky byly odkryty roku 1937 pod kostelem svatého Omobona. Nejstarší svatyně zde stála již v 7. století př. n. l. Malý chrám spojovaný se Serviem Tulliem na počátku 6. století př. n. l., ale okolo roku 530 př. n. l. Bylo změněno jeho zasvěcení. Podle Tita Livia byl znovu vybudován Marcem Furiem Cammilem 396 př. n. l. po dobytí Vejí. Tentýž autor uvádí že chrám v roce 213 př. n. l. vyhořel, ale následujícího roku byl znovu vybudován.\n\nJejí svátek Matralia byl slaven 11. června, tedy krátce před letním slunovratem a probíhal následovně:\n\nObřad začínal za úsvitu obětováním žlutých koláčů, které mohly být solárním symbolem.\n\nPodle Jaana Puhvela souvisí zvyk žen brát do náruče děti sester s mýtem o védské bohyni Ušas. Ta taktéž vládne úsvitu, a podle jedné verze pečuje o syna své sestry Rátrí „Noci“. Podle Puhvela je i Cammilus, který nechal postavit chrám Mater Matutě a vyhrával bitvy díky náhlým ranním útokům, transpozicí slunečního boha který je pod ochranou své tety – bohyně úsvitu.\n"}
{"id": "1331342", "url": "https://cs.wikipedia.org/wiki?curid=1331342", "title": "Anton Kabanen", "text": "Anton Kabanen\n\nAnton Kabanen (* 11. srpna 1987 Finsko) je finský kytarista a zakladatel hudebních skupin Battle Beast a Beast in Black. Z první jmenované byl po sedmi letech od jejího založení v roce 2015 vyhozen, protože údajně nepustil ostatní členy ke skládání písní. Kabanen následně založil další skupinu Beast in Black, se kterou podle vlastních slov hodlá hudebně pokračovat ve stylu Battle Beast.\n\n"}
{"id": "1331346", "url": "https://cs.wikipedia.org/wiki?curid=1331346", "title": "HMS Protector (A173)", "text": "HMS Protector (A173)\n\nHMS Protector (A173) je hlídkový ledoborec britského královského námořnictva. Mezi jeho hlavní úkoly patří hlídkování, hydrografický výzkum a logistická podpora britských polárních stanic. Původně se jednalo o civilní ledoborec MV \"Polarbjørn\" od roku 2011 provozovaný britským námořnictvem jako náhrada za havárií vážně poškozený hlídkový ledoborec HMS \"Endurance\" (A171). Námořnictvo tak získalo čas pro rozhodnutí, jak s \"Endurance\" naloží (plavidlo bylo sešrotováno).\n\nPlavidlo bylo postaveno roku 2001 jako antarktická výzkumná loď \"Polarbjørn\" společnosti GC Rieber Shipping. Roku 2011 byla loď na tři roky pronajata britským námořnictvem jako dočasná náhrada za poškozený ledoborec \"Endurance\". Následně prošla modernizací v ceně 5 milionů liber. Vylepšení se mimo jiné týkala komunikačních systémů a výzkumného vybavení, včetně malého motorového člunu. Dne 1. června 2011 loď dostala nové jméno Protector a 23. června 2011 byla zařazena do služby. Roku 2013 britské námořnictvo loď odkoupilo.\n"}
{"id": "1331351", "url": "https://cs.wikipedia.org/wiki?curid=1331351", "title": "Josef Jánský (lesmistr)", "text": "Josef Jánský (lesmistr)\n\nJosef Jánský (6. října 1901 Týniště nad Orlicí, Rakousko-Uhersko – 2. července 1942) byl český lesmistr.\n\nPocházel z Týniště nad Orlicí, kde měl jeho otec hodinářský závod. Po ukončení studia v obecné škole studoval a následně v roce 1920 maturoval v Kostelci nad Orlicí. V roce 1925 dokončil vysokoškolské studium na Vysoké škole zemědělské – odbor lesnictví v Brně a stal se lesním inženýrem. V tomto oboru následně začal pracovat. Během druhé světové války působil v Pardubicích v československém odboji proti nacistickému Německu; byl v kontaktu s parašutistickou skupinou Silver A Alfréda Bartoše, účastnil se převozu a instalování tajné vysílačky a byl významným členem v pardubickém ilegálním hnutí. Dne 21. června 1942 byl po prozrazení své činnosti spolu se svými spolupracovníky zatčen pražským gestapem a 2. července 1942 byl popraven na Zámečku v Pardubicích.\n"}
{"id": "1331358", "url": "https://cs.wikipedia.org/wiki?curid=1331358", "title": "Islám v Rakousku", "text": "Islám v Rakousku\n\nIslám v Rakousku je po křesťanství druhým největším z praktikujících náboženství v Rakousku. Jedná se náboženství, jež je v této zemi plnohodnotně uznáváno již od roku 1912 a jež zaznamenává v posledních letech (tj. hodnocení k roku 2016/2017) vzrůstající přírůstek věřících. \n\nDle sdělení rakouského deníku Der Standard z druhé poloviny roku 2017 zaujímají muslimové v Rakousku 8 % tamější populace, což znamená, že se zde k islámské víře hlásí zhruba na 700 000 občanů, což je dle studie Vídeňského institutu pro demografii dvojnásobek oproti roku 2001.\n\nDle předpokládaných odhadů budou muslimové v Rakousku do roku 2030 tvořiti až 10 % populace (tj. cca 1 milión), kolem roku 2050 by měli rakouští muslimové představovat 14 až 20% (tj. 1, 6 miliónů) rakouské populace. \n\nDle průzkumu rakouského institutu IMAS (německy \"Institut für Markt- Sozialanalysen\") z roku 2010, který se na základě zadavatele dotazoval 1088 rakouských občanů starších 16 let, je 54 % občanů Rakouska „spíše proti“ výstavbě islámských svatostánků v zemi, 71 % z nich se také domnívá, že je islám neslučitelný s demokracií, svobodou a tolerancí, 72 % z nich si dále myslí, že tamější muslimové nevykazují dostatečnou ochotu přizpůsobiti se, 61 % pak dodává, že je Rakousko křesťanskou zemí a že by jí také mělo zůstati etc.. \n\nDle průzkumu Linzer Market-Institut z roku 2015, jehož zadavatelem byl rakouský deník Die Presse, vyplývá, že se každý druhý občan Rakouska obává o zachování rakouské kultury z důvodů nárůstu vlivu islámu v zemi. \n\nHlasitým kritikem islámu na rakouské politické scéně je již historicky Svobodná strana Rakouska (FPÖ), jež se proslavila v roce 1994 heslem „\"Když tedy mešita v Salcburku, pak také kostelík v Mekce\"“ (německy „\"Wenn schon eine Moschee in Salzburg, dann auch eine Kirche in Mekka\"“). Když Anas Schakfeh, prezident islámské náboženské obce v Rakousku (IGGÖ), vyslovil již v roce 2010 velkorysé přání, aby v následujících dvou třech dekádách stála v každém hlavním městě (německy \"Landeshauptstadt\") devíti rakouských spolkových zemí jedna rozpoznatelná mešita s minaretem, iniciovala strana FPÖ ve Vídni plakátovou kampaň pod heslem \"Mehr Mut für unser \"Wiener Blut\" - Zu viel Fremdes tut niemanden gut!\". V rámci předčasných parlamentních voleb do Národní rady v roce 2017 pak Heinz-Christian Strache dokonce prohlásil, že „\"islám k nám/do Rakouska nepatří\"“ (německy „\"Der Islam gehört nicht zu Österreich/uns\"“). \n\nDne 1. října 2017 začal v Rakousku na celorepublikové úrovni platit zákon, jenž vešel ve platnost za úřadování dosluhující tzv. Velké koalice pod vedením kancléře Christiana Kerna (SPÖ) a zhruba dva týdny před plánovanými rakouskými parlamentními volbami, zakazující pod finančním trestem ve výši 150 euro zahalování obličeje na ulici (německy die Verschleierung, Vollverschleierung popř. Gesichtsverhüllung). \n\nDle studie rakouského univerzitního profesora Ednana Aslana vytvářejí islámské mateřské školky ve Rakousku tzv. „paralelní společnost“, čímž dochází nejenom k přetrhání vazeb s multikulturním prostředím, nýbrž také ke skutečnosti, že jsou dané mateřské školky pro děti od dvou do šesti let věku dítěte podporovány radikálními islámskými proudy. Dle vyjádření Sebastiana Kurze, rakouského ministra zahraničních věcí, z roku 2017 by takové školky neměly vůbec existovat, a to i z důvodu toho, že „\"jsou místem indoktrinace, sociální izolace a také příčinou, proč mají děti z přistěhovaleckých rodin nedostatky ve znalosti němčiny.\"“. \n\n\n\n"}
{"id": "1331361", "url": "https://cs.wikipedia.org/wiki?curid=1331361", "title": "Linke-Hofmann R.I", "text": "Linke-Hofmann R.I\n\nNa jaře roku 1916 získala továrna Linke-Hofmann, která se do té doby zabývala licenční výrobou letounů, zakázku na vývoj těžkého bombardéru kategorie R (Riesenflugzeug). Vývoj vedl inženýr Paul Stumf, pevnostní výpočty provedl dr. Mann. Vznikl neobvykle řešený dvouplošník se čtyřmi motory umístěnými v zavalitém trupu, který vyplňoval celý mezikřídelní prostor. První prototyp R.I (R.8/15) měl navíc zadní část trupu s ocasními plochami potaženu průhledným celuloidem, neboť se očekávalo, že částečně průhledné letadlo bude obtížně zjistitelné.\n\nZkoušky prototypu začaly v lednu 1917, ale první let proběhl až na jaře 1917. Testy si vynutily zesílení nosného systému, přesto při šestém letu selhala poddimenzovaná konstrukce křídel a ta se utrhla. Zahynuli přitom dva mechanici. Zkoušky zároveň prokázaly nevhodnost celuloidu v konstrukci letounu. Materiál totiž silně odrážel světlo, takže stoj byl na nebi skvěle vidět. Trpěl také velkou roztažností, přičemž nerovný potah snižoval aerodynamickou čistotu letounu a deformoval jeho konstrukci.\n\nInspektorát letectva poté objednal stavbu dalších tří vylepšených letounů (R.40/16 až R.42/16). Měly zesílená křídla trojpříhradového uspořádání, křidélka s vyvážením, zesílené náhony vrtulí, větší chladiče a celuloidový potah téměř zcela nahradilo plátno. První sériový R.40/16 byl dodán na konci roku 1917. Měl sice dobrou manévrovatelnost, jinak však byly jeho výkony neuspokojivé a pilotáž obtížná. Pravděpodobně zůstal neopraven po tvrdém přistání, přičemž o osudu zbylých dvou strojů není nic známo.\n\nJednalo se o dvouplošník s velmi vysokým trupem, vyplňujícím celý prostor mezi křídly. Od tohoto řešení se očekávalo snížení čelního odporu letadla. Trup měl celodřevěnou kostru, částečně potaženou celuloidem. Trup byl uvnitř rozdělen na tři paluby. Nahoře byl kokpit pro dva piloty, uprostřed prostor pro čtyři řadové vodou chlazené motory Mercedes D.IVa a dole kabina bombometčíka a palivové nádrže. Každý pár motorů poháněl pomocí složitých převodových skříní jednu vrtuli. Podvozek byl pevný záďový. Letouny nebyly ozbrojeny. Pouze první sériový stroj měl spodní a boční střeliště, do kterých však nebyly nikdy instalovány kulomety.\n\n\n"}
{"id": "1331372", "url": "https://cs.wikipedia.org/wiki?curid=1331372", "title": "Alegorie Jara (Lysá nad Labem)", "text": "Alegorie Jara (Lysá nad Labem)\n\nAlegorie Jara je socha, která je součástí souboru alegorií ročních období v zámeckém parku v Lysé nad Labem. Socha je situována na jižní stranu horní terasy. Je pravděpodobné, že toto místo zaujímala již od doby svého osazení do zámeckého parku v letech 1734 až 1735. Socha je z jemnozrnného pískovce šedobílé barvy s okrovými skvrnami. Socha byla vytesána v dílně Matyáše Bernarda Brauna, konkrétně Sochařem z Benátek, jímž by mohl být snad František Adámek. Socha patří do památkově chráněného zámeckého areálu.\n\nAlegorie jara je vysochána jako římská bohyně květin a zahrad, Flora s květinami. Oblečena je pouze do pláště, který zakrývá její nejintimnější partie a záda. Plášť je členěn množstvím miskovitých záhybů. Socha zaujímá podobně jako alegorie měsíců složitý postoj kombinující taneční nakročení s barokní modifikací kontrapostu. Za její pravou odlehčenou nohou se nachází pařez, na kterém je posazený proutěný koš s květinami. Pravou rukou tento koš přidržuje. Zatímco v levé ruce svírá hrst plnou květů. U jejich nohou, na plintu najdeme také zástupce jara z říše zvířat, a to hlemýždě a zvědavou žábu. Další hlemýžď se plazí po kmeni pařezu na čelní straně. Kudrnatá žena se usmívá. Lineární členění jejich vlasů, hladká tvář s hladkým nosem a ostře ohraničené nadočnicové oblouky poukazují na klasicizující rysy, jenž jsou vzácné ve tvorbě dílny Matyáše Bernarda Brauna. Vlasy, jenž má sepnuté do drdolu, zdobí ještě květinový věnec, se kterým se v různých variacích často setkáváme v lyském souboru.\n\n"}
{"id": "1331373", "url": "https://cs.wikipedia.org/wiki?curid=1331373", "title": "Alegorie Léta (Lysá nad Labem)", "text": "Alegorie Léta (Lysá nad Labem)\n\nAlegorie Léta je socha, která je součástí souboru alegorií ročních období v zámeckém parku v Lysé nad Labem. Socha je situována na jižní stranu horní terasy. Je pravděpodobné, že toto místo zaujímala již od doby svého osazení do zámeckého parku v letech 1734 až 1735. Socha je z jemnozrnného pískovce šedobílé barvy s okrovými skvrnami. Socha byla vytesána v dílně Matyáše Bernarda Brauna, konkrétně Sochařem z Benátek, jímž by mohl být snad František Adámek. Socha patří do památkově chráněného zámeckého areálu.\n\nAlegorie Léta je pojata jakožto římská bohyně plodnosti a úrody Ceres (Démétér). Oděna je pouze do vzdušného pláště, sepnutého páskou vedenou přes její bříško. Plášť vytváří množství miskovitých záhybů. V pravé ruce drží srp, určený ke sklizni obilí. Za její levou odlehčenou nohou je svázaný snop obilí, ze kterého se snaží malinká kachna ukořistit pár klasů pro sebe. Celý snop bohyně úrody přidržuje mezi nohama tak, že část klasů zakrývá její klín. Výskyt obilí a srpu poukazují na důležitost žní, probíhajících právě v létě. O tom, jak důležité byly v dané době žně svědčí i to, že jsou zdůrazněny v celém lyském souboru hned dvakrát, a to kromě sochy Léta ještě u alegorie měsíce Srpna. Ceres zaujímá složitý postoj s barokní modifikací kontrapostu. V jejím postoji je extrémní zalomení v koleni, typické pro Braunovu dílnu v této době. Její kudrnaté kadeře zdobí opět věnec, tentokrát spletený z klasů obilí.\n\n"}
{"id": "1331374", "url": "https://cs.wikipedia.org/wiki?curid=1331374", "title": "Alegorie Podzimu (Lysá nad Labem)", "text": "Alegorie Podzimu (Lysá nad Labem)\n\nAlegorie Podzimu je socha, která je součástí souboru alegorií ročních období v zámeckém parku v Lysé nad Labem. Socha je situována na jižní stranu horní terasy. Je pravděpodobné, že toto místo zaujímala již od doby svého osazení do zámeckého parku v letech 1734 až 1735. Socha je z jemnozrnného pískovce šedobílé barvy s okrovými skvrnami. Socha byla vytesána v dílně Matyáše Bernarda Brauna, konkrétně Sochařem z Benátek, jímž by mohl být snad František Adámek. Socha patří do památkově chráněného zámeckého areálu.\n\nPodzim je pojednán jako římský bůh vína a radovánek, Bakchus. Oblečen je pouze do pláště, jenž zakrývá jeho klín a dále spadá v miskovitých a korýtkovitých záhybech dolů přes jeho záda. Postoj sochy je stejný jako u alegorie Léta.\nBakchus svírá oběma rukama obrovitý hrozen vína, ze kterého se snaží snad vymačkat šťávu, aby nasytil malé putti, stojící za jeho levou nakročenou nohou. Putti drží ve svých rukou nádobu ve tvaru mušle tak, aby mohl získanou šťávu ihned vypít. Bůh radovánek je ztvárněn, jako půvabný, avšak dosti pohublý mladík s oble plnými boky a užším hrudníkem. Na svých vlnitých kadeřích má nasazenou korunu z hroznů vinné révy. Podzim tak připomíná měsíc, kdy se slaví sklizeň vinné révy, formou vinobraní.\n\n"}
{"id": "1331375", "url": "https://cs.wikipedia.org/wiki?curid=1331375", "title": "Alegorie Zimy (Lysá nad Labem)", "text": "Alegorie Zimy (Lysá nad Labem)\n\nAlegorie Zimy je socha, která je součástí souboru alegorií ročních období v zámeckém parku v Lysé nad Labem. Socha je situována na jižní stranu horní terasy. Je pravděpodobné, že toto místo zaujímala již od doby svého osazení do zámeckého parku v letech 1734 až 1735. Socha je z jemnozrnného pískovce šedobílé barvy s okrovými skvrnami. Socha byla vytesána v dílně Matyáše Bernarda Brauna, konkrétně Sochařem z Benátek, jímž by mohl být snad František Adámek. Socha patří do památkově chráněného zámeckého areálu.\n\nZima je zpodobněna jako starý vyžilý muž. Je dosti možné, že onou postavou muže je římský bůh Vulcanus. Oděn je do pláště lemovaného kožešinou, jenž má uvázán tak, aby zakryl partie jeho klína a zad. Plášť vytváří na jeho zádech množství miskovitých a korýtkovitých záhybů. Na hlavě má nasazenou kožešinovou čepici. Socha zaujímá složitý postoj kombinující taneční nakročení s barokní modifikací kontrapostu. Malou změnou v jeho postoji, oproti jiným alegoriím z tohoto souboru, způsobuje pohyb jeho pravé odlehčené nohy, která kříží levou zatíženou nohu. Stařec se také svým pravým bokem opírá o pařez, skrytý za dětskou postavičkou. Vulkán pravou rukou hladí malého chlapce, jenž se nachází u jeho pravého boku. Dětská postavička, oděná pouze do drobného pláště, drží ve svých rukách ohřívadlo se žhavými uhlíky, ze kterého se line teplý kouř nebo snad i oheň, ohřívající levou ruku starce. Starcovu životem unavenou tvář zdobí plnovous a zpod jeho čepice se linou kudrnaté kadeře.\n\n"}
{"id": "1331377", "url": "https://cs.wikipedia.org/wiki?curid=1331377", "title": "Martin Ondráček", "text": "Martin Ondráček\n\nMartin Ondráček (* 8. října 1987) je český lední hokejista hrající na postu pravého křídla.\n\nV mládežnických kategoriích nastupoval za klub HC Slavia Praha. Mezi dospělé následně pronikl v sezóně 2006/2007 v Havlíčkově Brodě. Poté nastupoval i za Pelhřimov. Během ročníků 2008/2009 a 2009/2010 odehrál vždy část zápasů za pražskou Slavii a část utkání za havlíčkobrodský klub. V barvách Havlíčkova Brodu pak sezónu 2010/2011 odehrál celou. Následující ročník (2011/2012) hrál za HC Most, ale další sezónu již opět za Havlíčkův Brod. Ročník 2013/2014 strávil zčásti v Berouně a zčásti v Havlíčkově Brodě. Ročník 2014/2015 strávil v Litoměřicích, odkud se po sezóně vrátil do mateřské Slavie, nicméně do třiceti utkání zasáhl i v barvách Litoměřic. Ročník 2016/2017 odehrál za Litoměřice kompletně, ale po jeho skončení se opětovně vrátil do pražské Slavie.\n"}
{"id": "1331383", "url": "https://cs.wikipedia.org/wiki?curid=1331383", "title": "Jiří Skřivan (parkurový jezdec)", "text": "Jiří Skřivan (parkurový jezdec)\n\nJiří Skřivan (* 17. října 1967 Litomyšl) je český parkurový jezdec. Je vítězem Mistrovství České republiky, trojnásobným vítězem Českého skokového poháru, vítězem mnoha Grand Prix v Čechách i v zahraničí . Od roku 2002 je prezidentem Českého skokového poháru. Provozuje jezdecký areál na Suché u Litomyšle.\n\nS manželkou Mirkou má 3 děti – dcery Petru a Mirku (*1991) a syna Jiřího (*2000)\n\nJiří Skřivan začal závodit ve 12 letech, první parkur vyhrál na klisně Manon, podle které pojmenoval svou současnou stáj. Od roku 1989 působil ve Švýcarsku a Irsku ve stájích Paula Darragha, Makuse Fuchse a H. Trauffera. Po návratu ze zahraničí založil vlastní parkurovou stáj, se svými koňmi pak dosahoval mnoha úspěchů na českých i zahraničních kolbištích. Účastnil se Mistrovství Evropy.\n\nVlastní a provozuje jezdecké centrum na Suché u Litomyšle, kde se věnuje tréninku koní, jezdců, pořádání jezdeckých akcí, jeho manželka Mirka tam provozuje Jezdeckou školu.\n\nV roce 2002 přichází Jiří Skřivan do jezdeckého sportu s novou myšlenkou celorepublikového seriálu Velkých cen a následně vzniká nový fenomén posledních let - ČESKÝ SKOKOVÝ POHÁR. Byl zvolen prezidentem Asociace Český skokový pohár a v letech 2004, 2006 a 2011 se stává i jeho celkovým vítězem.\n\nVesta del Metz, Labe Jeff, Labe James, Andolph Wepol, Rytma, Kallisto, Flying Star\n2017\n\n2016\n\n2015\n\n\n2012\n\n2011\n\nVítěz ČESKÉHO SKOKOVÉHO POHÁRU 2011\n\n7. místo Grand Prix Linc - s klisnou Kallisto\n\n4. místo VC Brna - s klisnou Kallisto\n\n7. místo Grand Prix Linc - s klisnou Kallisto\n\n1. místo VC Ptýrova - s klisnou Kallisto\n\n5. místo MČR Ptýrov senioři - s klisnou Kallisto\n\n1. místo VC Opavy - s klisnou Kallisto\n\n3. místo VC Kolína - s klisnou Kallisto\n\n4. místo VC Ostravy - s klisnou Mercedes 1\n\n3. místo VC Ostravy - s klisnou Kallisto\n\n2010\n\n1. místo VC Ptýrova - s klisnou Kallisto\n\n3. místo VC Plzně ČSP - s klisnou Mercedes 1 \n\n2. místo MC Plzně - s klisnou Kallisto\n\n2009\n\n1. místo MČR družstev - s klisnou Kallisto\n\n2 místo Velká ceny Opavy - s klisnou Rytma CAC Lesing\n\n2. místo Velká cena Jemčiny - s klisnou Rytma CAC Lesing \n\n3. místo Malá cena Plzně - s klisnou Kallisto\n\n1. místo ST Dubicko - s klisnou Mercedes 1\n\n1. místo ST+T Nová Amerika - s klisnou Kallisto\n\n2. místo S Hradišťko - s klisnou Kallisto\n\n2007\n\n3. místo MČR - s klisnou Rytma CAC Leasing \n\n2006\n\nVítěz ČESKÉHO SKOKOVÉHO POHÁRU 2006 \n\nVítěz ČSOB Velké ceny Prahy – s koněm Labe James CAC Leasing \n\n2. místo MČR družstva - s koněm Labe James CAC Leasing\n\n4. místo ČSOB Velká cena Zámku Belcredi - s koněm Labe James CAC Leasing\n\nVítěz ČSOB Velké ceny Brna - s klisnou Rytma CAC Leasing \n\nVítěz Ceny Karsit - s klisnou Rytma CAC Leasing\n\n5. místo ČSOB Velká cena Ostravy - s klisnou Rytma CAC Leasing\n\n3. místo Grand Prix Leszno, Polsko - s klisnou Rytma CAC Leasing\n\n6. místo Mittel Tour – s koněm Ramara Elkor \n\n2. místo Malá cena Plzně - s klisnou Tora 1\n\n2. místo Malá cena Brna – s koněm Excalibur Wepol\n\n2005\n\nVítěz Velké ceny Prahy – s koněm Labe James CAC Leasing\n\n4. místo Velká cena Brna - s koněm Labe James CAC Leasing\n\n3. místo Finále KMK 6letých - s klisnou Tora 1\n\n2004\n\nVítěz ČESKÉHO SKOKOVÉHO POHÁRU 2004\n\n3. místo MČR – s koněm Andolph Wepol\n\n2. místo Velká cena Prahy - s koněm Labe James CAC Leasing\n\n4. místo Velká cena Brna - s koněm Labe James CAC Leasing\n\nVítěz Velké ceny Frenštátu pod Radh. - s koněm Labe James CAC Leasing \n\n3. místo Velká cena Frenštátu pod Radh. - s klisnou Rytma CAC Leasing\n\n2003\n\n3. místo MČR - s koněm Labe James CAC Leasing\n\nVítěz Velké ceny Ostravy - s koněm Labe James CAC Leasing\n\nVítěz Velké ceny Poděbrad - s koněm Labe James CAC Leasing\n\nVítěz Velké ceny Plzně - s koněm Labe James CAC Leasing\n\nVítěz Velké ceny Frenštátu pod Radh., - s koněm Labe James CAC Leasing \n\n2000\n\n2. místo MČR - s koněm Labe James CAC Leasing\n\n1999\n\n2. místo MČR - s koněm Labe James CAC Leasing\n\n1998\n\n4. místo MČR - s koněm Labe James CAC Leasing\n\nVítěz Velké ceny Poděbrad -  s koněm Labe James CAC Leasing \n\n1997\n\n2. místo MČR - s koněm Labe Jeff \n\n1996\n\n2. místo MČR - s koněm Labe Jeff\n\nVítěz Grand Prix CSA Poděbrady - s koněm Labe Jeff\n\nVítěz Grand Prix CSI Hortobágy, Maďarsko - s koněm Labe Jeff\n\n1994\n\n3. místo MČR – s klisnou Vesta del Metz\n\n1. místo MČR ml. koní - s koněm Labe Jeff\n\n1. místo KMK 6letých – s koněm Labe Jeff \n\n1993\n\n1. místo MČR – s klisnou Vesta del Metz\n\n\n"}
{"id": "1331384", "url": "https://cs.wikipedia.org/wiki?curid=1331384", "title": "Jiří Valenta (výtvarník)", "text": "Jiří Valenta (výtvarník)\n\nJiří Valenta (6. srpna 1936, Praha – 11. července 1991, Kolín nad Rýnem) byl český malíř, grafik a fotograf. Po srpnové okupaci roku 1968 emigroval do Německa. Od roku 1972 až do své smrti žil v Kolíně nad Rýnem.\n\nV letech 1951–1953 navštěvoval Vyšší uměleckoprůmyslovou školu v Praze. Ve druhém ročníku dostal výjimku a jako sedmnáctiletý byl bez maturity přijat na Akademii výtvarných umění v Praze. V letech 1953–1959 studoval v ateliéru prof. Miloslava Holého a prof. Karla Součka. K jeho spolužákům patřili František Mertl, Milan Ressel nebo Bedřich Dlouhý. Během studia se sblížil s progresivně orientovanými spolužáky, kteří formou dvou neoficiálních ateliérových výstav Konfrontace vnesli v roce 1960 do českého prostředí v jisté redakci podobu evropského informelu. Skupinu, kterou dal dohromady Jan Koblasa, tvořili spolu s ním Aleš Veselý, Zbyšek Sion, Zdeněk Beran, Antonín Málek a Antonín Tomalík. První Konfrontace, na niž Koblasa přizval grafika Vladimíra Boudníka, se konala 16. března 1960 ve Valentově ateliéru Na Palmovce; druhá Konfrontace, rovněž s účastí Boudníka, se konala 30. října v ateliéru Aleše Veselého v Praze na Žižkově.\n\nRoku 1963 měl první samostatnou výstavu kreseb v klubu Mánesu a roku 1965 vystavil v Brně své obrazy a kresby. V témže roce byl vybrán spolu s pěti dalšími mladými evropskými umělci pro výstavu v pařížské galerii Lambert (\"Cinque jeunes peintres dÉurope de l’Est\"). Zúčastnil se IV. Bienále v Musée d'Art Moderne de la Ville de Paris, kam porota záměrně vybrala československé umělce, kteří představovali vyhraněný a autentický projev schopný obstát v mezinárodní konkurenci (J. Valenta, B. Dlouhý, A. Veselý, K. Nepraš, A. Kučerová, R. Fila). V následujících letech vystavoval v Mánesu a OGV v Jihlavě a roku 1967 byl přijat do SČVU. Spolu s arch. M. Hrubým připravoval rekonstrukci kaple sv. Jana Nepomuckého v obci Stáj, ale po srpnové okupaci v roce 1968 již k realizaci nedošlo.\n\nPo okupaci v srpnu 1968 odešel nejprve do Vídně a pak do Německa. V roce 1969 se usadil v Hof Dodau u Eutinu, v ateliéru berlínského galeristy J. Kiliana. Odtud se přestěhoval do Plönu, kde se naučil pasířské řemeslo. Vystavoval v Torontu, Bochumi a Švédsku. V roce 1971 pracoval díky jednoročnímu stipendiu nadace Emila Noldeho v jeho severoněmeckém domě v Seebüllu. Roku 1972 se z Plönu přestěhoval do Brühlu a následně do Kolína nad Rýnem, kde pak byl od roku 1973 zaměstnán na místním magistrátu jako technický kreslič a podílel se na zpracování územního plánu města Kolína. V 80. letech hodně cestoval (Francie, Anglie, Itálie, Holandsko, Afrika).\n\nKoncem 80. let mu byl diagnostikován zhoubný nádor. V letech 1990 a 1991 navštívil Prahu a setkal se se svou matkou a přáteli. 11. července 1991 podlehl svému onemocnění. Je pohřben na břevnovském hřbitově v Praze.\n\nVe Valentových školních malbách převažují stříbřitá zátiší a šedozelené krajiny. Malířovo privátní dílo vyjadřuje vzdor a existenciální skepsi společnou celé generaci umělců studující na Akademii v 50. letech (\"Duch zabitého\", 1959). Již během studia nacházel inspirační zdroj v art brut Jeana Dubuffeta, materiálových kompozicích A. Tàpiese nebo obrazových kolážích z pytloviny Alberta Burriho (\"Sacchi\"), ale podstata jeho díla je duchovní a podložená teoretickými úvahami.\n\nNa počátku své tvorby se letmo dotkl figurace v obrazech, které záměrně připomínaly syrové primitivní umění nebo dětské kresby (\"Děvče s míčem\", 1959, \"Venuše\", 1959). Na přelomu 50. a 60. let se orientoval na strukturální malbu. Reliéfní struktura i barevnost obrazů, redukovaná na přírodní světlé okrové, pískové, krémové a nazelenalé tóny, byla bezprostředně inspirována skalami v kokořínském údolí, kam jako studenti podnikali společné výlety (\"Koláž VIII\", 1961). K vytvoření reliéfního povrchu vmíchával písek nejprve do barev a později do akronexu. Kousky textilu vlepované na plátno jako obdélná a kruhová pole v cyklu abstraktních obrazů \"Koláž\" svědčí o Valentově \"nostalgii po řádu\" a potřebě vnést do informelního obrazu geometrické prvky, která překonají náhodnost strukturální změti.\n\nValentův výtvarný projev směřoval ke kontemplaci, která se prosadila i prostřednictvím barvy - zprvu světelným pozadím v sérii obrazů \"Triptych\" (1959) a později jako barevně a světelně opalizující kruhová centra v cyklu \"Portrétů zvolna narůstajících procesů\" (1962–1963). \"Portréty\" byly Valentovy záznamy nejrůznějších situací, konkrétních věcí nebo třeba rozhovoru. Prorývané linie kruhových obrazců v ploše reliéfního nánosu barvy naznačují pohyb a vnitřní napětí, ale nedokonalé formy a tvary jsou jen fázemi děje s otevřeným koncem. Změna lávovité struktury malby směrem k matné a lehce zarůžovělé syntetické pastě souvisí s přechodem k organickým strukturám v následujícím cyklu \"Syntetických tkání\" (1963–1964), kde se útvary osamostatňují jako bílé kruhy obklopené zbrázděnou strukturní malbou. Valentův malířský vývoj má svou vnitřní logiku, ze které se neodchyluje ani v polovině 60. let, kdy se řada jeho generačních druhů vrátila k figuraci. V cyklu abstraktních \"Portrétů\" pokračoval Valenta až do své emigrace roku 1968 (\"Portrét situace III\", 1965, \"Portrét černého vejce\", 1965, \"Portrét slepého mládence\" (1965-1966), \"Portrét Zvěstování\", 1966, \"Malý portrét hlasu II\", 1966-67).\n\nBezprostředně po nedobrovolné emigraci, během pobytu v Dodau (říjen-listopad 1968) Valenta vytvořil cyklus devíti obrazů \"Pocta Mistru Theodorikovi\" s podtitulem \"Devět pokusů o zavěšení člověka do prostoru\". Šlo o reakci na odchod ze země, s níž byl svázán svými kořeny a o vyjádření osobního pouta k přednímu českému středověkému mistrovi, který se pro něho v dané chvíli stal důležitou citovou jistotou a potřebným záchytným bodem v rozlehlosti neznámého světa. Deprimující poznání, že není schopen ovlivnit děje, které se odehrávají mimo něj a bez jeho přičinění, vyjadřují obrazy z roku 1970 (\"Votivní deska o sv. Krappovi\", \"Votivní deska pro sv. Lalu\", 1970), které svými názvy odkazují k absurdní divadelní hře Samuela Becketta \"Krapp’s Last Tape\". Je v nich načrtnut prostor s centrální perspektivou, indiferentní obrysy kruhových výsečí naznačující fragmenty těl. Zlatá kovová plocha jako symbol boží přítomnosti a sytá modrá a červená barva mohou navozovat asociaci se středověkými obrazy.\nNásledující díla z 70. let Valenta přestal označovat názvy a přiděluje jim v cyklu \"Obrazy\" jen pořadí. Obsahují aluzi na konkrétní motiv - chodidla Jacqueline Kennedyové, které Valenta zahlédl v módním časopisu a převedl v plošný znak. Cyklus rozvíjí umělcovo duchovní pojetí vazby tělesného a pomíjivého v řádu světa. Dominantní je bílá barva doplněná tužkovou kresbou a akcentovaná fragmentem plochy čisté barvy. Na podkladu ze dřeva nebo plexiskla jsou připevněny kovové prvky, které doplňují nepravidelné plochy transparentní fólie, a bílých a barevných papírů vlepené jako koláž (\"Obraz I-XXI\", 1972–1975). Předlohu k obrazům tvoří rozsáhlý cyklus kreseb, vzájemně propojený opakujícími se znaky přenášenými pomocí šablon, které se postupně mění a zjednodušují až k výsledné převaze bílé plochy. Smyslem meditace, kterou malíř vede v průběhu své konceptuální tvorby, je osvobození a vyprázdnění nitra a dosažení absolutní čistoty.\nV roce 1978 Jiří Valenta cítil, že již není schopen se dále vyjadřovat malířskými prostředky, přestal malovat a po zbytek života se věnoval fotografování. Linhartová soudí, že přemíra teoretizování se v jeho případě mohla stát překážkou, na níž naráží spontánní proces tvorby. Až do roku 1990 vzniklo kolem 5 000 snímků, které vyvolal a uložil jako negativy, ale jen malou část z nich nechal zvětšit. Na poslední kresby navazují jeho nejstarší černobílé fotografie - bílá série zátiší s bílými hrnky, se stíny laděnými do světlé hnědi (chamois). Některé nechal zarámovat a zavěsil je na bíle vymalované stěny svého kolínského bytu, který se postupně stal sám výtvarným dílem, reflektujícím Valentovu obsesi čistotou. Následující série snímků, které ve velkém detailu přibližují partie lidského těla (\"Hýždě\", 1979) nebo květů růží (\"Růže\", 1979) mají zjevně erotický podtext. Valenta fotografoval až do roku 1991 a vytvářel i barevné, často informelní kompozice. \"Podobně jako v malbě, v níž chtěl dojít k hranici absolutna, kde se střetl tvar a dokonalost, chtěl i ve fotografii dosáhnout k poslední možnosti, za níž se již nic neotvírá, protože byla udělána tečka.\"\n\n\n\n\n"}
{"id": "1331388", "url": "https://cs.wikipedia.org/wiki?curid=1331388", "title": "Magdalena Braniborská", "text": "Magdalena Braniborská\n\nMagdalena Braniborská (7. ledna 1582 – 4. května 1616) se narodila jako dcera kurfiřta Jana Jiřího Braniborského a jeho třetí manželky Alžběty Anhaltsko-Zerbstské. Provdala se za lankraběte Ludvíka V. Hesensko-Darmstadtského.\n\nMagdalena měla s Ludvíkem několik dětíː\n\n"}
{"id": "1331391", "url": "https://cs.wikipedia.org/wiki?curid=1331391", "title": "Serliovský motiv", "text": "Serliovský motiv\n\nSerliana – benátské (trojdílné) okno, označované někdy jako palladiovský motiv, je architektonický prvek v podobě okenního otvoru zakončeného obloukem se dvěma malými bočními obdélníkovými otvory.\n\nTato architektonická struktura byla využívána již ve starém Římě ve vítězném oblouku. V době renesance, byl nejprve popsán Sebastianem Serliem (1475–1554) v práci \"Architettura\" (1537) – odtud název \"serliana\". Mistři stavitelé 16. století začali tento antický motiv znovu používat. Benátské okno získalo světovou proslulost, ale především Andrea Palladio, který použil toto řešení na svých starších budovách, například v \"Palazzo della Ragione\" v Vicenza – odtud také název palladianský motiv.\n\nZpočátku měla výška (poloměr oblouku) okna odpovídat jedné třetině výšky postranních obdélníků. Brzy však bylo od tohoto pravidla  ustoupeno.\n\nSymetrie a třídílnost benátského okna připomíná oltářní triptych.\n\nNa konci 19. století využívali často tento motiv v novorenesančních kamenných měšťanských domů. Podobě stylizovaných forem bylo použito architekty Art-deco. Dnes se často objevuje jako citace v nově postavených bytových objektech a budovách.\n\n"}
{"id": "1331393", "url": "https://cs.wikipedia.org/wiki?curid=1331393", "title": "Seznam lihovarů v Praze", "text": "Seznam lihovarů v Praze\n\nSeznam lihovarů v Praze obsahuje lihovary a vinopalny založené v Praze a obcích sousedních, které byly později k Praze připojeny. Lihovary jsou řazeny podle abecedy. Seznam není úplný.\n\n\n"}
{"id": "1331396", "url": "https://cs.wikipedia.org/wiki?curid=1331396", "title": "Drn (budova)", "text": "Drn (budova)\n\nDrn je polyfunkční rohová budova na rohu ulic Národní a Mikulandská na Novém Městě v Praze 1, která slouží jako kanceláře, restaurace, obchody a galerie. Byla postavena mezi lety 2012 až 2017. Zahrnuje čtyři podzemní a osm nadzemních podlaží, je napojena na barokní Schönkirchovský palác. Má skleněnou fasádu s kovovými ozdobnými prvky a ochozy, na kterých roste zeleň a na jaře barevné tulipány. Architektem je Stanislav Fiala, investorem akciová společnost Sebre. Od roku 2019 vlastní budovu německý fond KGAL.\n\nV roce 1966 byly v místě dnešního Drnu zbořeny dva domy, čp. 136 a 137, které ve své historické uliční čáře vybíhaly o cca 6–7 metrů oproti sousednímu prvorepublikovému paláci Dunaj do ulice. Poté zde zůstala proluka, která později sloužila jako parkoviště. Na zdi sousedního domu za prolukou provedl italský streetartový výtvarník senegalského původu s přezdívkou Blu v roce 2008 v rámci festivalu Names Festival nástěnnou malbu Gaza Strip (Pásmo Gazy), na které řada bagrů a tanků projíždí po Möbiově pásce. Stejná malba následujícího roku vyšla pravděpodobně v Londýně jako grafický tisk. V roce 2012 byla malba přemalována, novou malbu provedli Jan Kaláb (Point), Pasta Oner, Michal Škapa (Tron) a Ondřej Vyhnánek (X-DOG).\n\nV roce 2005 město Praha prodalo parcelu soukromému subjektu za cenu 184 milionů korun. Investor navíc přikoupil sousední barokní palácový objekt orientovaný do Mikulandské ulice, tzv. Schönkirchovský dům čp. 135 z let 1726–1734, a na podzim roku 2006 začal s památkovými orgány konzultovat studie novostavby. Projekt původně měl být pojmenován \"Palác Národní\" a mělo se jednat o hotel.\n\nProjekt Drnu vznikl v roce 2012. Výstavba probíhala mezi roky 2012 až 2017 a stála 1,5 miliardy korun.\n\nV roce 2019 budovu odkoupil od české společnosti Sebre německý fond KGAL. Cena nebyla zveřejněna, odhadem budova vyšla na 2,5 miliardy korun. Podle časopisu Forbes jsou v budově Drn nejluxusnější kanceláře v Praze, zejména z pohledu ceny.\n\nExteriér sedmipatrového paláce Drn tvoří skleněná fasáda, před kterou jsou dřevěné ochozy, na kterých roste zeleň. Stavba má zelenou střechu, byly zde vysazeny stromy. V interiéru jsou zakomponovány materiály (parkety, cihly, tašky či trámy) ze sousedního Schönkirchovského paláce, které bylo nutno odstranit při jeho rekonstrukci. Mezi Drnem a Schönkirchovským palácem byl po výstavbě Drnu vytvořen nový veřejný prostor společný pro obě stavby.\n\n"}
{"id": "1331397", "url": "https://cs.wikipedia.org/wiki?curid=1331397", "title": "Tomasiano", "text": "Tomasiano\n\nTomáš Juřík, známý pod uměleckým jménem Tomasiano (* 2. března 1987 Olomouc), je český profesionální kouzelník a iluzionista. V roce 2016 se probojoval do finále televizní soutěže \"Česko Slovensko má talent\". Ziskal mnohá ocenění za mikromagii. \n\nTomasiano se začal věnovat kouzlům v pozdním věku, kdy si zaměřil na mikromagii. Postupně začal pronikat i do dalších oborů magie – mentalismu, iluzionismu, jevištní a parketové magie. V roce 2013 se poprvé přihlásil do soutěže \"Česko Slovensko má talent\", kde sice postoupil do semifinále, ale následně neprošel přes velký třesk, kde rozhodovaly divácké hlasy, takže v semifinále nevystoupil.\n\nV roce 2016 se přihlásil do soutěže podruhé a probojoval se až do finále. S označením nejlepší kouzelník v historii této soutěže si získal respekt i omluvu obávaného porotce Jaro Slávika. \n\nTomasiano podporuje mnohé charitativní projekty, pravidelně navštěvuje onkologicky nemocné děti ve Fakultní nemocnici Olomouc.\n\nDětství prožil v Grygově u Olomouce a má dva mladší bratry. Po střední škole pracoval jako programátor CNC strojů. Během zaměstnání vystudoval strojní inženýrství na Univerzitě Tomáše Bati ve Zlíně. V roce 2012 se oženil s kouzelnicí Květoslavou Kellnerovou, známou pod uměleckým jménem Kelly. Společně mají dvě děti. \n"}
{"id": "1331398", "url": "https://cs.wikipedia.org/wiki?curid=1331398", "title": "Znojemský viadukt", "text": "Znojemský viadukt\n\nZnojemský viadukt je železniční most přes řeku Dyji na trati Znojmo–Retz (248). Je dlouhý 220 metrů a vysoký 48,2 metru a je nejvyšším železničním mostem na jižní Moravě. Byl postaven v letech 1869–1871 podle projektu Johanna Emanuela Brika jako součást Rakouské severozápadní dráhy, první vlak po něm projel 1. listopadu 1871. Tvořil ho nýtovaný spojitý příhradový nosník ze svářkové oceli spočívající na třech kamenných pilířích, vyrobený firmou Brüder Benkieser z Pforzheimu. V roce 1988 byl viadukt vyhlášen technickou památkou. Původní mostovka byla v roce 1992 nahrazena provizorní konstrukcí, v roce 2009 byl most kompletně rekonstruován.\n\n"}
{"id": "1331403", "url": "https://cs.wikipedia.org/wiki?curid=1331403", "title": "Sebastiano Serlio", "text": "Sebastiano Serlio\n\nSebastiano Serlio ( 6. září 1475 Bologna – cca 1554 Fontainebleau) byl italský architekt, malíř a teoretik architektury z doby manýrismu.\n\nV roce 1514 Serlio odešel do Říma, kde studoval architekturu pod vedením Baldassare Peruzziego, jednoho z iniciátorů manýrismu v architektuře. V roce 1527 utekl do Benátek, kde zůstal až do roku 1540, kdy jej král Francie František I. Francouzský najal jako poradce při výstavbě paláce v Fontainebleau. Nicméně pouze dvě stavby lze připsat Serliovi: vstup do Fontainebleau a zámek Ancy-le-Franc, postavený v 1546.Autor architektonického traktátu v sedmi knihách a osmé neukončené, má velký vliv na evropskou architekturu, zejména ve Francii a Polsku. Traktát zahrnoval otázky geometrie, perspektivy, obecná pravidla architektury, antické architektury, stejně jako rezidenční, vojenské a sakrální. Serlio velmi pečlivě zpracoval otázku o vytvoření otvoru ve zdi. Proslavil především návrhy oken a portálů, ale také projektoval vzory stropů, vlysů a ornamentů.\n\nJednotlivé díly traktátu nebyly vydány v řadě za sebou.\n\n\n"}
{"id": "1331404", "url": "https://cs.wikipedia.org/wiki?curid=1331404", "title": "Aleš Furch", "text": "Aleš Furch\n\nAleš Furch (* 24. prosince 1997 Praha) je český lední hokejista hrající na pozici středního útočníka.\n\nVe svých mládežnických letech nastupoval za klub HC Slavia Praha. Účastnil se i mezinárodních turnajů své věkové kategorie. Za tým dospělých poprvé nastoupil v sezóně 2014/2015 v barvách svého mateřského klubu. Během ročníku 2016/2017 hrál vedle Slavie také za Jindřichův Hradec. V sezóně 2017/2018 již ovšem nastupuje pouze za pražskou Slavii.\n"}
{"id": "1331405", "url": "https://cs.wikipedia.org/wiki?curid=1331405", "title": "Guzel Šamilevna Jachinová", "text": "Guzel Šamilevna Jachinová\n\nGuzel Šamilevna Jachinová (, ; * 1. června 1977, Kazaň) je ruská spisovatelka, autorka oceňovaného románu \"Zulejka otevírá oči\" o represích na sovětském venkově ve 30. letech 20. století. \n\nNarodila se v Kazani, kde také absolvovala Fakultu cizích jazyků na Kazaňské státní pedagogické vysoké škole (dnes součást Kazaňské federální univerzity). Od roku 1999 žije v Moskvě, pracovala v oboru PR, reklamy a marketingu. Zde vystudovala Fakultu scenáristiky Moskevské školy filmu (2015). Publikovala v ruských literárních časopisech \"Něva\" a \"Okťabr\". Jednotlivé kapitoly její románové prvotiny \"Zulejka otevírá oči\" vyšly nejdříve v časopisu \"Sibirskije ogni\". Přesto se jí dlouho nedařilo najít pro toto dílo vydavatele, pomohla jí nakonec až literární agentura.\n\nNa krasnojarském knižním veletrhu v listopadu 2016 spisovatelka sdělila, že jsou podepsány smlouvy na překlad románu \"Zulejka otevírá oči\" do 22 jazyků, přičemž kniha již vyšla tatarsky a finsky. Probíhají také přípravy filmového zpracování.\n\n\nDle jejích vlastních slov náleží mezi její oblíbené spisovatele Michail Bulgakov, Nikolaj Vasiljevič Gogol, Alexandr Sergejevič Puškin, Ljudmila Ulická, či Jevgenij Germanovič Vodolazkin. \n"}
{"id": "1331406", "url": "https://cs.wikipedia.org/wiki?curid=1331406", "title": "Lucien Gaudin", "text": "Lucien Gaudin\n\nLucien Alphonse Paul Gaudin (27. září 1886 Arras – 23. září 1934 Paříž) byl francouzský šermíř, čtyřnásobný olympijský vítěz. Pocházel z vojenské rodiny, absolvoval pařížské Lycée Carnot, jeho učitelem šermu byl Paul Carrichon. Vyhrál mistrovství Evropy v šermu 1921, soutěž Champion international (neoficiální mistrovství světa) 1905 a 1918, devětkrát byl mistrem Francie. Na letních olympijských hrách v roce 1912 francouzský šermířský tým nestartoval kvůli sporu o pravidla, Gaudin se tak na olympiádě objevil až po první světové válce. Vyhrál v roce 1924 soutěž družstev v kordu a fleretu, v roce 1928 vyhrál kord i fleret jednotlivců. Dvakrát získal stříbrnou medaili ve fleretu družstev (1920 a 1928). Spolu s Christianem d'Oriolou je nejúspěšnějším francouzským olympionikem všech dob. V roce 1922 podstoupil exhibiční zápas s Aldem Nadim z Itálie o nejlepšího šermíře světa, který vyhrál 20:11. Po ukončení sportovní kariéry založil firmu na výrobu sportovních filmů, po jejím bankrotu v roce 1934 spáchal sebevraždu.\n\n"}
{"id": "1331408", "url": "https://cs.wikipedia.org/wiki?curid=1331408", "title": "Seznam pražských tramvají pojmenovaných po osobnostech", "text": "Seznam pražských tramvají pojmenovaných po osobnostech\n\nSeznam pražských tramvají pojmenovaných po osobnostech představuje přehled všech tramvají typu Škoda 15T, jež se Dopravní podnik hlavního města Prahy rozhodl pojmenovat a pokřtít po některé z osobností, jež ovlivnily veřejnou dopravu, nebo patřily mezi zaměstnance tohoto dopravce. Podle plánů představitelů podniku by své jméno mělo během roku pravidelně získat vždy tři až pět tramvají.\n\n"}
{"id": "1331409", "url": "https://cs.wikipedia.org/wiki?curid=1331409", "title": "Genetická genealogie", "text": "Genetická genealogie\n\nGenetická genealogie je vědní disciplína spojující analýzu genetické informace zkoumaných jedinců (sekvenování jejich DNA a interpretace přečtených hodnot) s postupy tradiční genealogie vycházejícími z genealogických a historických pramenů. Cílem genealogie je studium vztahů mezi jednotlivci a nalézání předků, přičemž genetická genealogie poskytuje pro tuto činnost nové nástroje. Díky nim je možné dokazovat nebo vyvracet domnělé příbuzenské vztahy, stejně jako odhalovat vztahy nové (v některých případech – u otcovské a mateřské linie – dokonce zasahující i hlouběji do minulosti než písemné prameny) a získávat obecnější informace o původu předků zkoumaného jedince v rámci populační genetiky.\n\nTypickým postupem v genetické genealogii je provedení genealogického testu DNA za účelem určení úrovně a typu genetické příbuznosti mezi jednotlivci. Komerční nabídka genetických testů za dostupné ceny vedla v prvním desetiletí 21. století k popularizaci genetické genealogie, zejména pak mezi již aktivními genealogy a nejvíce ve Spojených státech amerických. První společností nabízející komerční testy DNA pro genealogy byla texaská Family Tree DNA. Odhaduje se, že do konce roku 2017 si genealogický test DNA udělalo již více než 12 milionů lidí. Výzkum DNA pro účely genealogie propagují po světě skupiny nadšenců, sdružených typicky podle společného příjmení či zájmového regionu, stejně jako vědecké týmy realizující výzkumné projekty (včetně analýzy DNA již zemřelých osob).\n\nOdběr vzorku DNA pro genetický test typicky provádí sám zkoumaný jedinec bezbolestným stěrem z dutiny ústní nebo poskytnutím vzorku slin. Samotné čtení genetické informace v tomto materiálu obsažené pak provádějí specializované genetické laboratoře, z nichž mnohé tuto službu nabízejí na komerční bázi a doplňují ji vlastními analýzami a prohledávatelnými databázemi výsledků svých klientů. V případě nalezení stejného nebo podobného profilu DNA (tzv. „shoda“) u dvou jedinců lze z výsledku odhadnout stupeň příbuznosti, resp. vzdálenost k nejbližšímu společnému předku v generacích či letech, a také blíže specifikovat rodové linie, které k tomuto společnému předkovi vedou (podle typu prováděného testu).\n\nGenetická genealogie může obohatit tradiční genealogické bádání ve čtyřech základních oblastech:\n\n\nInformace využitelné v genetické genealogii se získávají zejména prostřednictvím tří základních typů genealogických testů DNA, z nichž každý se věnuje studiu jiné části lidského genomu:\n\nTest chromozómu Y (Y-DNA) sleduje otcovskou linii a provádět ho lze tedy pouze mužům. Tento test bývá často využíván pro ověření příbuznosti dvou jedinců nesoucích stejné či podobné příjmení. Genetická informace obsažená v chromozomu Y se mění jen relativně pomalu a její přečtení tak umožní přesné zařazení dotyčné otcovské linie do genetického stromu mužských linií sahajícího od nejstarších lidí až po dnešní dobu a s tím související sledování historických populačních migrací.\n\nTest mitochondriální DNA (mtDNA) sleduje mateřskou linii a provádět ho lze mužům i ženám. Tento test nachází v genetické genealogii využití zejména jako dodatečný zdroj informací při zkoumání určité hypotézy již formulované na základě jiného typu testu. Množství genetické informace v mitochondriích je poměrně malé a tato informace mutuje jen velmi pomalu. Se znalostí této informace je možné mateřskou linii konkrétního jedince zařadit do genetického stromu mateřských linií, vycházejícího od nejstarších lidí, a sledovat prapůvod jednotlivých mateřských linií (tzv. Sedm dcer Eviných).\n\nTest autozomální DNA (atDNA) zachycuje ve svých výsledcích původ všech linií předků v nedávné minulosti, tedy není omezen na konkrétní rodové linie. Vzhledem k exponenciálnímu růstu počtu předků jedince v jednotlivých generacích (2, 4, 8, 16…) se ovšem již v případě nejbližšího společného předka před 6 a více generacemi (tj. přibližně 200 lety) stávají segmenty DNA společné dvěma jeho dnešním potomkům tak malé, že jen na základě jejich shody přestává již být možné nedávný společný původ a tedy i relativně blízkou příbuznost zkoumaných osob spolehlivě prokázat. Těmito testy lze však srovnáním v databázích obvykle získat největší množství osob se sdílenou částí genetické informace (tzv. „shod“), což jej činí mezi veřejností nejpopulárnějším typem testování. Protože však bez dalších znalostí není z výsledku možné konkrétní rodové linie vedoucí ke společnému předku zjistit, je pro určení zdroje podobnosti výsledků mezi dvěma osobami nutné provést srovnání jejich co nejúplnějších vývodů.\n\nV roce 2004 v českém překladu vyšla nejznámější kniha o genetické genealogii \"Sedm dcer Eviných\" od britského genetika Bryana Sykese. Tento průkopník oboru v ní popularizuje lidskou mitochondriální genetiku a prostřednictvím analýzy DNA se snaží hledat pojítko mezi moderním člověkem a jeho pravěkými předky.\n\nOd roku 2007 běží v Česku vědecký projekt \"Genetika a příjmení\", jehož cílem je hledat souvislosti mezi českými příjmení a genetickým profilem jejich nositelů (haplotypem chromozomu Y); v rámci toho projekt dobrovolníkům nabízí bezplatné stanovení Y-haplotypu s přesností na 23 markerů. Nositelem projektu je Kriminalistický ústav.\n\nGenetická genealogie je tématem diskuzí v několika českých internetových diskuzních fórech a příležitostně se o ní pořádají přednášky. Největším internetovým fórem na toto téma je skupina „Genetická genealogie“ na sociální síti Facebook. Genetická genealogie bývá též zařazována do programu některých obecných genealogických kurzů. První česká monografie o genetické genealogii vyšla v roce 2015. V březnu 2018 byla genetická genealogie tématem dílu televizního pořadu Historie.cs.\n\nV prosinci 2015 provedlo Centrum slovanské archeologie Moravského zemského muzea pod vedením archeologa Luďka Galušky odběr DNA dobrovolníků z řad obyvatel Uherského Hradiště a okolí se záměrem zjistit metodami genetické genealogie, zda se mezi současnou populací nacházejí osoby rodově spřízněné s Velkomoravany, jejichž kosterní pozůstatky byly v polovině 20. století nalezeny archeologem Vilémem Hrubým v lokalitě Špitálky v Uherském Hradišti–Sadech. Dle dílčích výsledků se u několika stovek hrobů nakonec podařilo v rámci výzkumu určit až 17 markerů chromozomu Y tam pohřbeného jedince a srovnáním těchto údajů s profily zapojených dobrovolníků se ukázalo, že třináct z nich má stejný haplotyp jako některý z jedinců z tohoto středověkého pohřebiště.\n\nGenetické testování pro účely genealogie na komerční bázi nabízí množství společností, zejména z USA, z nichž většina doručuje i do České republiky. Nabídka českých genetických laboratoří se těmto zahraničním subjektům kvůli malé velikosti trhu nevyrovná cenou ani rozsahem poskytovaných služeb. Většina testovacích společností zároveň provozuje i prohledávatelnou databázi výsledků takových testů, v níž je možno najít další osoby, které s dotyčnou zkoumanou osobou sdílejí část DNA a je tedy pravděpodobné, že se jedná o příbuzné. Tyto osoby je pak obvykle možno kontaktovat nebo si prohlédnout jejich rodokmen, zveřejnily-li ho. Výsledky testů od jedné společnosti lze za určitých podmínek nahrávat i do databází jiných společností a získat tak srovnání s větším spektrem testovaných osob a případně též další analýzy a služby. Některé společnosti se zaměřují pouze na testování a vlastní databázi neprovozují, některé webové stránky jsou naopak pouze databází resp. nástrojem pro analýzu výsledků z jiných společností, aniž by samy nabízely testování.\n\nMezi nejvýznamnější poskytovatele testování a databází pro genetickou genealogii patří:\n\n\nV Česku nejoblíbenější jsou testy od společností Family Tree DNA a MyHeritage, jejichž výsledky jsou navíc vzájemně kompatibilní, protože testování probíhá ve stejné laboratoři.\n\nVýznamným poskytovatelem testů Y-DNA je též německá společnost YSEQ. Významnou databází bez vlastního testování (umožňuje nahrávání výsledků od jiných společností) je GEDmatch. Specifická pro české a slovenské prostředí je Genebáze, jejíž součástí jsou databáze českých a slovenských výsledků testů Y-DNA (Y-STR) a mtDNA, jejichž hlavním zdrojem dat je český vědecký projekt Genetika a příjmení.\n\n\n\n"}
{"id": "1331414", "url": "https://cs.wikipedia.org/wiki?curid=1331414", "title": "Monáda (funkcionální programování)", "text": "Monáda (funkcionální programování)\n\nMonáda je funktoriální datový typ vybavený dvěma přirozenými transformacemi umožňujícími asociativní skládání operací nad monádami. Formálně je monáda monoidem v kategorii endofunktorů v kategorii typů (v Haskellu kategorie Hask). Obecně je-li formula_1 tenzorová kategorie (kde formula_2 je bifunktor a formula_3), monády jsou monoidy v formula_4.\n\nPřirozené transformace jsou u každé monády formula_5 multiplikace formula_6 a jednotka formula_7 splňující formula_8 a formula_9. Ve funkcionálním programování se tyto operace zpravidla nazývají join a unit. Příkladem monády je kontinuace, kde formula_10 je funkcí z formula_11 do formula_12 definovaná jako formula_13 a\nspeciální operace vázání je formula_14,\npřičemž formula_15 je formula_16.\n\nMonády umožňují formulovat kód s vedlejšími efekty tak, aby byl referenčně transparentní, a tedy \"čistý\" (ve funkcionálním smyslu). Monády jsou zpravidla generické a jejich druh je formula_17.\n\nZ každého endofunktoru lze vytvořit volnou monádu.\n\nKontinuace v C++ lze reprezentovat (s využitím statického polymorfismu) následující třídou:\n\nAby byla Cont funktorem, musíme implementovat fmap nebo bind:\n\nC++ nemá typy vyšších druhů, nicméně pomocí specializace šablon můžeme dosáhnout stejného efektu.\nKonkrétně můžeme například definovat generické monadické operace fmap a join.\n\nTakto koncipovaný kód má tu výhodu, že poskytuje definice monadických funkcí bez ohledu na konkrétní typ. Proto stačí pro konkrétní monadický typ implementovat pouze buď bind, nebo fmap a join, podobně jako v čistě funkcionálních jazycích à la Haskell.\n\n"}
{"id": "1331415", "url": "https://cs.wikipedia.org/wiki?curid=1331415", "title": "Druh (teorie typů)", "text": "Druh (teorie typů)\n\nDruh je v teorii typů \"typ typu\". Druh konkrétních typů (např. čísla nebo řetězce) je formula_1, druh generických typů (např. seznamu \"List⟨_⟩\") je formula_2 a druh monád je formula_3. V případě monád jde o druh vyššího řádu.\n\nKonkrétní typy (druhu formula_1) tvoří kategorii, ve které morfismy jsou funkce. Typem druhu formula_2 je v C++ například\n\nTypem druhu formula_6 je například\n\nTypem vyššího druhu formula_3 je kupříkladu:\n\nVe většině běžných imperativních jazyků (Java, Swift, Go…) není možné typy vyšších druhů používat kvůli chybějící podpoře v překladači a runtimu.\nV dynamicky typovaných jazycích (Python, Objective-C apod.) je implementace bezproblémová, ovšem bez typové kontroly během překladu.\n\nPříkladem funkce s typem vyššího druhu je kombinátor pevného bodu,\njehož druh je formula_8.\nV Haskellu se definuje takto:\n\nfix vrátí hodnotu takovou, že fix f = f (fix f).\n"}
{"id": "1331416", "url": "https://cs.wikipedia.org/wiki?curid=1331416", "title": "Zima (město)", "text": "Zima (město)\n\nZima () je město v Irkutské oblasti v Ruské federaci. Při sčítání lidu v roce 2010 měla přes dvaatřicet tisíc obyvatel.\n\nZima leží na řece Oce, přítoku Angary, nedaleko od místa, kde se do ní vlévá řeka Zima. Od Irkutsku, správního střediska oblasti, je Zima vzdálena přibližně 220 kilometrů severozápadně.\n\nPřes Zimu vede Transsibiřská magistrála, která zde na svém 4943. kilometru překračuje Oku. Kromě toho vede přes Zimu i dálnice R255 \"Sibiř\" z Novosibirsku do Irkutsku, která je součástí dálkového silničního spojení z Moskvy do Vladivostoku.\n\nZima vznikla jako malá vesnice v roce 1743. Po výstavbě Transsibiřské magistrály v roce 1898 se začala rozšiřovat zpočátku jako středisko dřevozpracujícího průmyslu. V roce 1922 se stala městem.\n\n"}
{"id": "1331418", "url": "https://cs.wikipedia.org/wiki?curid=1331418", "title": "Valožyn", "text": "Valožyn\n\nValožyn (, – \"Voložin\") je město v Minské oblasti v Bělorusku. K roku 2009 měl jedenáct tisíc obyvatel.\n\nValožyn leží na říčce Valožynce, přítoku Islače v povodí Němenu. Od Minsku, hlavního města státu, je vzdálen přibližně 75 kilometrů severozápadně.\n\nPrvní písemná zmínka je z roku 1440. Tehdy byla ves v majetku rodiny Tyszkiewiczů a příslušela k Litevskému velkoknížectví. Při druhém dělení Polska v roce 1793 připadl Valožyn ruskému impériu. Během Polsko-sovětské války Valožyn dobyly polské jednotky v roce 1919 a následně v roce 1921 v rámci Rižského míru připadl Druhé polské republice.\n\nV září 1939 obsadily Valožyn v souladu s Ribbentropovým-Molotovovým paktem jednotky Rudé armády a byl včleněn do Sovětského svazu.\n\nV červenci 1941 dobyly Valožyn v rámci operace Barbarossa jednotky německé armády a držely jej až do července 1944, kdy jej dobyla zpět Rudá armáda. Po konci druhé světové války byl Valožyn začleněn do Běloruské sovětské socialistické republiky.\n\nPřed válkou byla většina ze zhruba 5600 obyvatel židovská. Zhruba tři tisíce zdejších Židů bylo následně Němci během okupace zavražděno.\n"}
{"id": "1331419", "url": "https://cs.wikipedia.org/wiki?curid=1331419", "title": "Kostel svaté Markéty (Přímětice)", "text": "Kostel svaté Markéty (Přímětice)\n\nKostel svaté Markéty je farní kostel v římskokatolické farnosti Přímětice, nachází se na severním okraji bývalé obce Přímětice, dnes čtvrti města Znojma. Kostel je středověkou v jádru gotickou stavbou, později byl kostel přestavován v barokním slohu. Kostel je chráněn jako kulturní památka České republiky. \n\nV kostele působil jako farář Prokop Diviš, nedaleko kostela stojí památník Prokopa Diviše, památník s modelem prvního bleskosvodu byl postaven v roce 1936 a jeho autorem je Bohuslav Fuchs.\n\nKostel byl postaven někdy v první čtvrtině 13. století, z nejstarší podoby stavby v kostele zůstalo pouze gotické kněžiště, v roce 1730 byl kostel výrazně rozšířen. Byla postavena kaple svaté Barbory, která se stala druhou kostelní lodí a byly probourány tři průchody. V roce 1794 pak byla kaple zbourána, neboť kostel vyhořel a kostel byl opraven a současně byla upravena klenba kostelní lodi. Někdy v druhé polovině 19. století byla v jižní části kostela postavena sakristie a oratoř, také byla upravena střecha kostelní věže.\n\nV roce 1884 byl do kostela pořízen svatostánek. Roku 1976 pak byla do kostela instalována křížová cesta, jejímž autorem je J. Florián ze Staré Říše, v roce 1980 pak byl do kostela instalován oltář. V kostele jsou celkem tři zvony, ty byly pořízeny v letech 1921 a 1956.\n\nU kostela existoval hřbitov. \n\n\n"}
{"id": "1331424", "url": "https://cs.wikipedia.org/wiki?curid=1331424", "title": "Samuel Adler", "text": "Samuel Adler\n\nSamuel Hans Adler (* 4. března 1928 Mannheim, Německo) je americký skladatel a dirigent německého původu.\n\nAdler se narodil v rodině židovského kantora v Mannheimu. V roce 1939 rodina uprchla do Spojených států, kde se otec stal kantorem v synagoze \"Temple Emanuel Sinai\" ve Worcesteru ve státě Massachusetts. Samuel následoval svého otce v hudební dráze. Studoval hudbu na univerzitě v Bostonu a na Harvardu, kde byli jeho učiteli Aaron Copland, Paul Hindemith, Paul Pisk, Walter Piston a Randall Thompson. V roce 1949 studoval také dirigování u Sergeje Kusevického v Tanglewoodu. Titul Master of Arts (MA) získal v roce 1950. Později získal čestné doktoráty na Southern Methodist a Wake Forest Universities, St. Mary's College of Notre Dame a na St. Louis Conservatory of Music.\n\nV letech 1950–1952 sloužil Adler v americké armádě a řídil Symfonický orchestr 7. armády. Po skončení vojenské služby mu bylo nabídnuto místo na fakultě Brandeiské university ve Walthamu, ve státě Massachusetts, uvolněné Leonardem Bernsteinem. Místo toho však přijal místo hudebního ředitele v synagoze Temple Emanu-El v Dallasu, jejíž rabín, Levi Olan, byl přítelem Adlerovy rodiny. Při synagoze vytvořil dětský a smíšený sbor. Od roku 1954 také dirigoval orchestr dallaského divadla. Oženil se s Dr. Emily Freeman-Brownovou, ředitelkou orchestru Bowling Green State University v Ohiu. V letech 1957–1966 byl profesorem skladby na University of North Texas College of Music v Dentonu a poté až do roku 1995 na Eastman School of Music v Rochesteru ve státě New York. Kromě toho byl členem fakulty kompozice slavné Juilliard School\n\nSamuel Adler vedl mistrovské třídy a kurzy na více než 300 univerzitách celého světa. Vyučoval na letních kurzech při festivalech v Tanglewoodu, Aspenu, Brevardu, Brunswicku a na mnoha festivalech evropských. Je rovněž autorem třech knih: \"Choral Conducting\" (Holt Rinehart a Winston, 1971), \"Sight Singing\" (W.W. Norton, 1979) a \"The Study of Orchestration\" (W.W. Norton, 1982). Kromě toho přispívá do mnoha odborných časopisů a encyklopedií.\n\n\n\n\n​* \"A Bonnie Tune\" pro flétnu sólo (2011)\n\nDále komponoval písně, sbory i skladby pro děti.\n\n\n"}
{"id": "1331427", "url": "https://cs.wikipedia.org/wiki?curid=1331427", "title": "Hurikán Ophelia", "text": "Hurikán Ophelia\n\nHurikán Ophelia byla tropická cyklóna a desátý hurikán neobvykle silné atlantické hurikánové sezóny roku 2017. Nejvýchodnější takto silná bouře pocházející z Atlantského oceánu je zcela ojedinělý úkaz.\n\nNárodní středisko pro hurikány (NHC) začalo 6. října pozorovat studenou frontu, která by se mohla proměnit v tropickou cyklónu. Bouře se zformovala 9. října a 14. října dosáhla své nejvyšší intenzity - hurikánu třetí kategorie. Ten samý den zasáhla bouře východ Azorských ostrovů. Bylo zde vydáno varování před srážkami a silným větrem. Kvůli dešti bylo vydáno varování i u centrálních ostrovů Azor. 15. října hurikán zeslábl ze třetí kategorie na první. V noci z 15. na 16. října zasáhl okraj bouře část Portugalska a Španělska, kde rozšířil požáry, které zabily 49 lidí. \n\n16. října se bouře přeměnila v mimotropickou cyklónu, ale pořád se silou hurikánu. V tentýž den zasáhla Irsko, ve kterém byla naměřena nejvyšší rychlost větru 191 km/h a Velkou Británii, ve které se kvůli Ophelii zbarvilo nebe do oranžova. V Irsku zemřeli 3 lidé (2 muži a 1 žena) a více než 350 000 lidí zůstalo bez proudu. Před svým rozpadem bouře s nízkou intenzitou zasáhla Norsko a 19. října se rozptýlila. Díky své neobvyklé trase se bouře zařadila do vichřicové sezóny ve Velké Británii a Irsku 2017/18. Atlantické tropické cyklóny se totiž většinou stáčejí do Karibského moře, na USA nebo Kanadu.\n"}
{"id": "1331435", "url": "https://cs.wikipedia.org/wiki?curid=1331435", "title": "Poustevna svatého Sergeje (Solovecký klášter)", "text": "Poustevna svatého Sergeje (Solovecký klášter)\n\nPoustevna svatého Sergeje () je jedna z pousteven Soloveckého kláštera, nacházející se na ostrově Velká Muksalma. Její vznik úzce souvisí se staletým chovem dobytka pro klášterní potřeby na tomto ostrově.\n\nKdyž v 15. století přepodobný Zosima Solovecký zakázal chovat na Soloveckém ostrově plodící zvířata, klášter začal využívat k rozmnožování dobytka a chovu dojnic nedaleký ostrov Velká Muksalma. V polovině 16. století za představeného Filipa (pozdější moskevský metropolita Filip II.) byly lesy na ostrově vymýceny a přeměněny v pastviny, zřídily se chlévy.\n\nRoku 1829 byl z kláštera na ostrov přenesen starý dřevěný hřbitovní chrám svatého Onufria a po přestavbě zasvěcen svatému Blažeji, patronovi dobytka. V roce 1839 se objevily napajedlo a ruská sauna, vystavěné z místních valounů. Výrazným impulzem k rozvoji ostrova byla hráz, která Solovecký ostrov spojila s Velkou Muksalmou a umožnila nezávisle na počasí hnát dobytek a vozit potřebný náklad z ostrova na ostrov.\n\nNa náklady kupce M. I. Šapošnikova byl roku 1876 vystavěn kamenný chrám zasvěcený přepodobnému Sergeji Radoněžskému. Autorem projektu byl archangelský architekt Pavel Vasiljevič Karmin. V souvislosti s existencí chrámu byla na Velké Muksalmě roku 1900 oficiálně založena poustevna sv. Sergeje. Na počátku 20. století ještě přibyly dvě budovy s celami, jedna kamenná s hospodářskými prostorami a lednicí a druhá dřevěná. V téže době vznikl také velký cihlový kurník.\n\nS otevřením poustevny začali na ostrov častěji proudit poutníci, kteří se mimo jiné také přicházeli podívat na vzorné ostrovní hospodářství. Ruský spisovatel Vasilij Ivanovič Němirovič-Dančenko vzpomíná ve svém cestopise \"Vzpomínky a příběhy z cesty s poutníky na Solovky\" z roku 1874 na poustevnu sv. Sergeje takto: \"„Přijeli jsme na Muksalmu, zelenající se, pokrytou pastvinami. S námi vešlo na most celé stádo znamenitých krav a telat - dohromady deset kusů. Poslali je pást se na svěží louky Soloveckého ostrova. Navštívili jsme kurník, farmu, kde jsme si prohlédli velkolepě udržované konírny, které každý den čistý a myjí. Díky tomu je neobyčejné krásný všechen solovecký dobytek. Teplá místnost na zakvašování mléka byla až pedantsky naklizena. Měděné nádoby na mléko uložené v komoře se lesknou jako zrcadla... Chladná jizba na skladování mléčných výrobků a hned vedle lednice - vrchol hospodářského pohodlí a čistoty. Člověk neví, čemu se dřív divit... na co se jen podíval - vše bylo dokonalé, vše ohromovalo pohodlím a účelností.“\"\n\nPo Říjnové revoluci ve 20. a 30. letech 20. století se zde nacházelo jedno z oddělení Soloveckého tábora zvláštního určení, zemědělská činnost neustala, pouze zde nyní pracovali vězni. Někdy v této době byl také zcela zbořen chrám Sergeje Radoněžského. Během 2. světové války zde bylo zřízeno provizorní letiště. Po válce se zde krátce nacházelo hospodářství Učebního oddílu Severní flotily. Od počátku 60. let se budovy nevyužívaly a postupně se měnily v ruiny.\n\nMniši ze Soloveckého kláštera se do poustevny sv. Sergeje nastálo vrátili roku 2003. V roce 2010 začaly práce na obnově prvních objektů poté, co patriarcha Kirill dal požehnání obnově poustevny coby místa modlitby a práce. Na dny památky sv. Sergeje Radoněžského 18. července a 8. října se na místě zničeného chrámu slouží mše.\n"}
{"id": "1331436", "url": "https://cs.wikipedia.org/wiki?curid=1331436", "title": "Španjola", "text": "Španjola\n\nMěstská pevnost Španjola (' nebo ' z italského \"\") byla spolu s městskými hradbami vojenskou ochranou města a přístavu Hvar. Nachází se na kopci nad přístavem ve výšce přibližně 110 metrů nad mořem. Od 20. století je jednou z turisticky oblíbených památek města Hvar.\n\nNejstarší stopy po opevnění jsou z první poloviny 1. století před naším letopočtem, kdy přístav využívali Ilyrové. Na sklonku starověku zde stála byzantská pevnost, kterou začal pravděpodobně budovat císař Justinián. Stopy tohoto opevnění jsou zřejmé na jižní straně pevnosti.\n\nPevnost v současné podobě začali budovat Benátčané v roce 1282. Stavba trvala mnoho let a byla financována také městem Hvar. Ve 14. století se na stavbě pevnosti podíleli španějští stavitelé. To je patrně důvodem, proč se pevnosti říká \"Španjola\". Podle nápisu nad jižní branou do pevnosti byla dokončena v roce 1551.\n\nDne 19. srpna 1571 zaútočilo na přístav vojsko Osmanské říše Přístav a město bylo vypleněno, ale obyvatelstvo se zachránilo v pevnosti, která dobyta nebyla.\n\nDne 1. října 1579 o půl čtvrté ráno uhodil do skladu střelného prachu v pevnosti blesk. Následoval výbuch, který zničil pevnost i část města pod ní. V průběhu následujících století byla postupně opravována a upravována, naposledy v letech 1775-1776 za vlády císařovny Marie Terezie, kdy zde sídlila rakouská vojenská posádka. \n\nV roce 1811 během okupace napoleonskými vojsky byla výše na severovýchod zbudována modernější pevnost Napoleon ve výšce 227 metrů nad mořem. Ve druhé polovině 19. století ztratil přístav svou vojenskou strategickou významnost a pevnost byla opuštěna. V roce 1925 byla pevnost při příležitosti návštěvy krále Alexandra přejmenována na \"Aleksandrovac\".\n\nV současnosti je z ní jedna z turisticky oblíbených památek, neboť z pevnosti je výhled na město a přístav Hvar a na Paklené ostrovy. Uvnitř se nachází sbírka amfor.\n\nNa jižním svahu mezi pevností a městem byl ve dvacátých letech vybudován park středomořské flóry. Popudem k jeho založení byla návštěva jugoslávského krále Alexandra I. na ostrově v roce 1925. Po králi byl park rovněž pojmenován (Park kralja Aleksandra). Dnes nese název Park Dr. Josipa Avelinja na počest chorvatského podnikatele v turistickém ruchu, který se o zbudování parku zasloužil. V parku rostou pinie, cypřiše, olivovníky, medvědice, šalvěj, máta, levandule, smil (Helichrysum). Dále zde najdeme různé druhy kaktusů, agáve, palm, mimóz, citrusů a bugenvilií.\n\nZápadně od pevnosti stojí kostel Panny Marie (Crkva )\n\nSilueta pevnosti je součástí znaku města Hvar.\n"}
{"id": "1331441", "url": "https://cs.wikipedia.org/wiki?curid=1331441", "title": "Bratislavský tramvajový tunel", "text": "Bratislavský tramvajový tunel\n\nBratislavský tramvajový tunel je tunel vedoucí pod Hradním vrchem v Bratislavě. Původně sloužil jako silniční, od 80. let 20. století je využíván pouze tramvajemi. Je dlouhý 792 m.\n\nVybudován byl pro kvalitní spojení centra města s Karlovou Vsí a Devínem, neboť cesta po nábřeží Dunaje nebyla ve vyhovujícím stavu. První plány sahají do přelomu 20. a 30. let 20. století, k zahájení jeho výstavby došlo v roce 1943. Tunel byl realizován rakouskou tunelovací metodou. Zprovozněn byl 4. července 1949, vedla jím dvoupruhová silnice, přístupný byl zpočátku i pro pěší, kteří využívali chodníky po celé jeho délce a také odbočnou vedlejší chodbu vedoucí do ulice Palisády u Bratislavského hradu.\n\nVzhledem k nutnosti vytvořit kapacitnější tramvajové spojení s Karlovou Vsí, kde vyrostlo panelové sídliště, byl tunel od 2. prosince 1981 uzavřen. Poté probíhala jeho přestavba na tramvajový tunel, jenž byl otevřen 29. srpna 1983. V letech 2009 a 2010 byl kompletně rekonstruován. Kvůli dlouhodobému zatékání vody musel být v letech 2012–2013 opět uzavřen, neboť byla nutná sanace havarijního stavu.\n\nSoučástí tunelu je i samostatný protiletecký kryt, tvořený 30 až 50 metrů dlohým tubusem podobného průřezu a provedení jako hlavní tunel. Přístupný je krátkou spojovací chodbou z hlavního tubusu a samostatnou štolou vedoucí na hrad.\n\nJako protiletecký kryt sloužil koncem druhé světové války i rozestavěný hlavní tunelový tubus, přičemž masověji byl budoucí tunel využit jako úkryt zejména po masivním bombardování rafinérie Apollo jednotkami 15. americké letecké armády 16. června 1944. Během poplachu bylo v tunelu počítáno s ukrytím přibližně 10 tisíc osob. Naposledy byl tunel jako úkryt využit během osvobozování Bratislavy začátkem dubna 1945.\n"}
{"id": "1331445", "url": "https://cs.wikipedia.org/wiki?curid=1331445", "title": "Wind River (film)", "text": "Wind River (film)\n\nWind River je americký mysteriózní filmový thriller z roku 2017 režírovaný Taylorem Sheridanem, pro něhož se snímek stal režijním debutem. Hudbu zkomponovali skladatelé Nick Cave a Warren Ellis.\n\nHlavní role ve vražedném příběhu, odehrávajícím se na pozadí zasněžené krajiny indiánské rezervace Wind River, ztvárnili Jeremy Renner jako lovec Cory Lambert a Elizabeth Olsenová představující speciální agentku FBI Jane Bannerovou. Ve vedlejších postavách se objevili Gil Birmingham, Jon Bernthal, Kelsey Chow či Graham Greene.\n\nAutorem scénáře se stal Taylor Sheridan, podle něhož se prvotní motivací k sepsání stala „inspirace skutečnými událostmi,“ vycházejícími z oficiálních údajů, a děj byl vystavěn na „tisících reálných příbězích, jakým je i tento,“ doprovázených sexuálním násilím na ženách, které žijí v rezervacích.\nNatáčení probíhalo na území Utahu. Distribuci zajistila společnost The Weinstein Company, která získala práva 13. května 2016 během Filmového festivalu v Cannes. Omezená americká premiéra se uskutečnila 4. srpna 2017 a celoplošná pak 18. srpna téhož roku. Na Filmovém festivalu Sundance se projekce odehrála již 21. ledna 2017.\n\nLovec Cory Lambert, ve službách federální vládní agentury Úřadu pro ochranu rybaření a divoké přírody, objevil při stopování pum ve wyomingské Indiánské rezervaci Wind River umrzlou 18letou indiánskou dívku. S bosýma nohama a bez zimního oblečení před něčím prchala v odlehlé zasněžené krajině. Krevní skvrny jsou nalezeny na těle i sněhu. Přivolána je tak začínající speciální agentka FBI Jane Bannerová z Las Vegas, aby určila míru cizího zavinění. Vraždy v rezervaci spadají do jurisdikce federální vlády a tedy FBI. Průvodcem agentky, spolupracující s místním policejním velitelem Benem, se stává Lambert.\n\nOtec umrzlé Natalie vypovídá, že měla přítele, o němž nic neví. Bannerová se s dalšími vydává za dívčiným drogově závislým bratrem Chipem, žijícím v přívěsu s místními dealery, bratry Littlefeatherovými. Po přestřelce jeden z nich umírá. Zbylí dva jsou odvezeni do vazby. Chip znající Lamberta od dětství mu sděluje, že se partner sestry jmenuje Matt a pracuje v ochrance blízkého ropného vrtu, kde také přebývá. Lambert si na místě všímá stop po sněžném vozidle, jež míří do oblasti nálezu těla, a rozhodne se je s agentkou sledovat. Na cestě nacházejí druhou mrtvolu nahého muže.\n\nAgentkou nařizená pitva potvrzuje Lambertův předpoklad, že se příčinou dívčina úmrtí stalo plicní krvácení v důsledku ruptury stěn plicních sklípků po dlouhodobém vdechování mrazivého vzduchu. Patolog zadokumentoval tržnou ránu na čele, omrzliny, zlomená žebra a mnohočetné znásilnění, ovšem odmítá doplnit za příčinu úmrtí vraždu. Bez ní je však případ delegován od FBI lokálním policejním složkám. Agentka se přesto rozhoduje dále Benovi pomáhat, aniž by výstupy hlásila nadřízeným.\n\nBannerová navštěvuje Lambertův domov, aby mu sdělila, že společně nalezená mrtvola je tělem Natalina přítele Matta Rayburna. Místní lovec se agentce svěřuje se ztrátou vlastní dcery, kterou před třemi lety nechali s manželkou samotnou doma. Teenagerka toho využila k uspořádání mejdanu. Její tělo pak bylo objeveno ve sněhu u silnice.\n\nŠerif Ben přijíždí s místními policisty a agentkou k ropnému vrtu. Narážejí na několik ozbrojenců ochranky, kteří tvrdí, že Matta neviděli několik dní od sněhové bouře, kdy se měl pohádat s přítelkyní. Policisté chtějí vyslechnout odpočívajícího člena ochranky v přívěsu. Lambert se mezitím vydal sledovat sněžné stopy související s pohybem Matta. Přichází tak na horský hřeben, aby zjistil, že se svažuje přímo k základně ochranky. Radiovým spojením se však marně snaží Bena varovat.\n\nBannerová členům ochranky vypoví, že dívka měla vyplnit formulář o zmizení Matta, které nyní vyšetřuje. Ochranka mimoděk prozrazuje, že se dozvěděla o nálezu Natalina těla z odposlechu policejního radiokanálu. Když agentka kontruje, že ve vysílačce nikdy nepadlo jméno Natalie, jeden z policistů vytahuje zbraň při obkličování ochrankou. Během okamžiku obě skupiny tasí zbraně a vzájemně se drží v šachu. Bannerová prohlašuje, že jako agentka FBI má jediná pravomoc na území rezervace a nařizuje sklopení hlavní. Všichni se vydávají k obytné buňce za odpočívajícím pracovníkem.\n\nVe chvíli, kdy Bannerová klepe na dveře buňky \"se příběh vrací do osudné noci…\"\n\nNa dveře buňky klepe Natalie, která přišla za Mattem. Během večera přijíždí parta jeho opilých spolupracovníků. Po obtěžování dívky dochází k fyzickému konfliktu a Matt je po potyčce přesilou ubit k smrti. Natalie se stává obětí opakovaného znásilnění a v šoku prchá do mrazivé noci. Než zemře, bosá na cestě k záchraně ujde 10 kilometrů.\n\"Děj se vrací do současnosti…\" Člen ochranky kolegovi hlásí, že před dveřmi stojí FBI. Vyšlá rána zpoza nich ji odmršťuje. Rozpoutá se přestřelka, v níž jsou zabiti všichni policisté a někteří členové ochranky. Když se její přeživší člen chystá ležící Bannerovou dorazit, smrtelně ho zasáhne projektil odstřelovače. Lambert pokračuje v palbě ze vzdáleného úkrytu a zlikviduje všechny ozbrojence vyjma Peta, jenž odpočíval v ubytovně.\n\nPo Petově útěku do hor jej Lambert dostihne, odzbrojí a sváže. Pokud mu člen ochranky sdělí, co se odehrálo, je připraven mu dopřát stejnou šanci, kterou měla Natalie. Pete se přiznává ke znásilnění a ubití Matta. Podle Lamberta byla dívka bojovnice, když naboso k silnici ušla 10 kilometrů. Petovi nedává ani kilometr. Násilníka propouští bosého směrem k hřebenu, aby mu po několika desítkách metrů vypověděly službu plíce a zkolaboval.\n\nLambert navštěvuje agentku v nemocnici a oceňuje její odhodlání. Natalin indiánský otec si na obličej namaloval tvář smrti a na zahradě rozjímá o odchodu ze světa. po přisednutí Lamberta mu oznamuje, že si po roce telefonoval s Chipem, který zůstává na policejní stanici. Rozhoduje se dále žít. Lovec mu vypráví příběh Natalie i osud členů ochranky odpovědných za její smrt.\n\n\"Závěrečné titulky sdělují, že úřady vedou statistiky pohřešovaných osob podle demografických skupin vyjma žen amerických indiánů, jejichž počet zůstává neznámý.\"\n\n"}
{"id": "1331446", "url": "https://cs.wikipedia.org/wiki?curid=1331446", "title": "U zlatého slunce", "text": "U zlatého slunce\n\nU zlatého slunce je opera o jednom dějství českého skladatele Josefa Bartovského na libreto, které napsal Karel Leger na námět své stejnojmenné veršované povídky z roku 1890. Je to Bartovského první opera a napsal ji v době svého učitelského působení v Němčovicích (1906–1912). Poprvé ji uvedl roku 1911 Spolek divadelních ochotníků v městě Radnicích. Řídil skladatel, režii měl jako host plzeňský herec a režisér Vendelín Budil a večer byl uveden Vrchlického aktovkou \"Závěť Lukavického pána\". Podle zápisů obce Němčovice o Bartovském, „[p]řestože jeho operní prvotina bylo dílo nedokonalé, působila potěšení divákům i účinkujícím a dokladuje plodnost jeho němčovického působení“.\n\nOpera se odehrává ve svobodnickém hostinci „U zlatého slunce“ pod Křečhoří 18. června 1757, v den bitvy u Kolína. Hostinského syn Václav se kdysi zamiloval do Apoleny, dcery radimského správce Luňáka, ale jejich vztah vyšel najevo a správce nařídil Václavovo naverbování k vojsku. Svou dceru chce prodat za obstarožního písaře z Kolína Tadyáše Zobla. Právě s dcerou a nastávajícím zetěm projíždí kolem hostince, když začíná prusko-rakouská bitva. Kočár se převrátí a všichni tři, vyděšeni událostmi (nejvíce písař), hledají útočiště v hostinci. Zatím venku zuří bitva, úspěch stran se střídá. Jako důstojník rakouského vojska se doma objeví po dlouhé době Václav, raněný v bitvě, a radostně se shledává se svou milou. Později krčma na chvíli hostí samotného pruského krále Bedřicha Velikého, který však musí kvůli nepříznivému zvratu místo spěšně opustit, dokonce zde zanechá klobouk a kabát. Hostinský si všimne, že správce vypadá velmi podobně jako král, a využije toho. Když záhy vpadnou do hostince pruští vojáci, aby ho ještě před ústupem vyrabovali, pokyn správce oblečeného do Bedřichových svršků stačí, aby táhli jinam. Po vítězství rakouských vojsk do hostince zavítá i generál Hadík, pochválí Václava za statečnost a na hochovu žádost se místo udělení vojenské medaile zasadí o to, aby si mohl vzít Apolenu.\n"}
{"id": "1331451", "url": "https://cs.wikipedia.org/wiki?curid=1331451", "title": "Ibn Tajmíja", "text": "Ibn Tajmíja\n\nAhmed Ibn Tajmíja (22. ledna 1263 Harran – 26. září 1328 Damašek) byl tradiční hanbalovský učenec, který se v pozdější etapě svého života stal v náboženském právu nezávislým absolutním mudžatahidem. Prosazoval idžtihád namísto taqlidu.\n\nŘadí se k nejvýznamnějším sunnitským myslitelům. Ortodoxním islámem je ceněn pro své úsilí o oživení sunny a boj proti herezím na poli ideologie. Ve své době byl vnímán jako kontroverzní postava a několik let svého života strávil ve vězení, ve kterém nakonec zemřel. Napadána byla jeho inteligence, byl viněn z hereze a znevažování proroka Mohameda. Hlásil džihád se zbraní v ruce proti Mongolům, Alavitům, Ismá'ílíjcům a dalším. Jeho dílo, především Wásitské vyznání, se stalo ideovým základem salafíjského islámu.\n\nNarodil se v dnešním Turecku v Háranu na hranicích se Sýrií do rodiny praktikující Hanbalovský mazhab. V dětském věku s rodinou utekl před Mongoly do Damašku. Damašek byl ve 13. a 14. století pod přímou nadvládou egyptských Mamlúků a úspěšně odolával mongolské agresi. V Damašku a v celé Mamlúcké říši bylo možno praktikovat bez postihu všechny čtyři sunnitské mazháby. Po pádu Bagdádu, jakožto ústředního centra Hanbálovců se Damašek stal jejich útočištěm.\n\nByl člověkem se složitým charakterem. Jeho odpůrci napadali jeho inteligenci a zásluhou Goldzihera (orientalista) do orientalistiky pronikla myšlenka, že to neměl v hlavě v pořádku. Tato teze vychází z výroku arabského cestovatele Ibn Battúty z roku 1369. Jeho stoupenci však jeho inteligenci uctívali. Z dochovaných spisů jeho učedníků a kritiků se dá usuzovat, že za jeho konflikty mohla vznětlivost, agresivita a popudlivost. Ve svém písemném projevu působil velmi opatrně, uváděl vždy více názorů. Vžitý názor, že vyzýval pouze k džihádu a obviňoval z bezvěrectví, je jeho písemný projev kultivovaný a vcelku umírněný.\n\nVedl odříkavý (asketický) život. Aktivně vystupoval v politickém i náboženském životě. Nikdy se neoženil a neměl konkubíny. Svůj hadždž do Mekky a Medíny vykonal v listopadu 1292.\n\nJeho prvním učitelem byl otec a během dospívání v Damašku Šam ad-dín Abdul al Maqdísí. Odmala studoval tradiční právní disciplíny – hadís a koránskou exegezi. Studoval nejen hanbálovské právo, ale i další právní školy (málikovský mazhab, šáfiovský mazhab, hanífovský mazhab) a dokonce tehdy již zaniklá záhirovský mazhab. Výklad Koránu vyučoval v Umajjovské mešitě. Podle jeho praxe Koránské výroky je třeba brát doslovně. Víra se nesmí sklánět před rozumem, neboli lidský intelekt musí být podřízen náboženským textům Koránu a sunny.\n\nJeho mimořádnost spočívala v tom, že ačkoliv odmítal například kalám a celkově filosofii ve víře tyto obory podrobně studoval. Studoval sektářská díla a nespoléhal se jen na sunnitské hereziologické práce. Znal ideologii ší'itských sekt. Znal detailne cháridžu. Kritizoval představitele duchovenstva a své současníky za odklon od učení Koránu a sunny. Kritizoval scholastické teology (kalám resp. mutakallimun) pro jejich racionalismus, sufijské myslitele (ittihadíja) a praktiky súfismu. Odmítal jev zvaný zijára (nevychází z Koránu), který souvisel s rozvojem kultu mrtvých a návštěv jejich hrobů. Odsuzoval kult ikon a soch typický pro křesťanství.\n\nAniž by si to připustil, byl podle Laousta (orientalista) hluboce ovlivněn pojednáním baserských vzdělanců zvaných Bratři čistoty a do značné míry nedokázal uchránit vlivů racionalistických teologů, filosofů a sektářským myslitelů. Henri Laoust a George Makdisi v jeho učení spatřují vliv starého qadarijského mystického řádu.\n\nZabýval se náboženským právem, teologií a filosofií. Řešil otázky politické, společenské a ekonomické.\n\nZa zdroje práva považoval Korán a sunnu. Idžma (konsensus) a qijás (analogie) jim byly podřízeny. Princip idžma bylo možné uplatnit jen tam, kde neexistoval precedens. Qijásu bylo použito tam, kde bylo třeba právního úsudku porovnáním.\n\nJeho teologické myšlení je značně komplikované a vyznačuje se jemností významů a myšlenek. Do dnešní doby není zpracováno kompletně celé jeho dílo. Není známá chronologie jeho písemností a je prakticky nemožné sledovat vývoj jeho myšlenek. Jeho obdivuhodná erudice, plná bohatých odkazů na různé myšlenkové koncepce a jména, notně ztěžuje porozumění některých metafyzických problémů. I přes tyto problémy má jeho učení značný vliv na islámský svět. Vedle svých až grafomanských sklonů byl schopen psát čtivé, zjednodušené verse pro představitele státní moci a široké masy. Tyto ideologické brožurky jsou prakticky zcela oproštěny od složitých argumentací a intelektuálních referencí.\nJeho filosofické myšlení je charakteristické systematickou kritikou sylogistiky.\n\nByl idelogicky a politicky angažován z důvodu záchrany ortodoxního islámu a jeho reforem.\n\n\n"}
{"id": "1331454", "url": "https://cs.wikipedia.org/wiki?curid=1331454", "title": "Dorothea Dánská", "text": "Dorothea Dánská\n\nDorothea Dánská (29. června 1546 – 6. ledna 1617) byla sňatkem s Vilémem mladším brunšvicko-lüneburskou vévodkyní a v letech 1592 až 1596 regentkou za svého syna Jiřího.\n\nDorothea se narodila v Koldingu jako nejmladší dítě krále Kristiána III. Dánského a Dorotey Sasko-Lauenburské. 12. října 1561 se provdala za vévodu Viléma Brunšvicko-Lüneburského mladšího.\n\nKdyž její manžel v roce 1592 zemřel, stala se Dorothea regentkou za jejich nezletilého syna Jiřího. Měla velkou nedůvěru v radní, kvůli jejich špatnému řízení manželova panství, během jeho šílenství. Dorothea byla známá jako schopná a energická regentka.\n\nDorothea měla s Vilémem několik dětí, tyto se dožily dospělostiː\n\n"}
{"id": "1331456", "url": "https://cs.wikipedia.org/wiki?curid=1331456", "title": "Alegorická socha Afrika (Lysá nad Labem)", "text": "Alegorická socha Afrika (Lysá nad Labem)\n\nAlegorická socha Afrika je součástí souboru alegorií světadílů v zámeckém parku v Lysé nad Labem. Socha je umístěna na jižním schodišti francouzského libosadu. Autorem sochy je dílna Matyáše Bernarda Brauna, konkrétně „Sochař z Benátek“, jímž by mohl být snad František Adámek nebo Jan Dlouhý-Lang. Originální alegorie vznikla kolem roku 1735. V zámeckém parku je v současnosti umístěna kopie originálu z rozmezí let 1935 až 1936. \n\nAfriku ztvárněnou jako putti s králem zvířat a rohem hojnosti, můžeme dle atributů vnímat jakožto království fauny a flóry. Afrika stojí v mírném kontrapostu. Pravou ruku má položenou na dvouocasém lvu. Abnormalita dvou ocasů je způsobena nejspíše tím, že autor lva přímo nikdy neviděl. V levé ruce drží roh hojnosti, ve kterém nalezneme ovoce a květiny. Oválný obličej s výraznými baculatými tvářemi, drobným nosíkem a plnými rtíky lemují polodlouhé vlnité, lehce rozcuchané vlasy, které ovšem z velké části skrývá nezvyklá čapka vytvořená z části kůže hlavy slona včetně uší a chobotu, jenž má chlapec ovinutý nad čelem.\n\n"}
{"id": "1331457", "url": "https://cs.wikipedia.org/wiki?curid=1331457", "title": "Železniční trať Pančevo–Kikinda", "text": "Železniční trať Pančevo–Kikinda\n\nŽelezniční trať Pančevo–Kikinda se nachází ve Vojvodině, na území Srbska. Dlouhá je 77,4 km.\n\nTrať je vedena v rovinách Podunajské nížiny. Po mostech překonává několik řek; ve Zrenjaninu je to Begej a v blízkosti Orlovatu potom Tamiš. \n\nVznik trati na území jižní části Uher předvídal již plán uherského ministra pro veřejné práce z roku 1867. Výstavba trati trvala až do roku 1883, jednalo se však ale jen o úsek do města Veliki Bečkerek (dnes Zrenjanin). Dne 8. června byla slavnostně jednokolejná trať otevřena. Sloužila nejen pro místní dopravu, ale jezdily po ní vlaky z Pančeva až do Vídně nebo Budapešti. Na výstavbu trati přispěla tehdejší uherská župa a také jednotlivé obce, které byly tratí propojeny. Trať v osobní i nákladní dopravě nahradila lodní dopravu po vojvodinských kanálech. V roce 1894 byla trať prodloužena na jih až k Pančevu.\n\nTrať byla naposledy rekonstruována v roce 1935. Provoz na trati poklesl po roce 1992 v souvislost s uvalením hospodářských sankcí a útlumem průmyslové výroby v zemi. Špatný technický stav trati znamenal snížení cestovní rychlosti, což vedlo k tomu, že trať přestala být konkurenceschopná vůči autobusové dopravě a získala význam hlavně pro dopravu velkého množství nákladu, který není možné bezpečně přepravovat po silnici. Některé druhy nákladu však musí kvůli špatnému technickému stavu trať objíždět přes Sentu a Subotici.\n\nV roce 2008 se předpokládala rekonstrukce jednokolejní neelektrifikované trati v celkové ceně 25 milionů EUR, která by rovněž vyžadovala nákup nových vlaků. O dekádu později byly na trať nasazeny ruské motorové vozy.\n\n"}
{"id": "1331461", "url": "https://cs.wikipedia.org/wiki?curid=1331461", "title": "3-deoxy-D-arabino-2-heptulózonová kyselina 7-fosfát", "text": "3-deoxy-D-arabino-2-heptulózonová kyselina 7-fosfát\n\n3-deoxy--\"arabino\"-2-heptulózonová kyselina 7-fosfát (DAHP) je sedmiuhlíkatá karboxylová kyselina. Je součástí šikimátové metabolické dráhy a meziproduktem při biosyntéze aromatických aminokyselin.\n\nFosfoenolpyruvát a erythróza-4-fosfát vzájemně reagují za vzniku 3-deoxy--\"arabino\"-2-heptulózonát-7-fosfátu, reakce je katalyzovaná enzymem DAHP syntázou:\n\n<br>DAHP je následně přeměněn na 3-dehydrochinát v reakci katalyzované 3-dehydrochinát syntázou. I když tato reakce vyžaduje nikotinamidadenindinukleotid (NAD) jako kofaktor, enzymatický mechanismus jej obnovuje a celkově tak žádný NAD není spotřebován:\n\nMechanismus uzavření kruhu je složitý, ovšem zahrnuje aldolovou kondenzaci na druhém a sedmém uhlíku.\n\nMetabolickým inženýrstvím byla zlepšena produkce DAHP bakterií \"Escherichia coli\". První reakce, kondenzace DAHP z PEP/E4P, využívá tři isoenzymy AroF, AroG a AroH. Ty jsou regulovány tyrosinem, fenylalaninem, resp. tryptofanem. Když je koncentrace některé z uvedených aminokyselin v buňce příliš vysoká, dojde k alosterickému „vypnutí“ DAHP syntázy.\n"}
{"id": "1331464", "url": "https://cs.wikipedia.org/wiki?curid=1331464", "title": "Alegorická socha Amerika (Lysá nad Labem)", "text": "Alegorická socha Amerika (Lysá nad Labem)\n\nAlegorická socha Amerika je součástí souboru alegorií světadílů v zámeckém parku v Lysé nad Labem. Socha je umístěna na jižním schodišti francouzského libosadu. Autorem sochy je dílna Matyáše Bernarda Brauna, konkrétně „Sochař z Benátek“, jímž by mohl být snad František Adámek nebo Jan Dlouhý-Lang. Originální alegorie vznikla kolem roku 1735. V zámeckém parku se v současnosti nalézá kopie originálu z rozmezí let 1935 až 1936. \n\nAmerika se svou čelenkou a lukem přibližuje „Nový svět\" jako domov indiánských kultur. Socha zaujímá téměř totožný postoj jako alegorie Afriky. Rozdíl však u ní můžeme nalézt v pohybu levé nohy, kterou přišlapává snad ještěra. Vzhledem k tehdejší špatné znalosti exotických zvířat, s níž jsme se mohli setkat již u alegorické sochy Afriky, můžeme v ještěřím tvorovi dost možná identifikovat i krokodýla. Zcela jiného názoru je však Ivo Kořán, který v tomto zvířeti spatřuje směšně vyvedeného žraloka. Velký vodní plaz se rozpíná za pravou zatíženou nohou „Nového světa\". Putti drží ve své levé ruce luk, tradiční střelnou zbraň původního obyvatelstva amerického kontinentu, indiánů. Pravou zdviženou rukou poté předvádí gesto, jehož smysl dnes neumíme přesně interpretovat. Oblečen je do suknice připevněné páskou přes rameno. Jeho záda zakrývá plášť, na kterém můžeme nalézt malou brašnu s šípy. Usměvavou baculatou tvářičku doplňují kudrnaté vlasy, svázané do uzlu tak, že jeden pramen spadá na jeho záda. Na hlavě má nasazenou „šviháckou\" indiánskou čelenku z ptačího peří.\n\n"}
{"id": "1331466", "url": "https://cs.wikipedia.org/wiki?curid=1331466", "title": "Motorový vůz 711 (ŽS)", "text": "Motorový vůz 711 (ŽS)\n\nMotorový vůz 711 srbských železnic je diesel-motorový vůz, který je v provozu od roku 2011. Vlak je ruské výroby (ze závodu Metrovagonmaš) a mezi místními v Srbsku má přezdívku \"Ruskinja\". Na počátku 21. století tento motorový vůz nahrazoval na lokálních a neelektrizovaných tratí postupně dosluhující šinobusy jugoslávské výroby. V Rusku je označován jako DP-S (rusky \"Дизель-Поезд для Сербии\") a vznikl modernizací staršího příměstského vlaku RA-2. Závodní označení vlaku je 750.25.\n\nVlak má maximální cestovní rychlost 120 km/h, kapacitu 120 míst k sezení, 126 míst k sezení, je klimatizován a uzpůsoben i pro cestování osob se sníženou schopností pohybu a orientace. Vlak byl navržen speciálně pro potřeby srbských železnic.\n\nCena za jednu jednotku se pohybuje okolo 3,4 milionů CHF.\n\nSpolečnost Železnice Srbije a ruský závod Metrovagonmaš podepsaly dohodu o nákupu 12 nových osobních vlaků na základě půjčky mezinárodní železniční banky Eurofima v hodnotě 43 milionů CHF. Den před srbským dnem železničářů v září 2011 byl poté první dodaný vlak představen veřejnosti. Do pravidelného provozu byl první vlak nasazen na trati Bělehrad–Vršac dne 6. března 2012 a v průběhu roku 2012 i 2013 se objevil na více tratích po celé zemi. \n\nDo roku 2015 bylo Srbsku dodáno celkem 12 těchto vlaků a do roku 2017 se jejich počet zvýšil na 38. Půjčku na nákup dalších vlaků ve výši 100 milionů USD zajistila ruská strana; dne 14. října 2014 podepsali vzájemnou smlouvu o druhé vlně dodávek vlaků prezidenti obou zemí, Tomislav Nikolić a Vladimir Putin. \n\nVzhledem k tomu, že Srbsko je prvním uživatelem těchto vlaků, začalo docházet k jejich častým poruchám. Nepříliš dobře otestovaný vlak, se kterým nemají srbští technici příliš zkušeností, tak začal být v některých případech stahován z provozu a množily se potřeby jeho případných oprav. \n\nNa začátku roku 2017 vyvolal diplomatický skandál vlak tohoto typu v barvách srbské vlajky a se sloganem Kosovo je Srbsko (srbsky \"Косово је Србија\") provedeným 21 jazycích. Uvnitř byl vlak dekorován obrazy středověkých klášterů, které se nacházejí na území Kosova. Vlak měl zahájit pravidelný provoz do Kosovské Mitrovice z Bělehradu, ale po napjaté situaci ve vztazích mezi srbskou a kosovskou vládou bylo rozhodnuto, že na území Kosova vyslán nebude. Vlak byl slavnostně vypraven z bělehradského hlavního nádraží dne 14. ledna 2017. Tehdejší kosovský premiér se k vlaku vyjádřil, že za žádnou cenu nesmí přijet na území Kosova a obával se nepokojů, které by mohl tento vlak mezi srbským obyvatelstvem v Kosovu vyvolat. Poté, co byly zveřejněny záběry podminování tratě se srbský premiér Aleksandar Vučić rozhodl vlak na základě vlastního rozhodnutí zastavit. Kosovská policie následně provedla druhý den kontrolu trati a žádné výbušniny na kosovském úseku trati nenašla.\n\nVlak byl následně nasazen na vnitrostátních tratích na území centrálního Srbska. Do Kosovské Mitrovice začaly následně jezdit vlaky stejného typu, ale již bez nacionalistických polepů.\n"}
{"id": "1331468", "url": "https://cs.wikipedia.org/wiki?curid=1331468", "title": "Echeberría", "text": "Echeberría\n\nEcheberría (psáno také \"Echeverría\", \"Echevarría\", \"Etcheverry\", \"Etxebarria\" nebo \"Etxeberria\") je příjmení baskického původu, s významem „nový dům“ (stejné kořeny má i křestní jméno Xaver). Známými nositeli jsou:\n\n"}
{"id": "1331469", "url": "https://cs.wikipedia.org/wiki?curid=1331469", "title": "Alegorická socha Asie (Lysá nad Labem)", "text": "Alegorická socha Asie (Lysá nad Labem)\n\nAlegorická socha Asie je součástí souboru alegorií světadílů v zámeckém parku v Lysé nad Labem. Socha je umístěna na jižním schodišti francouzského libosadu. Autorem sochy je dílna Matyáše Bernarda Brauna, konkrétně „Sochař z Benátek“, jímž by mohl být snad František Adámek nebo Jan Dlouhý-Lang. Originál alegorie vznikl kolem roku 1735. V zámeckém parku je v současnosti umístěna kopie originálu z roku 1958. \n\nAsie zpodobněná jako putti se vzácnými květy, exotickým zvířetem, velbloudem a nádobou s orientálním kořením, nám dává vědět o vzdálené, tehdejšímu Evropanovi dosti neznámé, orientální kultuře. Alegorická postava stojí rozkročená před zády velblouda, jehož tvář vidíme u pravé nohy alegorické postavy. Putti pravou rukou zdvihá nad hlavu květiny. V levé ruce drží nádobu s kadidlem, vonnými mastmi, nebo dosti pravděpodobně s orientálním kořením.\n\n"}
{"id": "1331475", "url": "https://cs.wikipedia.org/wiki?curid=1331475", "title": "Rudo (Bělehrad)", "text": "Rudo (Bělehrad)\n\nRudo (v srbské cyrilici Рудо, neoficiálně známé pod názvem \"Východní brána Bělehradu\", srbsky \"Источна капија Београда/Istočna kapija Beograda\") je komplex brutalistických budov, které se nacházejí na jihovýchodním okraji srbské metropole Bělehradu. Přesněji jsou umístěny severovýchodně od sídliště Konjarnik. Neformální název si komplex získal díky tomu, že je prvním větším a dobře rozpoznatelným místem pro ty, kteří směřují do Bělehradu po dálnici z východu a jihu země (Niše, Leskovace, apod). Oficiální název má objekt podle města Rudo v Bosně a Hercegovině. \n\nKomplex tvoří tři obytné domy, které vznikly podle návrhu architektů Very Ćirković a Milutina Jerotijeviće. Architekt Dragolju Mićović, který vybral pro komplex současné jméno, také vykonával odborný dozor při výstavbě komplexu. Stavbu zrealizovala společnost \"Rad\" v letech 1973-1976. V roce 1976 se sem začali stěhovat první obyvatelé. Částečná rekonstrukce domů byla provedena v letech 2004 a 2008. Dlouhodobým problémem komplexu je odpadávání částí omítky z vysoké výšky na zem v bezprostřední blízkosti míst, kde se pohybují lidé. Do jednotlivých bytů také zatéká..\n\nTři výškové budovy mají každá výšku 85 m a 28 pater. Všechny jsou orientovány ke svému středu, kde se nachází dětské hřiště. Každá z výškových budov má 190 bytů; v každém z domů žije okolo 450 lidí. \n"}
{"id": "1331476", "url": "https://cs.wikipedia.org/wiki?curid=1331476", "title": "Alegorická socha Evropa (Lysá nad Labem)", "text": "Alegorická socha Evropa (Lysá nad Labem)\n\nAlegorická socha Evropa je součástí souboru alegorií světadílů v zámeckém parku v Lysé nad Labem. Socha je umístěna na jižním schodišti francouzského libosadu. Autorem sochy je dílna Matyáše Bernarda Brauna, konkrétně „Sochař z Benátek“, jímž by mohl být snad František Adámek nebo Jan Dlouhý-Lang. Originální alegorie vznikla kolem roku 1735. V zámeckém parku je v současnosti umístěna kopie originálu z roku 1958. \n\nEvropa s tiárou a chrámem je zpodobněna jako hlavní centrum křesťanství. Alegorie zaujímá totožný postoj jako alegorická socha Afriky. Pravou nohou našlapuje na okrouhlou nádobku. Za pravou nohou se nalézá roh hojnosti, naplněný hrozny vína. Evropa roh přidržuje svou levou rukou. V pravé ruce objímá oktogonální centrálu, kterou Ivo Kořán ztotožňuje se svatopetrským chrámem. U levé nohy vidíme poté papežskou tiáru. Baculatá tvářička má na hlavě nasazený symbol moci a důstojnosti, královskou korunu. Zpod nasazené koruny se derou na svět kudrnaté kadeře putti.\nAlegorie Evropy je oděna do pláště, jenž jí zahaluje klín a záda, na kterých plášť vytváří mohutné záhyby.\n\n"}
{"id": "1331477", "url": "https://cs.wikipedia.org/wiki?curid=1331477", "title": "Žofie Dorotea Šlesvicko-Holštýnsko-Sonderbursko-Glücksburská", "text": "Žofie Dorotea Šlesvicko-Holštýnsko-Sonderbursko-Glücksburská\n\nŽofie Dorotea Šlesvicko-Holštýnsko-Sonderbursko-Glücksburská (28. září 1636 – 6. srpna 1689) byla německá šlechtična. Sňatkem s Fridrichem Vilémem I. Braniborským se stala braniborskou kurfiřtkou.\n\nŽofie Dorotea se narodila v Glücksburgu jako dcera vévody Filipa Šlesvicko-Holštýnsko-Sonderbursko-Glücksburského a Žofie Hedviky Sasko-Lauenburské. Byla pravnučkou krále Kristiána III. Dánského.\n\nV roce 1653 se provdala za vévodu Kristiána Ludvíka Brunšvicko-Lüneburského, švagra krále Frederika III. Dánského. Manželství zůstalo bezdětné. V roce 1665 její manžel zemřel a ona se přestěhovala na zámek Herzberg. 14. června 1668 se znovu provdala za braniborského kurfiřta Fridricha Viléma I. V roce 1670 koupila pro své syny Braniborsko-Schwedtsko a další statky. V roce 1676 se stala velitelem svého vlastního pluku a v letech 1678 až 1692 vybavila Braniborsko dvěma flotilami.\n\n6. srpna 1689 zemřela v Karlových Varech a byla pohřbena v Berlínské katedrále.\n\nŽofie Dorotea měla se svým druhým manželem Fridrichem Vilémem několik dětíː\n\n"}
{"id": "1331478", "url": "https://cs.wikipedia.org/wiki?curid=1331478", "title": "Pavlovič", "text": "Pavlovič\n\nPříjmení Pavlovič má následující nositele:\n\n"}
{"id": "1331479", "url": "https://cs.wikipedia.org/wiki?curid=1331479", "title": "TSG Neustrelitz", "text": "TSG Neustrelitz\n\nTSG Neustrelitz (celým názvem: Turn- und Sportgemeinschaft Neustrelitz e. V.) je německý sportovní klub, který sídlí v Neustrelitzu, jenž leží ve spolkové zemi Meklenbursko-Přední Pomořansko. Založen byl v roce 1949 pod názvem BSG Konsum Neustrelitz. Svůj současný název nese od roku 1975. Od sezóny 2018/19 působí v Oberlize Nordost Nord, páté německé nejvyšší fotbalové soutěži. Své domácí zápasy odehrává na Parkstadionu s kapacitou 7 000 diváků. Klubové barvy jsou modrá, červená a bílá.\n\nMimo mužský fotbalový oddíl má sportovní klub i jiné oddíly, mj. oddíl šachů a gymnastiky.\n\nZdroj: \n\n\n\n\nZdroj: \n\n\n\nZdroj: \n\n"}
{"id": "1331485", "url": "https://cs.wikipedia.org/wiki?curid=1331485", "title": "Kostel Nanebevzetí Panny Marie (Klokoty)", "text": "Kostel Nanebevzetí Panny Marie (Klokoty)\n\nKostel Nanebevzetí Panny Marie v Klokotech u Tábora je významným poutním místem v jižních Čechách. Mariánská poutní tradice se datuje již od středověku, současný barokní areál s kostelem a ambity vznikl v letech 1701–1730. Celý komplex je od roku 1958 zapsán na seznamu kulturních památek České republiky a v roce 2018 byl prohlášen národní kulturní památkou České republiky.\n\nVes Klokoty se připomíná poprvé ve 13. století jako majetek Vítka z Klokot, který patřil k mocnému rodu Vítkovců. Tehdy byla v Klokotech tvrz, farní kostel se uvádí v roce 1361, jeho zasvěcení Panně Marii je datováno v roce 1389, kdy vesnice patřila k příběnickému panství pánů z Rožmberka. K historii poutí k Panně Marii Klokotské se váže středověká legenda zaznamenaná v rukopisu z 19. století. Dětem pasoucím dobytek na stráních nad řekou Lužnicí se zjevila Panna Marie a na místě zázraku u studánky Dobrá Voda byla postavena kaple. Rostoucí počet poutníků si vyžádal výstavbu kostela doloženého v roce 1392.\n\nZa husitských válek byl kostel zničen a na faře bylo na příkaz Jana Žižky upáleno několik desítek sekty adamitů. Klokoty později přešly do majetku města Tábora a nová kaple se připomíná až v roce 1520. V roce 1547 byla kaple rozšířena do podoby kostela, k němuž byly v roce 1661 přistavěny dvě kaple. Město Tábor prodalo Klokoty v roce 1679 za 4 000 grošů českých řádu benediktinů. Představený benediktinů Didaco di Convero zahájil v roce 1701 výstavbu nového poutního chrámu. Didaco di Convero byl později povolán do Vídně a správu Klokot předal benediktinům z rakouského kláštera v Melku. Ti pro velkou vzdálenost prodali Klokoty zpět městu Tábor. Dostavba areálu se protáhla do roku 1730, na realizaci se podíleli převážně čeští zedničtí mistři, doložen je mistr Jiří Beránek a štukatér Jan Kykinwais. Dokončení jednotlivých částí a jejich výzdoby bylo umožněno díky finančním příspěvkům z řad jihočeské šlechty i bohatých táborských měšťanů. Mezi nejvýznamnější donátory patří Schwarzenbergové a Lobkovicové, dále například Bechyňové z Lažan, Hodějovští z Hodějova nebo Deymové ze Stříteže.\n\nV období baroka vrcholila obliba poutí a po dokončení areálu v Klokotech sem každoročně mířily tisíce poutníků na svátek Nanebevzetí Panny Marie (15. srpna). Doloženo je několik poutí vypravených z Prahy, v době sucha později i z Moravy. Počátkem 18. století, kdy Klokoty spadaly pod klášter Melk, sem mířili i poutníci z Rakouska. Nejvýznamnější poutě se konaly v letech 1836 a 1936 při připomenutí výročí přenesení obrazu Panny Marie z táborského děkanství do kostela. Po skončení druhé světové války přišlo v srpnu 1945 do Klokot přes 20 000 poutníků. V době komunismu byla tradice poutí potlačována, přesto v Klokotech došlo v roce 1980 k zavěšení osmi zvonů (dnes je jich celkem 11).\n\nPo roce 1989 došlo k obnovení poutních tradic, pořádají se tu kulturní akce, setkání křesťanské mládeže, v kostele se konají svatby, koncerty atd. Po několika staletích byla v Klokotech v roce 1995 obnovena farnost a od roku 1998 probíhá postupná rekonstrukce celého areálu. Po opravě fasád byly v letech 2004–2005 přestavěny varhany, v letech 2010–2012 proběhly opravy věží, v roce 2017 byly dokončeny restaurátorské práce v hlavní lodi chrámu.\n\nPoutní chrám Nanebevzetí Panny Marie je postaven na půdorysu dvojramenného kříže, nádvoří je obklopeno ambity s nárožními kaplemi. Cílem poutí je obraz Panny Marie Klokotské na hlavním oltáři, namalovaný pražským malířem Johannem Andreasem Burgerem v roce 1636. Od roku 1743 je obraz umístěn na stříbrném oltáři pražského zlatníka Františka Seitze, který pracoval také pro poutní místo ve Svaté Hoře u Příbrami nebo pro katedrálu sv. Víta. Interiér kostela byl často opravován, kazatelna má svou nynější podobu z roku 1867, malířská výzdoba stropu je dílem akademického malíře Václava Bartůňka z roku 1892, hlavní oltář byl opraven v roce 1935.\n\nZ postranních kaplí v chrámu je nejvýznamnější kaple sv. Václava dokončená v roce 1712 nákladem rodu Schwarzenbergů (proto je někdy zvána též jako kaple schwarzenberská). Proti ní se nachází kaple sv. Josefa z roku 1714 pořízená z financí knížat Lobkowiczů. Další vnitřní výzdobu chrámu financovali bohatí táborští měšťané, na jejich náklady byly v letech 1723–1730 postaveny i ambity s nárožními kaplemi. Do jižní části ambitů byla v roce 1743 vestavěna tzv. rezidence, která dnes funguje jako fara. Ze západních ambitů vede brána na klokotský hřbitov.\n\nPanorama klokotského poutního areálu tvoří deset věží na kostele a kaplích v ambitech. Počet věží má znázorňovat deset prstů sepjatých na rukou modlící se Panny Marie. Do Klokot vede z Tábora od údolí řeky Lužnice křížová cesta s lipovou alejí vysazenou v roce 1836. Druhá přístupová cesta vede od Bechyňské brány (ulice U Klokotského kláštera) a zde je kaple sv. Antonína Paduánského. Od hřbitova vede západně turisticky značená trasa k barokní kapli Panny Marie Klokotské, která stojí na původním místě zázračného zjevení Panny Marie.\n\n\n"}
{"id": "1331486", "url": "https://cs.wikipedia.org/wiki?curid=1331486", "title": "Uhříněveský lihovar", "text": "Uhříněveský lihovar\n\nUhříněveský lihovar je zaniklý průmyslový areál, který se nacházel jižně od uhříněveského zámku na náměstí Bratří Jandusů. Na jeho místě stojí budova Základní školy.\n\nKnížecí lihovar (vinopalna) stál u zámku v severní části náměstí, před válkou zvaného „náměstí presidenta Masaryka“. Roku 1883 jej kníže Jan II. z Lichtenštejna dal zbořit a pozemek daroval místní školní obci. Ta zde postavila novou školu jako náhradu za starou školu v jižní části náměstí, ve které obec zřídila radnici.\n\n"}
{"id": "1331488", "url": "https://cs.wikipedia.org/wiki?curid=1331488", "title": "Ondřej Bláha", "text": "Ondřej Bláha\n\nOndřej Bláha (* 21. srpna 1992, České Budějovice) je český hokejový brankář, který hraje za VHK ROBE Vsetín . Svoje první hokejové krůčky udělal v Českých Budějovicích, kde také odchytal nejvíce sezón své dosavadní kariéry. \n\nOndřej Bláha si zahrál za 2 týmy ve 2. lize, za 3 týmy ve WSM lize a nastoupil k jednomu zápasu Tipsport extraligy za Bílé Tygry z Liberce. Za ČEZ Motor České Budějovice odehrál 2 sezony na postu prvního brankáře a později se dostal na pozici třetího gólmana a proto ho ČEZ Motor uvolnil na měsíční hostování do Havířova. Postupně si zahrál za týmy ČEZ Motor České Budějovice, HC Vajgar Jindřichův Hradec, IHC Písek, HC Benátky nad Jizerou a AZ Residomo Havířov.\n\nMezi největší úspěchy Ondřeje Bláhy patří jediný start v Tipsport extralize za tým Bílí tygři Liberec, vítězství v základní části WSM ligy za ČEZ Motor České Budějovice s kterým se dostal 2x do neúspěšné baráže o extraligu.\n"}
{"id": "1331490", "url": "https://cs.wikipedia.org/wiki?curid=1331490", "title": "Martin Sobotka", "text": "Martin Sobotka\n\nMartin Sobotka (* 28. listopadu 1970 Praha) je český herec.\n\nPůsobí v Divadelní společnosti Háta, hraje také v Hudebním divadle Karlín. Objevil se v několika televizních seriálech, hlavní roli ztvárnil v sitcomu \"PanMáma\" (2013). Hrál v různých televizních filmech a v několika celovečerních snímcích, např. ve filmech \"Proč?\" (1987), \"Člověk proti zkáze\" (1989) nebo \"Kvaska\" (2007). Od roku 1978 se věnuje také dabingu (např. Dave Lister v sitcomu \"Červený trpaslík\").\n"}
{"id": "1331501", "url": "https://cs.wikipedia.org/wiki?curid=1331501", "title": "FSV Wacker 90 Nordhausen", "text": "FSV Wacker 90 Nordhausen\n\nFSV Wacker 90 Nordhausen (celým názvem: Fußballsportverein Wacker 1990 Nordhausen e. V.) je německý fotbalový klub, který sídlí v durynském městě Nordhausen. Založen byl v roce 1990 po zániku socialistického klubu BSG Motor Nordhausen. Před prohranou válkou ve městě působil sportovní klub 1. SV Wacker 05 Nordhausen. Od sezóny 2013/14 působí v Regionallize Nordost, čtvrté německé nejvyšší fotbalové soutěži. Klubové barvy jsou modrá a bílá.\n\nSvé domácí zápasy odehrává na stadionu Albert-Kuntz-Sportpark s kapacitou 8 088 diváků.\n\nZdroj: \n\n\n\n\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n"}
{"id": "1331508", "url": "https://cs.wikipedia.org/wiki?curid=1331508", "title": "Evropský sociální model", "text": "Evropský sociální model\n\nEvropský sociální model nebo evropský společenský model je koncept spojující evropské společnosti v jejich životním stylu, společenských hodnotách a sociální politice. V západním světě je evropský sociální model v kontrastu s „americkým způsobem života“ (viz americký sen). Všechny evropské státy nemají stejný sociální model, ale sdílí určité charakteristiky sociálního státu, jako jsou závazky k demokracii, plná zaměstnanost, sociální začlenění, bezplatné vysokoškolské vzdělání, sociální bydlení, pracovní podmínky, sociální zabezpečení pro všechny občany jako je všeobecná zdravotní péče, zabezpečení při invaliditě, zabezpečení ve stáří a zabezpečení v nezaměstnanosti.\n\nDle toho, na které aspekty sociálního státu je kladená větší váha, jsou definované čtyři kategorie evropského sociálního modelu: severský, kontinentální, anglosaský a středomořský model.\n\nV Evropě se vyskytují čtyři druhy sociálního státu:\n\n"}
{"id": "1331510", "url": "https://cs.wikipedia.org/wiki?curid=1331510", "title": "Éléonore Desmier d'Olbreuse", "text": "Éléonore Desmier d'Olbreuse\n\nÉléonore Desmier d'Olbreuse (3. ledna 1639, Deux-Sèvres, Francouzské království – 5. února 1722, Celle, Prusko) byla francouzská šlechtična. Sňatkem s Jiřím Vilémem Brunšvicko-Lüneburským se stala Brunšvicko-lüneburskou vévodkyní a byla též matkou Žofie Dorotey z Celle, manželky krále Jiřího I.\n\nÉléonore Desmier d'Olbreuse se narodila na zámku Olbreuse v Deux-Sèvres u Niortu ve Francii do hugenotské rodiny nižší šlechty. Jejími rodiči byli Alexandre Desmier d'Olbreuse a Jacquette Poussard du Bas-Vandré et de Saint-Marc. Éléonore přišla k panovnickému dvoru v Paříži jako dvorní dáma Marie de la Tour d'Auvergne, vévodkyně z Thouars, jejíž syn se v roce 1648 oženil s Emilií Hesensko-Kasselskou, dcerou lankraběte Viléma V. Hesensko-Kasselského.\n\nV zimě 1664 Éléonore doprovázela vévodkyni z Thouars na návštěvu jejího syna v Kasselu. Tam se krásná Éléonore setkala se svobodným vévodou Jiřím Vilémem Brunšvicko-Lüneburským, který se do ní okamžitě zamiloval.\n\nÉléonore se stala jeho milenkou a obdržela titul \"Lady z Harburgu\". V roce 1666 se narodilo jejich jediné dítě, dcera Žofie Dorotea. V roce 1674 bylo dítě legitimizováno a Éléonore se stala vévodkyní z Wilhelmsburgu. O dva roky později se pár konečně mohl vzít. Manželství bylo šťastné.\n\nV roce 1682 se jejich dcera z dynastických důvodů provdala za svého bratrance Jiřího Ludvíka, syna Arnošta Augusta Brunšvicko-Lüneburského, Éléonořina švagra. Manželství bylo katastrofální. Manžel Žofii Doroteu nakonec uvěznil na zámku Ahlden, kde zůstala po zbytek života. Během posledních let svého života se Éléonore starala o svou dceru a snažila se dosáhnout jejího propuštění, bez úspěchu.\n\nÉléonore Desmier d'Olbreuse zemřela 5. února 1722 téměř slepá, v Celle. Ve své vůli se zmínila o 342 osobách.\n"}
{"id": "1331511", "url": "https://cs.wikipedia.org/wiki?curid=1331511", "title": "František Vavřinec Korompay", "text": "František Vavřinec Korompay\n\nFrantišek Vavřinec Korompay (10. srpna 1723 Rohatec – 6. až 11. srpna 1779 Brno) byl moravský pozdně barokní malíř.\n\nO jeho původu a životě se dochovalo málo informací. Jeho předci pocházeli patrně z Uherska. Jako žák Františka Antonína Palka s ním v mládí přesídlil do Brna, kde se roku 1750 oženil. V Brně již zůstal po celý život. Jeho obrazy jsou v několika brněnských kostelích, ale také v Litomyšli nebo Šternberku.\n"}
{"id": "1331512", "url": "https://cs.wikipedia.org/wiki?curid=1331512", "title": "Zámek Ancy-le-Franc", "text": "Zámek Ancy-le-Franc\n\nZámek Ancy-le-Franc [\"ansy l'fra\"] je renesanční zámek ze 16. století, který stojí ve městě Ancy-le-Franc v departementu Yonne, Francie, asi 50 km východně od Auxerre.\n\nStavba stávajícího zámku začala v roce 1544 na žádost Antoine III de Clermont, švagra Diane de Poitiers a syna Anne de Husson, hrabě z Tonnerre. Projekt zámku je připisován italskému architektu Sebastiano Serliovi, kterého pozval do Francie král František I. Po Serliově smrti v roce 1554 ve Fontainebleau práci převzal architekt Pierre Lescot, který ale respektoval původní Serliovy plány. Design interiéru je dílem Francesca Primaticcia, který v té době pracoval na zámku ve Fontainebleau.\n\nAntoine de Clermont zemřel v roce 1578 a jeho vnuk Charles-Henri de Clermont dokončil interiér. Plně dokončený zámek hostil prestižní hosty jako byl Jindřich III. Francouzský (krátká návštěvá), Jindřich IV. Francouzský v roce 1591, Ludvík XIII. v roce 1631 a Ludvík XIV. v roce 1674.\n\nV roce 1683 rodina Clermont-Tonnerre byla nucena prodat pozemek z Ancy-le-Franc a zámek François-Michel Le Tellier ministru Ludvíka XIV. Následující rok získal Louvois celý kraj Tonnerre (včetně včetně Château de Maulnes). Následně zaměstnal známého zahradního architekta André Le Notre, který vytvořil cesty a zahrady v areálu.\n\nPo francouzské revoluci se rodině podařilo získat zámek zpět. Znovu obnovili areál stejně jako interiér zámku do své bývalé slávy.\n\nV roce 1844 Ancy-le-Franc byl prodán Louisem Aime Gaspardem de Clermont-Tonnerre, potomkem Antoina III. Clermont. Zámek měnil své majitele včetně knížat z Merode.\n\nV současné době zámek je ve vlastnictví soukromé společnosti, Société Paříži Investir SAS, který se ujal jeho restaurování a uznání za národní historickou památkou.\n\nArchitektura zámku je výsledkem směsi francouzských a italských stylů, což je důsledkem kompromisu mezi francouzským majitelem a italským architektem.\n\nZámek je postaven na obdélníkovém půdorysu. Uvnitř zámku jsou nástěnné malby podle kreseb Primaticciových nebo Niccola dell'Abbate, dále kazetové stropy, jemné řezby ze dřeva, a různé barevné ozdoby.\n"}
{"id": "1331513", "url": "https://cs.wikipedia.org/wiki?curid=1331513", "title": "Need for Speed Payback", "text": "Need for Speed Payback\n\nNeed for Speed Payback je závodní videohra vyvinutá studiem Ghost Games a publikovaná Electronic Arts pro Microsoft Windows, PlayStation 4 a Xbox One. Jedná se o 23. titul úspěšné herní série \"Need for Speed\". Hra byla spolu s trailerem představená 2. června 2017 na konferenci E3. Na všech platformách byla vydána 10. listopadu 2017. \n\nNejedná se o simulátor, avšak spíše o závodní arkádovou hru v otevřeném prostředí. Jak už je u série \"NFS\" zvykem, tak hra vypráví určitý příběh. Nově se může hrát za tři charaktery s odlišnými vlastnostmi, které pracují jako tým. Společně plníte různé mise připomínající \"Rychle a zběsile\". Hráči můžou závodit na velkých dálnicích, sprinty, drift závody, ale i off-road závody. Hra obsahuje 24hodinový cyklus dne a noci na rozdíl od předchozího titulu \"Need for Speed\". Ve hře je dostupný offline singleplayer s vlastním příběhem a také online závody v multiplayeru. V prvních dnech byla tvůrci odhalena pětici aut, kterou bylo možné dostat za předobjednávku hry: Nissan 350Z 2008, Chevrolet Camaro SS 1967, Dodge Charger R/T 1969, Ford F-150 Raptor 2016 a Volkswagen Golf GTI Clubsport 2016. Při cestování po mapě je možné narazit na vrak auta, který lze opravit a udělat z něj závodní auto.\n\nHra se bude odehrávat v oblasti zvané „Fortune Valley“ a bude se točit okolo tří hlavních postav: Tyler Morgan (závodník), Mac (showman) a Jess (řidička). Všichni tři se dají dohromady proti nebezpečnému karteli „The House“. Ten má pod palcem všechna kasína, policisty i kriminálníky. Vy však také nejste žádní andílci a v rámci města, či spíše celé oblasti Fortune Valley, budete spolupracovat s podsvětím.\n\nSamotný vývoj hry započal v lednu roku 2016 pod vedením studia Ghost Games, patřící pod společnost Electronic Arts. Dne 1. ledna 2017 potvrdilo Electronic Arts nový titul série \"Need for Speed\". Studio Ghost Games usilovně pracovalo, aby se hra stihla vyrobit do data vydání. Hra běží na enginu Frostbite 3.\n\n"}
{"id": "1331514", "url": "https://cs.wikipedia.org/wiki?curid=1331514", "title": "Buff", "text": "Buff\n\nBuff a debuff je v počítačových hrách (typicky v žánru RPG) dočasná změna statistik herní postavy. Buff poskytuje postavě výhodu, naopak debuff postavu nějak omezí. Buffy mohou ovlivňovat téměř jakýkoli atribut postavy, jako jsou například zdraví, výdrž, síla útoku; v některých případech může buff poskytnout více než jen statistické změny.\n"}
{"id": "1331515", "url": "https://cs.wikipedia.org/wiki?curid=1331515", "title": "Klášter Koudouma", "text": "Klášter Koudouma\n\nKlášter Koudouma (řecky )\nje klášter řecké pravoslavné církve v regionální jednotce Iraklio na jižním pobřeží ostrova Kréty v Řecku. Leží 15 km vzdušnou čarou východně od Lentasu.\n\nPísemné prameny o založení kláštera, přístupného dříve výhradně z moře, se nedochovaly. Podle fresek, dochovaných v interiéru klášterního kostela, je objekt datovaný před 14. století. Klášter je zasvěcen Nanebevzetí Panny Marie, které se slaví 15. srpna. V neznámé době byl klášter opuštěn. Teprve na konci 19. století ho obnovili krétští mniši, bratři Parthenios (1829–1905) a Eumenios (1846–1920). Ti se nejprve zdržovali v sousedních jeskyních–poustevnách sv. Kosmy a sv. Antonína. Na konci 19. století se rozhodli opuštěný klášter obnovit. Za pomoci místních obyvatel se jim v letech 1878–1895 podařilo postavit nový klášter. Do klášterního kostela byla z původní stavby začleněna jeskyně s byzantskými freskami. V roce 2007 oba bratry ekumenický patriarchát prohlásil za svaté.\n\nKlášter dnes patří k nejnavštěvovanějším poutním místům na Krétě. Poutníci tráví v klášterním hospicu prvních patnáct srpnových dní až do svátku Nanebevzetí Panny Marie, kterému je klášter zasvěcen. Jedním z příjmů klášterní komunity je výroba soli z mořské vody. Dceřiný klášter Koudoumasu se nalézá ve vsi Kapetaniana asi 5 km severozápadně. Zasvěcen je Třem svatým hierarchům.\n\n"}
{"id": "1331519", "url": "https://cs.wikipedia.org/wiki?curid=1331519", "title": "Aboma etheostoma", "text": "Aboma etheostoma\n\nAboma etheostoma je ryba z čeledi hlaváčovití, která je rozšířená v Tichém oceánu, od pobřeží Mexika až do Panamy. Druh byl objeven roku 1895. O ohrožení druhu má IUCN nedostatek údajů.\n\nRyba může dorůst až 3,4 centimetrů, má velké oči, ale malá ústa. Většinou má hnědou barvu.\n\nObývá bahnité a písečné mělčiny do hloubky 8 metrů.\n"}
{"id": "1331520", "url": "https://cs.wikipedia.org/wiki?curid=1331520", "title": "Havídža", "text": "Havídža\n\nHavídža ( ) je stotisícové irácké město a centrum stejnojmenného okresu v guvernorátu Kirkúk na jihu Iráckého Kurdistánu. Město se nachází asi 65 km západně od Kirkúku a 280 km severně od Bagdádu.\n"}
{"id": "1331532", "url": "https://cs.wikipedia.org/wiki?curid=1331532", "title": "Dvojplyšový vlasový koberec", "text": "Dvojplyšový vlasový koberec\n\nDvojplyšový vlasový koberec sestává ze dvou podkladových tkanin protkaných vlasovými přízemi. Tkaniny vznikají ve dvou ústrojích nad sebou, obě části se rozřezávají na tkacím stroji tak, že vznikají dva koberce s řezaným, resp. s taženým vlasem. \nKe tkaní se předkládají dvě osnovy pro základní tkaniny, dvě osnovy s vlasovými nitěmi a dva resp. tři útky. Každý útek se zatkává s pomocí páru tuhých jehel (\"rapírů\"), v každém páru přivádí podávací jehla útkovou nit doprostřed prošlupu, kde ji přebírá jehla odváděcí. Dvojplyšové stroje jsou konstruovány pro dva nebo tři páry zanášecích jehel. \n\nHustota paprsku 160 až 700 zoubků / m, vzory až v 16 barvách. Příze: Polypropylen (BCF, pařené nebo \"CF\"), polyakryl, vlna nebo viskóza.\nZákladní tkaniny se zhotovují v různých vazbách. Vlasová nit je vedena tak, že prochází střídavě horní a dolní základní tkaninou, při čemž obepíná jeden nebo více útků. Může také procházet po několik prohozů základními tkaninami jako „mrtvá“ (na povrchu neviditelná) nit. Pohyby vlasové niti jsou řízeny listovkou nebo elaktronickým žakárem. Pohyb nože dosahujícího celou šířku tkaniny je řízen otáčkami vačky.\nNa dvojplyšových strojích se dvěma páry jehel se dá utkat až 180 m koberců (trojnásobek výkonu strojů s útkovou prutovou technikou). \nPři jednom prohozu se zanášejí současně dva útky do horního prošlupu a jeden útek do dolního. Při následujícím prohozu prochází jeden útek horním a dva útky dolním prohozem. Na tento způsob se tvoří vlasy spojením dvou útků, na stroji se dá vyrobit např. s polypropylenovou vlasovou přízí až 250 m tkaniny (asi o 50 % víc než na stroji se 2 jehlami).\n\nAlternativně se mohou tvořit vlasy střídavě ze dvou a z jednoho útku.\n\nNa strojích s trojitou jehlou se mohou vyrábět koberce s rubní stranou přesně napodobující ručně vázané výrobky. \n\nStroje na koberce s taženým vlasem jsou vybaveny \"lištami lžičkovitého tvaru\" (zvanými také \"osnovní pruty\" ) umístěnými mezi osnovními nitěmi. Horní jehly ukládají na lišty pomocný útek, kolem kterého se ovíjejí smyčky z vlasových nití, zatímco dolní jehly zanáší útek do podkladové tkaniny. Pomocný útek se potom uprostřed tkaniny přestřihne a po obou stranách vytáhne. \n\nse vyrábějí tak, že prostřední jehly zatkávají \"tlustý útek\" střídavě do horní a dolní tkaniny. Tkaniny se vyrábějí nejčastěji z polypropylenových přízí, mají však vzhled sisalových výrobků. Sisalový vzhled se může také kombinovat se vzorováním s řezaným vlasem.\n\nObě tkaniny jsou na sobě zcela nezávislé ve vzorování i ve velikosti: Např. na osmimetrovém stroji se mohou nad sebou tkát dvě dvoumetrové a jedna tkanina v šířce 4 metry. \n\nBěžné dvojplyšové koberce se vyrábějí nejčastěji jako jednotlivé kusy pro vybavení bytu, v 6 až 8 barvách. Hustota vlasu dosahovala v roce 2017 až 1 milion chomáčků na1 m, všeobecně jsou žádané výrobky se stále vyšší hustotou. \n\nKoberce se sisalovým vzhledem jsou vhodné také jako celoplošné podlahové krytiny (\"ode zdi ke zdi\") pro vnitřní i vnější použití.\nV 1. dekádě 21. století obnášela celosvětová roční výroba tkaných koberců (většinou dvojplyšových, jen s nízkým podílem wiltonských a axminsterských) více než 450 milionů m. \n"}
{"id": "1331535", "url": "https://cs.wikipedia.org/wiki?curid=1331535", "title": "Difluormethan", "text": "Difluormethan\n\nDifluormethan, také nazývaný HFC-32 nebo R-32, je organická sloučenina, difluor<nowiki>derivát</nowiki> methanu. Jeho vzorec je CHF.\n\nDifluormethan je chladivo, které nepoškozuje ozonovou vrstvu. Difluormethan smíchaný s pentafluorethanem v poměru 1:1 se označuje R-410A, což je běžná náhrada za freony v nových chladicích zařízeních, obzvláště v klimatizacích. Obdobná směs difluormethanu s 1,1,1,2-tetrafluorethanem se označuje R-407A. Difluormethan je mírně hořlavý. I když není škodlivý pro ozonovou vrstvu, jeho potenciál globálního oteplování je ve 100letém horizontu 675krát větší než u oxidu uhličitého.\n"}
{"id": "1331548", "url": "https://cs.wikipedia.org/wiki?curid=1331548", "title": "Pentafluorethan", "text": "Pentafluorethan\n\nPentafluorethan je organická sloučenina, derivát ethanu, u kterého je pět vodíkových atomů nahrazeno atomy fluoru. I když není škodlivý pro ozonovou vrstvu, jeho potenciál globálního oteplování je 3450krát větší než u oxidu uhličitého (dle americké Agentury pro ochranu životního prostředí).\n\nPentafluorethan smíchaný s difluormethanem v poměru 1:1 se označuje jako R-410A, což je běžná náhrada za freony v nových chladicích zařízeních. Pentafluorethan se také často používá jako zpomalovač hoření.\n"}
{"id": "1331555", "url": "https://cs.wikipedia.org/wiki?curid=1331555", "title": "19. ročník udílení Screen Actors Guild Awards", "text": "19. ročník udílení Screen Actors Guild Awards\n\n19. ročník udílení Screen Actors Guild Awards se konal 27. ledna 2013. Ocenění se předalo nejlepším filmovým a televizním vystoupením v roce 2012. Nominace byly oznámeny 12. prosince 2012. Ceremoniál vysílaly stanice TNT a TBS.\n"}
{"id": "1331557", "url": "https://cs.wikipedia.org/wiki?curid=1331557", "title": "Netlucký lihovar", "text": "Netlucký lihovar\n\nNetlucký lihovar je bývalý průmyslový areál v místní části Uhříněves-Netluky.\n\nDružstvo hospodářských lihovarů poskytlo Vysoké škole zemědělského a lesního inženýrství peněžní dar, díky kterému mohla škola ve svém novém areálu v Netlukách vybudovat školní lihovar.\n\nVýstavbu prosazoval již od roku 1920 profesor Antonín Nýdrle, tomu ale bránilo ustanovení lihového zákona z roku 1919 - zakazovalo zřizování nových hospodářských lihovarů v řepařských oblastech. Roku 1932 vyšel nový lihový zákon, který podmínku uvolnil.\n\nStavba školního lihovaru byla provedena podle projektu stavebního ústavu Zemědělské jednoty pod vedením profesora dr. Theodora Petříka.\n\nRoku 1953 přešel hospodářský dvůr na Výzkumný ústav živočišné výroby.\n\n\n\n"}
{"id": "1331559", "url": "https://cs.wikipedia.org/wiki?curid=1331559", "title": "Cult (seriál)", "text": "Cult (seriál)\n\nCult je americký dramatický televizní seriál, jehož autorem je Rockne S. O'Bannon. Premiérově byl vysílán v roce 2013 na stanici The CW. Celkově bylo natočeno 13 dílů, po první řadě byl kvůli nízké sledovanosti zrušen.\n\nNovinář Jeff Sefton společně s asistentkou produkce Skye Yarrow zkoumá záhadná zmizení, která by mohla mít souvislost s populárním televizním seriálem \"Cult\", na kterém Skye pracuje.\n\n\n"}
{"id": "1331560", "url": "https://cs.wikipedia.org/wiki?curid=1331560", "title": "1,1,1,2-tetrafluorethan", "text": "1,1,1,2-tetrafluorethan\n\n1,1,1,2-tetrafluorethan, také nazývaný HFC-134a nebo R-134a, je organická sloučenina, tetrafluor<nowiki>derivát</nowiki> ethanu. Používá se jako chladivo, jeho termodynamické vlastnosti jsou podobné R-12 (dichlordifluormethanu), ovšem na rozdíl od něj není škodlivý pro ozonovou vrstvu a má poněkud menší potenciál globálního oteplování (1430 oproti 10 900 u R12). Používá se jako chladivo, ovšem je snaha nahradit jej látkami s nižším potenciálem globálního oteplování jako je 2,3,3,3-tetrafluorpropen.\n\nTetrafluorethan se obvykle vyrábí reakcí trichlorethylenu s fluorovodíkem:\n\n1,1,1,2-tetrafluorethan je nehořlavá látka, která se používá hlavně jako „vysokoteplotní“ chladivo v domácnostech a v automobilových klimatizacích. Tato zařízení začala být používána v 90.letech 20. století jako náhrada za pro životní prostředí škodlivější látku R-12. Také se používá na foukání molitanu, jako čisticí rozpouštědlo, hnací plyn při doručování léčiv (například bronchodilatancií), na odstraňování korkových uzávěrů a ve vysušovačích vzduchu. Další využití nachází jako hnací plyn v airsoftových zbraních.\n\n1,1,1,2-tetrafluorethan je rovněž považován za organické rozpouštědlo vhodné k extrakci aromat a vůní jako možná alternativa k ostatním organickým látkám a superkritickému CO.\n\nLze jej také použít jako rozpouštědlo v organické chemii (kapalný i superkritický). Rovněž se nachází v některých částicových detektorech v LHC. Může být, namísto fluoridu sírového, použit jako ochranný plyn při tavení hořčíku.\n\nPoužívání 1,1,1,2 tetrafluorethanu je omezováno kvůli jeho vlivu na globální oteplování, je to 1300krát silnější skleníkový plyn než oxid uhličitý.\n\nSměsi vzduchu s 1,1,1,2-tetrafluorethanem jsou nehořlavé při normálním atmosférickém tlaku a teplotách do 100 °C. Směsi s vysokým podílem vzduchu ovšem mohou být při zvýšené tlaku či teploty zapáleny. Dostane-li se tato látka do styku s plamenem nebo předmětem zahřátým nad 250 °C, může dojít k rozkladu par a vzniku toxických plynů jako jsou fluorovodík a karbonylfluorid. Samotný 1,1,1,2-tetrafluorethan je relativně netoxický, nebezpečí však představuje při vdechnutí; jelikož je jeho plynná forma hustší než vzduch, usazuje se v plicích, což může způsobit dušení. Toto je příčina většiny úmrtí při vdechnutí.\n\n"}
{"id": "1331569", "url": "https://cs.wikipedia.org/wiki?curid=1331569", "title": "Jessica Lucas", "text": "Jessica Lucas\n\nJessica Lucas (* 24. září 1985 Vancouver, Britská Kolumbie) je kanadská herečka.\n\nV televizi debutovala v roce 2000 epizodní rolí v seriálu \"Sedm dní\". Hlavní role ztvárnila v seriálech \"2030 CE\" (2002–2003), \"Edgemont\" (2001–2003 vedlejší, 2003–2005 hlavní), \"Life as We Know It\" (2004–2005), \"Melrose Place\" (2009–2010), \"Friends with Benefits\" (2011), \"Cult\" (2013), \"Gracepoint\" (2014) a \"Gotham\" (2015–2019), od roku 2019 působí v seriálu \"The Murders\". Hrála také v několika filmech, např. \"Síly temna\" (2006), \"Monstrum\" (2008) či \"Lesní duch\" (2013).\n\nJessica Lucas se narodila a vyrostla ve Vancouveru v Kanadě. S herectvím začala v sedmi letech a vzdělávala se v dětské divadelní škole Children's Art Theatre School v Torontu. Svojí kariéru nastartovala v divadelních produkcí, včetně místních produkcí \"Sněhurky a sedmi trpaslíků\", \"Pomády\", \"Popelky\", \"Past na myši\" nebo \"Music Medley.\"\n\nV roce 2001 se připojila k obsazení kanadského dramatického seriálu \"Edgemont\" v roli Bekky Lawrence. V seriálu hrála až do jeho ukončení v roce 2005. Hlavní roli také ztvárnila v dalším kanadském seriálu \"2030 CE\". Hostujíci roli Roxanne si zahrála v seriálu \"Láska je Láska\". V další hlavní roli, Sue, se představila v dramatickém seriálu stanice ABC \"Life as We Know It\", který však byl zrušen po odvysílání první řady. V roce 2006 si zahrála ve filmu \"Super náhradník\". Byla obsazena do pilotního dílu seriálu \"Secrets of a Small Town\", stanice ABC si jej ale nevybrala do svého vysílacího období.\n\nV roce 2007 se připojila k obsazení seriálu \"Kriminálka Las Vegas\". Přesto, že si zahrála pouze ve čtyřech dílech, proslýchalo se, že se stane náhradnicí končící postavy Sary Sidle. Role Jessiky Lucas však byla ze seriálu odepsaná bez vysvětlení. V roce 2008 si zahrála v seriálu \"\" a ztvárnila jednu z hlavních rolí ve filmu \"Monstrum\". V roce 2009 vyšel film \"Hra na utrpení\", ve kterém si zahrála roli Lisy. Tentýž rok získala roli Riley Richmond v seriálu \"Melrose Place\", remaku stejnojmenného seriálu z 90. let. Hlavní roli si zahrála v sitcomu NBC \"Friends with Benefits\". V roce 2011 se v roli Haley objevila ve filmu \"\". V roce 2012 získala hlavní roli Skye Yarrow v seriálu \"Cult\". V roce 2014 se představila ve filmu \"Pompeje\". V letech 2015–2019 hrála roli Tabithy Galavanové v seriálu stanice Fox \"Gotham\".\n\nV dubnu 2017 potvrdila zasnoubení s šéfkuchařem Alexem Jermasekem.\n\n"}
{"id": "1331570", "url": "https://cs.wikipedia.org/wiki?curid=1331570", "title": "Píseň o Sasech", "text": "Píseň o Sasech\n\nPíseň o Sasech (\"La Chanson des Saisnes\"). často jen Sasové (\"Les Saisnes\") je francouzský středověký hrdinský epos, jeden z tzv. \"chansons de geste\", patřící do \"Karolínského (královského) cyklu\". Píseň napsal v alexandrínech v letech 1180 až 1202 arraský truvér Jean Bodel na základě staršího, dnes již ztraceného eposu \"Guiteclin de Sassoigne\" z poloviny 12. století, o kterém je zmínka v norském prozaickém zpracování Královského cyklu \"Karlamagnús saga\".\n\nEpos je založen na skutečné události, na válce Karla Velikého se Sasy v letech 772–804 vedené s cílem jejich christianizace, není však historicky příliš přesný. Sasové jsou v eposu muslimové a děj písně je umístěn do roku 778 po bitvě v pyrenejském průsmyku Roncevaux (ve které padl rytíř Roland), ačkoliv popisované tažení se odehrálo až v roku 785.\n\nEpos vznikl již pod silným vlivem rytířského románu, takže je v něm kladen větší důraz na milostné zápletky než na popis válečných událostí. Sasové vedení Guiteiclinem (historický Widukind) se po bitvě v průsmyku Roncevaux vzbouří, protože předpokládají, že je král Karel Velký oslaben. Vtrhnou na franské území vpravo od Rýna. Karel Veliký povolá své barony, se kterými nad Guiteiclinen zvítězí. Guiteiclin v rozhodující bitvě padne (na rozdíl od Widukinda, který uznal porážku a nechal se pokřtít).\n\nBauduina, Rolandova bratra a synovce krále Karla, miluje Guiteiclinova manželka Sibille. Guiteiclinova neteř Helisanda zase miluje rytíře Bérarda de Montdidier. Během války trvající dva roky se milenci spolu scházejí a rytíři získávají od svých milenek informace o úmyslech Sasů. Po Guiteiclinově smrti obdrží Baudoin Sasko a se Sibille, která přijala křesťanství, se ožení. Sasové, vedení Guiteiclinovými syny, se opět vzbouří a oblehnou Baudoina v Trémoigne (Dortmund). Karel Veliký mu přispěchá na pomoc. Bauduin v bitvě zabije jednoho z Guiteiclinových synů, ale sám padne. Karel veliký vezme druhého Guiteiclinova syna, Dyalase, do zajetí. Truchlící Sybille odchází do kláštera. Dyalas se nechá pokřtít a dostane od Karla Velikého Sasko.\n"}
{"id": "1331572", "url": "https://cs.wikipedia.org/wiki?curid=1331572", "title": "Mistrovství světa ve vzpírání 2014", "text": "Mistrovství světa ve vzpírání 2014\n\n81. mužské a 24. ženské mistrovství světa ve vzpírání se konalo od 8. do 16. listopadu 2014 v kazašské Almatě.\n\nPozn.: Pouze „velké“ dvojbojové medaile.\n"}
{"id": "1331574", "url": "https://cs.wikipedia.org/wiki?curid=1331574", "title": "Battle at the Binary Stars", "text": "Battle at the Binary Stars\n\nBattle at the Binary Stars je epizoda seriálu \"\". Jde o druhý díl první řady šestého seriálu ze světa Star Treku, jehož děj přímo navazuje na úvodní epizodu „The Vulcan Hello“. Zveřejněn byl 24. září 2017 na internetové platformě CBS All Access.\n\nV krátkém prologu je vidět scéna z minulosti, ve které se Michael Burnhamová poprvé ocitla na palubě \"USS Shenzhou\". Zpátky v přítomnosti vstoupí do prostoru před \"USS Shenzhou\" 24 klingonských lodí. To je počet, který má klingonská rada a podle Burnhamové se někdo snaží obnovit klingonskou říši. Kapitánka Philippa Georgiou ignoruje její sdělení a nechá ji zatknout.\n\nMezi přilétnuvšími klingonskými plavidly probíhá rozhovor, ve kterém se členové rady snaží zjistit, jaké plány má T'Kuvma. Ten se už od mala cítí být Kahlessovým vyvoleným a chce Klingony sjednotit tím, že vyhlásí válku Spojené federaci planet. Jediný Kol odmítne a přísahá mu pomstu. Vzápětí se z warpu vynoří velké množství federačních lodí a Klingoni přestanou rušit komunikaci. Georgiou jim pošle zprávu, ale ta Klingony ještě víc rozzuří a zahájí palbu. V následné bitvě utrpí \"USS Shenzhou\" těžké škody včetně protržení trupu, poté přijde o štíty i impulsní pohon. Loď začne být přitahována do pole asteroidů, naštěstí se těsně před nárazem objeví \"USS Europa\" a vlečným paprskem ji odvleče do bezpečí. Admirál Brett Anderson poté vyjedná s Klingony zastavení palby, T'Kuvma ovšem se zamaskovanou lodí do \"Europy\" narazí a ta exploduje.\n\nBitva skončí nerozhodně, všechny nepoškozené klingonské a federační lodě odletí pryč. \"Shenzhou\" toho není schopna a tak Saru navrhne, aby raketoplán dopravil fotonové torpédo k T'Kuvmově plavidlu a odpálil ho ručně. Proti tomu se postaví Burnhamová, která se mezitím dostala z cely, s konstatováním, že T'Kuvmova násilná smrt by z něj udělala mučedníka. Místo toho navrhne T'Kuvmu zajmout živého, čímž by Federace měla šanci vyjednat s Klingony příměří. A sama se nabídne, že úkol provede.\n\nKdyž T'Kuvmovo plavidlo začne shromažďovat všechny mrtvé Klingony z okolního prostoru, Saru k jednomu z nich připevní bombu, která následně exploduje a T'Kuvmovu plavidlu tím vyřadí zbraně, štíty i pohon. Georgiou i Burnhamová se transportují na klingonské plavidlo a pokusí se T'Kuvmu zajmout, ten ovšem v osobním souboji kapitánku zabije. Burnhamová neodolá touze po pomstě a T'Kuvmu zastřelí. Saru nedokáže zachytit biosignál Georgiou a tak transportuje pryč pouze Burnhamovou. Neopravitelnou \"Shenzhou\" opustí její posádka v záchranných modulech. Burnhamová je obžalována ze zanedbání služby, z napadení důstojníka a ze vzpoury, za což je zbavena hodnosti a odsouzena k odnětí svobody na doživotí.\n"}
{"id": "1331576", "url": "https://cs.wikipedia.org/wiki?curid=1331576", "title": "Alona Tal", "text": "Alona Tal\n\nAlona Tal (; * 20. října 1983 Herzlija) je izraelská herečka.\n\nVe filmu se poprvé představila v roce 2002, v televizi o rok později. V letech 2003–2004 a 2006 působila v izraelském sitcomu \"ha-Pidžamot\". Od roku 2004 účinkuje v amerických filmech a seriálech. Ve významných vedlejších rolích se objevila v seriálech \"Veronica Mars\" (2004–2005), \"Lovci duchů\" (2005–2011) a \"\" (2013). V hlavních rolích působila v seriálech \"Cane\" (2007), \"Cult\" (2013) a \"Hand of God\" (2013–2017). Roku 2016 hrála v izraelském seriálu \"Bnej aruba\".\n\nAlona Tal je Židovka, narodila se a vyrostla v Herzliji v Izraeli. Oba rodiče, otec Ami Tal a matka Ajala (rozená Sabat) se narodili v Izraeli. Sama se označuje za „spirituální osobu“.\n\nSvojí hereckou kariéru zahájila poté, co opustila Izraelské obranné síly. Vydala video nahrávku, ve které hrála zlou čarodějnici. Objevila se v reklamě na prášek na prádlo a poté získala hlavní roli v izraelském filmu \"Lihjot kochav\".\n\nBěhem natáčení filmu jí byly nabídnuty dvě role v různých izraelských televizních seriálech, které přijala. První role byla v telenovele \"Cimerim\", jež pojednává o životě rodiny, která vlastní hotel, druhá role byla v sitcomu \"ha-Pidžamot\", o kapele, která se snaží prosadit ve světě. Mimo to si zahrála ve videoklipu americké zpěvačky Skylar Grey k písni „Final Warning“. \n\nPo přestěhování do New Yorku se seznámila se zpěvákem Wyclefem Jeanem a společně nahráli píseň „Party to Damascus, ve které zpívá refrén v hebrejštině. Získala roli Meg Manningové v seriálu \"Veronica Mars\". Vedlejší roli si zahrála ve druhé, páté a sedmé řadě seriálu \"Lovci duchů\". Hostující roli Molly Evans si zahrála ve finálovém díle seriálu \"Můj přítel Monk\". V roce 2013 si zahrála jednu z hlavních rolí seriálu \"Cult\". Během let 2014 až 2017 hrála hlavní roli v seriálu \"Hand of God.\" V roce 2016 se představila ve filmu \"Opening Night\". V roce 2017 získala vedlejší roli Stelly v seriálu \"Tým SEAL\".\n\nDne 23. března 2005 se provdala za herce Marcose Farraeze. Dcera se jim narodila v březnu roku 2017.\n\n"}
{"id": "1331579", "url": "https://cs.wikipedia.org/wiki?curid=1331579", "title": "Sportfreunde Halle", "text": "Sportfreunde Halle\n\nSportfreunde Halle (celým názvem: Hallescher Fußballverein Sportfreunde e. V.) byl německý sportovní klub, který sídlil v sasko-anhaltském městě Halle. Založen byl v roce 1902 pod názvem FV Britannia Halle. Svůj poslední název nesl od roku 1914. Zanikl po ukončení druhé světové války, poté co byla všechna dřívější sportovní sdružení v sovětské okupační zóně zrušena. Své domácí zápasy odehrával na stadionu Böllberger Weg. Klubové barvy byly fialová a žlutá.\n\nNejvětším úspěchem klubu byla celkem sedmiletá účast v Gaulize Mitte, jedné ze skupin tehdejší nejvyšší fotbalové soutěže na území Německa.\n\nZdroj: \n\n\n\nZdroj: \n\n\n\nZdroj: \n\n"}
{"id": "1331583", "url": "https://cs.wikipedia.org/wiki?curid=1331583", "title": "Porod do vody", "text": "Porod do vody\n\nPorod do vody je takový porod, při kterém probíhá vypuzovací fáze (druhá doba porodní) pod úrovní vodní hladiny. Matka se nachází v teplé vodní lázni, kde dítě porodí. \n\nUžívání vodních koupelí pro zmírnění porodních bolestí má dlouhou tradici. Jejich výhodou je zejména nefarmakologický způsob odstraňování bolesti. K tomuto účelu se používaly například koupele, relaxační sprchy, horké nebo studené obklady apod. Obhájci této metody argumentují relaxačními účinky vody na rodičku, které zmírňují její bolesti a navozují příjemné pocity, jež mají za účinek zvýšení vyplavování endogenních opioidů a současně nižší produkci katecholaminů. Studie ukazují, že ponoření do vody během první fáze porodu snižuje potřebu epidurální anestezie a zkracuje dobu trvání této porodní fáze. Nicméně prokázání těchto pozitivních účinků v pozdějších fázích porodu se napříč studiemi liší. Výsledky výzkumů zatím nenašly žádný závažný negativní efekt porodu do vody na plod/novorozeně či na rodičku samotnou. Kritici argumentují výsledky studií, v nichž demonstrují, že není rozdíl mezi porody ve vodě a mezi porody \"na suchu”, resp. že je stejné riziko porodních komplikací, krevní ztráty a postnatálního stavu novorozence.\n\nDalším důvodem k porodu dítěte do vody je argument, že vzhledem k tomu, že se dítě devět měsíců nacházelo v amniotické tekutině v břiše matky, porod do vody bude pro dítě plynulejší. Někteří tvrdí, že to by mohlo snížit riziko vzniku porodního traumatu u dítěte. Tato teorie však dosud nebyla prokázána. \n\nTerapeutické využití vody ke zmírnění bolesti a během porodu není záležitostí posledních desetiletí. Přesné údaje o původu této techniky nejsou známy, nicméně existují důkazy, že ponořování psychicky a fyzicky nemocných pacientů do vody bylo praktikováno již Asyřany, Egypťany, Číňany, Japonci, stejně tak Řeky a Římany. Japonské ženy používaly bazénku s teplou vodou ke zmírnění bolesti matky před porodem a britské porodní báby používaly ke stejnému účelu teplé obklady. První zaznamenaný porod do vody v Evropě byl nicméně uskutečněn ve Francii roku 1805. \n\nDetailnější popis metody porodu v bazénu jako první zveřejnil roku 1983 francouzský porodník Michel Odent. Na základě svých zkušeností s tímto typem porodu došel k názoru, že přítomnost rodičky ve vodě zmírňuje její úzkost, bolest i stresové reakce a uvolňuje endorfin. Na toto téma napsal i několik knih, ve kterých popisuje správný průběh porodu a relaxační účinky teplé vody na rodičku. Podle jeho teorií se má rodička před porodem pohybovat v mělkém bazénu dvakrát dva metry, s vodou o 37 stupňů Celsia. Rodí ale většinou mimo bazén na lůžku v kleče, i když porod do vody by novorozence neohrozil, neboť jeho první dýchací pohyby jsou vyvolány stykem pokožky se vzduchem. Odent ve svých knihách nedoporučuje přítomnost otce u porodu, zejména z toho důvodu, aby nepřenášel svůj neklid na rodičku, nicméně byl zastáncem toho, aby se dítě ihned po přestřižení pupeční šňůry položilo na holou hruď rodičky, aby mohlo slyšet její srdeční tep. Některé prvky porodu představeného Odentem jsou v porodnictví používány dodnes. \n\nOficiální možnost porodu do vody byla ve Velké Británii schválena až v roce 1993. Odhad množství nemocnic v U.S.A., které poskytují ponoření do vody před porodem či v průběhu porodu, činí něco pod 10 %. Většina těchto zařízení má personál, který je v postupu porodu do vody speciálně školený. Ačkoliv se zatím nenašly důkazy, že by porod do vody představoval vyšší riziko než porod normální, je jeho možnost v nemocnicích poměrně nízká. K provedení tohoto způsobu porodu musí mít nemocnice potřebné vybavení a školený personál, nicméně i v takto zařízených nemocnicích je většinou nutné ohlásit zájem dopředu. \n\nPorod do vody schválila Česká gynekologická společnost v roce 1999. Zároveň také stanovila podmínky, kdy je možné porod ve vodě provádět a kdy nikoliv. Seznam podmínek stanovuje také rizika, se kterými se mohou rodičky během porodu do vody setkat. Žena praktikující porod do vody musí být zdravá, musí mít odpovídající porodní nález, nesmí trpět infekčním ani srdečním onemocněním a před porodem musí absolvovat vstupní kardiotokografický záznam, který hodnotí činnost srdce plodu a činnost dělohy. Porod do vody není možný při předčasném porodu. Tuto možnost nabízejí jen některé porodnice, protože je k němu potřeba speciálního vybavení a zkušený personál.\n\nPorodnice, které nabízejí porody do vody, musí mít schválený provozní řád, ve kterém mají hygienikem schválenou vodní lázeň. Vodní lázní může být vana nebo bazén, který je součástí samostatného porodního boxu. Na porod do vody musí dohlížet alespoň jedna porodní asistentka a jeden ošetřující lékař, kteří mají s porodem do vody zkušenosti. Porodnicí, která má dostatečné zkušenosti s porody do vody, je ta, ve které je 25 % porodů z celkového počtu porodů vedeno jako porod do vody.\n\nSeznam měst v České republice, v nichž je v alespoň v jedné nemocnici umožněn porod do vody: Boskovice, Břeclav, Brno, Bruntál, Český Krumlov, Frýdlant, Havlíčkův Brod, Jablonec nad Nisou, Jihlava, Kadaň, Karlovy Vary, Krumlov, Litomyšl, Pelhřimov, Přerov, Třebíč, Uherské Hradiště, Vrchlabí, Vsetín, Vyškov, Znojmo.\n\nŽena očekávající porod si sedne do připraveného bazénku s vodou o teplotě kolem 38 °C. V této fázi by mělo být hrdlo dělohy otevřeno asi na 5 cm a žena v bazénku či jiné vodní lázni zůstává po několik hodin. Má k dispozici dostatek vody k pití a studené obklady na zchlazení obličeje a krku. Během porodu ji napomáhá a instruuje porodní asistentka či dula. Po vytlačení dítěte z dělohy do vody bazénku je třeba jej do max. pár minut vytáhnout. Většina dětí se nenadechne, dokud nemá hlavu nad hladinou, nicméně je třeba dát pozor na to, aby se hlavička dítěte neocitla nad hladinou, dokud není porozen i zbytek těla, a také kontrolovat, zda nedošlo k přetržení pupeční šňůry či placenty. Po vynesení dítěte nad hladinu vody je většinou matce okamžitě položeno na hruď, aby slyšelo její srdeční tep a cítilo její teplo.\n\nJisté faktory můžou zapříčinit vyšší riziko komplikací během porodu. Těmito faktory mohou týt například:\n"}
{"id": "1331584", "url": "https://cs.wikipedia.org/wiki?curid=1331584", "title": "Dessauer SV 98", "text": "Dessauer SV 98\n\nDessauer SV 98 (celým názvem: Dessauer Spielvereinigung von 1898) byl německý fotbalový klub, který sídlil v sasko-anhaltském městě Dessau-Roßlau. Založen byl v roce 1898 pod názvem Dessauer FC 98. Svůj poslední název nesl od roku 1911. Zanikl po ukončení druhé světové války, poté co byla všechna dřívější sportovní sdružení v sovětské okupační zóně zrušena. Své domácí zápasy odehrával na stadionu Kienfichten. Klubové barvy byly červená a bílá.\n\nNejvětším úspěchem klubu byla celkem tříletá účast v Gaulize Mitte, jedné ze skupin tehdejší nejvyšší fotbalové soutěže na území Německa.\n\nZdroj: \n\n\n\nZdroj: \n\n\n\nZdroj: \n\n"}
{"id": "1331587", "url": "https://cs.wikipedia.org/wiki?curid=1331587", "title": "Pavel Pýcha", "text": "Pavel Pýcha\n\nPavel Pýcha (* 20. srpna 1967, Praha) je bývalý český hokejový útočník. \n\nS hokejem začal ve čtyřech letech na rybníku v Uzenicích v Jižních Čechách. \n\nJe odchovancem českobudějovického hokeje, na českobudějovickém kluzišti prošel všemi mládežnickými kolektivy. Dvě vojenské sezóny působil v Dukle Trenčín. V sezóně 1986–1987 hostoval ve 2. národní lize za písecký Jitex, s cennými zkušenostmi v soutěži dospělých se vrátil zpět do Českých Budějovic, kde nastupoval za ČEZ Motor České Budějovice. V oddíle ČEZ Motor České Budějovice strávil deset sezón, v sezónách 1995–1996 a 1997–1998 se stal klubovým kanonýrem. V sezónách startoval celkem ve 481 zápasech a připsal si v nich 158 ligových gólů. \n\nV sezóně 1990–1991 nasbíral 8 startů za Československou reprezentaci a připsal si v nich 2 góly a v sezóně 1995–1996 si připsal 4 reprezentační starty.\n\nV sezónách 1998–1999 a 1999–2000 byl na dvou sezónním působení na Slovensku v HKM Zvolen B a MHC Martin. V sezóně 2000–2001 byl na ročním angažmá v Německu v klubu ERSC Amberg. \n"}
{"id": "1331588", "url": "https://cs.wikipedia.org/wiki?curid=1331588", "title": "SpVgg Zeitz 1910", "text": "SpVgg Zeitz 1910\n\nSpVgg Zeitz 1910 (celým názvem: Fußballclub Sportvereinigung Zeitz von 1910) byl německý fotbalový klub, který sídlil v sasko-anhaltském městě Zeitz. Založen byl v roce 1910 pod názvem FC Sportfreunde Zeitz. Zanikl po ukončení druhé světové války, poté co byla všechna dřívější sportovní sdružení v sovětské okupační zóně zrušena. Nástupcem fotbalové činnosti ve městě se stalo mužstvo BSG Chemie Zeitz. Své domácí zápasy odehrával na stadionu Tiergartenhof. Klubové barvy byly červená a bílá.\n\nNejvětším úspěchem klubu byla celkem tříletá účast v Gaulize Mitte, jedné ze skupin tehdejší nejvyšší fotbalové soutěže na území Německa.\n\nZdroj: \n\n\n\nZdroj: \n\n\n\nZdroj: \n\n"}
{"id": "1331590", "url": "https://cs.wikipedia.org/wiki?curid=1331590", "title": "Boží kameny", "text": "Boží kameny\n\nBoží kameny (někdy taky Boží kámen) se nachází mezi obcemi Kraselov a Tažovice nedaleko Strakonic ve výšce 621 m n. m.\n\nZ Kraselova se vydáme směrem na Tažovice, asi po 1,5 km odbočíme doprava na lesní cestu směrem k samotám Dřetiny, a ta nás po cca. 400 m zavede na rozcestí. Pokračujeme rovně, až se dostaneme na okraj lesa, do kterého vstoupíme a po pěšině se po cca 200 metrech dostaneme až k samotný Božím kamenům.\n\n"}
{"id": "1331591", "url": "https://cs.wikipedia.org/wiki?curid=1331591", "title": "Útesník maomao", "text": "Útesník maomao\n\nÚtesník maomao (\"Abudefduf abdominalis\") je nemigrující ryba z čeledi sapínovití, která byla objevena v roce 1825. Žije v Tichém oceánu. Podle IUCN je málo dotčená.\n\nRyba plave poblíž vodní hladiny. Nejhlouběji se potápí do hloubky 25 metrů.\n\nDospělí jedinci dorůstají délky až 10 centimetrů.\n\n"}
{"id": "1331592", "url": "https://cs.wikipedia.org/wiki?curid=1331592", "title": "Falstaff", "text": "Falstaff\n\nSir John Falstaff je postava z díla Williama Shakespeara. Vystupuje ve hrách \"Jindřich IV. (1. část)\", \"Jindřich IV. (2. část)\" a \"Veselé paničky windsorské\"; je zmíněn také v \"Jindřichovi V.\", jehož děj se odehrává již po Falstaffově smrti. \n\nRytíř John Falstaff je členem družiny následníka anglického trůnu Jindřicha V., zvaného „Princ Jindra“ (Prince Hal), starším mentorem a věrným druhem jeho mladických alotrií. Falstaff je zobrazen jako štamgast vykřičené krčmy U kančí hlavy: obtloustlý milovník dobrého jídla a pití, záletník, vychloubač, hrubián, zbabělec a příležitostný zloděj. Když Jindřich zdědí po svém otci královský trůn, zbaví se starých kumpánů včetně Falstaffa, aby ho ve vladařské roli nadále nekompromitovali. Za Falstaffovou bezstarostností a komickou poživačností se tak objevuje motiv zranitelnosti a deziluze. Režisér Martin Huba to komentuje: „Falstaff je hrdina dojemný, tragikomický, obsahující nejednu vrstvu zkušenosti každého z nás, kdo se střetl s hořkostí výsměchu, s pocitem jakéhosi permanentního zneuznání a opovržení.“ \n\nPředpokládá se, že jako předlohy Falstaffa sloužily Shakespearovi historické postavy John Oldcastle a John Fastolf. Prvním představitelem této role byl pravděpodobně John Heminges. Ve filmu ho hráli George Robey (1944) a Robbie Coltrane (1989), v televizním seriálu Simon Russell Beale (2012). \n\nPostava Falstaffa inspirovala řadu umělců: William Kenrick napsal hru \"Falstaffova svatba\" (1766), operu o něm složili Antonio Salieri i Giuseppe Verdi, objevuje se také v díle Otto Nicolaie \"Veselé paničky windsorské\" a Ralpha Vaughana Williamse \"Zamilovaný Sir John\". Na svých obrazech ho znázornili Friedrich von Amerling, Eduard von Grützner, Adolf Schrödter a další malíři, Orson Welles natočil v roce 1965 film \"Falstaff\" (\"Chimes at Midnight\"). Robert Nye napsal román \"Falstaff\", který obdržel v roce 1976 literární cenu Hawthornden Prize.\nJan Werich je autorem divadelní hry \"Falstaffovo babí léto\" (1964, knižně 1969), v níž použil vztah Falstaffa a Jindřicha jako nadčasovou metaforu politiky a jejího dopadu na prostého člověka. Plánoval také její filmovou podobu s pracovním názvem \"Filmfalstaff\", kterou měl režírovat Vojtěch Jasný a Werich měl hrát titulní roli, projekt však ztroskotal na odlišných představách obou tvůrců. \n\n"}
{"id": "1331593", "url": "https://cs.wikipedia.org/wiki?curid=1331593", "title": "FC Preußen Burg", "text": "FC Preußen Burg\n\nFC Preußen Burg (celým názvem: Burger Fußballclub Preußen) byl německý fotbalový klub, který sídlil v sasko-anhaltském městě Burg bei Magdeburg. Založen byl v roce 1902. Zanikl po ukončení druhé světové války, poté co byla všechna dřívější sportovní sdružení v sovětské okupační zóně zrušena. Své domácí zápasy odehrával na stadionu Sportplatz am Bismarckturm. Klubové barvy byly černá a bílá.\n\nNejvětším úspěchem klubu byla jednoroční účast v Gaulize Mitte, jedné ze skupin tehdejší nejvyšší fotbalové soutěže na území Německa.\n\n\nZdroj: \n\n\n\nZdroj: \n\n"}
{"id": "1331597", "url": "https://cs.wikipedia.org/wiki?curid=1331597", "title": "SV Guts Muts Dresden", "text": "SV Guts Muts Dresden\n\nSV Guts Muts Dresden (celým názvem: Sportverein Guts Muts 1902 Dresden e. V.) byl německý sportovní klub, který sídlil v drážďanské městské části Johannstadt. Založen byl v roce 1902. Zanikl po ukončení druhé světové války, poté co byla všechna dřívější sportovní sdružení v sovětské okupační zóně zrušena. Největším úspěchem klubu byla celkem osmiletá účast v Gaulize Sachsen, jedné ze skupin tehdejší nejvyšší fotbalové soutěže na území Německa. Klubové barvy byly modrá a bílá.\n\nMimo mužský fotbalový oddíl měl sportovní klub i jiné oddíly, mj. oddíl tenisu, lehké atletiky, házené, plavání, boxu, kanoistiky, gymnastiky a pozemního hokeje.\n\nZdroj: \n\n\n\n\nZdroj: \n\n\n\nZdroj: \n\n"}
{"id": "1331599", "url": "https://cs.wikipedia.org/wiki?curid=1331599", "title": "Soap MacTavish", "text": "Soap MacTavish\n\nJohn \"Soap\" MacTavish byla hlavní postava a protagonista v příběhu herní série \"Call of Duty\". Nejprve se objevuje jako hlavní hratelná postava v roce 2007 video hry \"\", kde je součástí Special Air Service (SAS) jako sniper a odborník na demolici. Od května 2009 se prodalo přes 13 milionů kopií této hry.\n\nPozději se objeví v pokračování hry vydané v listopadu 2009 s názvem \"\", kde hraje jako hlavní postava v posledních třech misích. Naposledy se objevil v díle \"\", který byl vydán v listopadu 2011. V obou hrách je Soup MacTavish kapitánem a polním velitlem Task Force 141 společně s kapitánem Johnem Pricem.\n\nPostavu Soapa MacTavishe namluvil skotský herec Kevin McKidd.\n\nJohn \"Soap\" MacTavish hraje klíčovou roli v příběhu \"Call of Duty 4: Modern Warfare\", kde se nachází v přední linii skupiny SAS, konkrétně v Bravo týmu kapitána Price, v boji proti ultra-nacionalistům. V \"Call of Duty 4: Modern Warfare\" hráč zažije děj očima Soapa MacTavishe, avšak některé mise byly hrány z jiných postav. Pozdější hry představují Soapa jako nehratelnou postavu (NPC), která bojuje po boku s hratelnou postavou. Nicméně v \"Call of Duty: Modern Warfare 2\" převezme hráč v posledních třech misích kontrolu nad Soapem. Ve finální hře série se Soap objeví jako hratelná postava pouze pro první misi a po zbytek děje je pak NPC.\n\nMacTavish je později zabit v akci ve hře \"Call of Duty: Modern Warfare 3\" v misi, kde je cílem zavraždit Vladimíra Makarova. Byl zabit explozí, kvůli které ztratil hodně krve.\n\n"}
{"id": "1331601", "url": "https://cs.wikipedia.org/wiki?curid=1331601", "title": "Upper Austria Ladies Linz 2017 – ženská čtyřhra", "text": "Upper Austria Ladies Linz 2017 – ženská čtyřhra\n\nŽenská čtyřhra Upper Austria Ladies Linz 2017 probíhala v první polovině října 2017. Do deblové soutěže lineckého tenisového turnaje nastoupilo šestnáct dvojic.\n\nObhájcem titulu byl nejvýše nasazený nizozemsko-švédský pár Kiki Bertensová a Johanna Larssonová, který ve finále zdolal nenasazenou dvojici Natela Dzalamidzeová a Xenia Knollová a titul tak úspěšně obhájil. Po dvousetovém průběhu 3–6 a 6–3 rozhodl až supertiebreak poměrem míčů [10–4]. Obě šampionky si do žebříčku WTA připsaly 280 bodů a získaly devátou společnou trofej. Bertensová vybojovala devátý deblový titul na okruhu WTA Tour a pro Larssonovou to bylo dvanácté takové turnajové vítězství.\n\n"}
{"id": "1331605", "url": "https://cs.wikipedia.org/wiki?curid=1331605", "title": "International Visitor Leadership Program", "text": "International Visitor Leadership Program\n\nInternational Visitor Leadership Program (IVLP) je profesní výměnný program financovaný Odborem pro vzdělávání a kulturu Ministerstva zahraničních věcí Spojených států amerických. Úkolem IVLP je nabídnout současným a nově se formujícím mezinárodním lídrům příležitost zažít pestrost a rozdílnost amerického politického, ekonomického, sociálního a kulturního života prostřednictvím pečlivě navržených výměn, které reflektují profesní zájmy účastníků a veřejné cíle diplomacie vlády Spojených států.\n\nKaždoročně tato výměna přivádí do Spojených států až na 5000 nových profesních lídrů z celého světa prostřednictvím programu trvajícím až tři týdny. Do programu nominují pouze zaměstnanci amerických ambasád. \n\nV roce 1940 Nelson Rockefeller byl jmenován Koordinátorem pro obchodní a kulturní záležitost pro Americké republiky. Inicioval program výměny osob s Latinskou Amerikou pozváním 130 latinskoamerických novinářů do Spojených států coby první výměna předcházející IVLP. V roce 1948 poslanec Karl E. Mundt a senátor H. Alexander Smith zavedli informační a vzdělávací výměnný výnos (Informational and Educational Exchange Act), též známy jako Smith-Mundt výnos (Smith-Mundt Act), který byl zaslán do 80. amerického kongresu a schválen prezidentem Harry S. Trumanem. V době, kdy u Američanů rostly stále se zvětšující obavy ze sovětské propagandy, bylo cílem Smith-Mundt výnosu \"propagovat lepší pochopení Spojených států v ostatních zemích a zvýšit vzájemné pochopení mezi občany Spojených států a občany ostatních zemí\" prostřednictvím vzdělávacích a kulturních výměn. Z této legislativy se zrodil Foreign Leaders Program, který byl nakonec v roce 1952 konsolidován do International Visitor Program (IVP). V roce 2004 bylo IVP přejmenováno na International Visitor Leadership Program (IVLP).\n\nCílem IVLP je:\n\n"}
{"id": "1331606", "url": "https://cs.wikipedia.org/wiki?curid=1331606", "title": "SC Wacker Leipzig", "text": "SC Wacker Leipzig\n\nSC Wacker Leipzig (celým názvem: Sportclub Wacker 1895 Leipzig) byl německý sportovní klub, který sídlil v lipské městské části Gohlis. Založen byl v roce 1895 po fúzi klubů Concordia Leipzig a Saxonia Leipzig. Svůj poslední název nesl od roku 1918. Zanikl po ukončení druhé světové války, poté co byla všechna dřívější sportovní sdružení v sovětské okupační zóně zrušena. Nástupcem fotbalové činnosti v městské části se stalo mužstvo SG Motor Gohlis-Nord. Největším úspěchem klubu bylo celkem dvojnásobné vítězství ve středoněmeckém mistrovství. Klubové barvy byly modrá a bílá.\n\nMimo mužský fotbalový oddíl měl sportovní klub i jiné oddíly, mj. oddíl lehké atletiky.\n\nZdroj: \n\n\n\n\nZdroj: \n\n\n\nZdroj: \n\n"}
{"id": "1331610", "url": "https://cs.wikipedia.org/wiki?curid=1331610", "title": "Samppa Lajunen", "text": "Samppa Lajunen\n\nSamppa Kalevi Lajunen (* 23. dubna 1979 Turku) je bývalý finský reprezentant v severské kombinaci. Byl členem klubu Jyväskylän Hiihtoseura. Ve své kariéře vyhrál dvacet závodů Světového poháru, celkovou klasifikaci vyhrál v letech 1997 a 2000. Na mistrovství světa juniorů v klasickém lyžování vyhrál v roce 1998 štafetu a v roce 1999 závod jednotlivců. v roce 1999 se stal seniorským mistrem světa ve štafetě. Na olympiádě 1998 získal stříbro v individuálním závodě i ve štafetě, na olympiádě 2002, kde se poprvé v historii konaly tři sdruženářské disciplíny (závod jednotlivců, sprint a štafeta), získal všechny tři zlaté medaile. V roce 2002 byl zvolen finským sportovcem roku. Kariéru ukončil již ve 24 letech, vystudoval ekonomii na Jyväskylské univerzitě, vede investiční společnost Samla Capital.\n\n"}
{"id": "1331611", "url": "https://cs.wikipedia.org/wiki?curid=1331611", "title": "FC Eintracht Leipzig", "text": "FC Eintracht Leipzig\n\nFC Eintracht Leipzig (celým názvem: Fußballclub Eintracht Leipzig) byl německý fotbalový klub, který sídlil v lipské městské části Dölitz. Založen byl v roce 1904. Zanikl po ukončení druhé světové války, poté co byla všechna dřívější sportovní sdružení v sovětské okupační zóně zrušena. Nástupcem fotbalové činnosti v městské části se stalo mužstvo SV Eintracht Leipzig-Süd. Největším úspěchem klubu bylo vítězství ve středoněmeckém mistrovství ze sezóny 1915/16. Klubové barvy byly zelená a bílá.\n\nSvé domácí zápasy odehrával na stadionu Eintracht-Sportpark am Forsthaus Raschwitz.\n\nZdroj: \n\n\n\n"}
{"id": "1331614", "url": "https://cs.wikipedia.org/wiki?curid=1331614", "title": "Naama (biblická postava)", "text": "Naama (biblická postava)\n\nNaama ( , \"Na'ama\"), přepisováno též jako Naamah, je jméno dvou ženských postav z Bible a také název města, o němž je zmínka v knize Jozue. Jméno či název se vykládá jako \"„Líbezná“\", \"„Příjemná“\".\n\nPrvní zmínka v Bibli o ženě tohoto jména se týká sestry Túbal-kaina, tedy sourozenců pocházejících z Kainova rodu. V Kralické bibli je její jméno přepisováno jako \"„Noéma“\". Raši uvádí, že její jméno je v Tóře zmíněno proto, že se stala ženou Noema\na patřila mezi ty, kdo přečkali potopu světa v arše. Targum Neofiti ji popisuje jako hudebně nadanou umělkyni a textařku písní.\n\nDruhá biblická zmínka o osobě tohoto jména se týká jedné z žen krále Šalomouna, jež mu porodila Rechabeáma, který nastoupil na trůn svého otce. Z přízviska této Naamy se usuzuje, že byla dcerou amónského krále.\n\nJedno ze starověkých měst Kanaánu, jež po dobytí a obsazení syny Izraele připadlo kmeni Juda. Město se nacházelo v rovině Šefela. Jeho zříceniny lze najít poblíž osady Naan, jež leží jižně od Lodu. Obyvatelem města mohl být jeden z Jóbových přátel, který se jmenoval Sófar a jehož přízvisko bylo \"„Naamatský“\"\n\n"}
{"id": "1331621", "url": "https://cs.wikipedia.org/wiki?curid=1331621", "title": "Brit Marling", "text": "Brit Marling\n\nBrit Heyworth Marling (* 7. srpna, 1982, Chicago, Illinois, Spojené státy americké) je americká herečka, scenáristka a filmová producentka. Poprvé získala pozornost dokumentem \"Boxeři a baletky\" z roku 2004,  později se stala hvězdou festivalu Sundance filmy projektu Fox Searchlight \"Dívka z budoucnosti\" (2011), \"Jiná Země\" (2011) a \"The East\" (2013), ve kterých kromě scénáře zastala také hlavní role, od roku 2016 je známá především díky seriálu \"The OA\" (2016), který běží na internetové televizi Netflix. Na všech jmenovaných filmech pracovala v autorské dvojici s režisérem Zalem Batmanglijem.\n\nBrit Marling se narodila v Chicagu, Illinois jako dcera developerů Johna a Heidi Marling, kteří ji pojmenovali Brit podle její norské prababičky. Brit se zajímala o herectví již od raného mládí, kdy pořádala sousedská vystoupení za která vybírala obrovské vstupné. Vyrůstala ve Winnetka, Illinois a v Orlandu, kde absolvovala umělecký program na Dr. Phillips High School. V roce 2005 získala bakalářský titul na Georgetown University v oborech studiové umění a ekonomika.\n\nNa Georgetownu Marling potkala Mike Cahilla a Zala Batmanglije. Léto v prváků strávila na stáži v Goldman Sachs jako analytik investic. Marling cítila nedostatek svého smyslu v takové pozici, a tak odmítla nabídku práce a s Cahillem vyletěli na Kubu, kde natočili dokument \"Boxeři a baletky\" dokumentující tvrdý trénink mladých boxerů a baletek na Kubě\".\" Po několik dalších let Batmanglij a Marling sami studovali scenáristiku mimo jiné na dílech Hitchcocka či Spielberga.\nV létě 2009 se společně s Batmanglijem připojila ke skupině freeganů, kde se naučila mimo jiné vyháčkovávat dveře a naskakovat do vlaků, aniž by měli představu o tom, že o 4 roky později tyto zkušenosti zpracují do velkofilmu \"The East\".\nMarling a Batmanglij byli vždy inspirování psychologickými \"mind-bendery\" - na těchto myšlenkách v roce 2011 vznikly filmy \"Jiná země\" a \"Dívka z budoucnosti\" a v roce 2016 \"The OA.\"\n"}
{"id": "1331623", "url": "https://cs.wikipedia.org/wiki?curid=1331623", "title": "Teorie HSAB", "text": "Teorie HSAB\n\nHSAB je akronym pro \"hard and soft (Lewis) acids and bases\" (teorie tvrdých a měkkých, kyselin a zásad). Tato teorie bývá někdy nazývána Pearsonův koncept kyselin a zásad, fakticky ale jen rozšiřuje Lewisovu teorii kyselin a zásad. Teorie HSAB se hojně používá v chemii pro vysvětlení stability chemických sloučenin, rozpustnosti nebo reakčních mechanismů. Přívlastek \"tvrdý\" znamená, že daná částice je malá, má vysoký náboj (kritérium náboje se vztahuje zejména ke kyselinám, k zásadám jen v menší míře), a je slabě polarizovatelná. \"Měkký\" naopak znamená velký poloměr, malý náboj a velkou polarizaci. \n\nTeorii představil v roce 1963 americký chemik Ralph Pearson.\n\nPearsonova teorie se doplňuje s teorií molekulových orbitalů, resp. HOMO/LUMO. \nEnergetický rozdíl mezi HOMO/LUMO orbitalem je u komplexu složeného z SA a SB nižší, než u \"tvrdých\" analogů-\n\n\nTradiční kvalitativní metoda analýzy kationtů je založena na rozpustnosti, resp. nerozpustnosti sulfidů kovů a jejich následných reakcích. \n\nV prvním kroku (pro vysrážení kationtů I. třídy) se roztok sráží s roztokem kyseliny chlorovodíkové. Chloridový anion je tvrdší zásadou, než sulfidový anion (má menší poloměr) a vysráží proto tvrdší Lewisovy kyseliny (které by se srážely i se sulfanem; v prvním kroku je ale chceme oddělit, aby \"nestínily\" kationty II. třídy). Mezi tyto tvrdší kyseliny počítáme Ag, Pb Hg.\n\nSulfanová voda, s níž analyty následně reaguje, obsahuje sulfidový anion, který je měkkou zásadou (SB) a sráží proto kationty měkčí, než kationty I. třídy. Konkrétně jde o kationty Bi, Cd, Cu, Hg, As, As, Sb, Sb, Sn, Sn. Je zřejmé, že vyšší náboj znamená nižší tvrdost. \n\nOd II. třídy tvrdost Lewisových kyselin stoupá, a to až k V. třídě kationtů, která zahrnuje Mg, Li, Na, K a NH. Zvláště kationty alkalických kovů platí za tvrdé kyseliny (HA), které jsou velmi dobře solvatovány vodou (hydratovány) a jejich soli jsou proto dobře rozpustné. Tyto ionty se rozlišují plamennými zkouškami.\n\nŠvýcarsko-norský geochemik Victor Goldschmidt (1888-1947) publikoval v roce 1937 klasifikaci prvků periodické tabulky, které rozdělil na litofilní, siderofilní, chalkofilní a atmofilní.  \n\nLitofilní prvky vykazují silnou afinitu ke kyslíku, vyskytují se v silikátových minerálech, případně jako halogenidy. Litofilní prvky tedy tvoří kationty, které považujeme za tvrdé Lewisovy kyseliny (HA). Ty se vážou s kyslíkem jakožto π-donorem.\n\nChalkofilní prvky mají silnou afinitu k síře; tvoří s ní sulfidy. Oproti litofilním prvkům jsou jejich kationty měkčími kyselinami. \n\nPomocí konceptu HSAB můžeme vysvětlit, proč se vápník vyskytuje v litosféře jako síran nebo uhličitan (HA-HB, neboť anionty kyslíkatých solí obsahují atomy kyslíku sloužící jako donoři π-elektronů), olovo jako sulfid a zlato jako tellurid anebo ryzí (elementární zlato je nejměkčí kyselinou, což je dáno velikostí, elektronovou strukturou i nulovým nábojem).\n\nVoda rozpouští látky, které disponují alespoň jednou \"tvrdou\" částí. Například sulfid olovnatý není rozpustný ve vodě (sulfidový anion je měkčí zásadou než oxidový anion; olovnatý kation je měkkou Lewisovou kyselinou). Suldid sodný ale rozpustný ve vodě je, protože sodný kation je tvrdou Lewisovou kyselinou, kterou voda dobře solvatuje. \n\nAbsorpce záření je u komplexů způsobena vnitřními elektronovými přechody o konkrétní energetické hodnotě. Pokud absorbovaná energie odpovídá vlnové délce v oblasti viditelné části spektra (380 až 770 nm), jsou komplexy barevné. \n\nSůl tvořená SA-SB je tmavší než její \"tvrdý\" analog. Příkladem může být oxid olovnatý PbO (SA-HB), respektive sulfid olovnatý. (SA-SB). Zatímco PbO je žluto-oranžová látky, PbS je černý. \n\nJako katalyzátory se často užívají elementární kovy (platina, nikl ad.), tedy velmi měkké Lewisovy kyseliny (mají nulový náboj). Jako katalytické jedy proto fungují měkké Lewisovy zásady, např. sulfidy. Kovy s nimi zreagují.\n\nTeorie HSAB dobře popisuje výběr ligandů k centrálním částicím v komplexních (koordinačních) sloučeninách. Obecně platí, že centrální částice (atom přechodného kovu, případně jeho kation) je Lewisovou kyselinou a ligandy pak zásadami. Stabilní jsou takové komplexy, v nichž se váže tvrdá Lewisovou kyselina s tvrdou Lewisovou zásadou (a měkká s měkkou).\n\nV roce 1983 Pearson společně s Robertem Parrem rozšířil dosud kvalitativně orientový koncept HSAB o kvantitativní aspekt prostřednictvím nové veličiny nazvané chemická tvrdost (η). Chemická tvrdost je úměrná druhé derivaci celkové energie systému.\n"}
{"id": "1331625", "url": "https://cs.wikipedia.org/wiki?curid=1331625", "title": "Kruhová cihelna", "text": "Kruhová cihelna\n\nKruhová cihelna je zařízení sloužící k výrobě pálených cihel. Její název je odvozen od skutečnosti, že vypalování v ní probíhalo do kruhu. Zařízení má několik samostatných komor rozmístěných po obvodě kruhu či oválu. Každá z komor má svůj vlastní vchod. Připravené, předsušené, cihly se v jednotlivých komorách na sebe narovnaly, až komoru zaplnily až po strop. Uložené cihly se navíc ještě zasypávaly uhelným prachem. Následně se pec zapálila a začalo vypalování.\n\nPřed zahájením provozu se musela cihelna nejprve po dobu jednoho měsíce roztápět pomocí dřeva. Po zatopení se oheň díky manipulaci (otevírání) klapek do komína šířil uvnitř pece dokola. Během vypalování mohli následně pracovníci cihelny z opačné strany pece vyjímat hotové výrobky. Uvnitř pece dosahovaly teploty až 1000 °C a zaměstnanci pracující v těsné blízkosti cihelny pracovali v teplotách mezi 40 a 60 °C. Během jedné směny, která trvala dvanáct hodin, vynosili zaměstnanci z pece až osm tisíc hotových cihel.\n\nNa území České republiky je v provozu muzeum v Šárovcově Lhotě, kde je možné se seznámit s provozem cihelny nebo s postupem vypalování jednotlivých cihel, včetně praktické ukázky.\n\n"}
{"id": "1331628", "url": "https://cs.wikipedia.org/wiki?curid=1331628", "title": "Wind River", "text": "Wind River\n\nWind River (česky: \"větrná řeka\") je název více encyklopedicky významných článků:\n\n\n\n"}
{"id": "1331631", "url": "https://cs.wikipedia.org/wiki?curid=1331631", "title": "Tavrijsk", "text": "Tavrijsk\n\nTavrijsk (, ) je město v Chersonské oblasti na Ukrajině. K roku 2016 měl bezmála jedenáct tisíc obyvatel.\n\nTavrijsk se nachází zhruba ve středu Chersonské oblasti na pravém břehu Dněpru nad hrází Kachovské přehrady. Od Chersonu, správního střediska oblasti, je vzdálen přibližně 64 kilometrů severovýchodně. Bližší okolní města jsou Nova Kachovka ležící západně od Tavrijsku v skoro bezprostředním sousedství, a Kachovka ležící přibližně deset kilometrů severovýchodně.\n\nNa hranici mezi Tavrijskem a Novou Kachovkou vede Severokrymský kanál, který odvádí vodu z Kachovské přehrady na Krym.\n\nMěstem je Tavrijsk od 2. března 1983.\n"}
{"id": "1331639", "url": "https://cs.wikipedia.org/wiki?curid=1331639", "title": "Tomáš Semecký", "text": "Tomáš Semecký\n\nTomáš Semecký (* 21. září 1975) je bývalý český fotbalista, záložník.\n\nV české lize hrál za FC Bohemians Praha. Nastoupil ve 3 ligových utkáních.\n\n\n"}
{"id": "1331654", "url": "https://cs.wikipedia.org/wiki?curid=1331654", "title": "Kingsley", "text": "Kingsley\n\nKingsley může být:\n\n\n"}
{"id": "1331656", "url": "https://cs.wikipedia.org/wiki?curid=1331656", "title": "Waking Up: A Guide to Spirituality Without Religion", "text": "Waking Up: A Guide to Spirituality Without Religion\n\nWaking Up: A Guide to Spirituality without Religion (Probouzení: Průvodce spiritualitou bez náboženství) je kniha Sama Harrise vydaná roku 2014. Harris se v knize zabývá řadou témat, mezi něž patří sekulární spiritualita (v kontextu spirituálního naturalismu), iluze vlastní individuality, psychedelické látky a meditace. Snaží se prokázat, že určitá forma spirituality je stežejní k pochopení podstaty lidské mysli. Harris doporučuje Dzogčhen, učení tibetských buddhistických mnichů. Podle této knihy je pojmenován Harrisův podcast Waking Up.\n\nProbouzení mělo u literárních kritiků pozitivní ohlasy. Frank Bruni z The New York Times napsal: „Harrisova kniha mě zaujala, protože je tak neuvěřitelně aktuální. Přesně vystihuje rostoucí množství Američanů, kteří jsou ochotní veřejně přiznat, že v organizovaném náboženství nenacházejí uspokojení, které hledají. Zmiňuje se také, že od vydání své knihy Konec Víry v roce 2004 se Harris přesunul svou pozornost od kritiky náboženství ke snaze pochopit, co v něm lidé nacházejí, a čtenáře se snaží přesvědčit, že těchto věcí lze dosáhnout i bez náboženství.\nStephen Cave z Financial Times podobně označil Probouzení za kvalitní knihu a podotýká, že sice vystihuje jen část čím dál tím populárnějšího proudu post-křesťanské spirituality, ale zato to dělá s barvitostí a průzračnou srozumitelností, skoro jako barevné sklo v teprve rozestavěném kostele. Podle Kirkus Reviews je to náročná, iluze rozbíjející kniha, která nešetří kritikou jak náboženského, tak vědeckého tábora.\nPeter Clothier ji pro Huffington Post popisuje jako výjimečně čtivou a zábavnou knihu. Harris podle něj popisuje komplikovaná témata, která ovlivňují naše životy, naprosto zřetelně a místy i s humorem.\nTrevor Quirk z deníku The New Republic měl z knihy spíše smíšené dojmy. Kniha podle něj obsahovala inkonzistence a Harris se podle něj s až moc velkou chutí pouští do kritiky náboženské víry. I přes to píše, že Harris ve své knize, ať už při diskutování o nedostatku použitelné terminologie v oblasti spirituality, neurofyziologii vědomí, psychedelických zkušeností a těžkostmi spojenými s iluzí vlastního „já“, alespoň přiznává sílu a důležitost náboženského impulzu, i když sám Harris by pravděpodobně použil jiný název – náš základní společný instinkt hledat nejen smysl života, ale také jak život smysluplně prožívat.\n"}
{"id": "1331672", "url": "https://cs.wikipedia.org/wiki?curid=1331672", "title": "NGC 1907", "text": "NGC 1907\n\nNGC 1907 je otevřená hvězdokupa v souhvězdí Vozky s magnitudou 8,2. Objevil ji William Herschel 17. ledna 1787.\nOd Země je vzdálená přibližně 5 870 světelných let a její stáří se odhaduje na 320 milionů let.\n\nHvězdokupu je možné nalézt i triedrem přibližně 0,5° jižně od otevřené hvězdokupy Messier 38 a při použití menšího zvětšení se tedy spolu vejdou do zorného pole.\nStředně velkým dalekohledem je možné ve hvězdokupě pozorovat 10 až 20 hvězd.\n\n"}
{"id": "1331676", "url": "https://cs.wikipedia.org/wiki?curid=1331676", "title": "Kostel Nanebevzetí Panny Marie a svatého Ondřeje (Staré Hobzí)", "text": "Kostel Nanebevzetí Panny Marie a svatého Ondřeje (Staré Hobzí)\n\nKostel Nanebevzetí Panny Marie a svatého Ondřeje je farní kostel v římskokatolické farnosti Staré Hobzí, nachází se v centru obce Staré Hobzí. Je stavbou s gotickým jádrem, později mnohokrát přestavěnou. Dříve snad na místě kostela stála starší stavba. Kostel je chráněn jako kulturní památka České republiky. \n\nKostel byl poprvé zmíněn v roce 1190 jako součást majetku vesnic věnovaných klášteru v Louce. V roce 1250 byl v kostele postaven gotický presbytář a v roce 1411 byla postavena gotická kostelní loď. Roku 1575 byla přestavěna boční kaple kostela, postavena předsíň a věž a opravena sakristie, kolem roku 1700 byl postaven oltář Marie Magdaleny a v roce 1709 byl upraven boční oltář. V roce 1790 pak kostel vyhořel a byla zbořena věž, ta pak byla nově postavena. Roku 1807 pak byly do kostela zakoupeny varhany a v roce 1832 byla postavena empírová loď a v roce 1837 pak byla opravena věž. Ta pak byla znovu opravena spolu se zbytkem kostela v roce 1854 a v roce 1861 pak byl drobně opraven i interiér kostela. Větší úpravy interiéru kostela pak nastaly v roce 1865, kostel pak byl opravován i v letech 1875 a 1894. Věž pak byla opravena v roce 1896.\n\nDalší úpravy kostela nastaly v roce 1908, byly přesunuty oltáře a v roce 1912 pak byly opraveny podlahy v kostele. V roce 1913 opět shořela věž a nově postavena pak byla až v roce 1923, k první úpravě nové věže pak došlo v roce 1925, kdy byla znovu omítnuta. V témže roce pak byly opraveny obě lodě kostela. Další rekonstrukce kostela nastala v roce 1970, kdy byl kostel nově nalíčen, vyměněna okna a opraveny střechy kostela. K opětovnému nalíčení kostela pak došlo i roku 1983.\n\nOd roku 1564 byl kostel spravován světskými kněžími, neboť loucký klášter měl finanční problémy z důvodu husitských válek. K zasvěcení Nanebevzetí Panny Marie došlo až po roce 1620, do té doby byl kostel zasvěcen pouze svatému Ondřeji. Od roku 1641 pak byl kostel opět pod patronátem louckého kláštera.\n\n\n"}
{"id": "1331696", "url": "https://cs.wikipedia.org/wiki?curid=1331696", "title": "Karlovo údolí", "text": "Karlovo údolí\n\nKarlovo údolí (německy \"Karltal\", ve starší verzi \"Karlthal\" nebo \"Karlsthal\") je areál bývalého lázeňského komplexu ve stejnojmenné lokalitě na katastrálním území Šluknova, nejseverněji položeného města České republiky (okres Děčín, Ústecký kraj). Budovy s přilehlými objekty a vodními plochami byly využívány zpočátku jako lázně, od druhé poloviny 20. století až do jeho závěru pak pro rekreaci zaměstnanců státních podniků, jako učiliště nebo jako škola v přírodě. \n\nBývalý lázeňský areál leží zhruba 2 km jihovýchodně od Šluknova a 1,2 km severně od vrchu Vlčice (512 m n. m.), v prostoru mezi železniční tratí z Rumburka do saského Sebnitzu a místní silnicí, která vede ze Šluknova do Starých Křečan. Ústřední budova, obklopená lesem a vodními plochami, se nachází v nadmořské výšce 360 metrů. \n\nDne 23. března 1872 byla zahájena stavba 9,68 km dlouhé tratě z Rumburka do Šluknova. Toho vzápětí využil Karl Schütz (1829 - 1899), majitel pekařství ve Šluknově, který poblíž rozestavěné tratě postavil dřevěnou boudu, která sloužila jako vývařovna jídel i občasné přístřeší pro stavební dělníky. Později začal Karl Schütz nabízet občerstvení také výletníkům, kteří sem přicházeli pozorovat stavbu železnice. Trať do Šluknova byla dokončena již 8. ledna 1873. Během krátké doby Karl Schütz získal dostatek prostředků, aby si mohl koupit celé údolí s lesem, loukami a potokem, které pak dostalo po svém majiteli jméno \"Karlsthal\".\n\nNa místě původní dřevěné boudy byla postavena hospůdka \"Modrá koule\" a následně vznikl poblíž i nový cihlový objekt, který sloužil jako restaurace. Pro pobavení návštěvníků byl vybudován i menší pavilón, kde byly chovány opičky, a po přehrazení potoka také rybník, na němž byl umístěn vodní kolotoč se čtyřmi loďkami. Po Karlovi Schützovi převzal podnikání v Karlově údolí jeho syn Emil, který v dubnu 1904 požádal o povolení výstavby nové budovy s tanečním sálem a hostinskými pokoji. Rodina Schützů však vlastnila celý komplex jen do roku 1910 nebo 1911, kdy jej z finančních důvodů prodala městu Šluknovu. \n\nVedení města rozhodlo 7. dubna 1913 o zbourání některých částí budov a o přeměně stávajícího tanečního sálu a restaurace v moderní lázeňský hotel. První kolaudace proběhla již v květnu 1914, avšak definitivně byl nový lázeňský hotel zkolaudován 12. listopadu 1926, tedy až osm let po skončení první světové války. Již předtím však byly v areálu pořádány různé slavnosti, včetně oslav 50. výročí existence letoviska Karlova údolí, které zde proběhly v roce 1923. Železniční zastávku Karlovo údolí (Šluknov údolí), vzdálenou po cestě z lázní jen asi 500 metrů, nechalo město zřídit již v roce 1914. Cesta i samotná zastávka byla osvětlena elektrickými lampami. V roce 1929 byla až k lázním vydlážděna nová silnice. \n\nSoučástí lázeňského komplexu byl také rozlehlý park s okrasnými stromy a keři, s bazénkem s vodotryskem, jezírkem se zlatými rybkami a vodním ptactvem, velkým rybníkem, který byl využíván k romantickým projížďkám na lodičkách a s lesním divadlem, které bylo vybudováno na jižním okraji celého areálu již v roce 1916. Bylo zde pamatováno i na dětské návštěvníky. U lázeňského hotelu bylo hřiště s houpačkami, skluzavkami, lanovkou a kolotočem a poblíž byla i pozoruhodná sáňkařská dráha, kde po kolejích jezdily dřevěné sáně, opatřené kolečky. Další místní atrakcí byla elektrická miniželeznice.\n\nBěhem druhé světové války bylo v Karlově údolí umístěno rekreační a léčebné středisko pro německou armádu. V roce 1950 převedly Městský národní výbor ve Šluknově a Severočeské státní lesy bezúplatně celý lázeňský areál do vlastnictví pražského Dopravního podniku. Správou areálu byl pověřen závodní výbor ROH vozovny Pankrác a poté závod Elektrické dráhy. ZV ROH vozovny Pankrác pronajal 1. 9. 1963 objekt Československým státním drahám - správě Ústecké dráhy pro potřeby železničního odborného učiliště. V letních měsících se v Karlově údolí i nadále rekreovali zaměstnanci Dopravního podniku.\n\nBěhem půlstoletí, kdy byly bývalé lázně ve vlastnictví Dopravního podniku, zde byla prováděna jen nejnutnější údržba. V roce 1990 sice byly zahájeny určité rekonstrukční práce, avšak mezitím se zřítil přístavek s pěti hostinskými pokoji a v roce 1994 byly rekonstrukční práce zastaveny. Tzv. \"Hájenka\" byla pronajata v roce 1993 a v roce 2001 pak prodána soukromé osobě. Od roku 2000 nabízel Dopravní podnik bývalé lázně Karlovo údolí k prodeji prostřednictvím realitních kanceláří. Během let, kdy objekt bývalých lázní získala soukromá majitelka a budovy již nebyly střeženy bezpečnostní agenturou, došlo k jejich dalšímu chátrání a rozebírání materiálu sběrači kovů. Budova železniční zastávky \"Šluknov údolí\" byla zbourána v červnu 2014. \n\nNa jaře roku 2017 pozůstatky lázní Karlovo údolí zakoupil nový soukromý majitel z Liberecka s úmyslem pokusit se s pomocí dobrovolníků vrátit tomuto místu jeho bývalou slávu. Podle vyjádření statika, který ruinu v létě 2017 prohlédl, zůstala možnost její záchrany otevřená, byť s určitými pochybnostmi. Prvním úkolem nových majitelů bylo provizorní zabezpečení střechy a základní vyčištění přilehlých prostor. Snahám o záchranu kdysi proslulého letoviska vyjádřilo podporu i město Šluknov, které je vlastníkem okolních lesních pozemků a vodních ploch.\n\nPřímo před hlavní budovou bývalých lázní roste jasan ztepilý, který je zapsán na seznamu památných stromů v děčínském okrese. Asi 1,5 km jihozápadně od někdejšího lázeňského hotelu se nedaleko červeně značené turistické cesty nachází středověký důl Schweidrich (veřejnosti nepřístupný). O dalších zhruba 1200 metrů dále směrem na západ lze po červené turistické značce dojít k arboretu v Kunraticích, které zapsáno na seznamu světových arboret a botanických zahrad. Arboretum o rozloze 4,2 ha slouží k výuce studentů Střední lesnické školy ve Šluknově, po dohodě si jej však mohou prohlédnout i zájemci z řad veřejnosti.\n\n\n"}
{"id": "1331717", "url": "https://cs.wikipedia.org/wiki?curid=1331717", "title": "Bobby Solo", "text": "Bobby Solo\n\nBobby Solo, vlastním jménem Roberto Satti (* 18. března 1945 Řím) je italský zpěvák, kytarista, herec a dabér, zvaný „italský Elvis Presley“. Je po otci furlánského a po matce istrijského původu. V roce 1964 se stala hitem jeho píseň „Una lacrima sul viso“, byl také natočen stejnojmenný filmový muzikál, v němž hrál Solo hlavní roli. V roce 1965 vyhrál Festival Sanremo se skladbou „Se piangi, se ridi“, v roce 1969 opět zvítězil s písní „Zingara“, kterou zpíval spolu s Ivou Zanicchi. Reprezentoval rovněž Itálii na Eurovision Song Contest v roce 1965 a skončil na pátém místě.\n\nV roce 1978 se mu podařil comeback na vlně stylu disco, v osmdesátých letech vystupoval také se skupinou Ro.Bo.T. Jeho první manželkou byla baletka Sophie Teckel, druhou manželkou letuška Tracy Quade. Je otcem čtyř dětí.\n\n\n\n"}
{"id": "1331718", "url": "https://cs.wikipedia.org/wiki?curid=1331718", "title": "Rakytovské plieska", "text": "Rakytovské plieska\n\nRakytovské plieska je soubor dvou ledovcových jezer nacházejících se v dolní části Furkotské doliny ve Vysokých Tatrách na Slovensku. Plesa leží v nadmořské výšce 1307 m a jedná se o nejníže položená plesa na slovenské straně Vysokých Tater. Vyšné Rakytovské pliesko se dříve nazývalo \"Malé Rakytovské pleso\" nebo \"Richthofenovo pliesko\", zatímco pod jménem \"Vyšné Rakytovské pliesko\" bylo známé také Nižné Smrekovické pliesko.\n\n\n\n"}
{"id": "1331723", "url": "https://cs.wikipedia.org/wiki?curid=1331723", "title": "Visby (rozcestník)", "text": "Visby (rozcestník)\n\nVisby označuje:\n\n"}
{"id": "1331741", "url": "https://cs.wikipedia.org/wiki?curid=1331741", "title": "Gotland (rozcestník)", "text": "Gotland (rozcestník)\n\nGotland může být:\n\n\n"}
{"id": "1331743", "url": "https://cs.wikipedia.org/wiki?curid=1331743", "title": "Mistrovství světa v malém fotbalu", "text": "Mistrovství světa v malém fotbalu\n\nMistrovství světa v malém fotbalu se koná se od roku 2015, přičemž tento úvodní ročník se hrál podle pravidel Americké Arena Soccer (4x15 minut s mantinely) a pořádá ho Světová federace malého fotbalu (WMF). Skutečný první ročník se odehrál v roce 2017, kde už se hraje standardně podle pravidel Minifotbalu (dva poločasy, lajnované celé hřiště). Na posledním šampionátu v Tunisku v říjnu 2017 zvítězili reprezentanti Česka.\n\n\n"}
{"id": "1331750", "url": "https://cs.wikipedia.org/wiki?curid=1331750", "title": "Chlortrifluormethan", "text": "Chlortrifluormethan\n\nChlortrifluormethan, také nazývaný CFC-13 nebo R-13, je organická sloučenina, halogenderivát methanu. Není žíravý ani hořlavý. Používá se jako chladivo, ovšem jelikož poškozuje ozonovou vrstvu, je jeho používání omezováno kvůli Montrealskému protokolu. Také je to silný skleníkový plyn (1400krát silnější než oxid uhličitý).\n\nChlortrifluormethan lze vyrobit reakcí tetrachlormethanu s fluorovodíkem za přítomnosti katalytického množství chloridu antimoničného:\n\nPři této reakci rovněž vznikají trichlorfluormethan, dichlordifluormethan a tetrafluormethan.\n"}
{"id": "1331759", "url": "https://cs.wikipedia.org/wiki?curid=1331759", "title": "Jako malé děti", "text": "Jako malé děti\n\nJako malé děti (v anglickém originále Little Children) je americký dramatický film z roku 2006. Režisérem filmu je Todd Field, který společně s Tomem Perottou napsal i scénář. Hlavní role ve filmu ztvárnili Kate Winslet, Patrick Wilson, Jennifer Connelly, Jackie Earle Haley a Noah Emmerich. Snímek získal tři nominace na Oscara v kategoriích nejlepší ženský herecký výkon v hlavní roli (Kate Winslet), nejlepší mužský herecký výkon ve vedlejší roli (Jackie Earle Haley) a za nejlepší adaptovaný scénář.\n\n\nFilm získal pozitivní recenze od kritiků. Na recenzní stránce Rotten Tomatoes získal ze 157 započtených recenzí 80 procent s průměrným ratingem 7,4 bodů z deseti. Na Česko-Slovenské filmové databázi si snímek drží 77 procent.\n\n"}
{"id": "1331762", "url": "https://cs.wikipedia.org/wiki?curid=1331762", "title": "Jak se zbavit přátel a zůstat úplně sám", "text": "Jak se zbavit přátel a zůstat úplně sám\n\nJak se zbavit přátel a zůstat úplně sám (v anglickém originále How to Lose Friends & Alienate People) je britská filmová komedie z roku 2008. Režisérem filmu je Robert B. Weide. Hlavní role ve filmu ztvárnili Simon Pegg, Kirsten Dunst, Megan Fox, Danny Huston a Gillian Anderson.\n\n \n\n\n"}
{"id": "1331763", "url": "https://cs.wikipedia.org/wiki?curid=1331763", "title": "Kauza lithium", "text": "Kauza lithium\n\nKauza Lithium je česká politická aféra, ke které došlo jen několik dní před volbami do Poslanecké sněmovny Parlamentu České republiky 2017. \n\nDne 2. října 2017 bylo totiž za vlády premiéra Sobotky mezi Jiřím Havlíčkem, ministrem průmyslu a obchodu ČR za ČSSD, a firmou European Metals Holdings Ltd. (EMH) s formálním sídlem na Britských Panenských ostrovech, podepsáno společné memorandum, týkající se těžby a zpracování rudy lithia na Cínovci v okrese Teplice. Firma na svém webu spolu s textem memoranda publikovala vyjádření představitelů města Dubí a tripartity Ústeckého kraje, podporující uzavření této dohody. \n\nSpolečnost Geomet s.r.o., jejíž ovládající osobou je European Metals Holdings, má právo provádět výzkumné práce na ložisku Cínovci až do roku 2025, Státní podnik Diamo by tak mohl provádět průzkum až od roku 2025, uvedl. Akcie EHM také k roku 2017 skupuje společnost Arca Capital slovenského finančníka, miliardáře a investora Pavola Krúpy. Těžba by podle australského investora mohla začít do roku 2022.\n\nPrávě na Cínovci se nachází jedny z největších zásob lithia v celé Evropě, celosvětově se pak zde jedná o zhruba 1,5 % všech zásob této rudy.\n\nAnonymně provozovaný zpravodajský internetový server Aeronet.cz po podpisu memoranda mezi Ministerstvem průmyslu a obchodu ČR a společností EMH publikoval zprávu, že podpis onoho memoranda má přinést zisk vládnoucí ČSSD.\n\nKauza, resp. posouzení podpisu memoranda s australskými těžaři, byl jediným bodem 61. schůze Poslanecké sněmovny, svolané na 16. října 2017.\n\nMinistr průmyslu a obchodu v demisi Tomáš Hüner (nestraník za hnutí ANO) zaslal ve čtvrtek 1. března 2018 společnosti European Metals Holdings (EMH) výpověď memoranda o těžbě lithia u Cínovce. Ministr Hüner tento krok během interpelací v parlamentu vysvětlil tím, že prohlášením o neplatnosti memoranda chtěl definitivně ukončit různé dezinterpretace a spekulace. Zhruba měsíc předtím, koncem ledna 2018, ministr oznámil, že má v úmyslu se společností EMH uzavřít dodatek k memorandu. Po kritice ze strany předsedy vlády v demisi Andreje Babiše však Tomáš Hüner od tohoto úmyslu ustoupil. \n\nDne 18. prosince 2018 provedli kriminalisté z Národní centrály proti organizovanému zločinu (NCOZ) ve státním podniku Diamo zásah, vyšetřování se údajně mělo týkat veřejné soutěže na výkup pozemků v oblasti Cínovce určených pro budoucí těžbu lithia. \n\n\n\n"}
{"id": "1331764", "url": "https://cs.wikipedia.org/wiki?curid=1331764", "title": "Tetrabromethan", "text": "Tetrabromethan\n\nTetrabromethan (TBE) je organická sloučenina, tetrabromderivát ethanu. Přestože existuje i 1,1,1,2-tetrabromethan, tak se tento název většinou používá pro 1,1,2,2-tetrabromethan, který je termodynamicky stabilnější.\n\nNa organickou sloučeninu je jeho hustota (téměř 3 g/cm) neobvykle velká, což je způsobeno čtveřicí atomů bromu. Při pokojové teplotě to je kapalina. Používá se k oddělování minerálů z hornin pomocí preferenční flotace. Písek, vápenec, dolomit a podobné minerály plovou na povrchu TBE, zatímco sfalerit, galenit a pyrit se potopí. Podobná sloučenina bromoform se také občas používá k těmto účelům, TBE je nicméně vhodnější, protože má širší rozmezí teplot, ve kterém je kapalný, a nižší tlak par.\n\nJsou známy případy akutní otravy TBE.\n"}
{"id": "1331768", "url": "https://cs.wikipedia.org/wiki?curid=1331768", "title": "Forum Nová Karolina", "text": "Forum Nová Karolina\n\nForum Nová Karolina (přezdíváno \"Fukušima\") je obchodní centrum fungující od roku 2012 v ostravské čtvrti Karolina. Ve třech podlažích s celkovou plochou m² se nachází celkem 220 obchodů a 24 restaurací, kino a kavárny, pracuje zde přes 1000 lidí. Pod centrem je dvoupatrové podzemní parkoviště s kapacitou 1500 míst. Za architektonickým návrhem stojí hlavně britská architektonická kancelář OMA, konkrétně Rem Koolhaas a Floris Alkemade.\n\nMajitelem je společnost Reico spadající pod Českou spořitelnu. Ta ho vlastní od roku 2018, kdy ho koupila za 5,4 miliardy korun, jednalo se o největší realitní obchod toho roku. Předtím byli majiteli jsou britská investiční společnost Meyer Bergman a kanadský penzijní fond Healthcare of Ontario Pension Plan, ti centrum koupili společně s obchodním centrem Forum Ústí nad Labem v roce 2011 za celkem 300 000 000 Eur.\n\nForum Nová Karolina je součástí rozsáhlého revitalizačního projektu 30 hektarové bývalé průmyslové plochy (brownfield), která navazuje na centrum města. Prázdná plocha zde vznikla v 60. letech 20. století demolicí uhelného dolu a koksovny. Urbanistický koncept je výsledkem soutěže z roku 2005.\n\nVýstavba začala 6. června 2008 a ve stejný rok byla kvůli ekonomické krizi také pozastavena. Znovuzahájení výstavby proběhlo v roce 2011. Obchodní centrum bylo otevřeno 22. března 2012 spolu s byty poblíž jako první etapa revitalizace Nové Karoliny.\n\nKoncem září 2019 byly před centrem nalezeny desítky mrtvých ptáků, které zahynuly nárazem do prosklené části budovy.\n\n\n"}
{"id": "1331772", "url": "https://cs.wikipedia.org/wiki?curid=1331772", "title": "Nákaza (film)", "text": "Nákaza (film)\n\nNákaza (v anglickém originále Contagion) je dramatický film z roku 2011 natočený v koprodukci USA a Spojených arabských emirátů. Režisérem filmu je Steven Soderbergh. Hlavní role ve filmu ztvárnili Marion Cotillard, Matt Damon, Laurence Fishburne, Jude Law a Gwyneth Paltrow.\n\n \n\n\n"}
{"id": "1331774", "url": "https://cs.wikipedia.org/wiki?curid=1331774", "title": "Prodloužený víkend (film)", "text": "Prodloužený víkend (film)\n\nProdloužený víkend (v anglickém originále Labor Day) je americký dramatický film z roku 2013. Režisérem filmu je Jason Reitman. Hlavní role ve filmu ztvárnili Kate Winslet, Josh Brolin, Gattlin Griffith, Tobey Maguire a Clark Gregg.\n\nKate Winslet byla za svou roli v tomto filmu nominována na Zlatý glóbus.\n\n\n"}
{"id": "1331779", "url": "https://cs.wikipedia.org/wiki?curid=1331779", "title": "Seznam kulturních památek v katastrálním území Město Brno - ZSJ Zelný trh", "text": "Seznam kulturních památek v katastrálním území Město Brno - ZSJ Zelný trh\n\n"}
{"id": "1331780", "url": "https://cs.wikipedia.org/wiki?curid=1331780", "title": "Seznam kulturních památek v katastrálním území Město Brno - ZSJ Janáčkovo divadlo", "text": "Seznam kulturních památek v katastrálním území Město Brno - ZSJ Janáčkovo divadlo\n\n"}
{"id": "1331781", "url": "https://cs.wikipedia.org/wiki?curid=1331781", "title": "Seznam kulturních památek v katastrálním území Město Brno - ZSJ Náměstí Svobody", "text": "Seznam kulturních památek v katastrálním území Město Brno - ZSJ Náměstí Svobody\n\n"}
{"id": "1331782", "url": "https://cs.wikipedia.org/wiki?curid=1331782", "title": "Seznam kulturních památek v katastrálním území Město Brno - ZSJ Brno-hrad Špilberk", "text": "Seznam kulturních památek v katastrálním území Město Brno - ZSJ Brno-hrad Špilberk\n\n"}
{"id": "1331787", "url": "https://cs.wikipedia.org/wiki?curid=1331787", "title": "Seznam dílů seriálu Lidé zítřka", "text": "Seznam dílů seriálu Lidé zítřka\n\nToto je seznam dílů seriálu \"Lidé zítřka\". Americký dramatický televizní seriál \"Lidé zítřka\" byl premiérově vysílán na stanici The CW v letech 2013–2014. V Česku jej v roce 2015 uvedla stanice Fanda.\n\n<onlyinclude></onlyinclude>\n\n"}
{"id": "1331790", "url": "https://cs.wikipedia.org/wiki?curid=1331790", "title": "Aliscans", "text": "Aliscans\n\nAliscans (asi 1180 až 1190) je jeden z francouzských středověkých hrdinských eposů, tzv. \"chansons de geste\". Píseň je napsána v pikardštině a líčí bitvu na pláních Aliscans, kde křesťanská vojska utrpí strašlivou porážku od cordobského krále Désrama. Epos patří do \"Cyklu Viléma Oranžského\", jehož hlavním hrdinou je Vilém Oranžský (Guillaume d'Orange), hrabě toulouský, nazývaný též Vilém s krátkým nosem (Guillaume au Court Nez).\n\nPíseň zpracovává stejnou látku jako starší \"chanson de geste\" \"Píseň o Vilémovi\" (asi 1140, \"La Chanson de Guillaume\") a je po \"Písni o Rolandovi\" považována za druhý nejkrásnější starofrancouzský epos. Historickým zdrojem písně je bitva, kterou svedl Vilém z Gellone se Saracény poblíž řeky Orbieu roku 793.\n\nNa této písni postavil Wolfram von Eschenbach svůj epos \"Willehalm\" (po 1212), ve kterém je náboženská nenávist předlohy nahrazena myšlenkou tolerance.\n\nPozději byky k písni dopsány dva prology:\n\nCordobský král Desramé vtrhne do Francie a pustoší zemi. Vilémův synovec Vivien s ním svede s nedostatečnými silami bitvu na pláních Aliscans poblíž Arles nebo Orange. Jeho vojsko je pobito a on, věren svému slibu, že před Saracény nidky neustoupí, leží na bojišti smrtelně zraněn. Vilémova pomoc přichází pozdě, i on je poražen a jeho vojsko rozprášeno. Podaří se mu nalézt na bojišti umírajícího synovce, který s jeho rukou přijme tělo Páně.\n\nVilém je nucen v přestrojení za Saracéna prchnout a ponechat tělo svého synovce na bojišti. Podaří se mu prosekat se skrz nepřátele a dostat se ke hradbám Orange. Jeho manželka Guibourg jej však považuje za jakéhosi zbabělce, protože Vilém z boje nikdy neutíká. Když však Vilém rozežene Saracény, kteří poblíž mučí zajatce, Guibourg jej pozná a otevře mu bránu. Vilém pak odjede požádat o pomoc za králem Ludvíkem do Laonu. Král je však nevděčný, ačkoliv pro něj Vilém dříve vybojoval korunu, a není ochoten mu pomoci postavit nové vojsko. Vilém jej k tomu svým hněvem donutí. S novým vojskem, doprovázen bratrem své ženy, obrem Rainouartem, Vilém Saracény porazí a Viviena pomstí. Rainouart je pak pokřtěn, stane se rytířem a ožení se s krásnou Aélis, dcerou krále Ludvíka.\n\n"}
{"id": "1331791", "url": "https://cs.wikipedia.org/wiki?curid=1331791", "title": "Allylbromid", "text": "Allylbromid\n\nAllylbromid je organická sloučenina, bromovaný derivát propenu (patří tedy mezi halogenderiváty). Používá se jako alkylační činidlo při výrobě polymerů, léčiv, allylových i dalších organických sloučenin. Je to čirá až světle žlutá kapalina s intenzivním zápachem.\n\n"}
{"id": "1331796", "url": "https://cs.wikipedia.org/wiki?curid=1331796", "title": "Bizon širokočelý", "text": "Bizon širokočelý\n\nBizon širokočelý (\"Bison latifrons\") je vyhynulý druh bizona. Druh popsal Richard Harlan v roce 1825. Jedná se o prvního fosilního bizona popsaného v Severní Americe, jeho druhové jméno odkazuje v češtině i latině na široké čelo. Vědeckými synonymy jsou \"Bison (Gigantobison) latifrons\", \"Bison angularis\", \"Bison regius\", \"Bison rotundus\", \"Bos arizonica\", \"Bos latifrons\" a \"Superbison latifrons\".\n\nBizon širokočelý obýval Spojené státy americké a Kanadu, vyskytoval se hlavně v Kalifornii, Texasu, Floridě a na Velkých planinách. Žil v době svrchního pleistocénu (před 300 000 až 15 000 lety). Vyvinul se z eurasijských předků, kteří Severní Ameriku osídlili přes Beringovu úžinu právě před nějakými 300 000 lety. Co se týče přirozeného prostředí, byl pravděpodobně přizpůsobivý, mohl obývat různé biotopy a konzumovat řadu druhů rostlin. \n\nPoslední zástupci tohoto druhu byli zaznamenáni před asi 15 000 lety (na konci poslední doby ledové), zřejmě dříve, než do Severní Ameriky pronikli první lidé. Fosilní záznamy toho, že by je lovili lidé, nejsou známy. Bizon širokočelý pravděpodobně nevyhynul, ale odlišným klimatickým podmínkám té doby se přizpůsobil. Vyvinul se z něj menší druh bizona, \"Bison antiquus\", žijící před 20 000 až 10 000 lety, který stál později při zrodu současného bizona amerického.\n\nJednalo se o velké zvíře se špičatými končetinami, největšího bizona, co kdy po Severní Americe chodil; byl o čtvrtinu větší než současný bizon americký. Samci, kteří byli větší než samice (vyvinul se pohlavní dimorfismus) mohli měřit na výšku 2,5 metru a vážit 1800 kg, délka tohoto tvora činila asi 475 cm. Tito bizoni vlastnili rohy (stavbou podobně jako u jiných turovitých), které dosahovaly rozpětí okolo dvou metrů. S těmito rohy pravděpodobně samci sváděli vzájemné souboje (u velkých jedinců možná stačilo pouze imponování soupeři) a bránili se jimi proti predátorům; společně s nimi žili v oblasti také machairodonti (šavlozubí tygři), lev americký (\"Panthera leo atrox\") a další šelmy. Vzhledem k malému množství nalezených fosilií je nepravděpodobně, že druh tvořil velká stáda. Jeho způsob života byl možná podobný losovi a žil v malých skupinách. Mělo to i své důvody; malé množství rostlinstva by neuživilo mnoho tak velkých zvířat.\n\n"}
{"id": "1331801", "url": "https://cs.wikipedia.org/wiki?curid=1331801", "title": "Steel Cup 2014", "text": "Steel Cup 2014\n"}
{"id": "1331803", "url": "https://cs.wikipedia.org/wiki?curid=1331803", "title": "KRACK", "text": "KRACK\n\nKRACK (zkratka z anglického \"Key Reinstallation Attacks\", doslova zhruba „\"útoky znovuzavedením klíče\"“) je rodina počítačových útoků na protokol WPA zajišťující bezpečnost bezdrátových sítí typu Wi-Fi. Objevil ji Manthy Vanhoef z Katolické univerzity v Lovani a zveřejnil ji 16. října 2017. \n\nProtože se jedná o chybu v protokolu, byly v době objevení zranitelné správné implementace protokolu prakticky na všech platformách. Zasaženy jsou tedy například operační systémy Android, Linux, iOS, Microsoft Windows, OpenBSD, macOS a Windows Phone. Nejzávažnější dopad má zranitelnost na implementaci wpa_supplicant, kterou lze přimět k tomu, aby začala komunikovat s nulovým klíčem. Tato implementace je používána jako výchozí zejména na Linuxu, Androidu a OpenBSD.\n\nV rámci zodpovědného odhalení s předstihem před zveřejněním útoku jeho objevitel varoval (částečně s pomocí CERTu) výrobce operačních systémů (zejména výrobce rozšířených aktivních síťových prvků pro bezdrátové sítě), takže k datu zveřejnění už měla řada z nich připraveny záplaty pro své výrobky. Z hlediska šíření záplat je výhodou, že stačí záplatovat klienty, naopak problémem je, že protokol WPA je široce rozšířený a používá jej pravděpodobně mnoho zařízení, o jejichž záplatování se nikdo nestará.\n\n"}
{"id": "1331826", "url": "https://cs.wikipedia.org/wiki?curid=1331826", "title": "Plauener SuBC", "text": "Plauener SuBC\n\nPlauener SuBC (celým názvem: Plauener Sport und Ballspielclub) byl německý fotbalový klub, který sídlil v saském městě Plauen. Založen byl v roce 1919 po fúzi klubů Plauener BC a FC Apelles Plauen. Zanikl po ukončení druhé světové války, poté co byla všechna dřívější sportovní sdružení v sovětské okupační zóně zrušena. Klubové barvy byly modrá a bílá.\n\nNejvětším úspěchem klubu byla celkem dvouletá účast v Gaulize Sachsen, jedné ze skupin tehdejší nejvyšší fotbalové soutěže na území Německa.\n\n\nZdroj: \n\n\n\nZdroj: \n\n"}
{"id": "1331829", "url": "https://cs.wikipedia.org/wiki?curid=1331829", "title": "Steel Cup 2015", "text": "Steel Cup 2015\n"}
{"id": "1331830", "url": "https://cs.wikipedia.org/wiki?curid=1331830", "title": "Hong Kong Tennis Open 2017 – ženská čtyřhra", "text": "Hong Kong Tennis Open 2017 – ženská čtyřhra\n\nŽenská čtyřhra Hong Kong Tennis Open 2017 probíhala v první polovině října 2017. Do deblové soutěže hongkongského tenisového turnaje nastoupilo šestnáct dvojic. \n\nVítězem se stal nejvýše nasazený sesterský pár Tchajwanek Chao-čching a Jung-žan Čanových, které ve finále za 47 minut hladce zdolaly čínskou dvojici Lu Ťia-ťing a Wang Čchiang po dvousetovém průběhu 6–1 a 6–1. V utkání čelily jediné brejkové šanci Číňanek, jíž odvrátily. Sourozenkyně naopak využily pět z osmi brejků a v zápase získaly 51 ze 78 míčů.\n\nObě šampionky, jež obhájily turnajové vítězství z předchozího ročníku, si do žebříčku WTA připsaly 280 bodů a získaly jubilejní desátou společnou trofej. Mladší Chao-čching Čan vybojovala třináctý deblový titul na okruhu WTA Tour a pro deblovou světovou dvojku Jung-žan Čanovou to bylo dvacáté osmé takové turnajové vítězství.\n\n"}
{"id": "1331833", "url": "https://cs.wikipedia.org/wiki?curid=1331833", "title": "SG Zwickau", "text": "SG Zwickau\n\nSG Zwickau (celým názvem: Sportgemeinschaft Zwickau) byl německý fotbalový klub, který sídlil v saském městě Cvikově. Založen byl v roce 1939 po fúzi klubů FC 02 Schedewitz a SC 1905 Zwickau. Zanikl po ukončení druhé světové války, poté co byla všechna dřívější sportovní sdružení v sovětské okupační zóně zrušena. Nástupcem fotbalové činnosti ve městě se stalo mužstvo SG Zwickau-Süd (pozdější BSG Fortschritt).\n\nNejvětším úspěchem klubu byla jednoroční účast v Gaulize Sachsen, jedné ze skupin tehdejší nejvyšší fotbalové soutěže na území Německa.\n\n\nZdroj: \n\n\n\nZdroj: \n\n"}
{"id": "1331836", "url": "https://cs.wikipedia.org/wiki?curid=1331836", "title": "Smygehuk", "text": "Smygehuk\n\nSmygehuk je nejjižnější výběžek Skandinávského poloostrova a Švédska, zasahující do Baltského moře. Nachází se nedaleko městečka Smygehamn v kraji Skåne.\n\nV roce 1883 zde byl postaven maják \"Smygehuks fyr\", vysoký 17 metrů. Na mysu se nachází socha nahé dívky od Axela Ebbeho, nazvaná \"Famntaget\" (Objetí). Modelem k ní byla údajně Birgit Holmquistová, babička hollywoodské herečky Umy Thurmanové. Oblast byla známá díky těžbě vápence a pašeráctví, nachází se zde velký přístav. V letní sezóně místo navštíví až 200 000 turistů ročně. Návštěvníkům je určena restaurace, ubytovna a muzeum, nedaleko leží pohřebiště z doby bronzové Bålhög.\n\nVzdálenost mezi Smygenhukem a nejsevernějším bodem Švédska zvaným Treriksröset činí 1572 kilometrů.\n\nMísto je zmíněno v románu \"Podivuhodná cesta Nilse Holgerssona Švédskem\", proto zde byl odhalen pomník připomínající divokou husu Akku z Kebnekaise.\n\n"}
{"id": "1331837", "url": "https://cs.wikipedia.org/wiki?curid=1331837", "title": "SV Grüna 12", "text": "SV Grüna 12\n\nSV Grüna 12 (celým názvem: Sportverein Grüna 1912) byl německý fotbalový klub, který sídlil v saském městě Chemnitz. Založen byl v roce 1908 pod názvem FSV Grüna. Svůj poslední název nesl od roku 1912. Zanikl po ukončení druhé světové války, poté co byla všechna dřívější sportovní sdružení v sovětské okupační zóně zrušena.\n\nNejvětším úspěchem klubu byla jednoroční účast v Gaulize Sachsen, jedné ze skupin tehdejší nejvyšší fotbalové soutěže na území Německa.\n\nZdroj: \n\n\n\nZdroj: \n\n\n\nZdroj: \n\n"}
{"id": "1331839", "url": "https://cs.wikipedia.org/wiki?curid=1331839", "title": "TJ Slavia Malé Hoštice", "text": "TJ Slavia Malé Hoštice\n\nTJ Slavia Malé Hoštice z. s. je fotbalový klub z opavské městské části Malé Hoštice. V sezoně 2016/17 dosáhl postupu do krajské soutěže, což se mu ve více než devadesátileté historii dosud nepovedlo. Hned o dva roky později navíc skončil v I.B třídě na druhé pozici, což znamenalo postup do I.A třídy. V sezoně 2019/20 tedy premiérově hraje I.A třídu Moravskoslezského kraje skupinu A.\n\nPředseda oddílu - Ing.Michal Kokošek\n\nSekretář - Břetislav Schaffartzik\n\nTrenér \"A\" týmu- Roman Grygarčík\n\nAsistent \"A\" týmu - Martin Slíž\n\n"}
{"id": "1331841", "url": "https://cs.wikipedia.org/wiki?curid=1331841", "title": "Sportlust Zittau", "text": "Sportlust Zittau\n\nSportlust Zittau (celým názvem: Fußballclub Sportlust Zittau) byl německý fotbalový klub, který sídlil v saském městě Zittau. Založen byl v roce 1909 pod názvem Zittauer BK 09. Svůj poslední název nesl od roku 1912. Zanikl po ukončení druhé světové války, poté co byla všechna dřívější sportovní sdružení v sovětské okupační zóně zrušena. Nástupcem fotbalové činnosti ve městě se stalo mužstvo SG Zittau (pozdější VfB).\n\nNejvětším úspěchem klubu byla jednoroční účast v Gaulize Sachsen, jedné ze skupin tehdejší nejvyšší fotbalové soutěže na území Německa.\n\nZdroj: \n\n\n\nZdroj: \n\n\n\nZdroj: \n\n"}
{"id": "1331842", "url": "https://cs.wikipedia.org/wiki?curid=1331842", "title": "L̥", "text": "L̥\n\nL̥ (minuskule l̥) je speciální písmeno latinky. Nazývá se L s kroužkem pod. V latince se vůbec nevyskytuje, vyskytuje se v pouze transkripci abeced ásámštiny, hindštiny, kannadštiny, khmerštiny, malajálamštiny, maráthštiny, mongolštiny, urijštiny, sanskrtu, sinhálštiny, telugštiny a tibetštiny. V sinhálštině ho značí znak ළ, v ásámštině ল্প, v hindštině पॢ, v kannadštině ಳ, v khmerštině ហ្ល, v malajálamštině ഌ, v mongolštině ᠯ‍, v urijštině ଌ nebo ୡ, v telugštině ళ a v tibetštině ླྀ. Vyslovuje se asi jako Ľ ve slovenštině. Je často zaměňováno s častěji používaným písmenem Ḷ, které má podobnou výslovnost a často s tímto písmenem sdílí v jazycích znak.\n"}
{"id": "1331846", "url": "https://cs.wikipedia.org/wiki?curid=1331846", "title": "Dresdensia Dresden", "text": "Dresdensia Dresden\n\nDresdensia Dresden (celým názvem: Dresdensia Sportverein Dresden) byl německý sportovní klub, který sídlil v drážďanské městské části Seevorstadt.\n\nZaložen byl v roce 1910 pod názvem FC Dresdensia Dresden. Zanikl po ukončení druhé světové války, poté co byla všechna dřívější sportovní sdružení v sovětské okupační zóně zrušena. Největším úspěchem klubu byla jednoroční účast v Gaulize Sachsen, jedné ze skupin tehdejší nejvyšší fotbalové soutěže na území Německa. Nejznámějším hráčem, který kdy za klub hrával, byl drážďanský rodák Helmut Schön – pozdější trenér německých mistrů světa z roku 1974.\n\nSvé domácí zápasy odehrával na stadionu Ilgenkampfbahn. Klubové barvy byly žlutá a černá. Mimo mužský fotbalový oddíl měl sportovní klub i jiné oddíly, mj. oddíl lehké atletiky.\n\nZdroj: \n\n\n\nZdroj: \n\n\n\nZdroj: \n\n"}
{"id": "1331847", "url": "https://cs.wikipedia.org/wiki?curid=1331847", "title": "Pavilon Z", "text": "Pavilon Z\n\nPavilon Z je výstavní hala na brněnském výstavišti dostavěná v roce 1959. S kruhovým půdorysem o průměru 124 m a kupolovitou střechou dosahující výšky 46 m tvoří architektonickou dominantu celého výstaviště. Autory návrhu z roku 1958 jsou Zdeněk Denk, Zdeněk Alexa a Ferdinand Lederer. S užitnou plochou 24 136 m² a objemem 290 000 m byl největším výstavním pavilonem v Československu. Jeho kopule má vršek ve výšce 30 m. \n\nObjekt je spolu s některými dalšími stavbami na Brněnském výstavišti chráněn jako kulturní památka.\n\nHlavní výstavní plochu obepíná kolem dokola v patře, které je přístupné po šesti schodištích, výstavní galerie. Exponáty je do ní možné vozit pomocí dvou nákladních výtahů. Nad první galerií se nachází ještě galerie druhá, kam je umožněn přístup po dvou schodištích. \n\nPavilon byl vybudován pro příležitost 1. mezinárodního strojírenského veletrhu v letech 1958–1959. V roce 1989 byla provedena kompletní analýza dopadu koroze na konstrukci. V 90. letech byla konstrukce opravena a následně zpevněna. Rovněž bylo provedeno zateplení pavilonu. \n\nPavilon disponuje dvěma nákladními výtahy s celkovou nosností 4000 kg.\n\n"}
{"id": "1331848", "url": "https://cs.wikipedia.org/wiki?curid=1331848", "title": "Goldschmidtova geochemická klasifikace prvků", "text": "Goldschmidtova geochemická klasifikace prvků\n\nGoldsmidtova klasifikace prvků, publikovaná švýcarsko-norským chemikem Victorem Goldschmidtem (1888-1947) v roce 1937, je rozdělení prvků periodické tabulky podle formy výskytu na litofilní, siderofilní, chalkofilní a atmofilní. Goldschmidt práci publikoval jako deskriptivní; jeho popis je možné vysvětlit na molekulární úrovni např. prostřednictvím Pearsonova konceptu HSAB.\n"}
{"id": "1331850", "url": "https://cs.wikipedia.org/wiki?curid=1331850", "title": "Karlovarská losovačka", "text": "Karlovarská losovačka\n\nJako karlovarská losovačka se označuje zmanipulovaná soutěž na výstavbu KV Areny v Karlových Varech z dubna 2006. Do obecného povědomí se dostal dvouapůlminutový videozáznam, na kterém se losující více než půl minuty snaží vytáhnout z losovacího osudí dva lístky se „správnými“ jmény firem, čemuž přihlížela smějící se notářka. Poté, co video v roce 2007 zveřejnil karlovarský aktivista Jiří Kotek, přehrálo si ho na internetu během krátké doby přes 300 tisíc lidí. Na základě videa potom Úřad pro ochranu hospodářské soutěže označil soutěž na výstavbu arény za neplatnou a městu Karlovy Vary udělil půlmilionovou pokutu. \n\nTzv. karlovarské losovačce předcházelo rozhodnutí města Karlovy Vary z března 2006 vyhlásit veřejnou soutěž na stavbu víceúčelové haly KV Arena. Samotné losování v dubnu 2006 mělo za účel snížit celkový počet uchazečů o zakázku z 16 na pět, které potom magistrát oslovil. Při samotném losování těchto pěti firem vytáhl organizátor soutěže Roman Krist z osudí během několika sekund první tři firmy, následně se více než půl minuty snažil vylosovat čtvrtého účastníka finále a také pozdějšího vítěze soutěže – sdružení firem Syner, Metrostav a Bau-stav, přičemž losování glosoval slovy, že lístky budou asi slepené. Celému losování přihlížela notářka Lenka Machová, kterou počínání organizátora soutěže rozesmálo, přesto pak regulérnost soutěže potvrdila.\n\nV roce 2008 karlovarskou losovačku prověřovala protikorupční policie, která ale případ odložila. \nVedení města Karlovy Vary, které soutěž organizovalo, postup při losování obhajovalo. Teprve po volbách v červnu 2011 nové vedení města podalo žalobu, ve které chtělo vrátit 1,065 miliard korun zaplacených za už dokončenou KV Arénu. Podle aktivisty a tehdejšího náměstka primátora Jiřího Kotka, který už dříve zveřejnil videozáznam losovačky, byla cena za halu neúměrně vysoká. V únor 2015 soud žalobu zamítl a město muselo zaplatit náklady. V dubnu 2016 rozsudky nižších soudů zrušil Nejvyšší soud.\n\nZa zmanipulovanou soutěž byl magistrát města Karlovy Vary potrestán Úřadem pro ochranu hospodářské soutěže pokutou ve výši 51 milionů korun. Tu magistrát společně s penále zaplatil ve výši 17, 5 milionů korun až v roce 2016. Jak v roce 2019 zjistila obecně prospěšná organizace Kverulant.org, magistrát na náhradách škody za zaplacenou pokutu a penále nevymáhal od svých radních, zastupitelů či úředníků ani korunu.\n\nNotářka Lenka Machová, která losování přihlížela, v zápisu průběh losování popsala na třech řádcích, přičemž nijak nezmiňovala nezvyklý průběh. Losování popsala takto: \"„...do prázdné nádoby vložil losovací lístky s čísly, poté nádobu uzavřel, zatřepal s ní a po otevření této nádoby pan Roman Krist postupně vytáhnul pět losovacích lístků s čísly v tomto pořadí...“\". Organizace Transparency International podala na postup notářky stížnost k Notářské komoře, podle které se však notářka chyby nedopustila. Podle komory notář nehodnotí děj, na který dohlíží, pouze ho popisuje. Podle prezidenta Notářské komory České republiky Martina Foukala notářka žádnou formální chybu neudělala, měla však zápis více přiblížit tomu, co se v sále ve skutečnosti odehrávalo.\n\n\n"}
{"id": "1331856", "url": "https://cs.wikipedia.org/wiki?curid=1331856", "title": "Jan Vilém Helfer", "text": "Jan Vilém Helfer\n\nJan Vilém Helfer (v německých textech Johann Wilhelm Helfer) (5. února 1810 Praha – 22. ledna 1840 Andamany) byl lékař a cestovatel, původem z Prahy.\n\nZákladní biografické údaje vycházejí publikace \"Johann Wilhelm Helfer’s Reisen in Vorderasien und Indien\", redigované manželkou Pavlínou. Pokud jsou čerpány z jiných zdrojů, jsou tyto zdroje uvedeny. Některé sekundární zdroje citují s nepřesnostmi v datech nebo omyly. \n\nPodle Josefa Kořenského se Jan Vilém Helfer narodil v domě stojícím vedle dnešního Platýzu (tehdejší č. 417, Staré Město), v zámožné pražské rodině. Matka Franziska Helferová (1786-1860) byla v seznamu pražských příslušníků zapsána jako majitelka domu. Jan Helfer byl nejstarší ze čtyř sourozenců.\n\nDatum narození a úmrtí otce prozatím nezjištěno a ani životopisná publikace se o rodičích nezmiňuje. Dne 22. 9. 1808 se třicetilý obchodník Josef Helfert z č. 404 na Starém Městě oženil s pětadvacetiletou Franziskou Richterovou. Lze předpokládat, že se jednalo o sňatek rodičů. V roce 1834 se Helfer stal poručníkem svých mladších sourozenců. Stalo se tak nepochybně poté, co jeho otec zemřel. \n\nOd mládí Jana Helfera zajímala entomologie, přesto však úspěšně vystudoval medicínu. Tu studoval nejprve v Praze. Při prázdninové cestě do Hamburku se seznámil s baronkou Pavlínou (německy Pauline) de Grange, svou pozdější manželkou. Ve studiích pokračoval ve Vídni a Pavii; doktorát medicíny a chirurgie získal v Pavii v listopadu 1832. Z existenčních důvodů doprovázel roku 1833 bohatou anglickou rodinu po Itálii a na Maltu. Sám pak pokračoval v cestě návštěvou Sicílie a severní Afriky. Při zpáteční cestě Francií svou budoucí manželku navštívil v Dieppe. Protože obdržel zprávu o tom, že se stane poručníkem sourozenců, musel se vrátit do Prahy a o ruku ji požádal písemně po návratu do Čech. \n\nDne 24. června 1834 se v Drážďanech s Pavlínou des Granges oženil. Manželé se usadili v Praze, kde Jan Helfer počal vykonávat lékařskou praxi, toužil však po cestování. Dne 17. dubna 1835 opustili novomanželé Prahu a vydali se na cesty. Cestovali přes Vídeň do Terstu a odtud lodí do Smyrny, kam dorazili v červnu 1835; zde Helfer působil jako lékař.\n\nDva muži, kteří se vydávali za afghánské prince, ale později se projevili jako podvodníci, nabídli manželům Helferovým spolucestu lodí do Bejrútu a ti Smyrnu opustili 29. srpna 1835. Z Bejrútu pokračovali manželé Helferovi do Sýrie – Lakatije a Aleppa.\n\nPři cestě do Iráku z Aleppa do Bireciku na Eufratu cestovali s britským plukovníkem Francisem Rawdonem Chesneyem (1789-1872), který zde řešil zajištění paroplavby po Eufratu a tim spojení s Perským zálivem a Indií. Dr. Helfer se jako lékař stal vítanou posilou anglického tábora, kde byly montovány parníky \"Eufrat\" a \"Tigris\". Po ukončení montáže pozval plukovník Chesney manžele Helferovy, aby se zúčastnili plavby po Eufratu. Parníky vypluly 18. března 1836 a po problémech a ztroskotání jedné z lodí dorazili 18. června do Basry.\n\nDr. Helfer zamýšlel si otevřít lékařskou praxi v íránském Búšehru (anglicky Bushire). Jeho ženu zde však opakovaně napadli místními šíity a manželé Persii opustili; přesídlili do indické Kalkaty. Doporučení plukovníka Chesneyho pomohlo v Kalkatě Helferovi k přijetí za úředníka Východindické společnosti; ta ho pověřila průzkumem oblasti Tenaserim v Barmě; tam odplul 21. ledna 1837 a usadil se v Mawlamyine (tehdy Moulmein). V Barmě se mu podařilo najít ložiska železné rudy, cínu a kamenného uhlí.\n\nManželé Helferovi od roku 1838 žili v Mergui (dnes Myeik), kde založili kokosové a kávovníkové plantáže. I zde pokračoval Helfer v průzkumných cestách. \n\nDr. Helfer se rozhodl prozkoumat Andamanské ostrovy, kde jeho výprava zakotvila v lednu 1840. Při návštěvě jednoho z ostrovů vystoupili členové výpravy na břeh beze zbraní, aby nevzbudili pocit nedůvěry. Napadli je však domorodci ozbrojení kopími, luky a šípy. Výprava se zachránila plaváním k lodi, pouze Helfera zasáhl otrávený šíp a jeho tělo se nikdy nenašlo. Jeho podoba se též nezachovala.\n\nPauline des Granges (někdy uváděno \"de Grange\") se narodila roku 1801 (přesné datum zdroje neuvádějí). Byla dcerou statkáře, její předkové pocházeli ze Švýcarska a usídlili se v Lužici na zámku Zinnitz. Po sňatku doprovázela manžela na všech jeho cestách. Po smrti J. V. Helfera se neúspěšně pokoušela zachovat plantáže v Mergui. Protože sňatkem získala měšťanské právo v Praze, navrátila se do Čech. Při předávání sbírek zesnulého manžela Českému muzeu se seznámila s tehdejším presidentem Muzea hrabětem Josefem Nosticem-Rieneckem. Za něj se roku 1844 v Drážďanech provdala. Manželé Nosticovi žili na svém panství Schöndorf (dnes Frumuseni, Rumunsko), v tehdy maďarském Banátu. Podruhé ovdověla v roce 1871. \n\nOd roku 1879 žila Pauline Nosticová ve své vile v Tyrolsku u Merana, kde zemřela 9. 7. 1881.\n\nManželka Pauline, která redigovala vydání níže uvedené knihy, uvedla v předmluvě k anglickému vydání, že většina písemné pozůstalosti Jana Helfera byla zničena při ztroskotání parníku \"Tigris\" 21. 5. 1836 nebo ztracena při dopravě pozůstalosti z Indie. Popis cest vyšel proto (včetně citací z Helferových deníků) v její redakci a s jejími doplňky, nejprve německy a následně anglicky: \n\nJak uvádí \"Časopis českého muzea\", odkázal Jan Helfer ve své poslední vůli této instituci své sbírky již před odjezdem do Indie, roku 1835. Jen pražská sbírka představovala asi pět a půl tisíce druhů hmyzu. Sbírky se pak rozmnožily o exempláře získané pobytem na Středním východě a v Indii, které Muzeu předala Helferova manželka Pauline. Helferovy entomologické sbírky z Barmy jsou dodnes součástí sbírek entomologického oddělení Národního muzea.\n\n\n\n"}
{"id": "1331858", "url": "https://cs.wikipedia.org/wiki?curid=1331858", "title": "Orkánová sezóna 2017/18", "text": "Orkánová sezóna 2017/18\n\nOrkánová sezóna v Evropě 2017/18 je sezóna během které bylo zaznamenáno sedmnáct silných bouří.\n\nTato bouře se zformovala 12. září 2017 a rozptýlila se 13. září 2017. Nejvyšší průměrná rychlost větru dosáhla 110 km/h. Při bouři nikdo nezemřel, ale kolem 69 000 lidí přišlo o elektřinu.\n\n\"Více informací naleznete v článku Hurikán Ophelia\"\n\nTato bouře se zformovala 9. října 2017 jako tropická cyklóna Atlantické hurikánové sezóny roku 2017. Bouře zasáhla Irsko a Velkou Británii 16. a 17. října 2017. V Londýně se kvůli bouři zbarvilo nebe do oranžova a na jihu Irska byla naměřena síla větru 191 km/h. Následkem bouře v Irsku zemřeli 3 lidé.\nTato bouře zasáhla Irsko 21. října 2017. V centru bouře byl naměřen tlak pouhých 956 hPa, což je méně než u Ophelie, která měla 959 hPa. Při bouři zemřel 1 člověk.\n\nCyklóna Herwart dosáhla nejnižšího tlaku 970 hPa a ve střední Evropě vyprodukovala silný vítr o rychlosti orkánu (118 km/h). Nejvyšší naměřené nárazy větru se vyskytly na Luční boudě – 182 km/h. V ČR se jednalo o nejhorší orkán od roku 2007.\n\nTato bouře zasáhla Velkou Británii a Irsko 7. prosince 2017. Maximální rychlost větru byla 150 km/h. Následkem bouře zemřel 1 člověk.\n\nBouře Eleanor zasáhla západní Velkou Británii a západní Evropu 3. ledna 2018. Bez proudu se ocitlo přes 200 tisíc francouzských domácností. Ve Francii kvůli bouři zemřeli 3 lidé.\n"}
{"id": "1331860", "url": "https://cs.wikipedia.org/wiki?curid=1331860", "title": "Jesínská lípa", "text": "Jesínská lípa\n\nJesínská lípa je památný strom - lípa velkolistá (\"Tilia platyphyllos\") v Jesínkách, části města Bochov v okrese Karlovy Vary. Mohutný rozložitý strom roste na upravené travnaté ploše před rekreační chatou. Původně zde byla náves a lípa rostla před bránou do statku. Šikmo rostoucí kmen s vychýleným těžištěm nese širokou sekundární korunu, zajištěnou pružnou bezpečnostní vazbou. Lípa byla v roce 1988 poškozena ohněm, dutina v místě rozvětvení byla vyčištěna a konzervována.\n\nObvod kmene měří 550 cm, koruna stromu sahá do výšky 21,5 m (měření 2014). Stáří stromu bylo v roce 2004 odhadováno na 300 let. Je chráněn od roku 1998 především jako strom významný stářím a vzrůstem.\n\n"}
{"id": "1331868", "url": "https://cs.wikipedia.org/wiki?curid=1331868", "title": "Lubomír Blažek", "text": "Lubomír Blažek\n\nLubomír Blažek (* 24. listopadu 1978) je bývalý český fotbalista.\n\nV české lize hrál za FK Jablonec. Nastoupil ve 2 ligových utkáních. Za mládežnickou reprezentaci nastoupil ve 21 utkáních.\n\n\n"}
{"id": "1331876", "url": "https://cs.wikipedia.org/wiki?curid=1331876", "title": "1,3-dioxetan", "text": "1,3-dioxetan\n\n1,3-dioxetan (1,3-dioxacyklobutan) je heterocyklická sloučenina s čtyřčlenným kruhem s dvěma atomy kyslíku na protějších pozicích. Lze ji považovat za dimer formaldehydu.\n\n"}
{"id": "1331884", "url": "https://cs.wikipedia.org/wiki?curid=1331884", "title": "1,2-dioxetan", "text": "1,2-dioxetan\n\n1,2-dioxetan (1,2-dioxacyklobutan) je heterocyklická sloučenina s čtyřčlenným kruhem s dvěma atomy kyslíku na sousedních pozicích. Patří tedy mezi organické peroxidy a lze ji považovat za dimer formaldehydu.\n\nV 60.letech 20. století bylo objeveno, že některé deriváty 1,2-dioxetanu krátkodobě existují jako meziprodukty reakcí zodpovědných za bioluminiscenci u světluškovitých a dalších živočichů. Tato hypotéza nemohla být prokázána, protože čtyřčlenné cyklické peroxidy jsou poměrně nestabilní. Roku 1968 byl na Albertské univerzitě v Edmontonu vytvořen první stabilní derivát dioxetanu: 3,3,4-trimethyl-1,2-dioxetan (připraven byl jako žlutě zbarvený roztok v benzenu). Při zahřátí na 333 K (60 °C) se pomalu rozkládal (mnoho peroxidů se rozkládá explozivně) za vzniku acetonu a acetaldehydu, přičemž bylo vyzářeno světle modré světlo.\n\nKrátce poté byl získán druhý derivát 1,2-dioxetanu: 3,3,4,4-tetramethyl-1,2-dioxetan, získaný jako světle žluté krystalky, které sublimovaly, i když byly chlazeny. Benzenový roztok této sloučeniny se stejně jako u předchozí pomalu rozkládal za emise modrého světla. Přidáním sloučenin, které obvykle fluoreskují v ultrafialovém záření se dá barva tohoto světla měnit.\n\nOstatní dioxetanové deriváty se využívají v klinické analýze, kde jejich emise světla (měřitelná i na velmi nízkých úrovních) slouží k detekcím velmi nízkých koncentrací látek v tělních tekutinách.\n\n"}
{"id": "1331888", "url": "https://cs.wikipedia.org/wiki?curid=1331888", "title": "1,2-dioxetandion", "text": "1,2-dioxetandion\n\n1,2-dioxetandion (také 1,2-dioxetan-3,4-dion) je nestabilní heterocyklická sloučenina. Lze jej považovat za dvojitý keton 1,2-dioxetanu nebo za cyklický dimer oxidu uhličitého.\n\nZa běžných podmínek, i při teplotě 180 K (-93 °C) se rychle rozkládá na oxid uhličitý, ovšem může být detekován hmotnostní spektrometrií a jinými metodami.\n\nTato látka je meziproduktem chemiluminiscenčních reakcí využívaných ve svíticích tyčích. Rozklad probíhá přes paramagnetický oxalátový biradikál.\n\nBylo zjištěno, že vysokoenergerický meziprodukt jedné z těchto reakcí (mezi oxalylchloridem a peroxidem vodíku v ethylacetátu), o němž se předpokládá, že jde o 1,2-dioxetandion, se může při pokojové teplotě hromadit v roztocích (v množství nejméně několika mikromolů), pokud jsou aktivační barviva a veškeré stopy kovů odstraněny ze soustavy a reakce probíhají v inertní atmosféře.\n"}
{"id": "1331891", "url": "https://cs.wikipedia.org/wiki?curid=1331891", "title": "1,3-dioxetandion", "text": "1,3-dioxetandion\n\n1,3-dioxetandion (také 1,3-dioxetan-2,4-dion) je hypotetická heterocyklická sloučenina. Lze jej považovat za dvojitý keton 1,3-dioxetanu nebo za cyklický dimer oxidu uhličitého.\n\nTeoretické výpočty ukazují, že by měl být extrémně nestabilní za pokojové teploty (poločas rozkladu méně než 1,1 μs), avšak stabilní při -196 °C.\n\n"}
{"id": "1331892", "url": "https://cs.wikipedia.org/wiki?curid=1331892", "title": "Ivan Marčuk", "text": "Ivan Marčuk\n\nIvan Marčuk (ukrajinsky , 12. května 1936, Moskalivka, Ukrajina) je ukrajinský malíř.\n\nNarodil se 12. května 1936 v obci Moskalivka v Lanoveckém okresu Ternopilské oblasti (v té době v Polské republice), v rodině tkalce. V letech 1951–1965 studoval na učilišti dekorativních a užitých umění Ivana Truši a na Vysoké škole dekorativních a užitých umění (Lviv). Od roku 1965 do roku 1968 pracoval v Ústavu tvrdých materiálů Akademie věd USSR (Kyjev). Jeho vlastní tvůrčí umělecký způsob se projevil v cyklu prací Hlas mé duše. Díky vynálezu autorské techniky pro přenos obrazu „plontanizm“ (z dialektického slova plést, proplétat ) v roce 1972 dosáhl hyperrealistického vytvoření krajiny. První oficiální výstavu měl v roce 1979 v ulici Malá Gruzinská, 28 v Moskvě, kde se v letech 1970–1990 konaly výstavy nekonformních umělců. V letech 1989–2001 žil v emigraci (Austrálie, Kanada, USA). Vzhledem k mezinárodnímu ohlasu úspěchu Ivana Marchuka ho Sdružení umělců SSSR, bez jeho vědomí, v roce 1989 přijalo do svých řad a v roce 1997 mu byla udělena Národní Ševčenkova cena Ukrajiny. Mezinárodní akademie současného umění v Římě ho přijala v roce 2006 do Zlaté gildy a zvolila ho čestným členem vědecké rady. V červnu 2016 mu bylo uděleno jedno z nejvyšších ukrajinských ocenění, Řád svobody. V říjnu 2007 jej britský deník The Daily Telegraph zařadil do žebříčku „Sto géniů současnosti“.\n\nIvan Marčuk uspořádal své práce do jedenácti cyklů: Hlas mé duše, Krajina, Portrét, Kvetení, Barevné předehry, Nové exprese, Zátiší, Bílá planeta I, Bílá planeta II, Sny se vylévají z břehů, Pohled do nekonečna. \nTvůrčí dědictví umělce zahrnuje zhruba 5000 děl, více než 150 monografických a 50 kolektivních výstav. Vystavoval obrazy převážně v zahraničí (Litva, Německo, Polsko, Belgie, Jordánsko, Maďarsko, Slovensko, Česká republika, Turecko, Lucembursko, Thajsko). V září 2016 konala se výstava umělce v Evropském parlamentu (Brusel), v červnu a červenci 2017 ve vlámském parlamentu.\n\n\n"}
{"id": "1331896", "url": "https://cs.wikipedia.org/wiki?curid=1331896", "title": "Zepter Hockey Cup 2000", "text": "Zepter Hockey Cup 2000\n\n\n\n\n\n"}
{"id": "1331897", "url": "https://cs.wikipedia.org/wiki?curid=1331897", "title": "Las Vegas Valley", "text": "Las Vegas Valley\n\nLas Vegas Valley je metropolitní oblast v jižní části Nevady ve USA. Jedná se o největší aglomeraci tohoto státu, žijí zde asi 2 miliony obyvatel. Nachází se zde tři největší města Nevady, Las Vegas, Henderson a North Las Vegas, a množství dalších nesamosprávných sídel, jako jsou Paradise, Sunrise Manor, Spring Valley, Enterprise a další. Metropolitní oblast Las Vegas Valley leží z převážné části ve stejnojmenném údolí, resp. pánvi v Mohavské poušti o rozloze 1600 km², obklopené ze všech stran horami.\n\nPro celou oblast je často využíván přenesený název Las Vegas, který je užším významu používán i pro bulvár Las Vegas Strip procházející oblastí, a především samotné město Las Vegas.\n"}
{"id": "1331907", "url": "https://cs.wikipedia.org/wiki?curid=1331907", "title": "Walter Piston", "text": "Walter Piston\n\nWalter Hamor Piston Jr. (20. ledna 1894 Rockland, Maine – 12. listopadu 1976 Belmont, Massachusetts) byl americký hudební skladatel, teoretik a pedagog.\n\nWalter Hamor Piston se narodil 20. ledna 1894 v Rocklandu v americkém státě Maine. Jeho dědeček, Antonio Pistone, byl italský námořník z Janova, který si po příchodu do USA změnil jméno na Anthony Piston. V roce 1905 se celá rodina přestěhovala do Bostonu.\n\nWalter nejprve studoval na průmyslové škole v Bostonu (nyní John D. O'Bryant School of Mathematics & Science). Absolvoval v roce 1912. Vzhledem ke svému uměleckému založení pokračoval ve studiu na Massachusetts Normal Art School, které dokončil v roce 1916. Živil se hrou na klavír a na housle v tanečních orchestrech, později v orchestrech vedených Georgem Longy. Po vstupu USA do První světové války se rychle naučil hrát na saxofon a stal se členem orchestru amerického námořnictva. Postupně se pak naučil hrát na většinu dechových nástrojů.\n\nPo skončení války byl přijat na Harvardovu univerzitu, kde studoval kontrapunkt u A. T. Davisona, kánon a fugu u Clifforda Heilmana, harmonii u Edwarda Ballantina a skladbu a hudební dějiny u Edwarda B. Hilla. Pracoval také jako asistent několika profesorů a řídil studentský orchestr. V roce 1920 se oženil se svou spolužačkou z Massachusetts College of Art, malířkou Kathryn Nason (1892–1976). Školu absolvoval s vynikajícím prospěchem (summa cum laude) a získal stipendium na další studium v zahraničí - \"John Knowles Paine Traveling Fellowship\". Odjel do Paříže, kde v letech 1924–1926 studoval na \"Ecole Nationale de Musique\" u Nadii Boulangerové, Paula Dukase a George Enescu. \n\nPo svém návratu do USA se stal profesorem na Harvardu a působil tam až do odchodu do důchodu v roce 1960. Mezi jeho žáky byli např. Samuel Adler a Leonard Bernstein. \n\nZemřel ve svém domě v Belmontu 12. listopadu 1976.\n\nPiston studoval dvanáctitónovou techniku Arnolda Schoenberga a zkomponoval takto několik skladeb (např. Sonátu pro flétnu a klavír, Symfonii č. 1 nebo Chromatickou studii na jméno BACH pro varhany. Většinu svého díla však napsal klasickou harmonií.\n\nZa své dílo obdržel řadu ocenění. Za Třetí symfonii a za Symfonii č. 7 obdržel Pulitzerovu cenu. Koncert pro violu a orchestr a Smyčcový kvartet č. 5 získal cenu americké hudební kritiky.\n\n\n\n\n\n\n\n\n"}
{"id": "1331908", "url": "https://cs.wikipedia.org/wiki?curid=1331908", "title": "František Juhan", "text": "František Juhan\n\nFrantišek Juhan (4. května 1914 - 1992) byl československý motocyklový a plochodrážní závodník. Jeho bratrem byl automobilový závodník Jaroslav Juhan. V roce 1948 emigroval a usadil se ve Vancouveru v Kanadě, kde vlastnil prodejnu a servis motocyklů.\n\nV roce 1933 se stal továrním jezdcem Jawy. V roce 1938 vybojoval v Pardubicích Zlatou přilbu na motocyklu Jawa 600 cm³. V roce 1937 získal jako člen československého týmu na Šestidenní ve Llandrindod Wells zlatou medaili v kategorii sidecarů a startoval i na Šestidenní 1947 ve Zlíně. Startoval ve všech předválečných ročnících Zlaté přilby, dále získal i dvě Křišťálové přilby v Jihlavě, třikrát zvítězil v závodech na Strahově a na dlouhé ploché dráze v Rotterdamu. V roce 1935 se zúčastnil na motocyklu Jawa 500 OHV Tourist Trophy na ostrově Man, ale závod nedokončil. V roce 1947 startoval na Tourist Trophy opět ve třídě Junior na motocyklu Velocette KTT 350 a skončil na 17. místě.\n\n"}
{"id": "1331912", "url": "https://cs.wikipedia.org/wiki?curid=1331912", "title": "Las Vegas Strip", "text": "Las Vegas Strip\n\nLas Vegas Strip je bulvár o délce 6,8 km v metropolitní oblasti Las Vegas v Nevadě v USA, součást ulice Las Vegas Boulevard. Strip se nenachází přímo ve městě Las Vegas, ale začíná u jeho jižní hranice a pokračuje na jih přes Winchester a Paradise.\n\nNa Stripu se nachází se řada největších hotelů, kasín a zábavních resortů na světě, což z něj dělá jednu z nejznámějších nejikoničtějších turistických destinací v USA i na světě.\n\nV oblasti Stripu došlo 1. října 2017 ke střelbě z hotelu Mandalay Bay, při níž pachatel Stephen Paddock zabil 58 lidí na blízkém country festivalu.\n\n\n\n"}
{"id": "1331913", "url": "https://cs.wikipedia.org/wiki?curid=1331913", "title": "Kapucínské náměstí (Brno)", "text": "Kapucínské náměstí (Brno)\n\nKapucínské náměstí je náměstí v Brně nacházející se v městské části Brno-střed na katastrálním území Město Brno mezi náměstím Zelný trh a ulicemi Masarykovou a Muzejní. Z jižní strany k tomuto malému náměstí trojúhelníkového tvaru přiléhá kapucínský klášter.\n\nVe středověku, kdy se v tomto prostoru prodávalo dřevěné uhlí, bývalo náměstí označováno jako Uhelný trh, latinsky forum Carbonum a německy Kohlmarkt či Kollmarkt. Jako Kapucínské náměstí či Kapuzinerplatz bylo náměstí pojmenováno podle zdejšího kláštera kapucínů v roce 1817.\n\nOd středověku představovalo Uhelné náměstí nejmenší z brněnských městských tržišť. Jak ukazuje dřívější název tohoto místa, obchodovalo se zde především s dřevěným uhlím, ale také se dřevem na otop či s řemeslnými výrobky.\n\nVýznamnou budovou stojící na pomezí dnešního Kapucínského náměstí a Zelného trhu je divadlo Reduta, které bylo zmiňováno již na počátku 17. století. V polovině 17. století byl na jižní straně náměstí vystavěn klášter řádu menších bratří kapucínů, přičemž kostel Nalezení sv. Kříže byl olomouckým biskupem Janem Gobbarem vysvěcen 7. května 1656. Od konce 18. století stával na rohu Kapucínského náměstí a dnešní ulice Masarykova zájezdní hostinec \"U Tří kohoutů\". Kapucínské náměstí dnes tvoří přístup k Biskupskému dvoru, který se nachází v Muzejní ulici pod katedrálou svatého Petra a Pavla.\n\n\n"}
{"id": "1331914", "url": "https://cs.wikipedia.org/wiki?curid=1331914", "title": "Wang Čchi-šan", "text": "Wang Čchi-šan\n\nWang Čchi-šan (, * 1. července 1948, Čching-tao, Šan-tung) je vlivný čínský politik Komunistické strany Číny. V letech 2003 až 2007 byl starostou Pekingu, v letech 2008 až 2013 místopředsedou vlády. Od roku 2012 je členem Stálého výboru politbyra a generálním tajemníkem protikorupčního Ústředního výboru pro disciplinární inspekci..Dne 17. března 2018 byl zvolen viceprezidentem Číny\n\nWang Čchi-šan se narodil v Čching-tao v provincii Šan-tung, jeho rodina však pocházela z provincie Šan-si. Po vystudování střední školy pracoval v době kulturní revoluce jako zemědělec v Jen-anu. Od roku 1971 byl zaměstnán v místním muzeu. V letech 1973 až 1976 vystudoval historii na Severozápadní univerzitě v Si-anu, během studií se se seznámil se svou pozdější manželkou Jao Ming-šan, dcerou vysokého funkcionáře. I po vystudování univerzity pracoval v muzeu, od roku 1979 v Čínské akademii sociálních věd, později ve výzkumných ústavech Komunistické strany Číny zaměřených na vývoj venkova. V letech 1994 až 1997 vedl China Construction Bank. Jeho manželství je bezdětné. \n\nDo komunistické strany vstoupil v roce 1983 (tedy až ve svých 35 letech) a postupně stoupal ve stranické hierarchii. Jeho tchán Jao I-lin byl tou dobou místopředsedou čínské vlády. V letech 2003 až 2007 byl starostou u, podílel se mj. na pořádání olympijských her. V letech 2008 až 2013 byl místopředsedou čínské vlády zodpovědným za finance a obchod.\n\nOd roku 2012 je členem Stálého výboru politbyra a generálním tajemníkem obávaného protikorupčního Ústředního výboru pro disciplinární inspekci.\n17. března 2018 zvolen viceprezidentem Číny.\n"}
{"id": "1331915", "url": "https://cs.wikipedia.org/wiki?curid=1331915", "title": "Tipsport Hockey Cup 2001", "text": "Tipsport Hockey Cup 2001\n\n\n\n\n\n\n\n\"Článek je založen na textu na webu\" International Hockey Wiki\", uvolněném pod licencí Creative Commons Attribution-Share Alike License 3.0.\"\n"}
{"id": "1331916", "url": "https://cs.wikipedia.org/wiki?curid=1331916", "title": "Přípona -witz", "text": "Přípona -witz\n\nKoncovka -witz vyskytující se u mnoha německých místních názvů a z nich odvozených příjmení, je poněmčená, původně slovanská přípona.\n\nKoncovka \"-witz\" (česky \"-ovice\", polsky \"-owice,\" lužickosrbsky \"-ovići\") je složená přípona s \"-itz\" a v Německu se vyskytuje zejména u původně lužickosrbských (dort též koncovky \"-fitz, -vitz, -pitz\") a polabských a kromě toho také u dalších slovanských místních názvů. Původně měl funkci patronyma, tzn. že odkazuje na zakladatele místa nebo alespoň na významnou osobu, která dala jméno místu. Například v názvu polských Katovic ( Katowice, \"Kattowitz\") lze spatřit osobní jméno \"Kat\" s koncovkou \"-owice\" s významem „patřící Katovi, ves Katových lidí“. Původně slovanská koncovka \"-witz\" má tedy tutéž funkci jako germánská koncovka -ing(en).\n\nZdaleka nejrozšířenější je koncovka \"-witz\" v dnešním Sasku, Braniborsku a na východě Saska-Anhaltska a Durynska. Dříve byla tato koncovka rozšířená také ve všech ostatních německojazyčných oblastech střední a středovýchodní Evropy (Prusko, Slezsko, Čechy, Morava a Rumunsko).\n\nOsvětim (pol. \"Oświęcim\", něm. Auschwitz), Bannewitz, Crostwitz, Černovice (ukr. \"Чернівці\", něm. Tschernowitz/Czernowitz), pol. Gliwice (česky \"Hlivice\", něm. Gleiwitz), Katowice (čes. Katovice, něm. Kattowitz) Lipsko-Connewitz, Lössewitz, Thesenvitz, Drážďany-Wachwitz, Freital-Wurgwitz, Zinnowitz.\n\n\n"}
{"id": "1331918", "url": "https://cs.wikipedia.org/wiki?curid=1331918", "title": "Seznam slovanských přípon v němčině", "text": "Seznam slovanských přípon v němčině\n\nToto je seznam slovanských přípon a koncovek vyskytujících se v německých místních názvech.\n\n"}
{"id": "1331919", "url": "https://cs.wikipedia.org/wiki?curid=1331919", "title": "Las Vegas (rozcestník)", "text": "Las Vegas (rozcestník)\n\nLas Vegas může být:\n"}
{"id": "1331921", "url": "https://cs.wikipedia.org/wiki?curid=1331921", "title": "Puerto Maldonado", "text": "Puerto Maldonado\n\nPuerto Maldonado je město, ležící v jihovýchodní části Peru na břehu řeky Madre de Dios, v peruánské Amazonii. Je hlavním městem regionu Madre de Dios a provincie Tambopata. Žije zde téměř 75 tisíc obyvatel.\n\nMěsto leží asi 55 km západně od hranic s Bolívií na soutoku řek Madre de Dios a Tambopata v Amazonské nížině.\n\nPro město je typické teplé a vlhké klima amazonských deštných lesů. Průměrná teplota se blíží 30 °C přičemž nejteplejší částí roku je období září až prosinec (průměr 33 °C), nejchladnější je období duben až červenec (28 °C). Každý rok zde spadne asi 2160 mm srážek přičemž srážkovým vrcholem je období mezi listopadem a březnem. V období mezi červnem a zářím může oblast postihnout fenomém zvaný \"surazo\" nebo \"friaje\" pro nějž je charakteristický vpád studeného vzduchu od hor na jihu. Po několik dnů v roce může teplota spadnout až na 8 °C.\n\nMěsto začalo vznikat na přelomu 19. a 20. století v průběhu kaučukové horečky. V roce 1912 se stalo hlavním městem nově vzniklého peruánského regionu Madre de Dios.\n"}
{"id": "1331923", "url": "https://cs.wikipedia.org/wiki?curid=1331923", "title": "NGC 4993", "text": "NGC 4993\n\nNGC 4993 (také zapsaná jako NGC 4994) je čočková galaxie v souhvězdí Hydry, kterou objevil William Herschel 26. března 1789.\n17. srpna 2017 byl v této galaxii pozorován optický protějšek gama záblesku\nGRB 170817A,\nkterý je pravděpodobně spojen s gravitační vlnou GW170817 pocházející z této galaxie.\n16. října 2017 bylo ohlášeno zachycení gravitačních vln nazvaných GW170817, které odpovídají splynutí dvou neutronových hvězd.\nToto zachycení gravitačních vln spojené s gama zábleskem je přímým potvrzením toho, že splynutí dvou neutronových hvězd může být zdrojem krátkého gama záblesku.\n\n"}
{"id": "1331932", "url": "https://cs.wikipedia.org/wiki?curid=1331932", "title": "Chaltmágín Battulga", "text": "Chaltmágín Battulga\n\nChaltmágín Battulga (* 3. března 1963, Ulánbátar) je bývalý mongolský zápasník, podnikatel a politik, zastávající od druhé poloviny roku 2017 úřad prezidenta Mongolska. V prezidentském úřadu nahradil svého stranického kolegu Cachjagína Elbegdordže, jenž již nemohl kandidovat z důvodu završení svého druhého funkčního období. \n\nNarodil se v Ulanbátaru do rodiny zápasníka. Od dětství se věnoval tradičnímu zápasu böch. V sambistické reprezentaci se pohyboval od počátku osmdesátých let dvacátého století v muší váze do 52 kg. V roce 1983 získal titul mistra světa v zápasu sambo. Zápasil i v olympijském sportu judo, ale kvůli nižší hmotnosti se v reprezentaci neprosadil. Sportovní kariéru ukončil počátkem devadesátých let.\n\nPo ukončení sportovní kariéry začal počátkem devadesátých let, v období demokratizace Mongolska podnikat. Jedna z jeho mnoha firem \"Genco\" se stala vlivným hráčem v období privatizace vybraných státních podniků. Na přelomu dvacátého a jednadvacátého století vlastnil několik restaurací, nočních podniků, čerpacích stanic, kasín, masokombinátů apod. \n\nJako filantrop se angažoval v podpoře kultury a především sportu. V jeho sportovním zápasnickém klubu (volný styl, sambo, judo, box) Genco (Женко) vyrostla celá řada sportovních osobností Mongolska včele s prvním olympijským vítězem Tüvšinbajarem (2008).\n\nJe členem Demokratické strany. V roce 2004 byl poprvé zvolen do mongolského parlamentu (Velký lidový chural). V roce 2017 porazil ve druhém kole tamějších prezidentských voleb se ziskem 50, 6 % odevzdaných hlasů bývalého předsedu vlády a člena Mongolské lidové strany Mijégombyna Enchbolda. \n"}
{"id": "1331933", "url": "https://cs.wikipedia.org/wiki?curid=1331933", "title": "Strelecké plesá", "text": "Strelecké plesá\n\nStrelecké plesá (, nebo , nebo ) je soubor pěti ledovcových jezer nacházejících se ve Vysokých Tatrách pod Streleckou vežou na konci Veľké studené doliny nad Zbojníckou chatou. Dělí se na dvě skupiny, přičemž níže položená tříčlenná skupina nazývaná prostě \"Strelecké plesá\" nebo Nižné Strelecké plesá se nachází v nadmořské výšce okolo 2013 až 2021 m a výše položená dvoučlenná nazývaná Strelecké oká nebo Vyšné Strelecké plesá se nachází v nadmořské výšce 2135 m. Německé a maďarské pojmenování pochází podobně jako v případě Sivých ples od v okolí rostoucích česneku šerého a pažitky pobřežní, což připomíná, že tyto dvě skupiny ples byly do poloviny 19. století označované jako skupina jedna. V níže položené skupině označení ples Nižné Strelecké pleso a Vyšné Strelecké pleso nereflektuje nadmořskou výšku ale vzdálenost od ústí Veľké Studené doliny.\n\n\n\n"}
{"id": "1331935", "url": "https://cs.wikipedia.org/wiki?curid=1331935", "title": "Mireia Belmonteová", "text": "Mireia Belmonteová\n\nMireia Belmonteová Garcíová (* 10. listopadu 1990 Badalona) je španělská plavkyně. Studuje na Universidad Católica San Antonio v Murcii a závodí za její klub UCAM Club Natación Fuensanta, kde je jejím trenérem Frederic Vergnoux.\n\nJako první španělská plavkyně v historii se stala olympijskou vítězkou, když na Letních olympijských hrách 2016 vyhrála závod na 200 m motýlek. Má také dvě stříbrné olympijské medaile z roku 2012 (200 m motýlek a 800 m volný způsob) a jednu bronzovou z roku 2016 (400 m polohový závod). Je také mistryní světa na trati 200 m motýlek z roku 2017 a sedmkrát vyhrála mistrovství světa v plavání v krátkém bazénu (200 m motýlek 2010 a 2014, 200 m polohový závod 2010, 400 m polohový závod 2010 a 2014, 400 m volný způsob a 800 m volný způsob 2014). Je čtyřnásobnou vítězkou mistrovství Evropy v plavání (200 m polohový závod 2008, 200 m motýlek 2014 a 800 m volný způsob 2012 a 2014) a devítinásobnou na mistrovství Evropy v plavání v krátkém bazénu (400 m polohový závod 2008, 2011 a 2013, 200 m polohový závod 2011, 200 m motýlek 2011 a 2013, 400 m volný způsob 2011 a 2013 a 800 m volný způsob 2013). Vyhrála také mistrovství světa juniorů v plavání 2006 na 400 m volný způsob a 400 m polohovka, na Středomořských hrách získala v roce 2009 stříbrné medaile na 200 m motýlek a 200 m polohový závod. Vytvořila pět světových rekordů, všechny v krátkém bazénu: na 200 m motýlek 1:59,61, 400 m volný způsob 3:54,52, 400 m polohový závod 4:18,84, 800 m volný způsob 7:59,34 a 1500 m volný způsob 15:19,71.\nV roce 2013 byla zvolena španělskou sportovkyní roku, je také čestnou občankou města Badalony a držitelkou zlaté medaile Real Orden del Mérito Deportivo.\n\n"}
{"id": "1331943", "url": "https://cs.wikipedia.org/wiki?curid=1331943", "title": "Darwinovy pěnkavy", "text": "Darwinovy pěnkavy\n\nDarwinovy pěnkavy, známé též jako Galapážské pěnkavy, je skupina asi 15 druhů zpěvných ptáků. Jsou dobře známé díky pozoruhodné rozmanitosti tvarů a funkcí zobáku. Bývají často klasifikovány jako podčeleď Geospizinae nebo jako tribus Geospizini. Patří do čeledi tangarovitých a nejsou blízce příbuzné s čeledí pěnkavovitých. Nejbližším známým příbuzným Galapážských pěnkav je kubánka andská (\"Tiaris obscurus\"). Tyto obyvatele Galapážského souostroví poprvé shromáždil Charles Darwin při druhé expedici lodi HMS Beagle a následně je určil a popsal anglický ornitolog John Gould, jehož práce tak napomohla Darwinovi v přípravě evoluční teorie.\n\nTermín \"Darwinovy pěnkavy\" poprvé použil anglický ornitolog Percy Lowe v roce 1936 a roku 1947 jej v knize \"Darwin's Finches\" (Darwinovy pěnkavy) zpopularizoval britský evoluční biolog David Lack, který založil svoji analýzu na vzorcích, jež v letech 1905–1906 nasbírala Galapážská expedice Kalifornské vědecké akademie. Velikost ptáků se pohybuje v rozmezí od 10 do 20 cm a jejich hmotnost od 8 do 38 gramů. Nejmenší jsou pěnkavky rodu \"Certhidea\", největší je pěnkavka tlustozobá (\"Camarhynchus crassirostris\"). Nejvýznamnější rozdíly mezi jednotlivými druhy jsou ve velikosti a tvaru jejich zobáků, jež jsou přizpůsobeny rozličným zdrojům potravy.\n\nZačátkem roku 2020 byla publikována studie o vývoji tří ptačích druhů v průběhu poslední doby ledové (pleistocénní lokalita Rancho La Brea v americké Kalifornii). V průběhu několika desítek tisíc let se tyto tři druhy výrazně morfologicky nezměnily. Podle autorů odborné práce se také u \"Darwinových pěnkav\" v průběhu posledních staletí nic výrazně nemění a drobné anatomické změny jsou údajně spíše jakýmisi \"fluktuacemi\" v jinak stabilní morfologii v rámci postupných vývojových změn v průběhu delší doby. Krátkodobé změny v časovém horizontu zhruba do 1000 let se proto jen velmi vzácně zachovají ve fosilním záznamu. \n\n"}
{"id": "1331946", "url": "https://cs.wikipedia.org/wiki?curid=1331946", "title": "Přípona -itz", "text": "Přípona -itz\n\nKoncovka -itz vyskytující se u mnoha německých místních názvů a z nich odvozených příjmení, je poněmčená, původně slovanská přípona.\n\nMístní názvy s koncovkou \"-(i)(t)z\" mají původ v různých typech slovanských místních názvů.\n\n\nV zemi Wendů se někdy setkáváme se zdvojením hlásky \"-itz\" a pak zní jako \"-eitz\".\nPříklady:\n\nNeslovanského původu jsou naproti tomu koncovky místních názvů \"Bomlitz\" (poprvé doložen roku 1681), které jsou spojeny s ohyby údolí tehdejšího potoka \"Bommelse\" \"(Bommel-Etz)\" nebo jezu \"(Bommel-Letzel)\".\n\nPřípona \"-(i)(t)z\" a jí podobné jsou při posuzování německých místních náznů v takových regionech (východní část Německa, rakouský Waldviertel a Mühlviertel) velmi rozšířené tam, kde dříve sídlily západoslovanské a jihoslovanské jazykové skupiny resp. částečně dosud jsou, ovšem v rámci německého Ostsiedlung bylo většinou poněmčeno. Západní hranice ihres Vorkommens markiert damit im Großen und Ganzen die bis ins 12. století bestehende hranice mezi germánským a slovanským jazykovým prostorem. Ve Východních Frankách a Rakousku však kořeny názvů s koncovkou \"-itz\" sahají až do prvního období germanizace v 8. století.\n\nMimo to Daneben waren das přípona bis in die Neuzeit auch für die deutschen Bezeichnungen (Exonymume) mnohých slovanských názvů na německojazyčném území produktiv, např. \"Tschernowitz\" (česky \"Černovice\", ukrajinsky \"Чернівці\", Bukovina), \"Windischgrätz\" pro Slovenj Gradec (\"Slovinský Hradec\", Korutanský region, Slovinsko).\n\n"}
{"id": "1331947", "url": "https://cs.wikipedia.org/wiki?curid=1331947", "title": "North Las Vegas", "text": "North Las Vegas\n\nNorth Las Vegas je město v okrese Clark County ve státě Nevada ve Spojených státech amerických. Žije zde přes 230 tisíc obyvatel. Město je součástí metropolitní oblasti Las Vegas a leží asi čtyři kilometry severovýchodně od centra Las Vegas.\n\nV roce 1919 zde zakoupil pozemky Thomas Williams, který zde vybudoval dům pro svoji rodinu. Zároveň zbytek půdy připravil pro osídlení a nechal sem z Las Vegas postavit elektrické vedení. Městská samospráva byla zřízena v roce 1946.\n\nMěstem prochází dálnice Interstate 15.\n\n"}
{"id": "1331950", "url": "https://cs.wikipedia.org/wiki?curid=1331950", "title": "Nižné Strelecké pleso", "text": "Nižné Strelecké pleso\n\nNižné Strelecké pleso je ledovcové jezero ve skupině Streleckých ples ve Velké Studené dolině ve Vysokých Tatrách na Slovensku. Má rozlohu 0,1255 ha. Dosahuje maximální hloubky 4,4 m a objemu 1799 m³. Leží v nadmořské výšce 2021 m, což je paradoxně výše než Vyšné Strelecké pleso. Nižné je označované z toho důvodu, že leží blíže k ústí doliny.\n\nJihozápadně od plesa se zvedá Strelecká veža. Na severu stoupá Strelecká kotlina k Priečnemu sedlu. Na jihu se pod ním nachází skalní práh, pod kterým je nižší stupeň Velké Studené doliny.\n\nPleso nemá povrchový přítok ani odtok. Náleží k povodí Streleckého potoka, který se na povrchu objevuje až níže pod plesem.\n\nPleso není veřejnosti přístupné. Ve vzdálenosti 300 m od něj prochází žlutá turistická značka z Téryho chaty na Zbojníckou chatu, která je přístupná každoročně v období od 16. června do 31. října.\n\n\n"}
{"id": "1331951", "url": "https://cs.wikipedia.org/wiki?curid=1331951", "title": "Jan Oulík", "text": "Jan Oulík\n\nJan Oulík (* 9. listopadu 1962, Praha) je český genealog a heraldický kreslíř a k říjnu 2017 také tiskový mluvčí Charity ČR. \n\nVystudoval obor archivnictví a pomocné vědy historické na Filozofické fakultě Univerzity Karlovy v Praze. Ve druhé polovině 90. let 20. století byl redaktorem Katolického týdeníku.\nVytvořil několik znaků českých obcí i erbů soukromých osob (mj. českých a moravských římskokatolických biskupů). Žije v Odoleně Vodě.\n"}
{"id": "1331953", "url": "https://cs.wikipedia.org/wiki?curid=1331953", "title": "Claire Buhrfeind", "text": "Claire Buhrfeind\n\nClaire Buhrfeind (* 3. srpna 1998 Plano, Texas) je americká reprezentantka ve sportovním lezení, mistryně USA v lezení na rychlost, juniorská mistryně světa v lezení na obtížnost a v boulderingu, zlato i stříbro získala také na panamerickém mistrovství juniorů v lezení na obtížnost.\n\n\n"}
{"id": "1331956", "url": "https://cs.wikipedia.org/wiki?curid=1331956", "title": "Trichlorfluormethan", "text": "Trichlorfluormethan\n\nTrichlorfluormethan, také nazývaný freon-11, CFC-11 nebo R-11, je chlor-fluorovaný uhlovodík. Jeho teplota varu je blízko standardní teplotě.\n\nR-11 byl prvním široce používaným chladivem. Vzhledem ke své vysoké teplotě varu (ve srovnání s jinými chladivy) může být použit v zařízeních, která pracují za nízkého tlaku, na rozdíl od R-12 a R-22.\n\nTrichlorfluormethan se používá jako referenční sloučenina v F-nukleární magnetické rezonanci.\n\nR-11 má potenciál poškozování ozonové vrstvy 1,0 (stejný jako R-12).\n"}
{"id": "1331975", "url": "https://cs.wikipedia.org/wiki?curid=1331975", "title": "Karančo guadeloupský", "text": "Karančo guadeloupský\n\nKarančo guadeloupský nebo karančo guadalupský (\"Caracara lutosa\") je vyhynulý sokolovitý pták z rodu karančo (\"Caracara\"). Druh popsal Robert Ridgway roku 1876 a je známo několik synonym: \"Caracara lutosus\", \"Caracara plancus lutosa\", \"Polyborus lutosus\" a \"Polyborus plancus lutosus\". Někdy je považován za totožný druh jako karančo chocholatý (\"Caracara cheriway\") nebo karančo jižní (\"C. plancus\"), molekulární analýzy nicméně ukazují, že se jednalo o samostatný druh. Místní lidé mu říkali quelili.\nKarančo guadeloupský se vyskytoval pouze na ostrůvku Guadalupe ležící v blízkosti Mexika. Tento ostrov má rozlohu jen 35×9 km. Karančo byl zdejší endemit (jedno z nejznámějších zdejších zvířat), obývající pravděpodobně otevřené oblasti. Příbuzné těchto ptáků je možné vysledovat do pevninské Jižní a Střední Ameriky. Kosti podobné těm od karanča guadeloupského byly nalezeny v jezírcích La Brea Tar Pits v Kalifornii a jejich stáří bylo určeno na 40 000 let. Předkové karanča guadeloupského tedy pocházejí z pevninské Ameriky.\nKarančo guadeloupský vzhledem připomínal jestřábovitého ptáka. Byl velký asi 60 cm, s velkou hlavou vybavenou olověně zbarveným zobákem. Měl dlouhý ocas i končetiny, a jeho rozpětí křídel činilo okolo 132 cm. Zbarvení bylo kávové, s bílými tvářemi a hrdlem. Samci a samičky se vzájemně podobali, nebyl tedy vyvinut zvlášť výrazný pohlavní dimorfismus. O chování tohoto druhu se dochovalo několik informací. Mohl žít spíše na zemi a lovil převážně menší živočichy, například hlodavce nebo ještěrky. Byl rovněž důležitým mrchožroutem. Je možné, že byl vůči jiným karančům tolerantnější než současné druhy a jednotliví jedinci spolu vzájemně komunikovali pomocí zaklánění hlavy (možná způsob ukazující postavení mezi jednotlivými ptáky). Hnízda, do nichž byla nakladena maximálně dvě vejce, stavěli karančové hlavně ve skalních puklinách, využívána byla nicméně i vegetace na ostrově. Jedna generace trvala 11,3 roku.\nKarančo guadeloupský byl na ostrově relativně hojný ještě v 18. století, žilo zde však maximálně několik set jedinců, více by ostrov neuživil. Tehdy však byla na Guadalupe dovezena stáda koz; ostrov měl být zastávkou se zdroji masa pro lovce, zabíjející vydry a další zvířata. Kozy spásly většinu vegetace na ostrově, v roce 1876 však prý byli stále karančové hojní. Ke konci 19. století však druh začal být střílen a tráven kvůli představě, že dovezené kozy zabíjí. Tato skutečnost je však velmi nepravděpodobná. Během 19. století se navíc pták stal také vítanou součástí přírodovědných sbírek. Lovec Rollo Beck roku 1900 objevil poslední skupinku těchto ptáků, a většinu jich zabil. Později k tomu napsal:\nPoslední pozorování bylo zaznamenáno roku 1903, Mezinárodní svaz ochrany přírody považuje druh za vyhynulý od roku 1988.\n"}
{"id": "1331976", "url": "https://cs.wikipedia.org/wiki?curid=1331976", "title": "Klášter Fulda", "text": "Klášter Fulda\n\nKlášter Fulda, říšské opatství Fulda či jen \"fuldský klášter\" ( \"Kloster Fulda\" či \"Reichskloster Fulda\", \"Reichsabtei Fulda\"), známý též jako klášter svatého Bonifáce (\"Kloster des Bonifatius\", \"Abbatia Fuldensis\") je někdejší klášter benediktinů v německé spolkové zemi Hesensku, asi 100 km severovýchodně od Frankfurtu nad Mohanem.\n\nKlášter byl založen roku 744 Sturmiem na žádost Winfrieda Bonifatia v nivě řeky Fuldy a stala se zárodkem pozdějšího města Fulda. Klášter byl zasvěcen Nejsvětějšímu Vykupiteli (Salvátor). Bonifatius jmenoval Sturmia prvním opatem kláštera.\n\nOpatství i se svým zbožím bylo v průběhu svých dějin biskupské správní středisko a dokonce i samostatné biskupské knížectví v rámci Svaté říše římské a fuldští opati od roku 1220 užívali titulu kníže-biskup. Území opatství bylo roku 1752 povýšeno na knížecí biskupství papežem Benediktem XIV. , než bylo roku 1803 mimořádným říšským usnesením zrušeno.\n\n"}
{"id": "1331982", "url": "https://cs.wikipedia.org/wiki?curid=1331982", "title": "Vyšné Strelecké pleso", "text": "Vyšné Strelecké pleso\n\nVyšné Strelecké pleso je ledovcové jezero ve skupině Streleckých ples ve Velké Studené dolině ve Vysokých Tatrách na Slovensku. Má rozlohu 0,0500 ha. Dosahuje maximální hloubky 0,6 m a objemu 85 m³. Leží v nadmořské výšce 2013 m, což je paradoxně níže než Nižné Strelecké pleso. Vyšné je označované z toho důvodu, že leží dále od ústí doliny.\n\nJihozápadně od plesa se zvedá Strelecká veža. Na severu stoupá Strelecká kotlina k Priečnemu sedlu. Na jihu se pod ním nachází skalní práh, pod kterým je nižší stupeň Velké Studené doliny.\n\nPleso nemá povrchový přítok ani odtok. Náleží k povodí Streleckého potoka, který se na povrchu objevuje až níže pod plesem.\n\nPleso není veřejnosti přístupné. Ve vzdálenosti 300 m od něj prochází žlutá turistická značka z Téryho chaty na Zbojníckou chatu, která je přístupná každoročně v období od 16. června do 31. října.\n\n\n"}
{"id": "1331984", "url": "https://cs.wikipedia.org/wiki?curid=1331984", "title": "Kubánka andská", "text": "Kubánka andská\n\nKubánka andská (\"Tiaris obscurus\") je malý zpěvný pták, který byl dříve řazen do čeledi strnadovitých (\"Emberizidae\"), nyní je však jako blízký příbuzný Darwinových pěnkav zařazen mezi tangarovité (\"Thraupidae\").\n\nŽije v severozápadní Argentině, v Bolívii, Kolumbii, Ekvádoru, Peru a v západní Venezuele. Objevuje se i v Paraguayi a ve střední Brazílii.\n\nPřirozenými biotopy kubánky andské jsou subtropické či tropické vlhké nížinné lesy, subtropické nebo tropické vlhké horské lesy, subtropické či tropické vlhké křovinaté porosty, subtropické nebo tropické vlhké křoviny a sukcesivní lesní porosty.\n\n"}
{"id": "1331986", "url": "https://cs.wikipedia.org/wiki?curid=1331986", "title": "Tianjin Open 2017 – ženská čtyřhra", "text": "Tianjin Open 2017 – ženská čtyřhra\n\nŽenská čtyřhra Tianjin Open 2017 probíhala v první polovině října 2017. Do deblové soutěže tchienťinského tenisového turnaje nastoupilo šestnáct dvojic. Obhájcem titulu byl pár Pcheng Šuaj a Christina McHaleová, jehož členky nestartovaly společně. Pchengová se rozhodla turnaje nezúčastnit. Spoluhráčkou McHaleové se stala americká krajanka Lauren Davisová, s níž skončila v úvodním kole na raketách Bondarenkové s Kudrjavcevovou.\n\nVítězem se stal nenasazený rumunsko-italský pár Irina-Camelia Beguová a Sara Erraniová, který ve finále za 1.09 hodin zdolal slovinsko-srbské turnajové trojky Dalilu Jakupovićovou s Ninou Stojanovićovou po dvousetovém průběhu 6–4 a 6–3. Obě šampionky si do žebříčku WTA připsaly 280 bodů a získaly premiérovou společnou trofej. Beguová vybojovala šestý deblový titul na okruhu WTA Tour a pro Erraniovovou vracející se po dvouměsíčním dopingovém trestu to bylo dvacáté šesté takové turnajové vítězství.\n\n"}
{"id": "1331991", "url": "https://cs.wikipedia.org/wiki?curid=1331991", "title": "Nerthus", "text": "Nerthus\n\nNerthus je germánská bohyně, která byla ctěna svébskými kmeny. Jediná zmínka o Nerthus pochází z počátku 2. století z díla Germania římského historika Publia Cornelia Tacita. Ten uvádí že svébské kmeny Reudingi, Aviones, Anglii, Varini, Eudoses, Suarini a Nuitones sídlící u Baltu uctívají bohyni jménem Nerthus, kterou ztožňuje s Terrou Mater. Píše o ní toto:\n\nGermánská podoba jména pravděpodobně zněla \"Nerthuz\", čemuž odpovídá jméno severského boha moře Njörða. Rozdílnost pohlaví těchto dvou postav vysvětluje Jaan Puhvel s odkazem na mýtus o námluvách Njörða a Skadi. Obryně Skadi si v něm podle nohou vybírá manžela jako odškodnění za zabití svého otce bohy a zároveň vystupuje jako bohyně spojená s lovem, lučištnictvím, lyžováním a horami. Skadi pak spojuje s bohem Ullem, taktéž lučištníkem a lyžařem, za jehož pragermánské jméno považuje \"Wulthanaz\". Původně se tedy mohlo jednat o pár bohyně země a vody a boha zimní oblohy.\n\nPuhvel též upozorňuje na paralelu s Freyem, který ve společnosti ženské průvodkyně také absolvoval pouť v krytém voze a jemuž byly v Uppsale obětováni lidem vhozením do studny.\n\n"}
{"id": "1331993", "url": "https://cs.wikipedia.org/wiki?curid=1331993", "title": "Gerda III", "text": "Gerda III\n\nGerda III je člun používaný za druhé světové války pro záchranu dánských Židů. Dánská dívka Henny Sindingová, dcera majitele lodi, spolu s dalšími členy posádky pašovala pronásledované Židy z nacisty okupovaného Dánska přes úžinu Öresund do neutrálního Švédska. Podařilo se jim zachránit přibližně 300 osob. Člun byl ze služby vyřazen roku 1989. Byl darován do USA a zachován jako muzejní loď.\n\nČlun byl postaven roku 1928 pro organizaci zajišťující provoz majáků. Jeho úkolem bylo zásobování majáku Drogden v úžině Öresund. Vyroben byl z dubového a borového dřeva. Posádka byla čtyřčlenná.\n\nV roce 1943 se prudce zhoršila situace dánských Židů. Dánští občané nesouhlasili s pronásledováním Židů. Dánští politici, hnutí odporu a představitelé židovské komunity získali informaci o chystaných transportech do koncentračních táborů. Následně se asi sedmi tisícům osob podařilo uprchnout na malých člunech před úžinu Öresund do neutrálního Švédska. Do evakuace se zapojilo cca 300 malých plavidel. Jedním z nich byl člun \"Gerda III\", jehož posádce se pod zástěrkou obsluhy majáku v říjnu 1943 podařilo propašovat a tím zachránit před nacisty přibližně 300 Židů.\n\nPosádku člunu tvořili Otto Anderson, John Hansen, Gerhardt Steffensen a Einar Tonnesen. Hlavní organizátorkou převážení uprchlíků byla tehdy 22letá Henna Sindingová, která byla členkou odbojové organizace Holger Danske 2 a zároveň dcerou ředitele organizace vlastnící člun Paula Sindinga. Uprchlíci byli na švédské pobřeží pašování v malých skupinách po asi 10–15 lidech. Nejdříve se schovali ve skladech, odkud byli tajně zavedeni po jednom na palubu lodi a uschováni v malém prostoru v podpalubí. Přestože loď byla před odplutím pravidelně kontrolována německými vojáky, ti nikdy nezkontrolovali nákladový prostor a uprchlíci zůstali neobjeveni. Možná jejich pozornost otupil fakt, že posádka člunu jim při každé kontrole nabídla pivo.\n\nI po skončení této záchranné akce posádka plavidla \"Gerda III\" pomáhala hnutí odporu. Do konce války do Švédska přepravila 600–700 odbojářů, spojeneckých pilotů, či parašutistů.\n\n\"Gerda III\" byla po ukončení své aktivní služby v roce 1989 dánským parlamentem věnována americkému Muzeu židovského dědictví v New Yorku. Zároveň byl člun dánskou loděnicí J. Ring Anderson restaurován do původní podoby. Je vystavena v muzeu Mystic Seaport ve městě Mystic ve státě Connecticut.\n\nPříběhy záchrany Židů pomocí člunu \"Gerda III\" byl zpracován v dánském filmu \"A day in October\" (1991) a roku 2017 v dokumentární sérii Válečné lodě.\n\n\n"}
{"id": "1331996", "url": "https://cs.wikipedia.org/wiki?curid=1331996", "title": "Kostel svatého Jakuba Staršího (Štoky)", "text": "Kostel svatého Jakuba Staršího (Štoky)\n\nKostel svatého Jakuba Staršího (případně také Kostel svatého Jakuba Většího) je farní kostel římskokatolické farnosti Štoky v centru městyse Štoky v parčíku uprostřed návsi. Jde o jednolodní gotickou stavbu obdélného půdorysu s trojbokým závěrem a hranolovou věží na jihozápadní straně. Západní strana kostela je završena trojúhelníkovým štítem. Kostel je chráněn jako kulturní památka České republiky.\n\nKostel je jednolodní stavbou obdélného půdorysu, má trojboký závěr s presbytářem a věží na jihozápadní straně. Na jižní a západní straně jsou předsíně, na západní straně je vysoký štít. Nejstarší zdivo je zachováno v prvních dvou patrech věže a v předsíni na jižní straně. Loď je zaklenuta křížovou klenbou, stejně tak i presbytář, kruchta je pak podklenutá sítí žeber. V kostele je instalován barokní hlavní oltář, ten byl opraven v roce 1935, na oltáři je oltářní obraz od Josefa Papáčka, v kostele jsou také dva boční pseudogotické oltáře z doby kolem roku 1870, autorem oltářních obrazů na bočních oltářích je Jan Vysekal mladší. Kazatelna pochází z doby kolem roku 1820. \n\nV kostele se nachází barokní sousoší kalvárie z doby kolem roku 1840, v presbytáři se nachází sochy svatého Václava a svatého Jana Nepomuckého z doby kolem poloviny 18. století. V kostele se nachází pískovcová křtitelnice. Na vnějších stranách kostela jsou náhrobky z různých let, kdy nejstarší je z roku 1622. U kostela stojí socha svatého Jana Nepomuckého z doby kolem roku 1803.\n\nPod podlahou kostela se mají nacházet podzemní chodby a hrob Leopolda Popela z Lobkovic.\n\nKostel je poprvé zmíněn v roce 1372, vesnice Štoky patřila pánům z Lichtenburka, později od roku 1436 pak patřila Trčkům z Lípy. Gotický kostel byl v roce 1602 přestavěn na kostel pozdně gotický. Mezi lety 1540 a 1624 spadla farnost po husitských válkách do patronátu evangelické církve. V roce 1623 byla farnost vrácena katolické církvi. V roce 1854 (nebo 1754) pak byla rekonstruována věž kostela. V roce 1761 pak byl rekonstruován i celý kostel. Kostel pak v roce 1816 vyhořel, k opravě došlo až v roce 1845. V roce 1886 byla upravena věž, byly instalovány hodiny. Do roku 1902 se kolem kostela nacházel hřbitov, ten byl zrušen. Kostel pak byl rekonstruován ještě v letech 1913, 1922 a 1970 (omítnutí kostela). Roku 1986 byla střecha věže pokryta měděnou krytinou. Následně mezi lety 1989 a 1990 byla opravena a nově zbudována střecha kostela, v roce 1993 byl interiér kostela vymalován a byly odstraněny oba boční oltáře a zpovědnice, oltáře byly odvezeny k restaurování. Roku 2010 byly provedeny parkové úpravy nedaleko kostela, byly provedeny drobné opravy a úpravy v interiéru kostela. V roce 2011 byla upravena fasáda kostela. Roku 2012 bylo v kostele vyměněno topení.\n\nV roce 1995 byl kostel vyloupen. \n\n\n"}
{"id": "1332010", "url": "https://cs.wikipedia.org/wiki?curid=1332010", "title": "Karel Bubla", "text": "Karel Bubla\n\nKarel Bubla může být:\n\n"}
{"id": "1332021", "url": "https://cs.wikipedia.org/wiki?curid=1332021", "title": "Rusko-perská válka (1804–1813)", "text": "Rusko-perská válka (1804–1813)\n\nRusko-perská válka z let 1804 až 1813 představovala jednu z mnoha válek mezi Perskou říší a carským Ruskem a začala, jako mnoho z jejich válek, sporem o území. Nový perský vládce Fát Alí Šáh chtěl upevnit nejsevernější oblasti svého království – dnešní Gruzii, která byla připojena carem Pavlem I. několik let po rusko-perské válce z roku 1796. Stejně jako jeho perský protějšek byl i car Alexandr I. Pavlovič novým vládcem na trůně a také tak odhodlaný kontrolovat sporná území.\n\nVálka skončila v roce 1813 Gulistánskou dohodou, která postoupila zmíněné území Gruzie carskému Rusku a také íránské území Dagestán, které dnes tvoří většinu dnešního Ázerbájdžánu a menších částí Arménie.\n"}
{"id": "1332028", "url": "https://cs.wikipedia.org/wiki?curid=1332028", "title": "Li Jü (Jižní Tchang)", "text": "Li Jü (Jižní Tchang)\n\nLi Jü, vladařským jménem \"Li Chou-ču\" (937–978) byl čínský básník, kaligraf, malíř, hudebník a poslední vládce království Jižní Tchang v letech 961 až 976. Patřil k nejvýznamnějším autorům poezie v žánru cch’, z jeho díla se zachovalo čtyřicet pět básní, autorství některých je však sporné. Původně se věnoval milostné lyrice, po smrti manželky se v jeho tvorbě objevuje nostalgický tón. V roce 976 jeho zemi dobyl Tchaj-cung, císař říše Sung. Li Jü upadl do zajetí a byl vězněn v Kchaj-fengu; tématem jeho básní z tohoto období se stává pomíjivost moci a slávy. Podle legendy tyto Li Jüovy verše rozhněvaly Tchaj-sunga natolik, že nechal básníka zavraždit.\n\n\n"}
{"id": "1332034", "url": "https://cs.wikipedia.org/wiki?curid=1332034", "title": "Rusko-perská válka (1826–1828)", "text": "Rusko-perská válka (1826–1828)\n\nRusko-perská válka v letech 1826–1828 byla posledním velkým vojenským konfliktem mezi carským Ruskem a Perskou říší.\n\nPo uzavření Gulistánské dohody, která ukončila předchozí válku v roce 1813, zavládl na Kavkaze na třináct let mír. Avšak Fát Alí Šáh, který se stále potýkal s potřebou zahraničních subvencí, se spoléhal na rady britských agentů, kteří ho tlačili k opětovnému získání území ztraceného ve prospěch Ruska a slíbili podporu pro vojenskou akci. Britský postoj nabral po konečné porážce Napoleona opět antiruské tendence. \n\nO této otázce bylo rozhodnuto na jaře roku 1826, kdy v Teheránu zvítězila vojenská strana Abbase Mirzi a ruský vyslanec Alexandr Sergejevič Menšikov byl dán do domácího vězení. Ruský velitel, generál Jermolov si svým postupem odcizil obyvatelstvo v nově získaných oblastech a přeháněl plnění podmínek gulistánské smlouvy, čímž ještě více provokoval Peršany. Peršané získali počáteční převahu a pochodovali podél Kaspického moře směrem na Tbilisi, cestou se k nim přidávali lokální vládci a generál Jermolov se raději stáhl z Gandži. Rusové posílili své vojsko muži a aktivnějšími veliteli a Britové odmítli Peršanům pomoc, odvolávali se přitom na smlouvu z roku 1809, která vylučovala britskou pomoc v případě, že by byla Persie agresorem.\n\nBěhem necelého roku perská armáda Abbase Mirzi i jeho bratra Mohammada Mirzi prohrála v několika bitvách. Ganžu získali zpět Rusové a počátkem října 1828 také zabrali Jerevan. Válka skončila po okupaci města Tabríz koncem října 1828. \n\nTato válka měla pro Persii ještě horší důsledky než válka v letech 1804–1813, neboť následná dohoda z Turkmenčaje ji zbavila posledních zbývajících území na Kavkaze, včetně celé dnešní Arménie, jižního zbytku dnešního Ázerbájdžánu a území dnešního Igdiru v Turecku. Prostřednictvím dohod z Gulistánu a Turkmenčaje Persie tedy ztratila všechna území na Kavkaze ve prospěch Ruska, přišla o Jerevan a hranice se posunuly až k řece Araks. Peršané museli zaplatit válečné reparace ve výši 20 miliónu rublů a vrátit všechny zajatce, včetně těch, kteří pobývali v zajetí dvacet a více let.\n\nVálka naznačila konec éry rusko-perských válek, přičemž Rusko bylo nyní bezpochybnou dominantní silou na Kavkaze. Persie (Írán) byla nucena postoupit území, která nikdy nezískala zpět. Dobytá území zůstala pod ruskou nadvládou 160 let až do získání nezávislosti, s výjimkou Dagestánu, který je stále součástí Ruska. V roce 1991 s rozpadem SSSR vznikly na velké části Zakavkazska nové státy jako Gruzie, Ázerbájdžán a Arménie, které se kdysi v roce 1828 dostaly pod nadvládu Ruska. \n\nJako přímý důsledek dohod z Gulistánu a Turkmenčaj, které vyplynuly z obou rusko-perských válek 19. století, jsou národy jako Azerové a Talyšové rozděleni mezi dva státy – Ázerbájdžán a Írán.\n"}
{"id": "1332038", "url": "https://cs.wikipedia.org/wiki?curid=1332038", "title": "Regionální geologie", "text": "Regionální geologie\n\nRegionální geologie, také oblastní geologie může být chápána ve dvojím smyslu:\n\n\n\nRegionální geologie není univerzální geologická disciplína, která by byla nadřazena ostatním geologickým oborům. Využívá však komplexní informace nahromaděné z ostatních dílčích oborů jako je petrografie, mineralogie, stratigrafie, strukturní geologie, geofyzika nebo geochemie. Sumarizací těchto poznatků pro jednotlivé tektonické jednotky a oblasti se následně utváří jejich celkový geologický obraz.\n\nRegionální geologie má význam při tvorbě geologických map, které spolu s přiloženou dokumentací popisují geologickou stavbu a vývoj oblasti.\n\n"}
{"id": "1332039", "url": "https://cs.wikipedia.org/wiki?curid=1332039", "title": "Stary Sącz", "text": "Stary Sącz\n\nStary Sącz () je město a stejnojmenná městská a vesnická gmina v okrese Nowy Sącz v Malopolském vojvodství v jižním Polsku. Rozkládá se na ploše 15 km² v nadmořské výšce 320 metrů. K roku 2016 zde žilo 9054 obyvatel.\n\nStary Sącz leží na při pravém břehu řeky Dunajec u jejího ústí do řeky Poprad, v \"„Sądecké kotlině“\".\n\nSousedními obcemi jsou města Nowy Sącz na severovýchodě, Moszczenica Niżna a Barcice Dolne na jihu, Stadła, Podegrodzie a Mostki na západě, Podrzecze na severu.\n\nV roce 1257 daroval Boleslav V. Stydlivý zdejší panství své ženě Kinze Polské. K tomuto datu se také udává vznik obce. V roce 1358 získal Stary Sącz Magdeburské právo.\n\nMěsto Stary Sącz je sídlem stejnojmenné městské gminy (\"gmina miejska\").\n\nVesnická gmina (\"gmina wiejska\") Stary Sącz zahrnuje následujících 15 obcí se starostenstvími (\"sołectwo\"):\n\n\n\n"}
{"id": "1332040", "url": "https://cs.wikipedia.org/wiki?curid=1332040", "title": "Edgar Moreau", "text": "Edgar Moreau\n\nEdgar Moreau (* 3. duben 1994 Paříž) je francouzský violoncellista.\n\nMoreau se narodil v Paříži roku 1994. Ve čtyřech letech zahlédl v jednom obchodě violoncellistku, což ho natolik zaujalo, že zanedlouho se na violoncello začal učit hrát (s učitelem Carlosem Beyrisem, později Xavierem Gagnepainem). Po dvou letech ještě přidal klavír.\n\nOd třinácti let studoval na Národní konzervatoř hudby a tance v Paříži pod vedením Philippa Mullera a od devatenácti na Kronberg Academy pod vedením Franse Helmersona (poblíž Frankfurtu). Také se zúčastnil mnoha mistrovských tříd, např. Lynn Harrell, Anner Bylsma a Miklós Perényi a dalších.\n\nSpolupracuje s dirigenty jako Valerij Gergijev, Gustavo Dudamel či Yuri Bashmet, interprety jako jsou např. Renaud Capuçon, Betrand Chamayou, Chatia Buniatišviliová a mnohými dalšími. \n\nJeho nástrojem je violoncello z roku 1711 vyrobené Davidem Tecchlerem.\n\n\nEdgar Moreau má uzavřenou smlouvu s Warner Classics.\n\n"}
{"id": "1332041", "url": "https://cs.wikipedia.org/wiki?curid=1332041", "title": "George Bass", "text": "George Bass\n\nGeorge Bass (30. ledna 1771 Aswarby – asi 1803 Tichý oceán) byl anglický lékař a cestovatel.\n\nPocházel z rolnické rodiny, vyučil se v Bostonu ranhojičem, získal zaměstnání u Royal Navy a roku 1794 odplul s lodí \"HMS Reliance\" do Austrálie. Zde konal spolu s Matthewem Flindersem výzkumné výpravy na člunu dlouhém necelé tři metry, nazvaném \"Tom Thumb\" (\"Paleček\"). Napřed pronikli po řece Georges River do vnitrozemí, pak se vydali z Botany Bay na jih a objevili záliv Port Hacking. Pak se Bass sám pokusil neúspěšně překročit Modré hory, nalezl ložiska uhlí v oblasti jižně od Sydney, studoval také domorodé jazyky. V roce 1797 na další plavbě prozkoumal pobřeží Gippslandu, v roce 1798 Bass s Flindersem přepluli úžinu mezi Austrálií a Tasmánií (později nazvanou Bassův průliv), jako první obepluli celou Tasmánii a popsali její přírodní poměry, na základě jejich zprávy rozhodl guvernér John Hunter o kolonizaci ostrova.\n\nDne 5. února 1803 vyplul Bass s lodí \"Venus\" směrem na Tahiti, aby navázal obchodní styky mezi ostrovem a australskými trestaneckými koloniemi, zmizel však beze stopy. V roce 1806 byl prohlášen za mrtvého, i když existuje teorie, že se mu podařilo přistát v Chile a upadl do zajetí místních otrokářů; důkazy však chybějí.\n\n"}
{"id": "1332042", "url": "https://cs.wikipedia.org/wiki?curid=1332042", "title": "Renato Dionisi", "text": "Renato Dionisi\n\nRenato Dionisi (* 21. listopadu 1947) je bývalý italský sportovec, atlet, halový mistr Evropy ve skoku o tyči z roku 1973.\nV letech 1964 a 1972 startoval na Letních olympijských hrách, vždy bez medailového úspěchu. V roce 1971 získal na mistrovství Evropy v soutěži tyčkařů bronzovou medaili, o dva roky později se stal halovým mistrem Evropy ve skoku o tyči. Posledním medailovým úspěchem na vrcholných soutěžích bylo pro něj třetí místo na evropském halovém šampionátu v roce 1976. Jeho osobní rekord 5,45 metru pochází z roku 1972.\n\n"}
{"id": "1332043", "url": "https://cs.wikipedia.org/wiki?curid=1332043", "title": "Srđ", "text": "Srđ\n\nSrđ (italsky Monte Sergio) je 412 m vysoký vrchol, který se vypíná severně od města Dubrovníka a jižně od ústí dubrovnické řeky do Jaderského moře. \n\nSeverní a část jižního svahu kopce jsou zalesněné; vrchol je holý. Dubové lesy, které zde byly původní, daly městu Dubrovník jeho jméno. Ve východní části kopce se v blízkosti města Komolac nachází vápencový lom, který je využíván již po desítky let. \n\nVrch představoval pro město ochranu před silnými větry (bura) a měl významný strategický význam v případě obrany města před případnými útočníky. V roce 1667 se zde při silném zemětřesní uvolnily kameny, které se následně sesuly do města a umocnily tak škody, které napáchaly otřesy půdy.\nNa vrcholu kopce se nacházejí pozůstatky pevnosti (Fort Impérial), která zde byla vybudována během Napoleonských válek v letech 1806–1816. V současné době se v její blízkosti nachází také vysílač a muzeum věnované bojům o město Dubrovník v roce 1991. Kromě této se severněji od hlavního vrcholu nachází pozůstatky ještě dvou pevností; Strinčjera a Gradci.\n\nV 30. letech 20. století se místní obyvatelé zasadili o vybudování kamenného kříže na vrcholu kopce. Autorem byl známý sochař Jože Plečnik. Kříž měl být odhalen v roce 1933 při připomínce tisíce devíti set let od ukřižování Ježíše Krista. Nakonec byl slavnostně odhalen v roce 1935 a na svém místě vydržel až do roku 1991. V roce 1997 byl obnoven.\n\nPevnost i vysílač byly v říjnu až prosinci 1991 ostřelovány raketami Jugoslávské lidové armády z okolních kopců i lodí Jugoslávského válečného námořnictva. Jugoslávským vojákům se podařilo porazit chorvatskou obranu a proniknout do pevnosti Imperial, nicméně pouze na krátkou dobu. Během bojů byl zničen místní kamenný kříž, který byl obnoven v roce 1997. Po skončení války se stal vrchol s vyhlídkou na město i Jaderské moře opět výletním cílem místních i turistů.\n\nDiskuzi vyvolala myšlenka využití severní části plošiny na vrcholu Srđ jako rozsáhlého golfového resortu, výstavby nových hotelů i obytných domů. Proti ní se vytvořila občanská skupina \"Srđ je naš\", která kandidovala v chorvatských místních volbách a iniciovala referendum o budoucnosti vrcholu. Vzhledem k tomu, že se místního referenda účastnilo pouhých 33 %, nebylo platné.\n\nOd roku 1961 až do roku 1991 bylo možné se dostat z města Dubrovníka na vrchol lanovou dráhou, která však byla následně zničena během ostřelování města v roce 1991 v souvislosti s Chorvatskou válkou za nezávislost. Lanová dráha byla obnovena v roce 2010, a od té doby slouží opět návštěvníkům. Kromě toho vede na vrchol z jihovýchodní strany přes vesnici Bosanka i silnice.\n"}
{"id": "1332044", "url": "https://cs.wikipedia.org/wiki?curid=1332044", "title": "Kostel svatého Jiljí (Zrębice)", "text": "Kostel svatého Jiljí (Zrębice)\n\nKostel svatého Jiljí (polsky: \"Kościół św. Idziego\") je historický římskokatolický dřevěný kostel v obci Zrębice, gmina Olsztyn, okres Częstochowa, Slezské vojvodství a náleží do děkanátu Olsztyn, arcidiecéze čenstochovské, je farním kostelem farnosti svatého Jiljí v Zrębice.\n\nDřevěný kostel je v seznamu kulturních památek Polska pod číslem R/506/57 z 2. května 1957, 264/60 z 7. března 1960 a 30/78 z 20. února 1978 a je součástí Stezky dřevěné architektury v Slezském vojvodství. Volně stojící dřevěná zvonice z roku 1782 je v seznamu kulturních památek Polska pod číslem 1153/70 z 21. prosince 1970 a 31/78 z 20. února 1978.\n\nPrvní písemné zmínky o existenci církevní stavby pocházejí ze Svatopetrského haléře z roku 1334. Kaple Všech svatých byla postavena za panování Kazimíra Velkého, jako vděk za ochranu před epidemií té doby. Později na místě kaple byla postavená zděná nová kaple ve stylu rotundy. Kostel sv. Jiljí byl postaven v roce 1789, první rekonstrukce byla provedena roce 1889. Další rekonstrukce probíhaly v padesátých a šedesátých letech 20. století.\n\nJednolodní dřevěná stavba roubené konstrukce bedněna deskami. Hlavní vchod je na jižní straně, druhý prochází krytým přístavkem s kruchtou. Sedlová střecha je krytá šindelem. Sanktusník s lucernou je ukončen cibulovou bání. Kněžiště na východní straně má obdélníkový půdorys, z východní strany se přimyká sakristie krytá pultovou šindelovou střechou. \n\nV severní části se nachází kruchta, která je podepřena dvěma sloupy. Kněžiště je nižší než loď a je oddělená sponovým trámem s vyřezávanými konzolami. Na sponovém trámu je umístěno \"Ukřižování\". Interiér je barokní. Hlavní oltář z 17. století byl přestavěn v 18. století. V interiéru se nachází obraz svatého Jiljí, který byl vytvořen v roce 1652. Původně byl umístěn v kapli. V roce 1789 byl přenesen do kostela. Barokní boční oltářambona pochází z 18. století je zdobená rokaji. Z 18. století je kamenná křtitelnice, z roku 1717 pochází měděná křtitelnice. V bočním barokním oltáři se nacházel obraz Panny Marie z 15. století. Obraz byl odcizen v roce 1998.\n\nV blízkosti kostela stojí dřevěná zvonice na zděné podezdívce z přelomu 17. a 18. století se zvonem z roku 1632. Konstrukce štenýřová s jehlanovou střechou krytou šindelem.\n\nU kostela sv. Jiljí roste skupina šesti lip, jejichž stáří se odhaduje na tři sta let. Tyto památné lípy jsou přírodními památkami Polska.\n\n"}
{"id": "1332046", "url": "https://cs.wikipedia.org/wiki?curid=1332046", "title": "Demons &amp; Wizards (hudební skupina)", "text": "Demons &amp; Wizards (hudební skupina)\n\nDemons & Wizards je vedlejší hudební projekt kytaristy skupiny Iced Earth Jona Schaffera a Hansiho Kürsche, zpěváka kapely Blind Guardian, založený v roce 1997. O dva roky později bylo vydáno eponymní debutové album, k jehož podpoře tato dvojice odehrála pár vystoupení na evropských festivalech. Druhá studiová deska vyšla o šest let později, jmenovala se \"Touched by the Crimson King\" a byla inspirovaná knižní fantasy sérií Temná věž od Stephena Kinga. Kvůli časové vytíženosti obou hudebníků s jejich hlavními kapelami se projekt následně odmlčel a nedocházelo k další aktivitě. To se změnilo v roce 2017, kdy duo oznámilo, že začalo pracovat na novém studiovém albu. To se bude jmenovat \"III\" a je plánováno na únor roku 2020.\n\n"}
{"id": "1332055", "url": "https://cs.wikipedia.org/wiki?curid=1332055", "title": "Luther &amp; Heyer", "text": "Luther &amp; Heyer\n\nFahrzeugbau Luther & Heyer GmbH byl německý výrobce motorových vozidel. \n\nSpolečnost vznikla v Berlíně a začala záhy vyrábět osobní automobily pod značkou \"Luther & Heyer\". V roce 1932 nebo 1933 začala vyrábět také užitkové automobily. V roce 1937 nebo 1939 výrobu ukončila.\n\nPrvním typem byl v roce 1924 model \"4/12 PS\". Šlo o malý automobil (\"kleinwagen\"). Poháněl jej čtyřválcový motor o objemu 1000 cm³.\n\nPočátkem 30. let vznikla užitková vozidla s třemi koly. Dochovaný valník z roku 1932 se dochoval a je vystaven v \"Veteranen-Fahrzeugmuseum von Herbert Schmidt\" v Bergholz-Rehbrücke. K jeho pohonu sloužil jednoválcový motor o objemu 192 cm³ s výkonem 5 k. \n\n\n"}
{"id": "1332058", "url": "https://cs.wikipedia.org/wiki?curid=1332058", "title": "Poustevna svatého Filipa (Solovecký klášter)", "text": "Poustevna svatého Filipa (Solovecký klášter)\n\nPoustevna svatého Filipa (), někdy též Ježíšova poustevna, je jedna z pousteven Soloveckého kláštera, nacházející se na břehu Igumenského jezera na Soloveckém ostrově. Založena byla v 16. století klášterním představeným Filipem, pozdějším moskevským patriarchou Filipem II. Požár v roce 1931 způsobil, že se dochoval pouze jediný objekt, cihlová budova bratrských cel.\n\nPoustevnu založil představený Filip, který stál v čele kláštera mezi lety 1548 až 1566 a výrazně se zasloužil o jeho hospodářský a technický rozvoj. Přesné datum založení poustevny však není známo. Filip na toto místo údajně chodil už jako mladý mnich, aby zde asi 2 km od kláštera nalezl klid k modlitbě a náboženskému rozjímání. K tomuto účelu si zde postavil i malý přístřešek, poustevnu. Jednou zdě měl údajně vidění, kdy se mu zjevil Kristus s trnovou korunou na hlavě, v okovech, plný ran a krve. Na místě zázračného zjevení potom vytrysknul ze země pramen.\n\nV roce 1565 nechal proto Filip už jako představený zbudoval nad svatým pramenem kapli a vyřezal dřevěnou plastiku Krista, trpícího v temnici. Od té doby také mniši ochraňovali Filipovu celu a kámen, na který údajně kladl hlavu při spánku. Na místě jeho skromné cely byla později vztyčena dřevěná kaple.\n\nOd dob představeného Filipa až do počátku 20. století vyhledávali život v poustevně sv. Filipa především vyznavači asketismu, odívající schimu.\n\nRoku 1839 byl na místě zchátralé dřevěné kaple vystavěn třílodní chrám ikony Boží Matky „Životodárný Pramen“. Do něj byla umístěna Filipova plastika Krista s trnovou korunou. Uprostřed chrámu se nacházel svatý pramen. K chrámu symetricky přiléhaly zvonice a přístřešek.\n\nVe 2. polovině 19. století přibyla ještě cihlová budova s celami pro ty nemnohé mnichy, kteří poustevnu navštěvovali. Tento objekt se jako jediný dochoval do 21. století.\n\nV období Soloveckého tábora zvláštního určení se zde nejdříve nacházel zvěřinec, kde byla chována kožešinová zvířata, později chemická laboratoř. Roku 1931 chrám shořel a zbytky byly záhy rozebrány, stejně jako jiné drobnější stavby.\n\nV roce 2002 byl na místě chrámu ikony Boží Matky „Životadárný Pramen“ vztyčen šestimetrový poklonný kříž, zhotovený v klášterní dílně, který byl později kvůli provádění archeologického průzkumu posunut. Poustevna jako taková byla obnovena roku 2004, kdy se zde postupně začali usazovat první poustevníci. Práce na obnově objektu bratrských cel byly dokončeny roku 2007.\n"}
{"id": "1332060", "url": "https://cs.wikipedia.org/wiki?curid=1332060", "title": "Kostel Nejsvětější Trojice (Malšice)", "text": "Kostel Nejsvětější Trojice (Malšice)\n\nKostel Nejsvětější Trojice v Malšicích je barokní farní kostel vystavěný v letech 1743–1745. Nachází se na návsi obce Malšice, v okrese Tábor v Jihočeském kraji.\n\nBarokní kostel dokončený roku 1745 vznikl přestavbou původně gotického chrámu. Ten byl vybudován roku 1373, kdy Malšice založili Rožmberkové a na počátku 15. století byla ves i kostel vypálen husitskými vzbouřenci. Poté byl již zbarokizovaný kostel v roce 1899 opraven. Roku 1994 byla obnovena fasáda kostela.\n\nMalšická farnost vznikla roku 1373, později však byla přifařena k bechyňské farnosti. Roku 1737 byla malšická farnost obnovena poté, co od roku 1678 spadala pod Plané nad Lužnicí\n\nNa přilehlém hřbitově se nachází náhrobek Františka Švece z roku 1920, jehož autorem je František Bílek.\n\nKostel je farním v malšické farnosti, administrátorem excurrendo je P. Mgr. Michal PULEC. Mše se konají o sudých nedělích (tzn. 1x za 14 dní) od 12:00 hodin.\n\n"}
{"id": "1332062", "url": "https://cs.wikipedia.org/wiki?curid=1332062", "title": "Skupina Memphis", "text": "Skupina Memphis\n\nSkupina Memphis (anglicky Memphis Group) byla italská skupina umělců, která se zabývala designem a architekturou a značným způsobem ovlivnila prvky designu 80. let 20. století. Byla založena v italském Miláně architektem Ettore Sottsassem v roce 1981. Skupina navrhla řadu unikátního nábytku, materiálů, keramiky a dekorativních prvků v postmoderním duchu. Jejich typický rukopis představují nápadné barvy, asymetrické tvary, divoké barevné kombinace a nepříliš nápadné odkazy na dřívější umělecké styly.\n\nSkupina byla zformována na přelomu let 1980 až 1981. Ačkoliv většina jejich členů byla původem z Itálie, měli své spolupracovníky také ve Francii, Rakousku a USA. Název skupiny je inspirován písní Boba Dylana s názvem \"Stuck Inside of Mobile with the Memphis Blues Again\", kterou si členové skupiny na svém prvním setkání několikrát opakovaně pouštěli. Ve své tvorbě byli inspirováni stylem Art deco a Pop-art či futurismem a kýčovitým uměním 50. let. První výstava nábytku, kterou skupina zrealizovala v Miláně v roce 1981 vyvolala mimořádný zájem, setkala se však s rozdílnými ohlasy. Jednotlivé kusy nábytku měly řadu různých nesourodých barev; byly nepříliš praktické a nikdy se nedostaly (až na jediný) do masové výroby. Kritikové označili jednotlivá díla jako \"bizarní\", \"nepochopená\" a jako \"vynucená svatba mezi Bauhausem a Fisher-Price.\"\n\nSkupina působila až do roku 1987. Přestože se nábytek a design Memphisu příliš neuplatnil, jednotlivé designové prvky se v první polovině 80. let staly v západní Evropě a v USA nesmírně populární a ovlivnily např. populární kulturu a nově vzniklou televizní stanici MTV. Dozvuk Memphisu byl poté patrný i v 90. letech.\n\n"}
{"id": "1332063", "url": "https://cs.wikipedia.org/wiki?curid=1332063", "title": "Ochosi", "text": "Ochosi\n\nOchosi či Ochossi, Oxosi, nebo Oshosi je v jorubském náboženství oriša spojený s lovem, lesy, zvířaty a bohastvím a spravedlností. Podle mytologie žije v paláci oriši Obataly. Většinou je spojován s dalšími oriši Eleguou a Ogounem, válečníky.\n\nJe synkretizován se svatým Norbertem a někdy také se svatým Hubertem a svatým Šebestiánem.\n\nMezi jeho atributy patří šípy, luk, oštěp, štít, lovecké potřeby. Dále čísla 3 a 7, modrá a jantarová barva.\n\n"}
{"id": "1332065", "url": "https://cs.wikipedia.org/wiki?curid=1332065", "title": "Marie Laveau", "text": "Marie Laveau\n\nMarie Catherine Laveau (10. září 1801, Vieux Carré – 15. června 1881, New Orleans) byla kreolská praktikantka voodoo. V 19. století patřila mezi nejvlivnější osoby v New Orleans. Je označována jako \"královna Voodoo\". Její dcera Marie Laveau II. následovala svojí matku v této tradici.\n\nNarodila se 10. září 1801 v oblasti Vieux Carré (French Quarter) jako dcera svobodné ženy Marguerite Henry (také Marguerite D'Arcantel) která měla americké, africké a francouzské kořeny a Charlese LaVeau, obchodníka s africkými a francouzskými kořeny.\n\nDne 4. srpna 1819 za Jacques (Santiaga ?) Paris, francouzského imigranta, který utekl z černého haitského masakru na bývalém francouzském území Saint-Dominque. Jejich manželství bylo potvrzeno v katedrála svatého Ludvíka v New Orleans. Tento sňatek uzavřel kapucínský kněz otec Antonio de Sedella, známý jako Pere Antoine.\n\nRoku 1820 zemřel její manžel, se kterým měla dcery Felicite (1817) a Angele (1820).\n\nPravděpodobně byla 1/3 afričanka, američanka a běloška. Jejími jedinými dcerami které se dožily dospělosti byla Marie Euchariste Eloise Laveau (1827-1860-2), později známa jako královna Marie II., která měla 5 dětí s příjmením Crocker. Všichni kromě jednoho zemřeli v dětství nebo v rané dospělosti. Další dcera byla Marie Philomene Glapion (1836-1897), která si vzala Emile Alexandra Legendra. Spolu měli 6 dětí, z nichž dvě zemřeli v dětství.\n\nJejí druhý a poslední partner byl francouz Christophe Dominick Duminy de Glapion.\n\nStala se jednou s tzv. mambo (velekněžka). Z důvodu že voodoo bylo bráno z negativního hlediska, zavedla do praktikování používání křesťanské symboly jako kříž či jiné křesťanské potřeby jako např. sochy světců aby ukázala že voodoo není v rozporu s křesťanstvím. Avšak do konce svého života byla nenáviděna místním křesťanským duchovenstvem.\n\nZemřela 15. června 1881 v New Orleans. Je pohřbena na Saint Louis Cemetery.\n"}
{"id": "1332066", "url": "https://cs.wikipedia.org/wiki?curid=1332066", "title": "Vitello tonnato", "text": "Vitello tonnato\n\nVitello tonnato je italské jídlo, podávané jako lehký studený předkrm (\"antipasto\"). Pochází z oblasti Lombardie a Piemontu, v místním nářečí se nazývá \"vitel tonnè\". Připravuje se z masa místní rasy skotu Fassone, \"vitello\" znamená tele a \"tonna\" tuňák. Recept zmiňuje již Pellegrino Artusi ve své kuchařce z roku 1891.\n\nTelecí maso (kýta nebo hřbet) se nechá přes noc marinovat v suchém bílém víně s bylinkami, pak se uvaří vcelku s kořenovou zeleninou na mírném plameni. Nechá se vychladnout a nakrájí se na velmi tenké plátky, které se naskládají na talíř a přelijí omáčkou, vyrobenou z vaječných žloutků rozmixovaných s olivovým olejem, citronovou šťávou, vývarem z telecího, kapary a masem tuňáka pošírovaným s vínem, cibulí a česnekem. Vše se nechá v chladu rozležet a podává jako osvěžující letní jídlo, které je možno dozdobit ančovičkami, feferonkami, citronem a různou zeleninou. Variantou receptu je použití pečeného masa místo vařeného, omáčka se v moderní kuchyni běžně nahrazuje kupovanou majonézou smíchanou s tuňákovou konzervou. Podobným jídlem je \"pollo tonnato\", kde se místo telecího používá drůbeží maso.\n\nS italskými vystěhovalci se tento pokrm dostal do Argentiny, kde je součástí vánoční hostiny (Vánoce připadají na jižní polokouli na léto). \n\n \n"}
{"id": "1332067", "url": "https://cs.wikipedia.org/wiki?curid=1332067", "title": "Klenový troják v Hřebenech", "text": "Klenový troják v Hřebenech\n\nKlenový troják v Hřebenech je památný strom javor klen (\"Acer pseudoplatanus\") v Krušných horách. Roste v prudkém svahu nad pravým břehem Svatavy pod bývalou školou v Hřebenech, částí obce Josefov v okrese Sokolov v Karlovarském kraji. Značně vysoký trojkmenný strom s výraznými kořenovými náběhy má hustou asymetrickou korunu. Tato asymetrie je dána tím, že strom roste na rozhraní okraje louky a hustého lesa. Koruna je vyklenutá do prostoru louky, opačnou stranu omezuje v růstu okraj hustého lesa. Od rozvětvení do tří hlavních kmenů je odvozen název památného stromu. Svoji výškou přesahuje klen okolní stromy.\nKoruna stromu sahá do výšky 31 m, obvod kmene měří 506 cm (měření 2017).\n\nStrom je chráněn od roku 2017 jako strom významný vzrůstem a habitem.\n\n"}
{"id": "1332068", "url": "https://cs.wikipedia.org/wiki?curid=1332068", "title": "Jordi Cuixart i Navarro", "text": "Jordi Cuixart i Navarro\n\nJordi Cuixart (22. dubna 1975 v Santa Perpètua de Mogoda) je kulturní aktivista a ofenzivní katalánský patriot. Stoupenec aktivního separatizmu a sebeurčení Katalánska jako suverénního státu. Povoláním je podnikatel-průmyslník. Jeho společnost d'Aranow produkuje balírenské stroje a technologie.\nOd poloviny léta 2017 aktivita jimi řízených veřejných uskupení podstatně zesílila obdobně jak tomu bývá i v jiných přerodných procesech o sebeurčení, přerostla z kulturní i do politické podoby. Činnost představitelů Cuixarta a Sáncheze byla v Madridu jako centru moci shledána jako nebezpečná pro nedílnou jednotu Španělského království a jako taková na pokyn španělského generálního prokurátora José Manuela Maza dle čl. 544 španělského trestního zákona kriminalizována, přičemž oba činitelé byli vzati do vazby za organizování manifestací za sebeurčení ve dnech 20. a 21. září. Jejich uvěznění se ovšem samo vzápětí stalo předmětem dalších spontánních masových demonstrací.\n"}
{"id": "1332069", "url": "https://cs.wikipedia.org/wiki?curid=1332069", "title": "Kleck", "text": "Kleck\n\nKleck (rusky i ) je město v Minské oblasti v Bělorusku. K roku 2017 měl přes jedenáct tisíc obyvatel.\n\nKleck leží na řece Lani, přítoku Pripjati v povodí Dněpru. Od Minsku, hlavní města republiky, je vzdálen přibližně 140 kilometrů jihozápadně.\n\nV Klecku je stanice na železniční trati spojující Baranavičy a Asipovičy, tedy vedoucí ve východozápadním směru.\n"}
{"id": "1332071", "url": "https://cs.wikipedia.org/wiki?curid=1332071", "title": "Boulder City", "text": "Boulder City\n\nBoulder City je město v okrese Clark County ve státě Nevada ve Spojených státech amerických. Žije zde přes 16 tisíc obyvatel.\n\nPočátkem 30. let 20. století zde podle urbanistického plánu Saca Rienka de Boera vzniklo nové město pro pracovníky podílející se na stavbě blízké Hooverovy přehrady. Městská samospráva byla zřízena v roce 1959.\n\nU města začíná dálnice Interstate 11 a prochází jím silnice U.S. Route 93 a U.S. Route 95.\n\n"}
{"id": "1332073", "url": "https://cs.wikipedia.org/wiki?curid=1332073", "title": "Mesquite (Nevada)", "text": "Mesquite (Nevada)\n\nMesquite je město v okrese Clark County ve státě Nevada ve Spojených státech amerických. Žije zde přes 17 tisíc obyvatel.\n\nV roce 1880 zde mormoni založili osadu zvanou Mesquite Flat, která se postupně rozrostla do městečka Mesquite. Jeho hlavní ekonomickou činností bylo zemědělství. V 70. letech 20. století zde bylo otevřeno první kasíno. Charakter městečka se v následujících desetiletích podstatně změnil a počet obyvatel rapidně stoupl. Městská samospráva byla zřízena v roce 1984.\n\nMěstem prochází dálnice Interstate 15, u města se nachází letiště.\n\n"}
{"id": "1332074", "url": "https://cs.wikipedia.org/wiki?curid=1332074", "title": "Mesquite", "text": "Mesquite\n\nMesquite může být:\n"}
{"id": "1332075", "url": "https://cs.wikipedia.org/wiki?curid=1332075", "title": "Mistrovství Československa silničních motocyklů 1968", "text": "Mistrovství Československa silničních motocyklů 1968\n\nMistrovství Československa silničních motocyklů 1968 se konalo ve 3 objemových třídách.\n\n\n\n\n\n\n\n\n\n"}
{"id": "1332078", "url": "https://cs.wikipedia.org/wiki?curid=1332078", "title": "Jod-123", "text": "Jod-123\n\nJod-123 je radioizotop jodu používaný k zobrazování v nukleární medicíně v metodách jako je jednofotonová emisní výpočetní tomografie (SPECT) nebo SPECT/CT. Jeho poločas přeměny je 13,22 hodiny; při přeměně záchytem elektronu na tellur-123 vyzařuje záření gama s převažující energií 159 keV (převážně toto záření se využívá k zobrazování). Obvykle se podává v aniontové formě (jako jodid).\n\nJod-123 se vyrábí v cyklotronu ozářením xenonu v kapsli protony. Xenon-124 zachytí proton a vzniklé cesium-125 uvolní neutron a proton za vzniku xenonu-123 nebo dva neutrony za vzniku cesia-123, které se přeměňuje na xenon-123. Ze Xe vzniká I, který se hromadí na straně kapsle až do ochlazení; následně je odstraněn zředěným roztokem hydroxidu sodného halogenovou disproporcionační reakcí.\n\nJod-123 je obvykle dodáván ve formě jodidu (I) nebo jodnanu (IO) ve zředěném roztoku hydroxidu sodného, s vysokou izotopovou čistotou.\n\nI pro lékařské účely se také vyrábí bombardováním Te protony.\n\nI se přeměňuje záchytem elektronu na téměř stabilní (poločas přeměny je tak dlouhý, že se látka v praxi považuje za stabilní) Te.\n\nI je nejvhodnější izotop jodu pro diagnostické studium nemocí štítné žlázy. Jeho poločas přeměny je kolem 13,2 hodin, což je ideální pro 24hodinový test příjmu jodu a I má i další výhody pro zobrazování tkáně štítné žlázy. Energie gama fotonů, 159 keV, je ideální pro NaI krystalový detektor současných gamakamer. Má mnohem silnější proud fotonů než I. Radiační zatížení štítné žlázy je při použití I asi stokrát menší než u I.\n\nI je obvykle dodáván jako jodid sodný (NaI), někdy v elementární podobě rozpuštěný v zásaditém roztoku. Do pacientova těla se dostane v kapsli, nitrožilní injekcí nebo (méně často) v nápoji (I se často podává v nápoji kvůli tomu, že dávka radiace do tkání po rozpuštění kapsle již není dostatečně silná). Jod se dostane do štítné žlázy a k získání obrazového materiálu vhodného k diagnostikování se použije gamakamera. Pomocí kvantitativních měření lze určit absorpci jodu žlázou k diagnostikování hypertyreózy či hypotyreózy.\n\nDávkování se může lišit; pro zobrazování štítné žlázy se doporučuje 7,5-25 MBq zatímco při testu příjmání jodu se používá dávka 3,7-11,1 MBq. Existují studie, podle které podaná dávka může mít silnější účinky kvůli nečistotám, které se do ní dostaly při přípravě.\n\nDávka I je obvykle tolerována jedinci, jejichž organismy netolerují kontrastní látky obsahující vyšší množství jodu, jaké se používají při CT vyšetření a podobných diagnostických procedurách. Jod není alergen.\n\nI se také používá ke značkování radiofarmak jako jsou metaiodbenzylguanidin (MIBG) a ioflupan.\n\nOdstranění kontaminace radioaktivním jodem může být obtížné, doporučuje se použít dekontaminanty určené speciálně na odstranění radiojodu.\n\n"}
{"id": "1332082", "url": "https://cs.wikipedia.org/wiki?curid=1332082", "title": "Tipsport Hockey Cup 2002", "text": "Tipsport Hockey Cup 2002\n\n\n\n\n\n\"Článek je založen na textu na webu\" International Hockey Wiki\", uvolněném pod licencí Creative Commons Attribution-Share Alike License 3.0.\"\n"}
{"id": "1332087", "url": "https://cs.wikipedia.org/wiki?curid=1332087", "title": "Jordi Sànchez i Picanyol", "text": "Jordi Sànchez i Picanyol\n\nJordi Sànchez i Picanyol (španělsky občasː \"Jorge Sánchez Picañol\", nar. 1. října 1964 v Barceloně) je katalánský kulturní aktivista, a odhodlaný katalánský patriot. Stoupenec aktivního separatismu a sebeurčení Katalánska jako suverénního státu. Povoláním je politolog, profesor společenských věd na Barcelonské univerzitě a hostujícím nebo krátkodobým profesorem na řadě dalších univerzit.\nOd poloviny léta 2017 aktivita jím řízených veřejných uskupení podstatně zesílila obdobně jak tomu bývá i v jiných přerodných procesech o sebeurčení, přerostla z kulturní i do politické podoby. Činnost představitelů (jeho a jeho kolegy Jordi Cuixarta i Navarro) byla shledána v Madridu jako centru moci jako nebezpečná pro tuhou jednotu Španělské monarchie a jako taková kriminalizována, 16. října 2017 byli oba činitelé vzati do vazby za organizování manifestací za sebeurčení. Ovšem i jejich uvěznění samo se vzápětí stalo předmětem dalších masových spontánních demonstrací.. V katalánské veřejnosti i části mezinárodní veřejnosti je vnímán jako politický vězeň a jeho uvěznění otevřelo debatu na téma legality a práva na sebeurčení.\n"}
{"id": "1332089", "url": "https://cs.wikipedia.org/wiki?curid=1332089", "title": "Tipsport Hockey Cup 2003", "text": "Tipsport Hockey Cup 2003\n\n\n\n\n\n\n\n\"Článek je založen na textu na webu\" International Hockey Wiki\", uvolněném pod licencí Creative Commons Attribution-Share Alike License 3.0.\"\n\n"}
{"id": "1332091", "url": "https://cs.wikipedia.org/wiki?curid=1332091", "title": "Jim Karn", "text": "Jim Karn\n\nJim Karn (* 1966 Ohio) je bývalý americký reprezentant ve sportovním lezení. Jediný mužský americký medailista v celkovém hodnocení světového poháru v letech 1989-2017, bronz získal v lezení na obtížnost v roce 1990 (v devadesátých letech získali medaile už jen ženy, především Robyn Erbesfield, mezi muži si odnesl první medaili z jednoho závodu Ron Kauk v roce 1989).\n\n\n"}
{"id": "1332092", "url": "https://cs.wikipedia.org/wiki?curid=1332092", "title": "Tipsport Hockey Cup 2007", "text": "Tipsport Hockey Cup 2007\n\n\n\n\n\n\n\"Článek je založen na textu na webu\" International Hockey Wiki\", uvolněném pod licencí Creative Commons Attribution-Share Alike License 3.0.\"\n"}
{"id": "1332099", "url": "https://cs.wikipedia.org/wiki?curid=1332099", "title": "Franciszek Ksawery Stuer", "text": "Franciszek Ksawery Stuer\n\nFranciszek Ksawery Stuer též Francis Xavier Stuer (29. dubna 1848, Vratislav – 22. prosince 1905, Karviná) byl polský katolický duchovní, jezuita.\n\nPocházel z Vratislavi. Do jezuitského řádu vstoupil roku 1865, kněžské svěcení přijal 31. července 1878 v Krakově. Byl členem Haličské provincie Tovaryšstva Ježíšova.\n\nV roce 1882 přijel z Krakova do Spojených států amerických, kde působil v Nebrasce, zejména v obcích Farwell (New Posen, New Poznan, Nowy Poznań) a Paplin (Choynice, Chojnice). Byl prvním duchovním ve farnosti \"Our Lady of Mount Carmel Parish\" v obci Chojnice, kde se koncem 80. let 19. století zasloužil o vznik katolické školy.\n\nRoku 1900 se vrátil z americké misie, působil od roku 1901 v obci Staniątki; podnikal dále misijní výjezdy k polským dělníkům do Saska, Vestfálska aj. Následně byl roku 1903 povolán do karvinské jezuitské rezidence.\n\nJe pohřben v Karviné-Dolech.\n"}
{"id": "1332101", "url": "https://cs.wikipedia.org/wiki?curid=1332101", "title": "LSV Rerik", "text": "LSV Rerik\n\nLSV Rerik (celým názvem: Luftwaffen-Sportverein Rerik) byl německý vojenský sportovní klub, který sídlil v meklenburském městě Rerik. Klub patřil pod letecké jednotky Luftwaffe. Založen byl v roce 1940, zanikl v roce 1944. Klubové barvy byly černá a bílá. Mimo mužský fotbalový oddíl měl sportovní klub i jiné oddíly, mj. oddíl lehké atletiky.\n\nNejvětším úspěchem klubu byla celkem dvojroční účast v Gaulize Mecklenburg, jedné ze skupin tehdejší nejvyšší fotbalové soutěže na území Německa. V sezóně 1943/44 se stal jejím posledním vítězem.\n\n\n\nZdroj: \n\n\n\nZdroj: \n\n"}
{"id": "1332104", "url": "https://cs.wikipedia.org/wiki?curid=1332104", "title": "Bizerba", "text": "Bizerba\n\nBizerba je německý poskytovatel vážících a nářezových technologií pro retail a průmysl a je celosvětovou špičkou v průmyslových vážících, kontrolních a etiketovacích systémech.\n\nBizerba byla založena v roce 1866 bratry Bizerovými v Balingenu. Jméno společnosti je odvozeno od příjmení Bizer a jména města Balingen, kde má firma své sídlo od svého založení. Bizerba má celosvětově cca 3900 zaměstnanců ve 41 pobočkách světa. Česká pobočka byla založena v roce 1993 jako Bizerba Váhy a Systémy s.r.o. V roce 2017 se přejmenovala na Bizerba Czech & Slovakia s.r.o.\n\n\nVáhová zařízení\nNářezové stroje<br>\nZpracování masa a masných produktů<br>\nSoftware\nSystémy\nEtikety<br>\nČisticí prostředky\n\nGastronomie<br>\nZpracování kovů<br>\nChemický a lékárenský průmysl<br>\nLogistika<br>\nPotravinářský průmysl<br>\nRetail\n\nČeská pobočka byla založena v roce 1993. Sídlo má v Praze. Jednatel společnosti byl od jejího založení až do roku 2017 Karel Spěšný. V roce 2017 předal vedení společnosti Martinovi Dvořákovi. V témže roce došlo ke změně názvu společnosti na Bizerba Czech & Slovakia s.r.o. Společnost v ČR poskytuje kromě poradenství a prodeje hardwaru a softwaru také servis. Servisní středisko má kromě Prahy i v Prostějově. \n\n"}
{"id": "1332108", "url": "https://cs.wikipedia.org/wiki?curid=1332108", "title": "LSV Rechlin", "text": "LSV Rechlin\n\nLSV Rechlin (celým názvem: Luftwaffen-Sportverein Rechlin) byl německý vojenský fotbalový klub, který sídlil v meklenburské obci Rechlin. Klub patřil pod letecké jednotky Luftwaffe. Založen byl v roce 1940, zanikl v roce 1944. Klubové barvy byly modrá a bílá.\n\nNejvětším úspěchem klubu byla celkem dvojroční účast v Gaulize Mecklenburg, jedné ze skupin tehdejší nejvyšší fotbalové soutěže na území Německa.\n\n\nZdroj: \n\n\n\nZdroj: \n\n"}
{"id": "1332115", "url": "https://cs.wikipedia.org/wiki?curid=1332115", "title": "LSV Neubrandenburg", "text": "LSV Neubrandenburg\n\nLSV Neubrandenburg (celým názvem: Luftwaffen-Sportverein Neubrandenburg) byl německý vojenský fotbalový klub, který sídlil v meklenburském městě Neubrandenburg. Klub patřil pod letecké jednotky Luftwaffe. Založen byl v roce 1939, zanikl v roce 1944. Klubové barvy byly modrá a bílá.\n\nNejvětším úspěchem klubu byla celkem dvojroční účast v Gaulize Mecklenburg, jedné ze skupin tehdejší nejvyšší fotbalové soutěže na území Německa.\n\n\nZdroj: \n\n\n\nZdroj: \n\n"}
{"id": "1332116", "url": "https://cs.wikipedia.org/wiki?curid=1332116", "title": "LSV Arado Warnemünde", "text": "LSV Arado Warnemünde\n\nLSV Arado Warnemünde (celým názvem: Luftwaffen-Sportverein Arado Warnemünde) byl německý vojenský fotbalový klub, který sídlil v rostocké městské části Warnemünde. Klub patřil pod letecké jednotky Luftwaffe. Založen byl v roce 1924 jako tovární klub letecké společnosti Arado. Zanikl v roce 1944, o rok později zanikla i samotná firma. Klubové barvy byly černá a bílá.\n\nNejvětším úspěchem klubu byla celkem dvojroční účast v Gaulize Mecklenburg, jedné ze skupin tehdejší nejvyšší fotbalové soutěže na území Německa.\n\n\nZdroj: \n\n\n\nZdroj: \n\n"}
{"id": "1332120", "url": "https://cs.wikipedia.org/wiki?curid=1332120", "title": "Rakousko-turecké války v Uhersku (1526-1568)", "text": "Rakousko-turecké války v Uhersku (1526-1568)\n\nRakousko-turecké války v Uhersku (1526-1568) představovaly řadu vojenských tažení na území Uherska, které proti sobě podnikali Habsburkové se svými spojenci a Osmanskou říší. I když měli celkově Osmané \"hlavní slovo\" a iniciativu, válka nedosáhla žádného rozhodujícího výsledku. V otevřeném poli zůstávala osmanská armáda velmi silná, ale často ztrácela značné množství času obléháním mnoha pevností na uherských hranicích a její komunikační linky zůstaly nebezpečně přetížené.\n\nPo smrti Ludvíka II., krále českého a uherského, v bitvě Moháče se o český i uherský trůn ucházel jednak sedmihradský vévoda a uherský král Jan Zápolský (1487-1540), jednak rakouský arcivévoda a pozdější císař Ferdinand I. Když se Ferdinand chystal zakročit silou, požádal Zápolský o pomoc sultána Sulejmana I., který už roku 1526 krátce obléhal Vídeň. Pod jeho ochranou se Zápolský stal uherským králem, což sice většina uherských magnátů podporovala, zároveň to však odporovalo předchozím diplomatickým dohodám a smlouvám. Když sultán odtáhl, vyslal Ferninand do Uher vojsko, které Zápolského hladce porazilo a vypudilo ze země. Habsburkové tak obhájili českou a uherskou korunu a na základě vídeňského kongresu (1515) se stali dědici Jagellonců.\n\nPrvní rakousko-turecká válka skončila roku 1541 rozdělením Uher na západní a severozápadní část nalepenou na Rakousko a zbytek s centrem v Budíně začleněný do Osmanské říše. Sedmihradsko se stalo osmanským vazalským státem (území Jana Zikmunda Zápolského a jeho matky Isabelly Jagiellonské). V Uhersku byla ustavena turecká vláda a Habsburkům zůstala jen malá část země.\n\n"}
{"id": "1332121", "url": "https://cs.wikipedia.org/wiki?curid=1332121", "title": "Schweriner FC 03", "text": "Schweriner FC 03\n\nSchweriner FC 03 (celým názvem: Schweriner Fußballclub von 1903) byl německý fotbalový klub, který sídlil v meklenburském městě Schwerin. Založen byl v roce 1903. Svůj poslední název nesl od roku 1938. Zanikl po ukončení druhé světové války, poté co byla všechna dřívější sportovní sdružení v sovětské okupační zóně zrušena. Své domácí zápasy odehrával na stadionu Paulshöhe. Klubové barvy byly modrá a žlutá.\n\nNejvětším úspěchem klubu byla celkem tříletá účast v Gaulize Nordmark a Gaulize Mecklenburg, jedné ze skupin tehdejší nejvyšší fotbalové soutěže na území Německa.\n\nZdroj: \n\n\n\nZdroj: \n\n\n\nZdroj: \n\n"}
{"id": "1332124", "url": "https://cs.wikipedia.org/wiki?curid=1332124", "title": "VfL Schwerin", "text": "VfL Schwerin\n\nVfL Schwerin (celým názvem: Verein für Leibesübungen Schwerin) byl německý fotbalový klub, který sídlil v meklenburském městě Schwerin. Založen byl v roce 1904 pod názvem FC Vorwärts Schwerin 04. Svůj poslední název nesl od roku 1920. Zanikl v roce 1938 po fúzi s Schweriner FC 03. V průběhu své existence býval účastníkem Severoněmeckého fotbalového mistrovství. Klubové barvy byly zelená a bílá.\n\nSvé domácí zápasy odehrával na Sportanlage Reitbahn.\n\nZdroj: \n\n\n"}
{"id": "1332127", "url": "https://cs.wikipedia.org/wiki?curid=1332127", "title": "Reinhold Mitterlehner", "text": "Reinhold Mitterlehner\n\nReinhold Mitterlehner (* 10. prosince 1955, Helfenberg, Horní Rakousy) je rakouský právník, politik a bývalý předseda Rakouské lidové strany (ÖVP). V úřadu rakouského spolkového kancléře, který zastával jen dočasně, jej následně nahradil opoziční kandidát Christian Kern (SPÖ). \n\nNarodil se v Helfenbergu jako nejstarší ze šesti sourozenců.\n\nPo odstoupení předsedy Michaela Spindeleggera (ÖVP) byl od konce srpna roku 2014 do května roku 2017 rakouským předsedou lidovců (ÖVP). Po oznámení svého odchodu z čela strany byl v následných stranických volbách v Linci v červenci roku 2017 zvolen Sebastian Kurz. \n\nPo podané demisi rakouského kancléře Wernera Faymanna (SPÖ) do rukou rakouského prezidenta Heinze Fischera po neúspěšných rakouských prezidentských volbách v roce 2016 a ztrátě důvěry svých straníků, byl Reinhold Mitterlehner dosazen z pozice rakouského vicekancléře a předsedy Rakouské lidové strany do úřadu rakouského kancléře. Již jako kancléř si zahrával s myšlenkou vypsání předčasných parlamentních voleb, k těm avšak došlo až za úřadování sociálnědemokratického kancléře Christiana Kerna v srpnu roku 2017.\n\nReinhold Mitterlehner je ženatý a byl otcem celkem tří dětí. Se svojí ženou Annou Marií, kterou si vzal v roce 1992, má dvě dcery (tj. Elisabeth a Stefanie). Jeho nejstarší dcera z předchozího vztahu, Martina Nadlinger, zemřela v roce 2016 ve věku 38 let na rakovinu.\n\n"}
{"id": "1332128", "url": "https://cs.wikipedia.org/wiki?curid=1332128", "title": "Jan Mølby", "text": "Jan Mølby\n\nJan Mølby (* 4. července 1963 Kolding) je bývalý dánský fotbalový záložník, člen týmu zvaného v osmdesátých letech \"Danish Dynamite\".\n\nZačínal v rodném městě v klubu Kolding IF, který tehdy hrál nejvyšší soutěž. V roce 1982 přestoupil do amsterdamského AFC Ajax a vyhrál s ním v roce 1983 Eredivisie i nizozemský fotbalový pohár. Jedenáct sezón odehrál za Liverpool FC, s nímž získal anglický titul 1986, 1988 a 1990 i FA Cup 1986 a 1992. Byl známý jako urostlý důrazný středopolař, který vynikal přesnou rozehrávkou, prosadil se také jako specialista na pokutové kopy; v utkání ligového poháru proti Coventry City FC v listopadu 1986 zaznamenal penaltový hattrick. Byl prvním cizincem, kterému Liverpool uspořádal rozlučkový zápas, obdržel také čestné občanství města, ve fanouškovském seznamu nejlepších hráčů v historii klubu figuruje na 23. místě. Kariéru zakončil ve Swansea City AFC, kde byl v roce 1997 zvolen do ideální jedenáctky třetí nejvyšší soutěže.\n\nV dánské reprezentaci odehrál 33 zápasů a vstřelil dvě branky. Získal bronzovou medaili na mistrovství Evropy ve fotbale 1984, startoval také na mistrovství světa ve fotbale 1986, kde Dánové skončili v osmifinále. O mistrovství Evropy ve fotbale 1988 přišel kvůli zranění, v roce 1990 v národním týmu skončil kvůli neshodám s trenérem Richardem Møllerem Nielsenem.\n\nPo ukončení hráčské kariéry působil jako trenér v nižších soutěžích a komentátor fotbalových přenosů pro dánskou TV 2.\n\nDánským fotbalovým internacionálem byl také jeho bratranec Johnny Mølby.\n\n"}
{"id": "1332130", "url": "https://cs.wikipedia.org/wiki?curid=1332130", "title": "Harel Skaat", "text": "Harel Skaat\n\nHarel Skaat, (* 8. srpna 1981 v Kfar Saba) je izraelský zpěvák a hudebník.\n\nHarel Skaat začal v roce 2002 studovat na umělecké škole Bejt Cvi v Ramat Gan. Během studia se v roce 2004 zúčastnil televizní talentové show Kochav Nolad, kde se umístil na 2. místě.\n\nJeho první album Harel Skaat se v Izraeli stalo platinovým a získalo také několik ocenění. Při volbě zpěváka a písně desetiletí 2000–2009 se Skaat dostal na 2. místo a jeho píseň \"ואת\" (\"Ve at\", tj. \"A ty\") z jeho prvního alba se umístila na 4. místě. V roce 2009 vydal své druhé album \"דמויות\" (\"Dmuiot\", tj. \"Podoby\"), které se v Izraeli stalo zlatým albem. V roce 2012 vydal své třetí album s názvem \"שוב מאושר\" (\"Šuv me'ušar\", tj. \"Opět šťastný\").\n\nV roce 2010 byl Harel Skaat vybrán, aby reprezentoval Izrael na Eurovision Song Contest v Oslu. Televizní publikum a odborná porota vybrala jeho píseň \"מילים\" (\"Milim\", tj. Slova), se kterou se Harel Skaat probojoval až do finále. Zde se umístil na 14. místě. Dále Skaat v Oslu získal Cenu Marcel Bezençon v kategorii „Press Award“ (nejlepší píseň, udělovanou všemi akreditovanými novináři) a v kategorii „Artistic Award“ (nejlepší performance, udělovanou evropskými komentátory). Kromě toho skladatelé jeho písně Milim získali „Composer Award“ (udělovanou všemi zúčastněnými skladateli). Poprvé se tak stalo, že všechna ocenění Marcel Bezençon získala jedna země.\n\nV říjnu 2010 Skaat oznámil, že je gay.\n\n"}
{"id": "1332131", "url": "https://cs.wikipedia.org/wiki?curid=1332131", "title": "WSG Schwerin", "text": "WSG Schwerin\n\nWSG Schwerin (celým názvem: Wehrmacht-Sportgemeinschaft Schwerin) byl německý vojenský fotbalový klub, který sídlil v meklenburském městě Schwerin. Klub patřil pod pozemní jednotky Wehrmacht. Založen byl v roce 1934. Zanikl po ukončení druhé světové války, poté co byla všechna dřívější sportovní sdružení v sovětské okupační zóně zrušena. Své domácí zápasy odehrával na Sportanlage Paulshöhe. Klubové barvy byly červená a černá.\n\nNejvětším úspěchem klubu byla celkem dvojroční účast v Gaulize Nordmark a Gaulize Mecklenburg, jedné ze skupin tehdejší nejvyšší fotbalové soutěže na území Německa.\n\n\nZdroj: \n\n\n\nZdroj: \n\n"}
{"id": "1332134", "url": "https://cs.wikipedia.org/wiki?curid=1332134", "title": "Moudré děti", "text": "Moudré děti\n\nMoudré děti (\"The Wise Kids\") je americký hraný film z roku 2011, který režíroval Stephen Cone podle vlastního scénáře. Film zachycuje skupinu dospívajících na maloměstě v Jižní Karolíně. Snímek měl světovou premiéru na filmovém festivalu Outfest v Los Angeles 9. července 2011. V ČR byl uveden v roce 2015 na filmovém festivalu Febiofest.\n\nTim, Brea a Laura jsou středoškoláci a kamarádi v malém městě v Jižní Karolíně. Jsou součástí tamní baptistické komunity, kde nacvičují pašijové hry. Poslední léto před odchodem na univerzitu každý z nich řeší svůj vlastní problém. Brea je dcera místního pastora a začíná pochybovat o své víře. Tim se vyrovnává s faktem, že je gay. Pro Lauru je zjištění Timovy homosexuality nepřijatelné z náboženských důvodů. Tim se na svých narozeninách sblíží s Austinem, který vypomáhá v kostele. Jeho žena Elizabeth se v manželství cítí velmi osamělá. Tim a Brea odcházejí po prázdninách studovat do New Yorku, Laura do Weatherfordu. Na Vánoce se opět setkávají.\n"}
{"id": "1332135", "url": "https://cs.wikipedia.org/wiki?curid=1332135", "title": "Mesityloxid", "text": "Mesityloxid\n\nMesityloxid je nenasycený keton se vzorcem CHC(O)CH=C(CH). Jedná se o bezbarvou silně zapáchající těkavou kapalinu.\n\nMesityloxid se vyrábí aldolovou kondenzací acetonu za vzniku diacetonalkoholu, který se následně snadno dehydratuje:\n\nObodobným způsobem může být z mesityloxidu vyroben izoforon. Výtěžnost těchto dvou látek závisí na reakčních podmínkách.\n\nMesityloxid se používá jako rozpouštědlo a na výrobu methylisobutylketonu (ten se z něj získává hydrogenací):\n"}
{"id": "1332137", "url": "https://cs.wikipedia.org/wiki?curid=1332137", "title": "WKG Heinkel Rostock", "text": "WKG Heinkel Rostock\n\nWKG Heinkel Rostock (celým názvem: Wettkampfgemeinschaft der Betriebssportgemeinschaft Heinkel Rostock) byl německý fotbalový klub, který sídlil v rostocké městské části Warnemünde. Založen byl jako tovární klub letecké společnosti Ernst Heinkel Flugzeugwerke. Zanikl v roce 1944.\n\nNejvětším úspěchem klubu byla jednoroční účast v Gaulize Mecklenburg, jedné ze skupin tehdejší nejvyšší fotbalové soutěže na území Německa.\n\n\nZdroj: \n\n\n\nZdroj: \n\n"}
{"id": "1332152", "url": "https://cs.wikipedia.org/wiki?curid=1332152", "title": "Li Jü", "text": "Li Jü\n\nLi Jü je čínské jméno vícera osob:\n\n"}
{"id": "1332154", "url": "https://cs.wikipedia.org/wiki?curid=1332154", "title": "Robert Stržínek", "text": "Robert Stržínek\n\nRobert Stržínek (* 23. listopadu 1968), od listopadu 2014 je starostou města Valašské Meziříčí, člen hnutí ANO 2011.\n\nV letech 1983 až 1987 absolvoval Střední průmyslovou školu elektrotechnickou v Rožnově pod Radhoštěm. Více jak dvacet let soukromě podnikal v oblasti informačních technologií a v telekomunikacích. Pracoval v manažerských pozicích ve společnostech Janča V.M. s.r.o. a R&B Tsekki s.r.o. V letech 2011 až 2014 studoval na Ekonomické fakultě Vysoké školy báňské v Ostravě Ekonomiku a management. Robert Stržínek žije ve městě Valašské Meziříčí na Vsetínsku. Je ženatý, má dvě děti. Mezi jeho záliby patří hudba, cyklistika a lyžování.\n\nV komunálních volbách v roce 2014 kandidoval za hnutí ANO 2011 a v listopadu 2014 byl zvolen starostou města Valašské Meziříčí. \nMěsto zastupuje v několika organizacích. Je předsedou představenstva společnosti Vodovody a kanalizace Vsetín a.s., členem dozorčí rady Nemocnice Valašské Meziříčí a.s., členem správní rady zapsaného spolku Tenisový klub DEZA Valašské Meziříčí, předsedou Rady Dobrovolného svazku obcí Mikroregion Valašskomeziříčsko - Kelečsko, místopředsedou Rady Sdružení obcí mikroregionu Vsetínsko, členem Výboru pro strategický rozvoj a investice Zastupitelstva Zlínského kraje a dále je členem Energetické a Finanční komise Svazu měst a obcí. \n\nAktivně se zajímá o témata elektronizace veřejné správy, elektromobilitu , , hospodaření s odpady a energetiku.\n\nZa dobu působení na pozici starosty města Valašské Meziříčí (listopad 2014 – dosud) se podařilo realizovat nebo dokončit několik významných investicí města.\n\n"}
{"id": "1332159", "url": "https://cs.wikipedia.org/wiki?curid=1332159", "title": "Efekt hrdla láhve (software)", "text": "Efekt hrdla láhve (software)\n\nV softwarovém inženýrství k efektu hrdla láhve (bottleneck) dochází, když schopnost aplikace nebo počítačového systému je silně omezena tím, že jednotlivé součásti zpomalují celkový proces, jako hrdlo láhve. Zúžení má nejnižší propustnost ze všech častí systému. \n\nSystémoví návrháři se snaží vyhnout těmto efektům, a usilují o hledání efektivnějších a účinnějších řešení pro stávající překážky. Některé příklady možných překážek v počítačovém systému jsou: procesor, komunikační spojení, disk, vstup/výstup, atd. V jakémkoli systému nebo aplikaci bude existovat překážka, neboli hrdlo láhve, v případě, že práce přichází v dostatečně rychlém tempu.\n\nSledování překážek (někdy známých jako \"horké skvrny\" - úseky kódu, které jsou vykonávány nejčastěji - tj. mají nejvyšší počet exekucí) se nazývá analýza výkonnosti. Snížení překážek je obvykle dosaženo s pomocí specializovaných nástrojů, známých jako výkonové analyzátory nebo analytiky. Cílem je, aby se pro zlepšení celkové efektivity algoritmů tyto konkrétní části kódu provedly co nejrychleji.\n\n"}
{"id": "1332165", "url": "https://cs.wikipedia.org/wiki?curid=1332165", "title": "Meteorologická věž Libuš", "text": "Meteorologická věž Libuš\n\nMeteorologická věž Libuš (nazývaná také jako Libušská observatoř) je bývalý meteorologický radar v Praze 4, Kamýku spadající pod Český hydrometeorologický ústav. Šedesátimetrová stavba byla postavena mezi roky 1973 až 1979 dle návrhu českého architekta Karla Hubáčka. Nachází se ve výšce 295 m n. m., vrchol tedy ve výšce 355 m n. m. a je tak viditelným orientačním bodem. Jmenuje se podle blízké pražské čtvrti Libuš, přestože v jejím katastru nestojí.\n\nMezi roky 1979 až 2000 sloužila jako meteorologický radar k sledování oblačnosti. Jednalo se o první radar svého druhu v zemi, pro měření se uvnitř nacházel radar TESLA RM-2. Od roku 1971 sloužil pro pravidelná manuální měření. Digitalizace byla v Praze-Libuši dokončena v roce 1992. Po výstavbě sídlišť v okolí (především sídliště Libuš) bylo ale pozorování znemožněno. Nahradila ji nová meteorologická věž Brdy. V současnosti zde působí mobilní operátoři a věž slouží jako lokální meteorologická stanice.\n"}
{"id": "1332169", "url": "https://cs.wikipedia.org/wiki?curid=1332169", "title": "Luigi", "text": "Luigi\n\nLuigi (japonsky: ルイージ, přepis \"Ruīji\", též znám pod názvem Super Luigi) je fiktivní italský instalatér a mladší bratr Maria. Je to jedna z nejhlavnějších postav ve hrách Super Mario. Jeho tvůrcem je japonský herní designér a producent Šigeru Mijamoto (z firmy Nintendo), a poprvé se objevil v roce 1983 ve hře Mario Bros. Bývá oblečený do zelené barvy. Ve většině her se Mario snaží vysvobodit princeznu Peach, naopak Luigi se snaží vysvobodit princeznu Daisy.\n\nStejně jako Maria ho v anglickém dabingu dabuje Charles Martinet.\n\nLuigi se objevil v mnoha hrách od Nintenda, jako je Mario Bros., Super Mario Bros., Mario Kart Wii, Super Mario World, , , , Luigi's Mansion, Super Mario 3D Land atd.\n\nJeho zlý protějšek je nejspíše Waluigi.\nLuigi je tradiční italské jméno a získal ho, stejně jako jeho bratr Mario, po pizzerii \"\"Mario & Luigi's\"\", která je ve městě Redmond, kde Nintendo sídlí. Navíc slovo 「類似」(\"Ruīji\") znamená v japonštině \"stejný\".\n\nNintendo nikdy neoznámilo, jaké je příjmení Luigiho. V září 2015, na festivalu 30. výročí Super Mario Bros. Mijamoto potvrdil, že Mariovo celé jméno je \"Mario Mario\". Je tedy logické, že by Luigiho příjmení mělo být také \"Mario\" (Luigiho plné jméno by tedy bylo \"Luigi Mario\"). Jméno Luigi Mario bylo také použito ve filmu Super Mario Bros. z roku 1993.\n"}
{"id": "1332170", "url": "https://cs.wikipedia.org/wiki?curid=1332170", "title": "Studené plesá", "text": "Studené plesá\n\nStrelecké plesá () je soubor tří ledovcových jezer nacházejících se ve Vysokých Tatrách jihozápadně pod Streleckou vežou ve Veľké Studené dolině pod Zbojníckou chatou. Označení ples Nižné Studené pleso a Vyšné Studené pleso nereflektuje nadmořskou výšku ale vzdálenost od ústí Veľké Studené doliny.\n\n\n\n"}
{"id": "1332173", "url": "https://cs.wikipedia.org/wiki?curid=1332173", "title": "Simon Nadin", "text": "Simon Nadin\n\nSimon Nadin (* 10. června 1965) je bývalý britský reprezentant ve sportovním lezení, vítěz čtvrtého ročníku mezinárodního závodu Sportroccia a první vítěz v celkovém hodnocení světového poháru v lezení na obtížnost.\n\nV roce 1995 vydal Heinz Zak knihu Rock Stars, kde je Simon Nadin mezi nejlepšími skalními lezci spolu s dalšími sedmi Brity.\n\n\n\n"}
{"id": "1332176", "url": "https://cs.wikipedia.org/wiki?curid=1332176", "title": "Agadez", "text": "Agadez\n\nAgadez nebo také Agadès je město ve střední části Nigeru, které má okolo 120 000 obyvatel. Nachází se na jižním okraji Sahary v pohoří Aïr, 900 km severovýchodně od hlavního města Niamey, a je správním střediskem stejnojmenného regionu.\n\nMěsto bylo významnou křižovatkou saharských karavan, jeho název vznikl z výrazu \"egadaz\", který znamená v jazyce tamašek „tržiště“. Původními obyvateli byli Sanhadžové, v roce 1449 zde vznikl Agadezský sultanát, který v šestnáctém století ovládla Songhajská říše, po jejím rozpadu obnovil sultanát nezávislost. Roku 1900 dobyli Agadez Francouzi, v roce 1916 potlačili Kaocenovo povstání domorodých Tuaregů proti koloniální nadvládě. Od roku 1960 je Agadez součástí nigerského státu, v letech 1990–1995 a 2007–2009 probíhaly ve městě a okolí srážky mezi nigerskou armádou a Tuaregy bojujícími za nezávislost. V roce 2013 ve městě útočili atentátníci ze skupiny džihádisty Mochtára Belmochtára.\n\nAgadez má aridní podnebí, letní teploty dosahují až 45 °C. Severně od města, například v okolí sídel Imouraren nebo Arlit, se nacházejí bohatá ložiska uranu, práva na jejich využívání i ekologické dopady těžby jsou předmětem četných sporů. Město je také střediskem obchodu a uměleckých řemesel, typickým zdejším artefaktem je stříbrný přívěsek zvaný „agadezský kříž“. Centrum města bylo v roce 2013 zapsáno na seznam Světového dědictví UNESCO, významnou architektonickou památkou je mešita postavená roku 1515 z vepřovic, jejíž minaret je vysoký 27 metrů. Město má univerzitu, založenou v roce 2014, a Mezinárodní letiště Mano Dayaka, pojmenované po vůdci místních Tuaregů. Po vypuknutí občanské války v Libyi se stal Agadez centrem pašeráků drog a zbraní, vede tudy také jedna z hlavních tras migrantů ze subsaharské Afriky směřujících do Evropy. V dubnu 2018 se v oblasti Agadezu uskutečnilo společné vojenské cvičení Flintlock 2018, zaměřené na posílení kapacity afrických zemí z oblasti Sahelu pro boj s terorismem a extremistickými hrozbami. Cvičení, iniciovaného ze strany USA, se zúčastnilo na 1500 příslušníků vojenských sil ze dvou desítek západních a afrických zemí. \n\nObyvatelstvo tvoří Hausové, Tuaregové, Fulbové, Kanuriové a Arabové.\n\n"}
{"id": "1332177", "url": "https://cs.wikipedia.org/wiki?curid=1332177", "title": "Zeynep Sultan", "text": "Zeynep Sultan\n\nZeynep Sultan (? - 25. března 1774) byla osmanská princezna, dcera sultána Ahmeda III. a nevlastní sestra sultánů Mustafy III a Abdulhamida I.\n\nV roce 1728 byla Zeynep provdána za Sinka Mustafu Pašu, synovce velkovezíra Nevşehirli Damata Ibrahima. Svatba se konala v hlavním paláci Topkapi v Konstantinopoli. Dne 8. prosince se společně přesunuli do jejich vlastního paláce Kibleli, kde pokračovaly oslavy.\n\nPo smrti jejího manžela Mustafy se v roce 1765 znovu provdala za Meleka Mehmeda Pašu, který se stal admirálem osmanského loďstva za vlády jejího bratra Mustafy III. Tuto pozici zastával již podruhé a v roce 1792 se nakonec stal velkovezírem. Z peněz, které vydělával nechala Zeynep vystavět hrobku pro sultánky. Z charity pak nechala vystavět školu a útočiště pro chudé. \n\nPrincezna Zeynep Sultan zemřela 25. března 1774 a je pohřbena v hrobce, kterou nechala sama vystavět.\n"}
{"id": "1332179", "url": "https://cs.wikipedia.org/wiki?curid=1332179", "title": "Dálnice ve Spojeném království", "text": "Dálnice ve Spojeném království\n\nCelková délka dálnic ve Spojeném království činí 3 218 km. Nejvyšší povolená rychlost na dálnicích je pro osobní automobily 112 km/h. Většina dálnic není zpoplatněna, zpoplatněny jsou pouze některé úseky, mosty, tunely, či vjezdy do velkých měst, kde funguje mýtný systém.\n\nPrvní dálniční úsek na území Spojeného království byl zprovozněn v roce 1958 (nyní je součástí dálnice M6). Následovala výstavba dnešní dálnice M1. V roce 1979 byl Konzervativní vládou Margaret Thatcherové přijat rozsáhlý program, který počítal s výstavbou 500 dalších úseků a zefektivnění dopravy do roku 2025 o 142%. V roce 1996 dosáhla síť dálnic 2000 km. Po nástupu nové vlády byla v roce 1997 většina zbývajících plánů předložené vládou Margaret Thatcherové zrušena. Roku 2002 byl přijat nový návrh který počítal s výstavbou 580 km dalších dálnic a více než 100 silničních obchvatů měst. V roce 2007 byl parlamentu předložen Zákon o plánování, který měl urychlit schvalování a výstavbu dalších dálnic, objevily se však obavy o narušení demokracie. V současnosti dálniční síť dosahuje délky více jak 3200 km.\n\nDálnice jsou ve Spojeném království označovány písmenem M (\"motorway\" - anglicky dálnice)\n"}
{"id": "1332184", "url": "https://cs.wikipedia.org/wiki?curid=1332184", "title": "Arete Invest", "text": "Arete Invest\n\nARETE INVEST investiční fond s proměnným základním kapitálem, a.s. je česká investiční společnost s variabilním kapitálem (SICAV), zaměřená na investice do dokončených a již pronajatých komerčních nemovitostí, které generují pravidelné výnosy formou nájemného: výrobní a logistické parky a obchodní centra nebo administrativní budovy, jejichž stavba již byla dokončena a která má stabilní strukturu nájemců, které lze hodnotit. Fond funguje v oblasti České republiky a Slovenska.\n\n\n\n\n\n\n\n\n"}
{"id": "1332186", "url": "https://cs.wikipedia.org/wiki?curid=1332186", "title": "Paradise (Nevada)", "text": "Paradise (Nevada)\n\nParadise je sídlo se statusem neustaveného města (unincorporated town) v okrese Clark County ve státě Nevada ve Spojených státech amerických. V rámci stejnojmenného území pro sčítání lidu (census-designated place) žije přes 220 tisíc obyvatel. Paradise je součástí metropolitní oblasti Las Vegas a leží asi sedm kilometrů jižně od centra Las Vegas.\n\nJižní část Las Vegas Valley byla již v roce 1910 známa jako Paradise Valley. Teprve v 50. letech 20. století se zde začalo stavět ve větší míře. Později zde vznikl hlavní lasvegaská atrakce, bulvár Las Vegas Strip s hotely a kasíny.\n\nV Paradise se nachází převážná většina bulváru Las Vegas Strip, hlavní lasvegaské letiště McCarran International Airport a univerzitní areál University of Nevada, Las Vegas.\n\nV oblasti Stripu došlo 1. října 2017 ke střelbě z hotelu Mandalay Bay, při níž pachatel Stephen Paddock zabil 58 lidí na blízkém country festivalu.\n"}
{"id": "1332188", "url": "https://cs.wikipedia.org/wiki?curid=1332188", "title": "Jiří Homoláč", "text": "Jiří Homoláč\n\nJiří Homoláč (* 25. února 1990) je český reprezentant vytrvalostního běhu.\n\nV mládí začínal s tenisem, hokejem a fotbalem. Po zranění kotníku se v 17 letech začal věnovat běhu. Vyzkoušel běžecké disciplíny na dráze, v terénu, běhy do vrchu a silniční běhy, kterým se věnuje nejvíce. Úspěchy brzy přicházely a Jirka několikrát reprezentoval ČR na mezinárodních akcích. V roce 2011 vyhrál Modřický pohár, v témže roce Svatováclavský běh v Blažovicích. V letech 2013, 2014 a 2016 vyhrál Žebráckou pětadvacítku. V roce 2011, 2015 a 2016 zvítězil v závodě Triexpert Vokolo príglu. Kvalifikoval se na Mistrovství Evropy 2016, které se konalo v Amsterdamu, kde v půlmaratonu obsadil 64. místo a také 16. místo v družstvu půlmaratonu. Jeho ambice kvalifikovat se na Olympijské hry ho přiměla trénovat v nejlepších podmínkách pro vytrvalce, tedy keňském Itenu. Tamní nadmořská výška 2400 m připraví tělo na zátěž, po návratu do nížin je tak skvěle běžec připraven na závod. Současný trenér je Róbert Štefko, jeden z nejlepších vytrvalců české i slovenské historie. Jirka s Róbertem pořádá i tréninkové kempy, kde si mohou běžci pod jejich vedením zatrénovat.\n\nMaraton: 2:14:35 (BMW Berlin Marathon 2019)\n\nPůlmaraton: 1:03:23 (Sportisimo 1/2Maraton Praha 2017)\n\n10km: 29:35 (Birell Grand Prix Praha 2018)\n\n"}
{"id": "1332189", "url": "https://cs.wikipedia.org/wiki?curid=1332189", "title": "Allylacetát", "text": "Allylacetát\n\nAllylacetát je organická sloučenina, prekurzor několika látek, například allylalkoholu, který je užitečným meziproduktem v chemické syntéze; allylacetát je esterem tohoto alkoholu s kyselinou octovou.\n\nAllylacetát se průmyslově vyrábí reakcí propenu s kyselinou octovou (obě látky jsou přitom v plynném skupenství) a použití palladiového katalyzátoru:\n\nObdobně lze získat vinylacetát, když se místo propenu použije ethen.\n\nTato metoda má výhodu v relativně nízké ceně propenu.\n\nAllylacetát se také vyrábí z allylchloridu, ovšem výše uvedený postup umožňuje vyhnout se použití chloru, a tak se využívá stále častěji. Zmíněná reakce patří mezi acetyloxylace.\n\nAllylacetát může být hydrolyzován na allylalkohol a kyselinu octovou:\n\nAllylalkohol je prekurzorem syntetického glycerolu a některých speciálních polymerů. Epoxidací peroxidem vodíku z něj vzniká glycidol, který se hydrolyzuje na glycerol:\n\nSyntetický glycerol se využívá v kosmetice, zatímco glycerol získaný z tuků se využívá v potravinářství.\n\nSubstitucí acetátové skupiny allylacetátu za použití chlorovodíku se tvoří allylchlorid. Reakce s kyanovodíkem nad měděným katalyzátorem dává vzniknout allylkyanidu:\n\nAllylchlorid se většinou získává přímou chlorací propenu.\n"}
{"id": "1332194", "url": "https://cs.wikipedia.org/wiki?curid=1332194", "title": "Nebřenice (zámek)", "text": "Nebřenice (zámek)\n\nZámek Nebřenice je klasicistní budova nedaleko vesnice Nebřenice chráněná jako kulturní památka.\n\nZámek vznikl přestavbou zemědělského statku, který je prvně zmiňován roku 1437. V okolí zámečku se začala rozrůstat obec Nebřenice, ta však často patřila pod Popovičky a ty pod Říčany, jsou majitelé nebřenického dvora de facto neznámí. V roce 1848 jej společně s Modleticemi kupuje Josef Hilbert von Schüttelsberg. Během jeho panování došlo k přestavbě zámku z barokní budovy do klasicistní. Kolem zámečku vznikl anglický park s rybníky a daňčí oborou. \n\nRoku 1890 přechází do majetku Josefova synovce Augusta Hilberta von Schüttelsberga. Ten se však z důvodu exekuce Modletic v roce 1897 zastřelil. Pohřben byl v rodinné hrobce severně od Nebřenic; ta se na svém místě dodnes dochovala.\n\nRoku 1910 zámek koupil MUDr. Antonín Novák v jehož vlastnictví zůstal až do roku 1950, kdy byl znárodněn. To budově neprospělo, postupně chátrala, byly prováděny nešetrné úpravy, v okolí hospodařilo JZD.\nV současné době je zámek v soukromých rukou a je zapojen do projektu Oaks Prague, měl by projít rozsáhlou rekonstrukcí a být zde centrum dění v nově vznikající obci. Zámek bude obklopen golfovými hřišti, novou vesnicí, plánuje se luxusní restaurace, wellness, lázně, hotel atd.\n\nZámek se nachází západně od obce. Je částečně obklopen hospodářskými budovami, zámeček je pak v severní části tohoto areálu. Na jihu je špýchar a stodola, na východě chlévy. Severně a západně od zámku se nacházejí pozůstatky kdysi honosného parku, v němž stojí hrobka Hilbertů ze Schüttelsbergu. V současnosti (říjen 2017) v okolí zámku, zejména západním směrem probíhá výstavba projektu Oaks Prague.\n"}
{"id": "1332198", "url": "https://cs.wikipedia.org/wiki?curid=1332198", "title": "Siválik", "text": "Siválik\n\nSiválik, též Šiválik, ( शिवालिक, Sivalik či Siwalik Hills) je pohoří, horské pásmo v severní Indii a Nepálu, které tvoří jihozápadní okraj Himálaje. Je asi 2400 km dlouhé a široké od 10 do 50 km. Průměrná výška se pohybuje od 1500 do 2000 m. Zvedá se příkře nad Indoganžskou nížinu a táhne se téměř od řeky Indus až skoro po Brahmaputru.\n\nZ litologického a vývojového hlediska tvoří Siválik pásmo Subhimálaje.\n\nV některých Sanskrtských textech bývá tato oblast nazývána \"Manak Parbat\". Siválik znamená doslova Šivovy kadeře.\n\nGeologicky patří Siválik k třetihorním usazeninám vnějšího Himálaje. Tvoří je převážně pískovce a slepence, což jsou zpevněné úlomky hornin původem z rozlehlého pohoří na severu. Kvalita tohoto zpevnění však často není nejlepší. Geologicky se tak Siválik shoduje s flyšovými oblastmi Alp. Podle zbytkové magnetizace pískovce a prachovce lze usuzovat na stáří sedimentu mezi 16–5,2 milionu let, přičemž nejstarší část pohoří Siválik obnažuje řeka Ghághra v Nepálu.\n\nSiválik je nejjižnější a geologicky nejmladší východo-západní horské pásmo Himálaje, které má četné vedlejší hřbety a táhne se od státu Arunáčalpradéš přes Bhútán a Západní Bengálsko dál na západ přes Nepál a Uttarákhand do Himáčalpradéše a Kašmíru. V severojižním směru se jím prořezává řada velkých řek tekoucích z Himálaje.\n\nSeverně od Siváliku se do výše 3700–4500 m prudce vypíná pásmo Malého či Nižšího Himálaje známého též jako Mahábhárat či Himáčal. Zvedá se podél linie geologických zlomů. Na mnoha místech se k sobě Siválik a Mahábhárat těsně přibližují, jinde je však dělí 10 až 20 km široká údolí.\n\nSiválik patří k oblastem s nejbohatšími nalezišti zkamenělin velkých zvířat v Asii. Jak ukazují četné nálezy, žilo zde mnoho rozmanitých druhů zvířat. Mimo jiné se tu našly pozůstatky předků medvěda pyskatého, předchůdce žirafy \"sivatheria\" či obří pravěké želvy \"Megalochelys atlas\".\n\nK obyvatelům zdejší oblasti patřil také prapředek člověka \"Sivapithecus\", dříve známý jako \"Ramapithecus\".\n\nByly zde nalezeny i pozůstatky osídlení kultury Sóán z období nejstaršího paleolitu (asi 500 000–125 000 B. P. Tato kultura z období industrie Acheuléen byla pojmenována podle údolí řeky Sóán v pohoří Siválik v pákistánské provincii Pandžáb. Její příslušníci patřili k druhu člověk vzpřímený.\n\nNízká hustota osídlení Siváliku a strmých jižních svahů pohoří Mahabhárat spolu s nakažlivou malárií ve vlhkých lesích na jejich úpatí vytvořily kulturní, jazykové a politické hraniční pásmo mezi hustě osídlenou Indoganžskou nížinou na jihu a „vysočinou“ za srázy Nižšího Himálaje a dokonale od sebe izolovaly jejich obyvatelstvo, čímž umožnily jeho rozdílný vývoj co do jazyka, rasy a kultury.\n\nPo pohoří Siválik je pojmenována Třída Shivalik víceúčelových fregat Indického námořnictva.\n"}
{"id": "1332211", "url": "https://cs.wikipedia.org/wiki?curid=1332211", "title": "Kostel svatého Bartoloměje (Popovičky)", "text": "Kostel svatého Bartoloměje (Popovičky)\n\nKostel svatého Bartoloměje je barokní kostel v Popovičkách. Od 3.5.1958 je chráněn jako kulturní památka.\n\nKostel pochází z roku 1332. V době husitských válek zanikla fara v Popovičkách a obec přešla do držení nejvyššího purkrabství. V roce 1695 přešly pod duchovní správu Františkánů z kostela Panny Marie Sněžné v Praze. Až v roce 1722 začal v Popovičkách opět fungovat samostatný farář. V letech 1731 – 1736 proběhla přestavba a zvětšení kostela na popud faráře Jana Antonína Horníka, další oprava pak proběhla roku 1759 pod záštitou majitelky obce Marie Terezie Savojské. Báň kostela pochází z roku 1884. Ve 20. století zde býval varhaníkem hudební skladatel Josef Hotový. Další rekonstrukce kostela proběhla v roce 2018.\n\nOltář se sochami Petra a Pavla a kazatelna pocházejí z první poloviny 18. století, dva boční oltáře pak z r. 1854.\n\nKostel je obklopen dnes již nepoužívaným hřbitovem.\n\nBohoslužby v kostele probíhají 2., 3., 4. a 5. sobotu v měsíci s nedělní platností.\n"}
{"id": "1332213", "url": "https://cs.wikipedia.org/wiki?curid=1332213", "title": "Masný", "text": "Masný\n\nČeské a slovenské příjmení Masný (ženská forma: Masná) patří následujícím osobnostem:\n\n"}
{"id": "1332216", "url": "https://cs.wikipedia.org/wiki?curid=1332216", "title": "Cihelka", "text": "Cihelka\n\nCihelka je české příjmení.\n\n"}
{"id": "1332219", "url": "https://cs.wikipedia.org/wiki?curid=1332219", "title": "Karel z Valdštejna", "text": "Karel z Valdštejna\n\nKarel z Valdštejna může být:\n\n"}
{"id": "1332225", "url": "https://cs.wikipedia.org/wiki?curid=1332225", "title": "Netolice (hrad)", "text": "Netolice (hrad)\n\nNetolice jsou zaniklý hrad, který stával na jižním okraji stejnojmenného města v okrese Prachatice. Drobné zbytky hradu se dochovaly ve zdech usedlostí, které byly postaveny na jeho místě pod hrází rybníka Mnich.\n\nPodle Augusta Sedláčka byl po roce 1263 zakladatelem hradu klášter ve Zlaté Koruně. První písemná zmínka však pochází až z roku 1405. Roku 1420 získal netolické panství do zástavy Oldřich II. z Rožmberka. Když se roku 1468 postavil Jan II. z Rožmberka proti králi Jiřímu z Poděbrad, setkal se s odporem části jihočeské šlechty. V následujícím roce se Jindřich Roubík z Hlavatec zmocnil netolického hradu a držel ho až do své smrti v roce 1477. Hrad poté nejspíše ještě v patnáctém století zanikl a jeho pozůstatky byly zbořeny při dobývání města roku 1619.\n\nJednodílný hrad s trojúhelným půdorysem byl ze všech stran chráněn vodou. V severozápadním rohu nádvoří stávala věžovitá budova, jejíž zbytky se dochovaly v budově skladiště. Ke hradu mohly patřit také sklepy pod domem čp. 222 a některé části opěrné zdi na východní straně mohou být pozůstatkem obvodové hradby.\n\n"}
{"id": "1332226", "url": "https://cs.wikipedia.org/wiki?curid=1332226", "title": "Teodoro Obiang Nguema Mbasogo", "text": "Teodoro Obiang Nguema Mbasogo\n\nTeodoro Obiang Nguema Mbasogo (* 5. června 1942 Acoacán Španělská Guinea) je guinejský politik a současný prezident Rovníkové Guiney. Funkci prezidenta zastává od roku 1979. \n\nNarodil se v Acoacánu, v okrese Mongomo, jako třetí dítě z deseti. Vystudoval zde základní školu a poté pokračoval na střední škole Cardinal de Cisneros ve městě Ebebiyin. V roce 1963 začal studovat vojenskou akademii v Zaragoze se specializací na řízení vojenských vozidel. Po dvou letech se vrátil do Rovníkové Guiney, kde zahájil svou vojenskou kariéru. V roce 1969 byl jeho strýc Francisco Macias Nguema zvolený prezidentem nově vzniklé republiky Rovníková Guinea. Ten ho pověřil řízením armády v Malabu. O rok později se stal generálním ředitelem armádního úseku plánování. V roce 1975 byl jmenován velitelem armády. V roce 1979 svrhl svého diktátorsky vládnoucího strýce a chopil se moci, jako předseda Nejvyšší vojenské rady. V roce 1982 se stal prezidentem republiky. V současnosti je nejdéle vládnoucí hlava afrického státu.\n\nPrezidentské volby vyhrál v roce 1989 (99,96% hlasů), v roce 1996 (99%), v roce 2002 (97,1%), 2009 (96,7%) a 2016 (93,7%). V únoru 2011 byl na 16. Summitu Africké unie zvolen předsedou Africké Unie s mandátem do ledna 2012. V politické kariéře vyčítá vyspělým průmyslovým státům, že brzdí rozvoj afrických ekonomik a jsou zodpovědné za klimatické změny. Před Valným shromážděním OSN tyto státy vyzval k větší zodpovědnosti za klimatické změny a úhradě škod vzniklých jejich působením.\n\nJeho majetek a majetek jeho rodiny z velké části pochází z obchodu s drogami. International Narcotics Board umístil v únoru 1997 Rovníkovou Guineu mezi devět největších afrických států obchodujících s drogami. Pařížská mezinárodní centrála, monitorující obchod s drogami, uvedla... \"\"Od roku 1988 byla více než desítka diplomatů nebo členů prezidentské rodiny Rovníkové Guiney zadržena v souvislosti s obchodem s drogami v několika zemích světa.\"\" Časopis Forbes odhaduje jeho majetek na 600 milionů dolarů.\n\nV červenci 2017 byl jeho syn a pravděpodobný příští prezident Teodoro Nguema Obiang Mangue odsouzen Mezinárodním soudním dvorem v Haagu za nezákonné obohacení z veřejných zdrojů ke třem letům vězení, pokutě 30 milionů eur a konfiskaci majetku ve výši 100 milionů eur.\n\n"}
{"id": "1332228", "url": "https://cs.wikipedia.org/wiki?curid=1332228", "title": "Píseň modrých hor", "text": "Píseň modrých hor\n\nPíseň modrých hor (op. 25) je pohádková opera o prologu a dvou dějstvích (popřípadě třech dějstvích) českého skladatele Josefa Bartovského na libreto Quida Marii Vyskočila. Premiéra se konala 25. března 1925 Městském divadle v Plzni.\n\nJosef Bartovský vyučoval od konce první světové války na učitelském ústavu v Plzni a významně se podílel na plzeňském hudebním životě. Navázal také vztahy s plzeňským městským divadlem, pro které napsal – po operní prvotině \"U zlatého slunce\" určené pro ochotníky – svou první operu pro profesionální divadlo. Libreto vzniklo skladatelovou úpravou pohádkové symbolistické aktovky dobově populárního spisovatele Quida Marii Vyskočila \"Kouzlo jara a mládí\", kterou Vyskočil následně zveršoval.\n\nOpera vznikla roku 1924 a již následujícího roku byla uvedena v plzeňském divadle, a to v úpravě Jindřicha Jindřicha a v režii Vladimíra Marka, přičemž orchestr dirigoval Antonín Barták. Podle zpráv v tisku byl úspěch bouřlivý a skladateli se dostalo četných květinových darů.\n\nPo plzeňském úspěchu byla Bartovského opera podle novinových zpráv přijata k provozování na operních scénách ve Frankfurtu nad Mohanem a Lipsku, přičemž německý překlad a scénickou úpravu pro tuto příležitost pořídil plzeňský spisovatel J. Tanzer, k uvedení však nedošlo. Rovněž ohlašované nastudování ve Slovenském národním divadle v Bratislavě se nakonec neuskutečnilo. Kvůli nárokům na výpravu a ústupu zájmu o pohádkově-symbolistické náměty, charakteristické pro počátek 20. století, se tak \"Píseň modrých hor\" na jeviště po plzeňském nastudování už nevrátila.\n\n(Síň na hradě Oriona, krále polárních krajů) Alkyon, bratr krále Oriona, usiluje o jeho trůn, ale zejména o Orionovu manželku Hennu, do níž je bezhlavě zamilován. Protože byl vykázán od dvora, přichází v přestrojení za potulného pěvce. Zpívá králi píseň o bílé hvězdě. Pak ale smluveným znamením přivolá zbrojnoše, kteří se zmocní celého hradu a zajmou Oriona, Hennu i jejich dcerku Thiris. Alkyon dává Thiris odvést, Oriona uvrhne do věže a Henny se zmocní.\n\n(Proměna – Kobka ve věži) Orion je držen v místnosti bez oken, přikován k železnému kruhu, a čeká na smrt. Pomůže mu však němý žalářník, protože zatímco Orion mu kdysi zachránil život, Alkyon ho dal zmučit a vytrhnout mu jazyk. Žalářník nemůže svrženého krále vyvést z vězení, zato však kopím vyvrátí ze žalářní zdi jeden z kamenů, za nímž Orion nalezne čarodějnou knihu. Sává se do studia magie. Hned na první straně přečte kouzlo, které jej vysvobodí: zdi kobky se rozestoupí, jeho okovy se rozplynou a Orion může volně vyjít do mrazové polární noci.\n\n(Proměna – Ledové pobřeží) Z Alkyonova vztahu s Hennou se narodil stonavý princ. Henně se podařilo uprchnout z Alkyonových nenáviděných rukou a s chlapcem v náručí běží pryč. Vzpomíná přitom na svou domovinu, zemi modrých hor daleko na jihu, odkud byla kdysi násilně odvedena. Přála by si, aby její muž i dcera byli svobodni a všichni se mohli odebrat do její rodné země. Alkyon ji dostihne a snaží se ji prosbami i výhrůžkami přimět k návratu. Když Henna odmítá, posílá své zbrojnoše, aby ji zajali. Henna před nimi uteče na vrcholek ledové kry. Proklíná Alkyona a prorokuje mu, že až uslyší píseň modrých hor, zemře. Alkyonovi se na poslední chvíli podaří Henně vyrvat jejich synka, ale Henna sama se vrhá z vysokého ledového útesu do mrazivé vody.\n\n(Trůnní síň Alkyonova) Uplynulo mnoho let. Alkyonův syn, princ dospěl, ale stále churaví pod tíhou snu, který se mu každou noc zdává. Otec pro něj dává každý den pořádat slavnost, aby hocha přivedl na veselejší myšlenky, a současně hledá pomoc. Dnes dal povolat čaroděje, jehož pověst dolehla až sem. Netuší, že je to Orion, jenž chce využít příležitosti, aby se bratru pomstil usmrcením jeho syna. Dočetl se totiž ve své knize, že princ zemře, zamiluje-li se do své poloviční sestry Thiris, již nikdy neviděl. Na rozdíl od Alkyona poznává kastelán v Orionovi svého bývalého pána a vypravuje mu o princových snech. Vzápětí přinášejí Alkyonovi muži prince a ten popisuje, jak se mu ve snu zjevila krásná žena v modrých horách, která zpívala krásnou, podivnou píseň. Alkyon v ženě ze snu poznává Hennu a cítí, že se její kletba blíží naplnění. Potlačí však svůj strach a dává znamení k započetí slavnosti.\n\nZačíná balet mrazivé krásy. Tančí hvězdy Velkého a Malého vozu, jako poslední Polárka, z velké ledové kry se vyloupne krásná chladná tanečnice. Ale Orion svými kouzly zasáhne: světla pohasnou a objeví se tropická krajina s palmami, vysokými modrými horami a vodopády. K domorodé cizince přichází lovec oděný do severských kožešin. Cizinka přijímá jeho vyznání, obtočí mu krk perlovým náhrdelníkem a oba odcházejí. Když se světla znovu rozsvítí, zmámený princ vyhlíží z okna: snaží se zahlédnout dívku z modrých hor. Alkyon je zjevením zděšen a rozzuřen a dvořané se mu raději klidí z cesty.\n\n(Park u Alkyonova hradu) Alkyon přikázal zničit na hradě vše, co by princi (i jemu) mohlo připomenout jeho nebezpečný sen. Kastelán potají předává pážeti do opatrování palmu, již se mu podařilo před královým hněvem uchránit. Zde je nalezne princ. Posílá páže pro loutnu, aby mu mohlo zazpívat, a pak se kastelána vyptává na význam svého snu i na své matné vzpomínky z dětství na noc, kdy zahynula jeho matka. Kastelán se zdráhá princi říci něco přesnějšího, potvrzuje mu však, že nad jeho narozením visí kletba zločinu. Rychle pak zmizí, když spatří přicházet Alkyona. Páže se vrací s loutnou a zpívá písně, neuklidní však jimi mysl ani prince, ani jeho otce.\n\nPak kastelán přivádí Oriona; ten představuje Alkyonovi a princi svou dceru. Když oba mladí lidé osamí, Thiris, ponoukána otcem i soucitem s churavým princem, nabízí princi jako lék svou lásku, a tím mu nevědomky hrozí smrtí. Princ v Thirisině tváři shledává rysy ženy, kterou viděl ve snách, a už se ji chystá obejmout, když spatří na jejím krku náhrdelník věnovaný kdysi jeho matkou jeho otci. Pochopí tedy, že Thiris je jeho sestra.\n\nOrion se vrací a zjišťuje, že zasáhla vyšší moc a čáry z jeho knihy se minuly účinkem. Zato Alkyonův osud se naplňuje. Jeho ledové království se bortí pod náporem neznámé moci a zaznívá píseň modrých hor. Aby vyplnil Henninu věštbu, sám spolkne prudký jed, jejž nosil ukrytý v prstenu. Před smrtí se vyznává ze svých zločinů. Severský park se promění v tropickou zahradu a vystupuje děvče modrých hor se svou písní, jež Alkyonovi přinesla smrt, ale jeho synovi uzdravení. Princ sám uvádí Oriona na trůn, který mu po právu náleží, a všichni slaví nejvyšší božstvo – lásku, která i kletby a černá kouzla dokáže obrátit v dobro.\n"}
{"id": "1332229", "url": "https://cs.wikipedia.org/wiki?curid=1332229", "title": "Právnická angličtina", "text": "Právnická angličtina\n\nPrávnická angličtina představuje oblast anglického jazyka užívanou v právní oblasti, tedy právní jazyk. Jedná se o určitou dílčí součást jazyka, jelikož se vyznačuje specifickou slovní zásobou, morfologií, syntaxí a dalšími jazykovými rysy. Proto „studujeme právnickou angličtinu jako určitý druh jazyka se zvláštním použitím slovní zásoby, vět a syntaxe, což nám umožňuje efektivněji komunikovat“.\n\nTermín \"legalese\", který označuje právnickou hantýrku, má naopak pejorativní nádech a odkazuje na tradiční použití právnických termínů a výrazů, kterým „běžný člověk není schopen porozumět“. Tento výraz tedy označuje neprofesionální právnické vyjadřování, které je zdlouhavé, nicneříkající a obsahuje nadbytečné odborné výrazy či fráze. V historickém kontextu byl tento termín používán k označení jazyka, s nímž právník pracuje při sepisování smlouvy či u soudu, ale ve standardní konverzaci by jej nepoužil. Z tohoto důvodu byl tradiční způsob právnického vyjadřování považován za komplikovaný a čtenářsky nepříznivý. Zastánci používání běžného jazyka argumentují že \"styl psaní by se neměl lišit v závislosti na úloze nebo čtenáři...; cokoliv právník píše by mělo být jasné, správné, výstižné a úplné\". \n\nExistují různé druhy právních textů, např.: a) akademické právní texty v právnických časopisech, b) soudní texty související se soudní praxí, c) legislativní právní jazyk užívaný v zákonech, nařízeních, vyhláškách apod. Jiným druhem je i jazyk užívaný v komunikaci s klientem, kdy je vyžadován přístupnější styl psané komunikace než pro komunikaci s právnickým profesionálem. \n\nPrávníci, kteří působí na mezinárodním poli a komunikují tak s klienty a právníky napříč kulturami, potřebují mít také nadnárodní právní povědomí a širokou jazykovou znalost. Nezávisle na formě právního jazyka, právní i jazykové dovednosti tvoří nezbytnou součást vzdělání i profesní vybavenosti. \n\nPrávnická angličtina má význam zejména při tvorbě právních dokumentů včetně: \nPrávnická angličtina byla tradičně spojována především s anglicky mluvícími zeměmi (zvláště Spojené státy americké, Spojené království, Kanada, Austrálie, Nový Zéland a Jihoafrická republika), které sdílejí angloamerickou právní tradici. Právní angličtina se ale s rozmachem mezinárodního obchodu rozšířila, a tak dnes hraje roli i na půdě Evropské unie a je celosvětovým fenoménem.\n\nModerní právnická angličtina je založená na standardní formě anglického jazyka. Přesto však obsahuje řadu neobvyklých prvků. Ty se nejvíce týkají terminologie, jazykové struktury a konvencí či interpunkce a mají svůj původ v historickém vývoji angličtiny jako právního jazyka.\n\nV pravěké Británii byly právní záležitosti diskutovány v místním lidovém nářečí. Právnický jazyk a i celá právní tradice se změnily s příchodem dobyvatel během následujících století. Británie za dob Římanů si osvojila římský právní systém a jazykem právníků se tak stala latina. Po odchodu Římanů okolo roku 410 ovládli Británii Anglosasové a s nimi přišlo i jejich právo, jehož jazykem bylo německé nářečí. Od roku 600 byly také právní normy zaznamenány písemně ve staroangličtině. Následkem invaze Normanů se oficiálním právním jazykem stala anglo-normanská francouzština.\n\nPro účely soudních řízení se za vlády Normanů rozvinula právnická francouzština, z níž mnohé termíny přetrvaly až do současné právní angličtiny. Mezi ně patří např.: \"property, estate, executor\" nebo \"tenant\". Používání právnické francouzštiny mělo zásadní vliv na jazyk moderní právnické francouzštiny. V roce 1362 bylo uzákoněno, že se všechna soudní řízení mají odehrávat výhradně v angličtině (zaznamenávány však byly v latině). Tento moment je považován za počátek moderní právnické angličtiny. Francouzština byla v některých oblastech využívána až do 17. století, ale postupně ztrácela na kvalitě.\n\nOd roku 1066 se latina stala jazykem formálních záznamů a norem a angličtinou byla nahrazena v roce 1730. Jelikož latinou hovořili pouze vzdělaní lidé, nikdy se nepoužívala při debatách či soudních jednáních. Vliv latiny je patrný v řadě dodnes používaných výraz jako jsou například \"ad hoc, de facto, bona fide\" a další.\n\nJak bylo řečeno výše, právnická angličtině se od běžného jazyka liší v řadě aspektů. Zde uvádíme ty nejvýznamnější:\n\nKvůli významné roli právnické angličtiny na poli mezinárodního obchodu i právnického jazyka jako takového existoval na mezinárodní úrovni již dlouhou dobu názor, že pro právníky není dostatečně, aby se vzdělávali pouze v běžné angličtině, neboť ta nedokáže úspěšně reflektovat požadavky na jazyk při právnickém jednání. Hlavním důvodem je skutečnost, že běžná výuka angličtiny neodráží modifikace jazyka v rámci jednotlivých právních odvětví ani specifika a konvence právnické angličtiny jakožto samostatného odvětví angličtiny.\n\nZ toho důvodu pak nerodilí mluvčí angličtiny a studenti práv stále častěji usilují o získání vzdělání i v oblasti právnické angličtiny. Takové kurzy v současnosti poskytují právnické fakulty, jazyková centra, soukromé společnosti a další. V Británii existují tzv. zkoušky TOLES, které slouží k získání určité jazykové úrovně právě na poli právnické angličtiny. Bylo ustanoveno také každoroční setkání pod názvem Global Legal Skills Conference, kde si učitelé právnické angličtiny a další profesionálové vzájemně vyměňují informace o postupech, metodách a učebních materiálech.\n"}
{"id": "1332230", "url": "https://cs.wikipedia.org/wiki?curid=1332230", "title": "Ferdinand Piëch", "text": "Ferdinand Piëch\n\nFerdinand Karl Piëch (17. dubna 1937 Vídeň – 25. srpna 2019 Rosenheim, Německo) byl rakouský průmyslník, inženýr, manažer a bývalý předseda dozorčí rady (\"Aufsichtsratsvorsitzender\") skupiny Volkswagen. Byl vnukem Ferdinanda Porscheho.\n\nPiëch zahájil svou kariéru ve firmě Porsche, následně odešel do společnosti Audi po dohodě, že žádný člen rodiny Porsche nebo Piëch by neměl být zapojen do každodenních operací společnosti. Piëch se nakonec stal ředitelem Audi, které jeho zásluhou vzrostlo a začalo konkurovat zavedeným prémiovým značkám Mercedes-Benz a BMW, a to zčásti díky inovativním modelům jako Quattro a 100. V roce 1993 se Piëch stal předsedou a výkonným ředitelem skupiny Volkswagen, jehož úsilím se stala dnešním velkým konglomerátem. Dohlížel na koupi firem Lamborghini a Bentley, stejně jako na založení Bugatti Automobiles, kteréžto značky integroval se značkami Volkswagen, Škoda, SEAT a Audi do žebříkové struktury, podobně jako Alfred Sloan v General Motors. Piëch byl povinen odejít do důchodu ve věku 65 let na základě politiky společnosti Volkswagen, avšak zůstal v dozorčí radě a podílel se na strategických rozhodnutích společnosti až do své nucené rezignace dne 25. dubna 2015.\n\nVzděláním inženýr, Piëch ovlivnil vývoj mnoha vozů včetně Audi Quattro a zejména Bugatti Veyron, které se stalo nejrychlejším a nejvýkonnějším silničním automobilem své doby. Kvůli svému vlivu na automobilový průmysl Piëch v roce 1999 získal ocenění \"Car Executive of the Century\".\n\nPiëch se narodil ve Vídni jako syn advokáta Antona Piëcha a Louise, dcery Ferdinanda Porscheho. Studoval na lyceu Alpinum Zuoz a následně na ETH Zürich ve Švýcarsku, kde graduoval v roce 1962 diplomovou prací o vývoji motoru Formule 1. \n\nV letech 1963 až 1971 pracoval u Porsche ve Stuttgartu na vývoji modelu Porsche 906 a následných modelech, které vedly k úspěšnému modelu Porsche 917. V roce 1972 odešel do Audi v Ingolstadtu. Od roku 1975 byl ředitelem technického vývoje, který byl zodpovědný za návrhy vozů Audi 80 a Audi 100. V roce 1977 inicioval vývoj vozu pro mistrovství světa v rallye, jehož výsledkem bylo Audi Quattro s pohonem všech kol a přeplňovaným řadovým pětiválcem.\n\nV době mezi odchodem z Porsche a nástupu u Audi Piëch vlastnil malou inženýrskou firmu, kde vyvinul 5-válcový řadový vznětový motor pro Mercedes-Benz. Poté co přišel do Audi, oprášil tento koncept, neboť na trhu existovala poptávka po motorech s více než čtyřmi válci. Modely Audi (a modelová řada VW Passat/Santana odvozená od Audi) tak začaly využívat podélně umístěné řadové pětiválce a pohon předních kol. Tyto motory měly oproti konzervativním šestiválcům výhody v kompaktnější stavbě a nižších výrobních nákladech.\n\nRoku 1993 Piëch přešel do společnosti Volkswagen AG, mateřské společnosti skupiny Volkswagen, kde se stal předsedou představenstva a nahradil Carla Hahna. V roce 2002 odstoupil z představenstva, ale pokračoval v poradní pozici jako člen dozorčí rady. V roce 2000 byl jmenován ředitelem společnosti Scania AB. V roce 2002 odešel z představenstva a byl nahrazen jako předseda Berndem Pischetsriederem.\n\nBěhem svého vedení skupiny Volkswagen byl Piëch znám svým agresivním zacílením na další trhy. Úspěšně posunul značky Volkswagen a Audi do vyšších tržních segmentů. Piëch také usiloval o další značky; získal Lamborghini pro Audi a založil společnost Bugatti Automobiles SAS. Jeho nákup britských značek Rolls-Royce a Bentley byl kontroverznější. Získal sice výrobní závod v Crewe, avšak právo užívat značku Rolls-Royce bylo koncernu Volkswagen odepřeno. Piëch později prohlásil, že opravdu chtěl jen značku Bentley, ale ve své době byla ztráta značky Rolls-Royce, kterou získalo konkurenční BMW, všeobecně považována za velkou prohru Volkswagenu.\n\nOproti tomu jeho úsilí o revitalizaci společnosti Volkswagen v Severní Americe se setkalo s úspěchem. Hahnovy předchozí snahy o znovuzískání postavení na trhu ve Spojených státech a v Kanadě – které vybudoval jako šéf Volkswagen of America v letech 1958 až 1965 – byly neúspěšné, ale Piëch pomohl zvrátit tento stav rozhodnutím vyrábět Volkswagen New Beetle, jehož uvedení na trh v roce 1998 dalo americkému Volkswagenu velmi potřebný impuls.\n\nDíky jeho trvalému vlivu na automobilový průmysl udělil Piëchovi časopis Automobile Magazine ocenění Man of the Year za rok 2011.\n\nBěhem působení v Porsche Piëch inicioval značné změny v politice společnosti. Například pozice pilotů v závodních automobilech byla přesunuta zleva doprava, což bylo výhodou během velkých závodů, které se jely ve směru hodinových ručiček. Do té doby firma Porsche stavěla převážně malé závodní vozy s motory o objemu kolem 2000 ccm, do značné míry odvozené od silničních typů. Porsche se odhodlalo k riskantnímu kroku, když nečekaně zhotovilo pětadvacet speciálů Porsche 917 s pětilitrovými motory, které zaskočily i komisaře FIA stanovující pravidla závodů. Dokonce i Ferrari musel prodat firmu společnosti Fiat, aby mohl udělat takový krok. Piëch, který vždy přemýšlel ve velkém, začal s vývojem 16válcového motoru pro závody série Can-Am. Pravděpodobně není náhodou, že jeho dědeček vyvinul slavný přeplňovaný 16válcový motor pro závodní automobily Auto Union ve třicátých letech minulého století. Piëch však nedostal možnost svůj návrh dokončit, protože přeplňovaná verze stávajícího dvanáctiválce byla jednodušší, výkonnější a velmi úspěšná. O tři desetiletí později jako generální ředitel skupiny Volkswagen Piëch prosadil velmi ambiciózní vůz Bugatti Veyron s přeplňovaným 16válcem do W, výkonem 1001 koní (746 kW) a maximální rychlostí 407 km/h. Na Piëchův popud vznikl také luxusní sedan Volkswagen Phaeton, který měl konkurovat vozům BMW a Mercedes-Benz, avšak prodeje vozu byly zklamáním.\n\nPiëch vlastnil významný podíl společnosti Porsche, přesně 10 %. Aby se předešlo rozepřím mezi mnoha členy rodiny, bylo na počátku roku 1972 zavedeno pravidlo, že žádný člen rodiny Porsche nemůže být zapojen do vedení společnosti. Dokonce i zakladatel společnosti Ferry Porsche, Piëchův strýc, byl pouze členem dozorčí rady společnosti Porsche po změně právní formy společnosti z komanditní společnosti na společnost s ručením omezeným. Kvůli tomu Piëch přešel do Audi, poté co založil svou inženýrskou firmu.\n\nPiëch zplodil 12 dětí se čtyřmi různými ženami, jeho poslední manželkou byla Ursulou Piëch. Byl dyslektik, ateista a vlastnil rozsáhlou sbírku automobilů, která zahrnuje dvě Bugatti Veyron, kterými on a jeho žena pravidelně jezdili. Piëch byl znám jako agresivní a náročný manažer. Podle svých slov propustil jakéhokoliv podřízeného, který „udělá stejnou chybu dvakrát“. Jeho snaha podobně odstranit generálního ředitele Martina Winterkorna ztroskotala a vedla k rezignaci Piëcha a jeho manželky z dozorčí rady.\n"}
{"id": "1332235", "url": "https://cs.wikipedia.org/wiki?curid=1332235", "title": "Yandere Simulator", "text": "Yandere Simulator\n\nYandere Simulator je nadcházející romantická hororová akční anime stealth hra, kterou stále (leden 2020) vyvíjí nezávislý vývojář YandereDev (křestním jménem Alex) a bude publikována prostřednictvím spolupráce se společností tinyBuild, s touto společností započal spolupráci v roce 2017. Hra se zabývá posedlostí, již pociťuje hlavní hrdinka zamilovaná školačka Ayano Aishi, také známá pod přezdívkou \"Yandere-chan\". Říká si \"Yandere\", protože chce zlikvidovat všechny, o kterých si myslí, že svádějí její platonickou lásku, kterou ve hře představuje Aishiin spolužák s přezdívkou \"Senpai\". V průběhu deseti týdnů se musí Ayano zbavit deseti různých nápadnic, které také usilují o Senpaiovu lásku.\n\nProtagonistka Ayano Aishi (tj. Yandere-chan, zkráceně Yan-chan) je japonskou školačkou, která tajně miluje stašího spolužáka Taro Yamada (chlapec) nebo Taeko Yamada (dívka), přezdívaného \"Senpai\". Na začátku hry si hráč může vybrat pohlaví Senpaie. V průběhu deseti týdnů ve hře, deset ostatních studentek se pokusí vytvořit vztah s Senpaiem, a Yan-chan jim v tom musí zabránit. Děj se odehrává na prestižní škole Akademi High School ve fiktivním městečku Buraza (jap. bratr). Vyučování začíná každý pracovní den v 7:00 a končí v 18:00. Hráč se musí zbavit soupeřky do páteční 18. hodiny, jinak se stihne Senpaiovi svěřit se svou láskou, což vede ke konci hry.\n\nVzhledem k její yandere povaze může být jejího cíle dosaženo přes rozmanité spektrum likvidačních metod, od mírumilovných (Ayano najde způsob, jak se soupeřky zbavit tak, aby žila dál) až po násilné (Končí soupeřčinou smrtí). V nejaktuálnější verzi jde o:\n\n1. Dohazování, spřátelení, vyloučení a specifické eliminační metody přiřazené ke konkrétní soupeřce\n\n2. Zradu, pomluvy (která lze uskutečnit pomocí školní stránky na sociální síti), vyloučení (vyfocení soupeřky při podezřelé činnost a následné nahlášení zaměstnanci školy), falešného obvinění, únos, zfalšovanou smrt, zabití elektrickým proudem, rozdrcení, otravu, utonutí, upálení, vraždu (ubodání, rozřezání), podnícenou sebevraždou, vraždu a sebevraždu poté, co byla unesená soupeřka dovedena k šílenství mučením.\n\nV průběhu hry Ayano může získat pomoc od špionky, která si říká „Info-chan“, která ji poskytuje zbraně, plány, předměty, a jiné výhody výměnou za fotky kalhotek, informací a vydíracího materiálu. YandereDev zvažuje možnost, že by se v budoucnu k násilné likvidaci soupeřek mohl použít člen Yakuzy. V případě nalezené mrtvoly se volá policie, která dorazí za 5 minut – tuhle dobu musí využít hráč jako poslední šanci k zametení důkazů. Na školu chodí celkem 52 studentů (včetně Yan-chan) a učí v ní 7 učitelek.\n\nAyano se také musí vyhýbat svědkům při provádění zločinů, jinak je postižena nevýhodou, která může být v rozmezí od zhoršení pověsti, což dělá vůči ní ostatní studenty nedůvěřivé, přes snížení příčetnosti, která odrazuje Senpaie a znemožňuje pečlivé vykonání zločinu, až k okamžitému konci hry. Zavraždění, případně zmizení studentů bude mít za následek snížení \"Školní atmosféry\", které mění chování studentů a učitelek na podezřívavé a úzkostlivé, což se projeví např. zamykáním šatních skříňek, nebo třesením se učitelek u katedry. Během této doby se může připojit do školních klubů a školní docházkou získávat další schopnosti, např. snadný přístup ke zbraním, zvýšení schopnosti vyhnout se podezření nebo snadný přístup k dalším položkám. Dojde-li např. k vymření velkého množství lidí během krátké doby, škola se uzavře, což znamená konec hry. \n\nVývojář definuje současný stav \"Yandere Simulator\" jako \"zkušební sandboxovou verzi\". To znamená, že ne všechny funkce jsou ve hře realizovány. Finální hra bude obsahovat šest režimů: Story mode – základní hra; 1980's mode – prequel k základní hře; Endless mode – nekonečná verze základní hry; Custom mode – přizpůsobitelná verze základní hry; Pose mode – hráči mohou aranžovat postavy; a Mission mode – kde Ayano plní mise pro Info-chan.\nYandereDev (Alex) je nezávislý herní vývojář v Kalifornii, který pracoval v herní vývojářské společnosti tři roky. V dubnu 2014 YandereDev sepsal nápad pro \"Yandere Simulator\" na 4chan, , kde dostal mnoho kladných ohlasů, a tak se rozhodl začít vyvíjet. Yandere Simulator si půjčuje prvky ze série video her Persona a \"Hitman\", ale také obsahuje prvky \"školní simulace\" a další prvky, které se snaží o odlišný herní prožitek. Tvůrce se ze svého života inspiroval příběh rozvodem, který zažil na střední škole.\n\nVývoj hry \"Yandere Simulator\" začal roku 2014, kdy YandereDev uvolnil zkušební verzi hry pro účely ladění. Pravidelně vydával aktualizace, které přidávaly nové prvky do hry, jako je například schopnost otravovat, zabíjet elektrickým proudem a topit soupeřky, spřátelit se s ostatními školačkami, mini hry, a další.\n\n1. března 2017 YandereDev oznámil partnerství s tinyBuild, který by mu pomohl s vylepšováním a podporou hry.\n"}
{"id": "1332240", "url": "https://cs.wikipedia.org/wiki?curid=1332240", "title": "Teorie typů", "text": "Teorie typů\n\nTeorie typů je teorie na pomezí matematiky, filosofie a algoritmiky, kterou jako první předložil Bertrand Russell za účelem vyřešení paradoxů teorie množin, ačkoliv zárodky lze najít již u Bernarda Bolzana. Nejjednodušším příkladem použití je typovaný lambda kalkul.\n\nV teorie typů existuje univerzum typů a jejich hodnot, přičemž každá proměnná má určený typ, například ve formuli formula_1.\n\nTeorie typů hraje důležitou roli v Henkinově důkazu faktu, že každá bezesporná teorie vyššího řádu má obecný model.\nHintikka o několik let později dokázal, že každá teorie libovolně velkého konečného řádu je sémanticky ekvivalentní odpovídající reifikované teorii druhého řádu, tedy přechodem na vyšší řád nezískáme silnější logický systém.\n\nExistují různá rozšíření původní Russellovy teorie typů, například obsahující závislostní typy.\n\nTypy tvoří algebru, která je polookruhem.\n"}
{"id": "1332241", "url": "https://cs.wikipedia.org/wiki?curid=1332241", "title": "František Xaver Drozen", "text": "František Xaver Drozen\n\nFrantišek Xaver Drozen (8. března 1898 Tatobity – 26. dubna 1972 Turnov) byl český houslař.\n\nŘemeslu se učil v Praze u Jana Baptisty Vávry (strýc) a Jaroslava Dvořáka. Po roce 1919 pracoval jako tovaryš u houslařů Antonína Chudlařského, Bohuslava Lantnera a bratří Šámalů. Samostatnou dílnu založil roku 1925 v Turnově – zde pracoval až do své smrti.\n\nJeho vzory byly nástroje Stradivariho, Guarneriů a Stainera. Používal zlatožlutého a granátově červeného laku. Nejznámější uživatelé Drozenových nástrojů byl Jan Kubelík, Otakar Ševčík, David Oistrach a orchestr Národního divadla. Dohromady vytvořil okolo 700 mistrovských kusů a řadu levnějších kusů z polotovarů.\n\nZa dílo získal několik ocenění, roku 1960 vyznamenání Za vynikající práci a v roce 1971 titul zasloužilý umělec. V roce 2017 mu byla odhalena pamětní deska na domě s dílnou v Turnově.\n\n"}
{"id": "1332242", "url": "https://cs.wikipedia.org/wiki?curid=1332242", "title": "Henkinův model", "text": "Henkinův model\n\nHenkinův model je model teorie vyššího řádu v obecné sémantice, přičemž platí, že každá bezesporná teorie má model (se spočetnými doménami). Definici předložil Leon Henkin ve svém příspěvku k úplnosti v teorii typů.\n\nV Henkinově modelu probíhá kvantifikace vyššího řádu přes pevně dané domény, díky čemuž jsou takové modely hojnější a silnější, než modely ve standardní sémantice. Speciálně platí, že reifikovaná teorie prvního řádu věrně reflektuje validní formule vyššího řádu. Tyto modely se používají například ve formální sémantice při zpracování přirozených jazyků.\n\nJe-li formula_1 bezesporná teorie, můžeme sestrojit její kanonický model indukcí podle typu formulí. Doména pro typ formula_2 je formula_3\na pro formula_4 množina tříd ekvivalence formulí tohoto typu. Pro typy formula_5 a formula_6 s doménami formula_7 a formula_8 můžeme sestrojit příslušnou doménu formula_9 jakožto množinu tříd ekvivalence hodnot valuační funkce formula_10. Speciálně pro formula_11 je funkce, jejíž hodnota pro formula_12 je formula_13.\nformula_9 je množina hodnot této funkce pro všechny uzavřené formule formula_15.\nV takto sestrojeném modelu je pro libovovolný typ jeho doména spočetná.\n"}
{"id": "1332243", "url": "https://cs.wikipedia.org/wiki?curid=1332243", "title": "Kostel svatých apoštolů Petra a Pavla (Paniovy)", "text": "Kostel svatých apoštolů Petra a Pavla (Paniovy)\n\nKostel svatých apoštolů Petra a Pavla (polsky: \"Kościół Świętych Apostołów Piotra i Pawła\") je historický římskokatolický dřevěný kostel v obci Paniowy, městská gmina Mikołów, okres Mikołów, Slezské vojvodství a náleží do děkanátu Mikołów, arcidiecéze katovické, je farním kostelem farnosti svatých apoštolů Petra a Pavla v Mikołówě.\nDřevěný kostel je v seznamu kulturních památek Polska pod číslem 711/66 z 31. března 1966 a je součástí Stezky dřevěné architektury v Slezském vojvodství.\n\nPrvní písemné zmínky o existenci církevní stavby pocházejí z roku 1325. Kostel byl zničen v roce 1473 v období nájezdů rybnického knížete Václava na panství těšínského knížete Přemysla. V roce 1475 vznikla samostatná farnost v Paniowě. V roce 1506 byl kostel znovu obnoven. V období 1570–1640 byl kostel v rukou protestantů. V polovině 18. století byl kostel natolik poškozen, že byla nutnost jej rozebrat. Nový kostel byl postaven v roce 1757 na původním místě. Jeho výstavba byla provedena z peněz donátorky Katarzyny Rozyny Bujakowské. V letech 1830–35 byla provedena podezdívka nejprve věže a pak celého kostela. V roce 1925 se kostel stává farním kostelem. V roce 2000 byla střecha kostela pokrytá šindelem.\n\nJednolodní orientovaná dřevěná stavba roubené konstrukce bedněna deskami. Sedlová střecha je krytá šindelem. Sanktusník je ukončen cibulovou bání s lucernou. V ose západního průčelí je přisazena čtyřboká dřevěná věž štenýřové konstrukce zakončena barokní cibulovou bání s osmibokou lucernou, krytá šindelem. Ve věži se nachází původní zvon ze starého kostela z roku 1509. K lodi z jihu a k věži jsou přisazeny předsíně. Kněžiště je trojboké, k němu se z jižní strany přimyká kaple, která má barokní cibulovou báň. Na severní straně je sakristie. Kolem kostela jsou soboty.\n\nHlavní oltář z počátku 17. století s obrazem Matky Boží s dítětem, obrazem sv. Augustína a po stranách oltáře jsou sochy sv. Petra a Pavla. Na stropě kněžiště je namalován výjev Nanebevznesení Panny Marie. Na evangelijní straně je boční oltář z přelomu 17. a 18. století s obrazem Svaté Rodiny a sv. Jana Nepomuckého. Na epištolní straně je boční oltář z konce 16. století s obrazem Panny Marie Čenstochovské a obraz sv. Františka. V boční kapli je oltář s obrazem sv. Trojice a oltářní mensa v podobě sarkofágu. Hudební kruchta s varhany je podepřena čtyřmi dřevěnými sloupy. V kostele se nachází barokní ambona, kamenná křtitelnice pravděpodobně z 16. století.\n\nDo nového kostela byly přeneseny původní varhany. V roce 1894 byly vyměněny za nové firmou H. Dőrschlag & Sohn Orgelbau - Austaltt Rybnik O.S. Varhany mají 564 píšťal. Nejmenší měří 3 cm, největší 5 m. Část píšťal pochází ze starých varhan. V roce 2002 byly varhany rekonstruovány a opraveny.\n\nV blízkosti kostela stojí dřevěná zvonice, která byla postavena v roce 2000. Je v ní zavěšen zvon Benedikt. Kostel stojí uprostřed hřbitova, který byl zvětšen v roce 1868. Na hřbitově je umístěn pomník, zasvěcený obyvatelům vesnice – slezským povstalcům, kteří padli v letech 1919–1921 a kteří zahynuli v německých koncentračních táborech v době druhé světové války.\n\n"}
{"id": "1332246", "url": "https://cs.wikipedia.org/wiki?curid=1332246", "title": "Donnie Darko", "text": "Donnie Darko\n\nDonnie Darko je americké mysteriózní a sci-fi filmové psychologické drama z roku 2001. Napsal a natočil jej jako svůj režisérský debut Richard Kelly a hlavní role se zhostil Jake Gyllenhaal, který za ní získal v roce 2002 ocenění Young Hollywood Awards za průlomové mužské vystoupení. Film líčí příběh mladíka Donalda Darka, který se snaží odolat obrovskému králíkovi, jež se mu zjevuje a snaží se jej dostat pod svůj temný vliv.\n\n"}
{"id": "1332249", "url": "https://cs.wikipedia.org/wiki?curid=1332249", "title": "Just Before I Go", "text": "Just Before I Go\n\nJust Before I Go (volně přeloženo \"Dřív, než odejdu\") je americký hraný film z roku 2014, který režírovala Courteney Cox. Film popisuje muže, který chce skoncovat se svým životem. Snímek měl světovou premiéru na filmovém festivalu Tribeca 24. dubna 2014.\n\nTed Morgan si připadá jako průměrný, bezvýznamný muž. Poté, co ho opustí manželka Penny, se rozhodne spáchat sebevraždu. Vrátí se z Los Angeles do rodného Kemptonu v Massachusetts, aby se před smrtí vypořádal s těmi, kdo jej v mládí odstrčili. Ubytuje se u svého staršího bratra Luckyho. Nejprve jde vynadat své učitelce, že jej ponižovala před spolužáky, ale najde ji v domově důchodců jako nevnímající stařenu. Seznámí se díky tomu s její vnučkou Gretou. Rawly Stansfield, který ho ve škole šikanoval, se mu omluví za své tehdejší chování. Má syna postiženého Downovým syndromem. Vickie, která se ho vždy zastávala, pracuje u pokladny v supermarketu. Tedův synovec Zeke je gay a bojí se to říct otci i spolužákům. Švagrová Kathleen nenávidí svého manžela. Ted vidí, že není ani zdaleka jediným člověkem, který má v životě problémy.\n"}
{"id": "1332252", "url": "https://cs.wikipedia.org/wiki?curid=1332252", "title": "Mika Halvari", "text": "Mika Halvari\n\nMika Halvari (* 13. února 1970) je bývalý finský atlet, halový mistr světa ve vrhu koulí.\n\nV roce 1995 se nejprve v Barceloně stal halovým mistrem světa ve vrhu koulí, v létě pak vybojoval v soutěži koulařů na světovém šampionátu pod širým nebem stříbrnou medaili. V roce 1998 se stal halovým vicemistrem Evropy v vrhu koulí. Svůj nejlepší halový výkon 22,09 m vytvořil v Tampere v roce 2000. Na otevřeném hřišti dosáhl svého nejlepšího výkonu 21,50 m v roce 1995.\n\n"}
{"id": "1332257", "url": "https://cs.wikipedia.org/wiki?curid=1332257", "title": "Xenija Sobčaková", "text": "Xenija Sobčaková\n\nXenija Anatoljevna Sobčaková (; * 5. listopadu 1981, Leningrad), někdy též nesprávně Ksenija či počeštěně Xénie, je ruská moderátorka a novinářka nezávislé televizní stanice Dožď. V roce 2018 kandidovala v ruských prezidentských volbách; skončila na 4. místě se ziskem 1,6 % hlasů.\n\nXenija Sobčaková se narodila do rodiny prvního demokraticky zvoleného petrohradského starosty Anatolije Sobčaka, který byl politickým mentorem současného prezidenta Vladimira Putina, a političky Ludmily Borisovny Narusovové. Proslavila se jako moderátorka televizní reality show a herečka, objevuje se na akcích spojených s módou. \n\nPozději se začala angažovat také jako opoziční novinářka. V roce 2012, v době ruských protestů proti volebním podvodům, její byt prohledávala policie.\n\nV říjnu 2017 ohlásila svou kandidaturu na prezidentskou funkci. Opoziční lídr Alexej Navalnyj, který se o prezidentskou funkci kvůli rozhodnutí soudu nakonec nemohl ucházet, uvedl, že pro Kreml je Sobčaková \"„ideální karikaturou liberálního kandidáta“\". Volbám předem rozhodnutým ve prospěch Vladimira Putina totiž může dodat zdání legitimity. Sobčaková pak Navalného zkritizovala slovy, že si chce uzurpovat monopol na opozici. \n\nPolitický analytik Alexandr Mitrofanov byl přesvědčen, že Sobčaková neměla na zvolení sebemenší šanci. Podle zdrojů novinářky Petry Procházkové by jí Kreml mohl „přidělit“ jednotky procent hlasů jako v případě Putinova protikandidáta v prezidentských volbách roku 2012, miliardáře Michaila Prochorova, který získal asi 8 procent hlasů.\n\nSobčaková ve volbách skončila na 4. místě se ziskem 1,6 % hlasů.\nSobčaková je od roku 2013 vdaná za herce a televizního producenta Maxima Vitorgana, na jaře 2017 se jim narodil syn Platon. Kolem roku 2012 byl partnerem Sobčakové ruský opoziční aktivista Ilja Jašin.\n"}
{"id": "1332259", "url": "https://cs.wikipedia.org/wiki?curid=1332259", "title": "Karlie Kloss", "text": "Karlie Kloss\n\nKarlie Kloss (* 3. srpna 1992 Chicago) je americká modelka a podnikatelka. Mezi lety 2011 a 2014 byla tzv. Andělem společnosti Victoria's Secret. Profesionálnímu modelingu se věnuje od třinácti let.\n\n"}
{"id": "1332264", "url": "https://cs.wikipedia.org/wiki?curid=1332264", "title": "Viliam Kováčik", "text": "Viliam Kováčik\n\nViliam Kováčik (16. listopadu 1926 - 2005) byl slovenský fotbalový trenér.\n\nV československé lize působil v jarní části sezóny 1980/81 a v podzimní části sezóny 1981/82 jako trenér Dukly Banská Bystrica. V sezóně 1977/78 byl ve stejném týmu asistentem Oldřicha Břízy.\n\n\n"}
{"id": "1332266", "url": "https://cs.wikipedia.org/wiki?curid=1332266", "title": "Textový režim", "text": "Textový režim\n\nTextový režim je způsob fungování zobrazovací jednotky počítače nebo terminálu, při němž je obrazovka pevně rozdělena na řádky a pozice tvaru obdélníku, z nichž v každém může být zobrazen jeden znak vybraný z určité sady o velikosti nejčastěji 256 znaků. K výhodám textového režimu patří malý rozsah paměti potřebné pro uchovávání obsahu obrazovky, snadné ovládání a malé nároky na výkon počítače. Proto bylo používání textového režimu velmi rozšířené od nástupu prvních obrazovkových displejů v šedesátých letech 20. století až do převládnutí operačních systémů používajících grafické uživatelské rozhraní v devadesátých letech 20. století.\n\nAplikace používající textový režim komunikují s uživatelem pomocí příkazového řádku nebo pomocí textového uživatelského rozhraní (TUI). Mnoho znakových sad používaných v aplikacích v textovém režimu obsahuje také omezenou sadu předdefinovaných semigrafických znaků použitelných pro vykreslování textových rámečků a jiných jednoduchých grafických prvků, který lze používat pro zvýraznění obsahu, pro simulaci ovládacích prvků (widgetů), které tvoří obvyklé prostředí v programech používajících GUI. Typickým příkladem je znaková sada CP437 na počítačích IBM-PC.\n"}
{"id": "1332273", "url": "https://cs.wikipedia.org/wiki?curid=1332273", "title": "Hornolibeňský lihovar", "text": "Hornolibeňský lihovar\n\nHornolibeňský lihovar je bývalý průmyslový areál v Praze, který se nachází v horní Libni v ulici Vinopalnická (původně Koperníkova) východně od ulice Davídkova.\n\nV 80. a 90. letech 19. století vlastnil Lihovar (vinopalnu) Jan Hubínek (1830–1913) se svým synem Otomarem (1861–??). Rodina kromě likérů vyráběla také mýdlo a svíčky. Po roce 1890 se již výroba lihovin v inzerátech Jana Hubínka neobjevovala.\n\nZ areálu se dochovalo několik nízkých budov a přibližně 20 metrů vysoký komín.\n\n\n"}
{"id": "1332283", "url": "https://cs.wikipedia.org/wiki?curid=1332283", "title": "Stejnopohlavní manželství v Japonsku", "text": "Stejnopohlavní manželství v Japonsku\n\nStejnopohlavní manželství není v Japonsku uzákoněné. Nicméně do r. 2017 přijalo šest měst a několik prefektur vlastní zákony o partnerství osob stejného pohlaví, které jim garantují jistá práva a povinnosti vyplývající z manželství. Japonský rodinný registr (\"Koseki\") dává partnerům stejného pohlaví v některých aspektech práva blízkých osob. Podle posledních průzkumů veřejného mínění by těsná většina Japonců podpořila legalizaci stejnophlavních sňatků nebo partnerství.\n\nOd 1. dubna 2015 vydává úřad tokijské čtvrti Šibuja homosexuálním párům zvláštní certifikát o partnerském soužití, který je staví vesměs na stejnou úroveň jako manžele. Přestože není tento dokument oficiálně považován za ekvivalent manželského certifikátu, tak jej lze uplatňovat na některé aspekty partnerského soužití - návštěvy v nemocnicích, informování o zdravotním stavu partnera atd.\n\nV reakci na toto byl ustanoven Zvláštní výbor na ochranu rodiny (japonsky:家族の絆を守る特命委員会 - fonetický přepis \"kazoku no kizuna wo mamoru tokumei iinkai\") federální vládnoucí Liberální demokracied za účelem diskuzi o šibujské vyhlášce o partnerských certifikátech. Ministerstvo spravedlnosti se k tomuto vyjádřilo tak, že vyhláška o partnerském soužití párů stejného pohlaví platná na území Šibuji je kompatibilní s japonským právem, neboť neexistuje žádný právní předpis, který by zakazoval legalizaci \"partnerství\" stejnopohlavních párů. Partnerský certifikát navíc není obdobou manželského certifikátu.\n\nV červenci 2015 oznámila záměr legalizovat partnerské soužití párů stejného pohlaví také čtvrť Setagaya. Příslušná vyhláška začala platit 5. listopadu téhož roku. 30. listopadu 2015 oznámilo město Takarazuka, prefektura Hjógo, že od 1. června 2016 budou moci homosexuální páry uzavírat na jeho území partnerství. V prosinci 2015 přijalo zastupitelstvo města Iga, prefektura Mie, vyhlášku o partnerských certifikátech, které začne homosexuálním párům vydávat od 1. dubna 2016. 22. února 2016 oznámilo Naha, hlavní město prefektury Okinawa, že od 8. července 2016 začne taktéž uznávat stejnopohlavní partnerství prostřednictvím certifikátu.\n\nV dubnu 2016 zahájily LGBT lidskoprávní skupiny kampaň za uznávání homosexuální partnerství ve městě Sapporo, hlavním městě prefektury Hokkaidó. V prosinci 2016 oznámili tamní úřady, že zastupitelstvo dokončí práce na příslušné vyhlášce koncem března 2017. V březnu oznámilo městské zastupitelstvo, že vyhláška o partnerských certifikátech začne platit od 1. června 2017. Partnerství stvrzená certifikátem pak získají právo na vzájemné životní pojištění a jiné benefity. Podle místních anket cca 1500 lidí souhlasí s takovou legislativu, zatímco někteří jsou proti. Sapporo se stalo prvním japonským velkoměstem, které začalo uznávat stejnopohlavní svazky.\n\n14. února 2018 oznámilo zastupitelstvo města Fukuoka, že od dubna 2018 umožní homosexuálním i heterosexuálním párům úředně stvrdit svůj svazek prostřednictvím partnerského certifikátu.\n\nMomentálně se konají diskuze na téma partnerských certifikátu v Čibě a Jokohamě.\n\n\n27. března 2009 bylo zdokumentováno, že Japonsko umožní svým občanům uzavřít sňatek se svými zahraničními protějšky, pokud se nachází v zemi, kde je stejnopohlavní manželství legální. Japonsko dosud nelegalizovalo stejnopohlavní manželství, a dokonce i odmítalo vydávat svým občanům potřebné dokumenty pro uzavření zahraničního manželství, je-li jejich nastávající stejného pohlaví. Z tohoto důvodu vydalo Ministerstvo spravedlnosti novou směrnici nařizující místním úřadům vydat žadatelům o zahraniční sňatek potřebný dokument, i když jej chtějí uzavřít s osobou stejného pohlaví.\n\nV červnu 2011 oznámil zástupce opata zen-buddhistického chrámu v Kjótu, že si během probíhajícího Měsíce gay a lesbické hrdosti budou moci homosexuální páry uspořádat v jeho prostorách svatební obřad.\n\n15. května 2012 se v Tokyo Disney Resort, v hotelu \"Cinderella's Castle\", uskutečnily symbolické (právně neuznané) homosexuální svatby. On March 3, 2013, its first same-sex marriage was held. Koyuki Higashi si tam vzal svého partnera, který byl identifikován pod jménem Hiroko.\n\nČlánek 24 japonské ústavy říká: \"Manželství je založené na vzájemném souhlasu jedinců obou pohlaví, kteří si jsou v jeho rámci rovni, a kteří jsou mají vůči sobě vzájemná práva a povinnosti plynoucí z postavení manžela a manželky.\" Před touto definicí bylo v Japonsku možné uzavřít manželství pouze za souhlasu hlavy rodiny (otce nebo nejstaršího syna) nastávající nevěsty. Z tohoto důvodu byla většina uzavřených manželství domluvená. Ty páry, kterým se nepodařilo získat požehnání od otce nevěsty, byly nuceny žít v anglosaském manželství. \n\nÚčelem článku 23 nové ústavy byla svobodná vůle dospělých jedinců, kteří chtějí společně vstoupit do manželství, a rovné postavení obou pohlaví v něm. Manželství mělo být chápáno jako svazek manžela a manželky. Někteří právní experti argumentují, že vzhledem k absenci zmínky o manželství osob stejného pohlaví v příslušném článku není potřeba lobbovat za legalizaci stejnopohlavních sňatků. Nicméně konzervativní právníci a právní experti vidí v textu článku o manželství explicitní zmínku o nutnosti rozdílnosti pohlaví, a tudíž na tomto základě vyvracejí argumenty svých oponentů. \n\nV únoru 2015 se v japonském parlamentu diskutovalo o tom, zda by měla být přijata ústavní novela umožňující párům stejného pohlaví uzavřít manželství. Kota Matsuda, člen Sněmovny radních, řekl:\n\nJaponský premiér Šinzo Abe se k tomu vyjádřil takto:\n\nPrůzkum Ipsos z května 2013 shledal, že se během rozhovorů s více než tisícem dospělých Japonců jen 24 % respondentů vyslovilo pro stejnopohlavní manželství a 27 % pro jinou formu právně uznávaných stejnopohlavních svazků. Ipsos z dubna 2014 ukázal, že 26 % Japonců podporuje stejnopohlavní manželství a 24 % je pro jiný právní rámec stejnopohlavního soužití. V Ipsosu z května 2015 se pro sňatky párů stejného pohlaví vyslovilo 30 % respndentů a dalších 28 % bylo pro jinou formu stejnopohlavního soužití, tzn. že 58 % Japonců by homosexuálním párům přiznalo právo na úřední stvrzení svého soužití.\n\nV anketě Nihon Yoron Chōsa-ka uskutečněné v období od 1. - 2. března 2014 se 42,3 % Japonců vyslovilo pro stejnopohlavní manželství, zatímco 52,4 % bylo proti. Jiný průzkum od společnosti FNN z dubna 2015 ukázal, že 59 % respondentů podporuje vyhlášku o partnerských certifikátech pro páry stejného pohlaví platnou na území Šibuji a 53 % podporuje stejnopohlavní manželství. Nejaktuálnější průzkum z listopadu 2015 shledal, že těsná většina Japonců (51 %) podporuje stejnopohlavní manželství, partnerství a svazky.\n\n"}
{"id": "1332290", "url": "https://cs.wikipedia.org/wiki?curid=1332290", "title": "Paleoparadoxia", "text": "Paleoparadoxia\n\nPaleoparadoxia je vyhynulý rod savců z řádu desmostylů, žijících v období miocénu na pobřeží severního Tichého oceánu od Japonska po Kalifornský poloostrov. Paleoparadoxia dorůstala délky přes dva metry a způsobem života připomínala hrochy: většinu času trávila ve vodě, živila se mořskými řasami, které nabírala speciálně uzpůsobenými čelistmi. První nález učinil v roce 1939 v Japonsku Šigejasu Tokunaga a nazval ho \"Cornwallius\", v roce 1959 popsal Roy Herbert Reinhart samostatný rod \"Paleoparadoxia\" (doslova „starodávná podivnost“).\n\n"}
{"id": "1332301", "url": "https://cs.wikipedia.org/wiki?curid=1332301", "title": "Július Šuman", "text": "Július Šuman\n\nJúlius Šuman (* 1951) je bývalý slovenský agent Státní bezpečnosti (StB). \n\nNarodil se v roce 1951, vystudoval vysokou školu ekonomickou. Ve svých 25 letech nastoupil do Sboru národní bezpečnosti (SNB, tehdejší policie). Ekonomické vzdělání a dobrá znalost německého jazyka se staly vhodným předpokladem pro práci v ekonomické kontrarozvědce, konkrétně v bratislavské sekci Státní bezpečnosti zaměřené na podniky zahraničního obchodu (PZO), které měly monopol na obchodní styk s cizinou v jednotlivých oborech. Tam Šuman začínal v hodnosti podporučíka. Ještě před dosažením věku 30 let vstoupil do komunistické strany a absolvoval důstojnickou školu SNB. Stal se také členem Svazu československo-sovětského přátelství, studoval pak i na Večerní univerzitě marxismu-leninismu (VUML). Do sametové revoluce v roce 1989 dosáhl hodnosti majora a funkce staršího referenta specialisty. Do jeho sítě agentů v té době patřilo sedm tajných spolupracovníků. K datu 31. prosince 1989 odešel z StB jako „záloha pro přechodně nezařazené“. Bydlel u Pezinku v západním Slovensku.\n\nV roce 2014 Šuman svědčil ve sporu Andreje Babiše s Ústavem paměti národa v jeho prospěch, když popřel svou účast na schůzce 12. listopadu 1982 v bratislavské vinárně U obuvníka, kde údajně mělo dojít k podpisu Babišovy spolupráce s StB. \n\nŠumanovo jméno následně v roce 2017 zvolila za označení svého účtu na Twitteru anonymní skupina, která uveřejňovala audiozáznamy a dokumenty namířené proti Babišovi a související s jeho kauzami.\n"}
{"id": "1332309", "url": "https://cs.wikipedia.org/wiki?curid=1332309", "title": "Josef Milfait", "text": "Josef Milfait\n\nJosef Milfait (Pepek * 22. srpna 1974 Trutnov) je východočeský horolezec, pískovcový lezec, horský vůdce, lyžařský a snowboardový instruktor. Vystoupil na vrcholy dvou osmitisícovky a pěti sedmitisícovek v Pamíru a Ťan-šanu, čímž získal jako jeden z mála českých horolezců ocenění sněžný leopard.\n\nPatří do druhé skupiny horských vůdců proškolené v České asociaci horských vůdců.\n\n\n\nNa východočeských pískovcových skalách je autorem či spoluautorem desítek prvovýstupů.\n\n"}
{"id": "1332312", "url": "https://cs.wikipedia.org/wiki?curid=1332312", "title": "Liviu Dragnea", "text": "Liviu Dragnea\n\nLiviu Dragnea (* 28. října 1962, Gratia, župa Teleorman) je rumunský politik a člen rumunské sociálně demokratické strany Partidul Social Democrat (PSD).\n\nLiviu Dragnea byl v dubnu roku 2016 pravomocně podmínečně odsouzen k dvouletému odnětí svobody za podvody a korupci, a proto jej rumunský prezident Klaus Iohannis odmítl jakožto budoucího předsedu země pověřit sestavením vlády, poté co sociální demokracie vyhrála v prosinci roku 2016 se ziskem 45, 5 % odevzdaných hlasů rumunské parlamentní volby. \n\nV polovině června roku 2017 padla po zhruba půl roce vládnutí vláda sociálnědemokratického předsedy vlády Sorina Grindeana (PSD), v jehož zákulisním politickém pozadí stál právě pravomocně odsouzený předseda PSD Liviu Dragnea. Dne 15. ledna 2018 byl po vyslovené stranické nedůvěře odvolán z úřadu předsedy vlády Mihai Tudose (PSD), poté co neuspěl ve vnitrostranické názorové roztržce se svým stranickým předsedou Liviem Dragneou. \n"}
{"id": "1332313", "url": "https://cs.wikipedia.org/wiki?curid=1332313", "title": "LSV Boelcke Krakau", "text": "LSV Boelcke Krakau\n\nLSV Boelcke Krakau (celým názvem: Luftwaffen-Sportverein Boelcke Krakau) byl německý vojenský sportovní klub, který sídlil ve městě Krakau v Generálním gouvernementu. Klub patřil pod letecké jednotky Luftwaffe. Založen byl v roce 1940 po anexi polského města Kraków. Pojmenován byl podle Oswalda Boelckeho, německého stíhacího pilota za první světové války. Zanikl v roce 1944 po postupném ústupu německých vojsk z území města.\n\nNejvětším úspěchem klubu byla jednoroční účast v konečné fázi Gauligy Generalgouvernement, jedné ze skupin tehdejší nejvyšší fotbalové soutěže na území Německa. V sezóně 1941/42 se stal jejím prvním vítězem.\n\n\n\nZdroj: \n\n\n\nZdroj: \n\n"}
{"id": "1332318", "url": "https://cs.wikipedia.org/wiki?curid=1332318", "title": "LSV Mölders Krakau", "text": "LSV Mölders Krakau\n\nLSV Mölders Krakau (celým názvem: Luftwaffen-Sportverein Mölders Krakau) byl německý vojenský sportovní klub, který sídlil ve městě Krakau v Generálním gouvernementu. Klub patřil pod letecké jednotky Luftwaffe. Založen byl v roce 1940 po anexi polského města Kraków. Pojmenován byl podle Wernera Mölderse, německého stíhacího pilota za španělské občanské války a druhé světové války. Zanikl v roce 1944 po postupném ústupu německých vojsk z území města.\n\nNejvětším úspěchem klubu byla jednoroční účast v konečné fázi Gauligy Generalgouvernement, jedné ze skupin tehdejší nejvyšší fotbalové soutěže na území Německa. V sezóně 1943/44 se stal jejím posledním vítězem.\n\n\n\nZdroj: \n\n\n\nZdroj: \n\n"}
{"id": "1332329", "url": "https://cs.wikipedia.org/wiki?curid=1332329", "title": "LSV Adler Deblin", "text": "LSV Adler Deblin\n\nLSV Adler Deblin (celým názvem: Luftwaffen-Sportverein Adler Deblin) byl německý vojenský sportovní klub, který sídlil ve městě Deblin v Generálním gouvernementu. Klub patřil pod letecké jednotky Luftwaffe. Založen byl v roce 1942 na území okupovaného polského města Dęblin. Zanikl v roce 1944 po postupném ústupu německých vojsk z území města.\n\nNejvětším úspěchem klubu byla jednoroční účast v konečné fázi Gauligy Generalgouvernement, jedné ze skupin tehdejší nejvyšší fotbalové soutěže na území Německa. V sezóně 1942/43 se stal jejím druhým vítězem.\n\n\n\nZdroj: \n\n\n\nZdroj: \n\n"}
{"id": "1332332", "url": "https://cs.wikipedia.org/wiki?curid=1332332", "title": "SG Ordnungspolizei Warschau", "text": "SG Ordnungspolizei Warschau\n\nSG Ordnungspolizei Warschau (celým názvem: Sportgemeinschaft der Ordnungspolizei Warschau) byl německý policejní sportovní klub, který sídlil ve městě Warschau v Generálním gouvernementu. Založen byl v roce 1940 po anexi polského města Warszawa. Zanikl v roce 1944 po postupném ústupu německých vojsk z území města.\n\nNejvětším úspěchem klubu byla jednoroční účast v konečné fázi Gauligy Generalgouvernement, jedné ze skupin tehdejší nejvyšší fotbalové soutěže na území Německa.\n\n\nZdroj: \n\n\n\nZdroj: \n\n"}
{"id": "1332333", "url": "https://cs.wikipedia.org/wiki?curid=1332333", "title": "Danielle Darrieuxová", "text": "Danielle Darrieuxová\n\nDanielle Darrieuxová, celým jménem francouzsky Danielle Yvonne Marie Antoinette Darrieux (1. května 1917 Bordeaux, Francie – 17. října 2017 Bois-le-Roi) byla francouzská herečka a zpěvačka.\n\nHrát začala již v roce 1931 a objevila se ve více než 110 filmech. Je jednou z nejlepších francouzských filmových hvězd a její osmdesátiletá kariéra patří mezi nejdelší ve filmovém průmyslu. S hraním skončila v květnu 2017.\n\nV tehdejším Československu se proslavila zejména ve filmech z 50. a 60 let 20. století, např.:\n\n"}
{"id": "1332335", "url": "https://cs.wikipedia.org/wiki?curid=1332335", "title": "Mihai Tudose", "text": "Mihai Tudose\n\nMihai Tudose (* 6. března 1967, Brăila) je rumunský politik a člen rumunské sociálnědemokratické strany Partidul Social Democrat (PSD), jenž byl červnu roku 2017 uveden do funkce rumunského předsedy vlády. Dne 15. ledna 2018 rezignoval na svůj úřad, poté co mu byla vyslovena nedůvěra uvnitř strany PSD, které předcházela názorová roztržka s předsedou strany Liviem Dragneaem.\n\nOd konce června roku 2017 zastává úřad rumunského předsedy vlády, poté co v něm po zhruba půl roce vládnutí – i díky zákulisním politickým hrám svého stranického předsedy Livia Dragnei – nahradil svého stranického kolegu Sorina Grindeana (SPD), v jehož vládě zastával pozici ministra hospodářství. \n"}
{"id": "1332337", "url": "https://cs.wikipedia.org/wiki?curid=1332337", "title": "Smolnica (okres Szamotuły)", "text": "Smolnica (okres Szamotuły)\n\nSmolnica je osada v gmině Wronki v okres Szamotuły ve Velkopolském vojvodství.\n\nV letech 1975–1998 byla pod administrativní správou Pilského vojvodství.\n\nV roce 2006 v Smolnicy žilo 71 obyvatel. Osadou prochází silnice č.182.\n\nOsadou protéká potok Smolnica, který je pravostranným přítokem řeky Warty.\n"}
{"id": "1332338", "url": "https://cs.wikipedia.org/wiki?curid=1332338", "title": "1. FC Posen", "text": "1. FC Posen\n\n1. FC Posen nebo pozdějším názvem LSV Posen (celým názvem: 1. Fußballclub Posen) byl německý vojenský sportovní klub, který sídlil ve městě Posen. Klub patřil pod letecké jednotky Luftwaffe. Založen byl v roce 1940 po anexi polského města Poznań. Svůj poslední název obdržel v říjnu téhož roku. Zanikl v roce 1945 po postupném ústupu německých vojsk z území města.\n\nNejvětším úspěchem klubu byla jednoroční účast Gaulize Wartheland, jedné ze skupin tehdejší nejvyšší fotbalové soutěže na území Německa. V sezóně 1940/41 se stal jejím prvním vítězem.\n\nZdroj: \n\n\n\n\nZdroj: \n\n\n\nZdroj: \n\n"}
{"id": "1332351", "url": "https://cs.wikipedia.org/wiki?curid=1332351", "title": "Teacher self-efficacy", "text": "Teacher self-efficacy\n\nTeacher self-efficacy (česky osobně vnímaná zdatnost učitele) je představa učitele o svých učitelských kompetencích. Nejedná se o skutečné kompetence, ale pouze o jejich interpretaci. Učitelé, kteří vnímají svoji učitelskou zdatnost pozitivně, mají lepší předpoklady pro to, aby využili všech svých profesních vědomostí a dovedností. Osobně vnímaná zdatnost učitele je vnitřní regulátor jeho činnosti a nemůže být posouzena pouhým pozorováním učitelova chování.\n\nPokud má učitel vyřešit určitou vyučovací situaci nebo problém, nejprve zhodnotí svoje profesní kompetence a svůj emocionální stav a poté podmínky vnějších faktorů vyučování. Zváží, jak těžké bude dosáhnout řešení tohoto problému a vše porovná s předchozími zkušenostmi. Na základě kognitivního zhodnocení potom dále postupuje k vyřešení problému. U nezkušených učitelů to může být problematické – zhodnocení může trvat delší dobu a nemusí být realistické. Pokud učitel svoji osobní zdatnost vnímá realisticky a pozitivně, může se snadněji dopracovat k požadovanému cíli.\n\nTeacher self-efficacy je konstrukt, který byl vytvořen vedle původního konstruktu self-efficacy. Bandura definuje self-efficacy jako sebedůvěru ve vlastní schopnosti, sebe-účinnost, sebeuplatnění, přesvědčení o vlastní způsobilosti plánovat a jednat způsobem nezbytným k dosažení nějakého cíle, zvládnutí nějaké situace či úkolu v nejširším slova smyslu.\n\nSelf-efficacy má dvě složky:\nPřesvědčení, že jedinec má schopnosti, znalosti a dovednosti pro dosažení požadovaného výsledku předchází fázi, kdy člověk hodnotí, zda jeho chování a konkrétní práce povedou k požadovanému výsledku. Učitel musí vnímat obě složky pozitivně.\n\nDélka učitelské praxe je významným faktorem vnímání profesní zdatnosti. Studenti pedagogických fakult mají o něco málo vyšší sebehodnocení než učitelé s praxí do pěti let. Studenti učitelství mají mnohdy nereálné hodnocení svojí zdatnosti a poté, při nástupu do profese, se mnohdy setkávají se šokem z reality. Začínající učitelé teprve budují učitelskou identitu a zkoušejí různé strategie a metody. Nejvyšší skóre teacher self-efficacy uvádějí učitelé experti s praxí nad pět let.\n\nPodle teorie Bandury pomohou zlepšit rozvoj teacher self-efficacy čtyři oblasti podnětů:\n\nProfese učitele může být velmi stresující. Pokud se učitel se rozhoduje opustit učitelskou profesi je to často na základě pracovního vyčerpání, které může pramenit z nedostatku pracovních úspěchu, problémového chování žáků, nedostatečné soudržnosti s pracovním kolektivem a časového presu.\n\nSyndrom vyhoření se skládá ze tří faktorů:\n\nPozitivní školní klima a dobré hodnocení vnímané zdatnosti učitele je předpokladem pracovní spokojenosti. Existuje vztah mezi syndromem vyhoření a negativním ohodnocením vnímané zdatnosti učitele. Stále však platí, že rozhodující jsou individuální faktory a vlastnosti daného jedince. Self-efficacy může ovlivnit pracovní spokojenost, protože jedinci s lepším ohodnocením vlastní zdatnosti se lépe vyrovnávají s obtížnými situacemi, lépe dosahují vytyčených cílů, jsou vytrvalejší a díky tomu přicházejí k zadostiučinění ze své práce.\n\nUčitelská profese nezahrnuje jenom individuální práci ve smyslu vyučování ve třídě. Učitel vstupuje do širokého kontextu odborných a sociálních interakcí s ostatními členy učitelského sboru. U učitele se rozvíjí vnímaná profesní zdatnost učitelského kolektivu. Vnímaná profesní zdatnost učitelského kolektivu je přesvědčení o jeho schopnostech úspěšně vykonávat vzdělávací činnost. Jedná se o vnímání učitelského sboru jako celku, jehož zdrojem je např. úspěšnost školy a pozitivní zpětná vazba od žáků, rodičů nebo médií. K jeho budování přispívá dobré klima, humor a pohoda ve sboru.\n\nŽáka neovlivňuje pouze to, co učitel říká, ale i to, jak se chová. Kompetence učitele nezávisí pouze na jeho schopnosti něco předávat, ale i na jeho víře ve schopnost toto předávat. Teacher self-efficacy podmiňuje snahu, účel a chuť učit se. Vysoké ohodnocení má dobrý vliv na žáka, protože ho motivuje k práci a učení. Učitel je nejdůležitějším článkem ve vzdělávacím systému, zastává vedoucí úlohu v předávání nejen učiva, ale i kulturních, sociálních a morálních hodnot. Učitelovo nadšení pro práci a dobré ohodnocení self-efficacy jsou důležitým faktorem pro žákovu motivaci k předmětu, záměr učit se a porozumět předmětu. Takovýto učitel se nebojí zavádět ve výuce inovace, podněcovat u žáků nové nápady a podporovat je ve vlastní autonomii, aby se nebáli řešit složitější úlohy.\n\nPro hodnocení a měření teacher self-efficacy se používají škálové sebehodnotící dotazníky. Mezi nejznámější patří Teacher efficacy scale od Gibsonové, která obsahuje třicet položek, kde učitel vybírá ze škály šesti bodů – od „zcela nesouhlasím“ po „zcela souhlasím“. Obsahuje položky, které hodnotí výše uvedené vlastnosti vnímané účinnosti. Tento dotazník funguje již od roku 1983 a pro některé výzkumy nebyl dostačující. Vznikají tedy jeho četné modifikace.\n\n"}
{"id": "1332356", "url": "https://cs.wikipedia.org/wiki?curid=1332356", "title": "Bente Skariová", "text": "Bente Skariová\n\nBente Skariová (* 10. září 1972 Nittedal), rozená Martinsenová, je bývalá norská běžkyně na lyžích. Její otec Odd Martinsen také reprezentoval Norsko v lyžování. \nNa Zimních olympijských hrách 1998 získala stříbro ve štafetě a bronz na 5 km klasickou technikou, na Zimních olympijských hrách 2002 vyhrála 10 km klasicky, byla druhá ve štafetě a třetí na 30 km. Je pětinásobnou mistryní světa: v roce 1999 vyhrála na 5 km, v roce 2001 na 10 km a 15 km a v roce 2003 opět 10 km a 15 km. Ve světovém poháru získala čtyřikrát velký křišťálový glóbus za celkové vítězství (1999, 2000, 2002 a 2003) a pětkrát malý křišťálový glóbus za sprint (1998–2002), vyhrála 42 závodů SP. V roce 1998 vyhrála ve Švédsku dálkový běh Tjejvasan. V roce 1999 jí byla udělena cena Porsgrunds Porselænsfabriks Ærespris a v roce 2001 Holmenkollenská medaile.\n\nV roce 1999 se provdala za lyžaře Geira Skariho, mají tři děti. Kariéru ukončila v roce 2003, působí jako technická delegátka lyžařských závodů.\n\n"}
{"id": "1332358", "url": "https://cs.wikipedia.org/wiki?curid=1332358", "title": "Nižné Studené pleso", "text": "Nižné Studené pleso\n\nNižné Studené pleso je ledovcové jezero ve skupině Studených ples ve Velké Studené dolině ve Vysokých Tatrách na Slovensku. Má rozlohu 0,1115 ha, je 50 m dlouhé a 40 m široké. Dosahuje maximální hloubky 0,8 m a objemu 355 m³. Leží v nadmořské výšce 1812 m, což je paradoxně výše než Vyšné Studené pleso. Nižné je označované z toho důvodu, že leží blíže k ústí doliny.\n\nSeverovýchodně od plesa se zvedá Strelecká veža.\n\nPleso nemá povrchový přítok ani odtok. Náleží k povodí Studeného potôčiku, který odtéká ze sousedního Vyšného Studeného plesa. Rozměry jezera v průběhu času zachycuje tabulka:\nPleso není veřejnosti přístupné. Ve vzdálenosti 300 m pod ním prochází modrá turistická značka z Rainerovy chaty na Zbojníckou chatu, která je přístupná celoročně.\n\n\n"}
{"id": "1332359", "url": "https://cs.wikipedia.org/wiki?curid=1332359", "title": "Andrea Sacchi", "text": "Andrea Sacchi\n\nAndrea Sacchi (30. listopadu 1599, Řím – 21. června 1661, tamtéž) byl italský barokní malíř, který pracoval v Římě. Mezi umělce, kteří sdíleli jeho malířský styl, patřili Nicolas Poussin, Giovanni Battista Passeri, sochaři Alessandro Algardi a François Duquesnoy a tehdejší životopisec Giovanni Bellori. Sacchiho patronem byl italský kardinál Francesco Maria del Monte.\n\nAndrea Sacchi se narodil v Římě. Jeho otec Benedetto, sám průměrný malíř, brzy rozeznal talent svého syna. Podle životopisce Giovanni Pietro Belloriho (který byl také velkým přítelem Sacchiho) Benedetto navrhl, aby jeho syna učil Giuseppe Cesari, zvaný také \"Cavaliere d'Arpino\".\n\nToto jsou Belloriho slova:\n\n\"... tehdy Benedetto, jeho otec, zjistil, že syn ho přes své mládí překonal, a netroufal si ho dále učit sám; moudře se rozhodl poskytnout mu lepšího učitele a doporučil mu Giuseppe d'Arpina, který ho rád vzal do své školy. Giuseppe d'Arpino brzy zjistil, že Sacchi je pozornější a snaživější než jiní jeho žáci.\"\n\nSacchi později přešel do malířské dílny Francesca Albaniho. Většinu svého života strávil v Římě, kde také zemřel. Na počátku jeho umělecké kariéry mu hodně pomohl jeho patron kardinál Antonio Barberini, který mu svěřil zakázku pro kapucínský kostel v Římě a zakázku pro Palazzo Barberini. Podle jeho současníka a uměleckého rivala Pietra da Cortona, Sacchi studoval obrazy Raffaela Santi (Raffaello Sanzio da Urbino, 1483–1520) a vliv tohoto malíře je patrný v řadě Sacchiho prací. Sacchi údajně cestoval do Benátek a Parmy a studoval díla Correggiova.\n\nDvě z jeho hlavních děl na plátně jsou oltářní obrazy, které jsou nyní v Pinacoteca Vaticana, malířské galerii ve Vatikánu (viz hlavní díla níže).\n\nJako mladík Sacchi spolupracoval s Pietrem da Cortonou ve Villa Sacchetti v Castelfusano. V řadě veřejných debat v římské gildě Sacchi velmi kritizoval Cortonovu nevázanost. Ale význam jejich pře tkví především v rozdílných názorech těchto dvou předních zastánců hlavních malířských stylů, stylu zvaného \"klasický\" a \"barokní\". Sacchi obhajoval názor, že vzhledem k tomu, že každá postava v kompozici musí být přiřazena jedinečnému individuálnímu výrazu, gestu a pohybu, měla by kompozice obsahovat jen několik postav. V přeplněných kompozicích jsou postavy zbaveny individuality a celkové vyznění obrazu se tím ztrácí, téma se stává nejasným. V některých ohledech to byla také reakce na velkou oblíbenost davových scén v dílech Taddea Zuccari v minulé generaci a jeho současníka Pietra da Cortony. Jednoduchost a jednota byly pro Sacchiho zásadní. Cortona ve svém protinávrhu hájil názor, že velké obrazy se spoustou osobností představují epické ztvárnění námětu, které je schopno rozvinout několik dalších dílčích témat. Ale pro Sacchiho obraz s přehnanými dekorativními detaily, včetně zobrazení davů, představoval spíše \"tapetový papír\" než epický příběh. Mezi zastánce Sacchiho zásady jednoduchosti a zaměření na námět byli jeho přátelé, sochař Algardi a malíř Poussin. Kontroverze však nebyla tak ostrá, jak někteří naznačují.\n\nSacchi a Albani sdíleli také nespokojenost s žánrovou malbou, tedy se zobrazením výjevů z života prostých lidí, obrazy s předměty každodenního užívání, což byla témata, která upřednostňovali Bamboccianti a dokonce i Caravaggisté. Podle jejich názoru by se umění mělo soustředit na ušlechtilá témata – náměty biblické, mytologické nebo témata z klasické dávné historie.\n\nSacchi, který pracoval téměř po celý život Římě, zanechal několik svých obrazů v soukromých galeriích. Měl vzkvétající školu: Carlo Maratta byl jeho mladší spolupracovník nebo žák. Sacchho dílem byli ovlivněni takoví umělci jako Francesco Fiorelli, Luigi Garzi, Francesco Lauri, Andrea Camassei a Giacinto Gimignani. Sacchiho vlastní nemanželský syn Giuseppe Sacchi, který měl před sebou nadějnou budoucnost, zemřel mladý.\n\nSacchi zemřel v Nettuno, v římské obasti Lazio, v roce 1661.\n\nTato Sacciho freska v Palazzo Barberini v Římě je považována za jeho mistrovské dílo. Podle amerického historika umění Josepha Connorse je osobní znak papeže Urbana VIII. – vycházející Slunce – zobrazen tak, aby návštěvník paláce viděl Slunce \"Božské moudrosti\" a na trůnu souhvězdí lva. Z pravostraného pohledu slunce \"Božské moudrosti\" vypadá, jako by se vznášelo nad kopulí kaple, \"vyzařovalo dolů své blahodárné světlo\". „... Scottova astrologická interpretace... je přesvědčivá, protože je to také politická interpretace. Kvůli příhodnému spojení hvězd ve dvou klíčových okamžicích narození a volby papeže Urbana VIII., jsou Barberiniové \"zrozeni a předurčeni vládnout\". Campanella by byl mohl papežovi říct, že když byl zvolen, slunce vstoupilo do \"Velkého konjunkčního spojení\" s Jupiterem (jehož orlici ukazuje Sacchi ve spojení se sluncem a lvem). Synovec papeže Urbana VIII. Taddeo Barberini, patron tohoto křídla paláce, do něhož rodina vkládala naděje na potomstvo a pokračování rodu, měl horoskop podobný se svým strýcem a náhodou to tak bylo i v případě dítěte, které se mu narodilo během jeho pobytu v paláci. Malá kaple přiléhající k Sacchiho fresce byla navržena pro křest dítěte a její fresky nesly všechny obvyklé talismany plodnosti. Hvězdy ukazovaly na příznivou budoucnost rodiny \"zrozené a vyvolené vládnout\" po celé další generace.\n\nObraz byl dokončen v roce 1631, dnes je v Pinacoteca Vaticana. Připomíná epizodu v životě mladého mnicha, pozdějšího svatého Romualda. Objednavatelem byli mniši a jeptišky z Camaldoli (latinsky Ordo Camaldulensium). Jsou to dvě různá, ale příbuzná klášterní společenství, která se uchylují k mnišskému životu podle svatého Romualda. Jejich jméno je odvozeno z názvu \"Svaté poustevny\" (italské: Sacro Eremo) Camaldoli, vysoko v horách centrální Itálie, poblíž města Arezzo. Společenství Camaldolese prý snilo o tom, že členové jeho řádu v bílém rouchu vystoupí na nebesa, jak je vidět na pozadí obrazu. Pro Sacchiho dílo je typické zobrazení klidu a vážnosti mnichů, diskutujících o filozofických tématech.\n\nTaké známý jako \"Zázrak sv. Řehoře Velkého\", tento obraz byl ukončen v letech 1625–57. Nyní je v Pinacoteca Vaticana.\n\nPlátno zobrazuje tuto legenduː císařovna Constantia prosila papeže Řehoře I. (540–604), aby jí věnoval část ostatků z těla svatých Petra a Pavla, ale papež, nechtěje narušit svaté ostatky, poslal jí část plátna, do kterého bylo zabaleno tělo sv. Jana Evangelisty. Constantia odmítla tento dar od papeže jako nedostatečný. Proto Řehoř I. aby dokázal, že moc ostatků dělá zázraky (a ospravedlňuje jejich cenu), položil látku na oltář a po modlitbě plátno propíchl nožem. Z plátna tekla krev jako z živého těla. V roce 1771 byla vytvořena mozaiková kopie tohoto obrazu pro baziliku svatého Petra v Římě. Tento obraz odráží postoje uvedené v kánonech po koncilu v Tridentu (1545–1563), kde relikvie hrály důležitou roli v zázracích. Papež sloužil jako konečný tlumočník svatosti a následně se to stalo metaforou eucharistie jako zázraku proměny vína a chleba v krev a tělo Ježíše Krista.\n\nDalší slavná dílaː\n\nDalší Sacchiho oltářní obrazy jsou v Perugii, Folignu a Camerinu.\n\n"}
{"id": "1332363", "url": "https://cs.wikipedia.org/wiki?curid=1332363", "title": "Kostnice sedlecká (opera)", "text": "Kostnice sedlecká (opera)\n\nKostnice sedlecká (dobovým pravopisem \"Kostnice Sedlecká\") je opera o čtyřech jednáních českého skladatele Otakara Bradáče na libreto Josefa Havlíka podle stejnojmenné povídky Františka Adolfa Šuberta. Premiéru měla 28. října 1905 v Národním divadle v Brně.\n\nLibreto opery \"Kostnice sedlecká\" vzniklo roku 1898, původně samostatně. Sepsal je oficiál presidia magistrátu královského hlavního města Prahy Josef Havlík (1850–1912), jinak příležitostný prozaik realistického stylu, a zadal je do konkursu na operní libreto vyhlášené Národním divadlem (libreto vychází z povídky tehdejšího ředitele Národního divadla Františka Adolfa Šuberta). \"Kostnice sedlecká\" získala druhou cenu, 400 zlatých. První cenu získalo tehdy libreto \"Ovčák\" Adolfa Weniga, které již autor předal Antonínu Dvořákovi (vznikla z něj opera \"Čert a Káča\"), k vyjádření zájmu o zhudebnění \"Kostnice sedlecké\" vyzvala správa Národního divadla české skladatele tiskem.\n\nPřihlásil se Otakar Bradáč a libreto mu bylo zadáno. O datu kompozice panuje nejasnost, literatura uvádí léta 1903–1905, ale noticka v \"Daliboru\" z dubna 1905 uvádí, že zpráva jiných novin o tom, že Bradáč operu „právě dokončil“, je mylná, že byla dokončena již roku 1900 a byla nabídnuta pražskému Národnímu divadlu, jehož nový šéf opery (tj. Karel Kovařovic) nepřijal \"Kostnici sedleckou\" k provozování – a to i přesto, že mu ji skladatel věnoval. Na jaře roku 1905 však o ni projevilo zájem brněnské Národní divadlo a 28. října 1905 se konala premiéra.\nLibreto přijala kritika ve srovnání s průměrem českých libret příznivě, oceňovala působivost a napínavost námětu, i když mu adresovala některé výtky (např. trojí vyznání lásky po sobě v prvním jednání a rozdvojení soudní scény v jednání třetím). Hudba byla celkově hodnocena jako na výši doby, byť nikoli převratná (Jan Kakš v \"Hlídce\": [hudba je] „nesoucí znak talentu a do jisté míry uměleckých snah – ale nikoli nových, pokrokových“; \"Brněnské noviny\": „jeho sloh odpovídá ne sice docela, ale přece značnou měrou požadavkům moderního dramatického stylu […]“; \"Lidové noviny\": „v hudbě nepodává Bradáč nic nového, co však napsal, jest schopno života a vzrůstu“). K upevnění dramatické struktury využíval Bradáč techniku příznačných motivů. První, nejlyričtější dějství mělo formu tradiční a ve své době poněkud zastaralé číslové opery, zpěv byl především melodický a písňové povahy, až o dalších dějstvích bylo možné říci, že „zpěv nesoucí se ponejvíce slohem deklamatorním se nad polyfonií orkestru volně vznáší“. Kritizován byl skladatelův sklon k dlouhým sborům a finále a recenzenti nabízeli různé škrty. Orchestr nebyl Bradáčem většinou traktován samostatně, ale „jako průvodce hlasu lidského“. V názoru na orchestraci e názory kritiků rozcházeli; zatímco například Brněnské noviny ji shledávaly barvitou a k zpěvním hlasům přiléhavou a na recenzenta \"Dalibora\" zapůsobila „nejlepším dojmem“, \"Lidové noviny\" jí shledávaly fádní: „orchestr má v celku jednu barvu, smyčce jsou hlavní basí jeho instrumentace, dřevěné nástroje foukací podmalovávají, žesťové sílí“. \"Hlídka\" ji považovala za neobratnou: „druhdy patheticky bouří a zbytečně podřízené momenty vyzdvihuje, kdežto závažných nechává bez akcentu“. Vícero recenzentů litovalo, že skladatel využívá opotřebovaných instrumentačních prostředků, a upozorňovaly ho na to, že hutnost orchestru často překrývala sbory a vedlejší sóla. S reakcí obecenstva se recenzenti shodli ve chvále Bradáčovy melodické vynalézavosti, zejména v lyrických místech.\n\nZatímco obecenstvu se nejvíce líbilo první dějství, plné melodických sólových zpěvů a písní, kritika byla na vážkách; oceňovala sice, že zde byl Bradáčův lyrismus „zvláště působivý, vřelý a obratný“, ale varovala, že „melodičnost […] v takové hojnosti zdá se nám býti úskalím pro skladatele velmi nebezpečným“. Druhé jednání \"Dalibor\" považuje za nejpodařenější, \"Lidové noviny\" by si přály mít hudbu dramatičtější v souladu s textem, zejména pro scénu hledání těla v šachtě. Jejich recenzent vyzdvihuje třetí jednání, scénu soudu na kutnohorské radnici. V konkurenci četných soudních scén, které se v dosavadní české opeře objevily, a přes zjevnou narážku na soudní scénu z Kovařovicových \"Psohlavců\" shledal toto dějství zdařilým a originálním, i když faktické rozdvojení soudní scény vedlo k určitému opakování a hornický sbor byl příliš rozsáhlý. Různé byly pohledy na modlitbu tří odsouzených; recenzent \"Brněnských novin\" ji vyzdvihoval, zatímco \"Lidové noviny\" ji radily vyškrtnout. Jako recenzent \"Lidových novin\", i Jan Kakš v \"Hlídce\" považuje třetí akt za hudebně nejcennější, „jedině zde lze aspoň do jisté míry mluviti o jakéms hlubším dojmu uměleckém.“ Naopak \"Dalibor\" považoval třetí jednání za nejméně zdařilé co do hudby i textu. I čtvrté dějství viděla kritika různě; zatímco \"Brněnské noviny\" s povděkem kvitovaly, že se skladatel nedal strhnout drastickým dějem a zůstal umírněný a vkusný (připomínaly přitom obdobnou scénu v tehdy světově populárním Weisově \"Polském židovi\"), \"Lidové noviny\" naopak soudily, že „zde by příšernému okolí měly odpovídat mrazící, děsící instrumentální složky orchestru“. Pro \"Dalibor\" bylo poslední jednání „nejpůsobivější“.\n\nInscenace a provedení byly, při zohlednění skromných možností brněnského českého divadla, jednomyslně považovány za velmi zdařilé. Nadšení obecenstva vytrvalo i do první reprízy, kterou dirigoval Bradáč samotný, a zajistilo slušný počet představení v brněnském divadle.\n\nJedinou další inscenaci uvedlo Městské divadlo v Plzni, Bradáčově tehdejším působišti. Premiéra se konala 3. prosince 1905. Skladatel dílo dirigoval sám a došlo zde „dosti slušného úspěchu“, autor byl několikrát vyvoláván, po jedné repríze však \"Kostnice sedlecká\" repertoár opustila. Ačkoli tisk komentoval \"Kostnici sedleckou\" jako slibné dílo a v jejím autorovi shledával „skladatele pro dramatickou tvorbu nadaného, od něhož mohla by se očekávati do budoucna mnohá pěkná práce operní“, Bradáč již do své smrti roku 1924 další operu nenapsal.\n\nDěje se v posledních letech 17. století v Sedlci a Kutné Hoře.\n\nV nedělní den k domku starého Vašaty, písmáka a hrobníka sedleckého, přiblíží se horník Petr, aby promluvil si se sličnou dcerou jeho Hátou, s níž potají se miluje. Hrobník odešel do Kutné Hory, milenci mají příležitost oddati se citům lásky své (Hátina píseň \"Pokropím vodičkou\" a árie \"Jaké to štěstí… Duše má drahá\"). Však sdělí spolu také své obavy. O Hátu pokouší se totiž také Krbek, radní pán z Kutné Hory, a mladý Plachtík, měštěnín bohatý. Dnes jejich čekají obávanou návštěvu (duet \"O proč's tak krásná nevídaně\"). Ze všeho vyruší je teta Veronika, do tajemství jejich zasvěcená, upozorněním, že hrobník se vrací. Petr uteče. S hrobníkem přichází Krbek, muž mocný, ale nenáviděný, jenž Hátě nabídne ruku svoji (árie \"Miluji Vás, dítě zlaté\"). Ona však odmítne jej s výmluvou, že již jiného má ráda. Krbek domnívá se, že Plachtíka, a uražen a pokořen přísahá mu pomstu. Když odchází, setká se s ním, což podezření jeho sesiluje. Plachtík dozvěděv se, co Krbek zamýšlel, odhodlává se také k vyznání (píseň \"Háto, Hátičko\"). Ale tím Háta přinucena vyznati se z lásky své k Petrovi. Otec, jenž přeje Plachtíkovi, rozzuřen velí dceři, že od Petra musí upustit, a když tato se vzepře, Plachtík, aby ona netrpěla, sám odstupuje, ba ještě za Petra se přimluví (árie \"Tiše otče! Tiše Hátičko!\"). Petr, jenž vše vyslechne za zdí, přiběhne a vrhne se v náruč hrobníkovu, jenž konečně oběma odpouští. Vejdou do domku. Krbek přiblíží se a spatří Plachtíka vedle Háty. Utvrzen ve svém podezření vzkypí nenávistí a odhodlává se k pomstě. Za nastávající noci zjeví se na hřbitově průvod duchů jako vždy, když se má státi nějaké neštěstí (sbor \"Chvaltež Pána národové\").\n\nNoc. Krbek se chystá zabít svého soka (árie \"Celé peklo zuří v nitru mém\") Plachtík spokojen sám sebou vrací se od hrobníka kratší cestou kolem staré šachty do Hory (píseň \"Noci krásná, ve tvém lůně\"). Tu zaskočí jej pomstylačný Krbek, udeří a svrhne do šachty. Však Petr, jenž za Plachtíkem šel opodál, Krbka zadrží jako vraha a svolá křikem svým horníky poblíže bydlící. Krbek, jemuž nepodařilo se v zápase s Petrem také tohoto shodit dolů, označí jej nyní jako vraha a počíná si tak schytrale, že nalezne u některých víry. Horníci nevědouce si konečně rady, oba odvádí k soudu do Hory, co zatím Šíba, Petrův strýc, s jinými soudruhy přípravy činí k vytažení těla Plachtíkova ze šachty (arioso Šíby \"Snad, že ho shlédnu\" a sbor žen \"Maria, nejsvětější máti\").\n\nPřed soudem z vraždy obžalováni stojí na jedné straně Krbek, na druhé Petr a s ním jako spoluvinníci starý hrobník a Háta. Páni straní Krbkovi, svému spoludruhu, však Petra přece nemohou usvědčit. Použití mučení také nechtějí, ježto by toto musel také podstoupiti Krbek, tedy připadnou na to, aby rozhodlo se „Božím soudem“, kdo vlastně vinen jest. Marně vzpírá se proti tomu Petr, musí s hrobníkem a s Hátou do žaláře a Krbek zatím puštěn na svobodu (monology Petra, Vašaty a Háty \"Lež bídná to a vše je naopak\", \"Pán je štít můj\"', \"Smilování prosím, páni\" a jejich tercet \"Ó neodpírej, neodpírej\").\n\nSoud ihned zasedá k poradě, jaký způsob „Božího soudu“ má se ustanoviti. Zatím horníci, soudruzi Petrovi vedení Šíbou, napadnuvše Krbka na svobodě, rozlítí se a přitáhnou k radnici, aby mohli být svědky celého jednání, jež nalézají nespravedlivým a úskočným.\n\nRozzuřeni vrhají se na zamčená vrata a vpadnou až do sálu (sbor \"Kde to bylo jaktěživo\"). Po výstupu se stráží dozvědí se, že soud se usnesl, aby oba obžalovaní v posvátné a zázračné kostnici sedlecké odpřísáhli zvláštní formulí, že jsou nevinni. Při kterém z nich stane se nějaké znamení, že souzen bude jako vrah. Napřed jíti ustanoveno Petrovi, aby sebe menší přihodivší se věc při jeho přísaze mohli prohlásit za znamení Boží a Krbka tak zachránit (monolog šepmistra \"Nuže slyšte, dobrý pozor mějte\"). Horníci marně proti tomu se vzpírají. Však ani Krbek není spokojen. Marně mu Krčín namlouvá, že pro něj vlastně vybrali tento způsob nejlehčí. Krbek zuří a všechny proklíná.\n\nPřed kostnicí sedleckou shromážděni všichni účastníci soudu. Také obžalovaní, horníci a zástup zvědavců. Petr, rozloučiv se se svými milými, vchází první do kostnice, aby odříkal přísahu očistnou, kteráž hrůzou naplňuje každého. Však dospěje až ku konci, aniž by se zajikl, a nic se nestane, co by mohlo být vyhlášeno jako znamení (přísaha \"Ve jménu svaté a nerozdílné\"). Prohlášen tedy za nevinna. Nastoupí Krbek, jenž klesá pod tíhou své viny, hrůzou se chvěje, všechnu rozvahu ztrácí, téměř šílenství se zmocňuje duše jeho. Konečně dopotácí se také k oltáři a tu s největší námahou pronáší slova očistné přísahy, brzy pomalu, zas kvapem, tu hlasem stlumeným a hned zas skřekem jednotlivá slova vyrážejícím, až k místu, kde musí zvolati: „Kosti vás svatých, tady jenž tlíte, padnětež na mne…“\n\nTu za všeobecného napjetí skutálí se jedna z jehlance lebek jemu na hlavu a on vzkřikne a skácí se. Je mrtev. Nastane velké vzrušení všech. Božím soudem rozhodnuto, že vinen jest. Soudcové blahopřejí Petrovi a Hátě. Sbor horníků i všecken lid propuká v jásot a velebí Boha (sbor \"Vševědoucí, všemocný je světů Pán\").\n"}
{"id": "1332365", "url": "https://cs.wikipedia.org/wiki?curid=1332365", "title": "BSG DWM Posen", "text": "BSG DWM Posen\n\nBSG DWM Posen (celým názvem: Betriebssportgemeinschaft der Deutschen Waffen- und Munitionsfabriken Posen) byl německý sportovní klub, který sídlil ve městě Posen. Založen byl v roce 1940 po anexi polského města Poznań. Svůj poslední název nesl od roku 1943. Zanikl v roce 1945 po postupném ústupu německých vojsk z území města. Klubové barvy byly modrá a bílá.\n\nNejvětším úspěchem klubu byla tříletá účast v Gaulize Wartheland, jedné ze skupin tehdejší nejvyšší fotbalové soutěže na území Německa. Celkově tuto soutěž vyhrál dvakrát v letech 1943–1944.\n\nZdroj: \n\n\n\n\nZdroj: \n\n\n\nZdroj: \n\n"}
{"id": "1332367", "url": "https://cs.wikipedia.org/wiki?curid=1332367", "title": "The Sin and the Sentence", "text": "The Sin and the Sentence\n\nThe Sin and the Sentence je osmé studiové album americké heavy metalové skupiny Trivium. Album vyšlo 20. října 2017 a bylo vydáno pod značkou Roadrunner Records. Producentem alba je Josh Wilbur. Jedná se o první album, na němž se objevuje bubeník Alex Bent, který vstoupil do Trivium koncem roku 2016 a nahradil předchozího bubeníka Paula Wandtkeho.\n\nKe konci července 2017 začala skupina vydávat krátké videoukázky, na kterých byly zobrazeny římské číslice \"VIII.I\". Krátce poté se ukázalo, že tyto římské číslice představovaly 1. srpen. V tento den vyšel první, stejnojmenný singl – \"The Sin and the Sentence\".\n\n24. srpna 2017 vydala kapela další singl pojmenovaný \"The Heart from Your Hate\". Ve stejný den též oznámila, že album vyjde 20. října 2017.\n\n15. října 2017 měla premiéru další skladba z alba – \"Betrayer\". 16. října bylo zveřejněno video k této skladbě.\n\nKrátce před vydáním alba poskytli Matt Heafy a Paolo Gregoletto vhled do každé skladby z alba, a to prostřednictvím rozhovoru a krátkých videí.\n\nMatt Heafy v rozhovoru pro Distorted Sound Magazine zmínil, že album původně neslo název \"The Revanchist\". Paolo Gregoletto poté dodal, že dva týdny před odesláním nahrávky vydavatelství došlo ke změně jména; album se nejprve stalo eponymním a poté již bylo přejmenováno na \"The Sin and the Sentence\".\n\nBaskytarista Paolo Gregoletto v rozhovoru pro Distorted Sound Magazine uvedl, že plánované album bude tvrdší, extrémnější a že se na něm opět objeví screaming Matta Heafyho. Heafy v jiném rozhovoru pro stejný magazín prohlásil, že podle názoru kapely je album kombinací všeho nejlepšího z předchozích sedmi alb. Při zmínce o procházení starší tvorby zmínil nahrávky \"In Waves\", \"Ascendancy\" a \"Shogun\".\n\nJako hudební styly, které album ovlivnily, jsou uváděny a zmiňovány thrash metal, metalcore a progresivní metal.\n\nAutorem hudby a textů jsou členové skupiny Trivium.\n\nSingl \"The Heart from Your Hate\" se v žebříčku \"Mainstream Rock Songs\" časopisu Billboard umístil na 27. místě.\n"}
{"id": "1332372", "url": "https://cs.wikipedia.org/wiki?curid=1332372", "title": "Puisieux (Pas-de-Calais)", "text": "Puisieux (Pas-de-Calais)\n\nPuisieux je francouzská obec v departementu Pas-de-Calais v regionu Hauts-de-France. V roce 2014 zde žilo 699 obyvatel.\n\nObec leží u hranic departementu Pas-de-Calais s departementem Somme.\n\nSousední obce jsou: Beaucourt-sur-l’Ancre (Somme), Beaumont-Hamel (Somme), Bucquoy, Grandcourt (Somme), Hébuterne a Miraumont (Somme).\n\n\"Počet obyvatel\"\n\n"}
{"id": "1332375", "url": "https://cs.wikipedia.org/wiki?curid=1332375", "title": "Sportgemeinschaft SS Posen", "text": "Sportgemeinschaft SS Posen\n\nSportgemeinschaft SS Posen (celým názvem: Sportgemeinschaft Schutzstaffel Posen) byl německý vojenský sportovní klub, který sídlil ve městě Posen. Klub patřil pod polovojenskou organizaci Schutzstaffel (zkráceně SS). Založen byl v roce 1941 na území okupovaného polského města Poznań. Zanikl v roce 1944.\n\nNejvětším úspěchem klubu byla jednoroční účast v Gaulize Wartheland, jedné ze skupin tehdejší nejvyšší fotbalové soutěže na území Německa.\n\n\nZdroj: \n\n\n\nZdroj: \n\n"}
{"id": "1332376", "url": "https://cs.wikipedia.org/wiki?curid=1332376", "title": "Puisieux", "text": "Puisieux\n\nPuisieux je název dvou obcí ve Francii:\n\n"}
{"id": "1332381", "url": "https://cs.wikipedia.org/wiki?curid=1332381", "title": "Gualtiero Galmanini", "text": "Gualtiero Galmanini\n\nGualtiero Galmanini (28. listopadu 1909, Monza – 29. června 1976, Lido di Venezia, Benátky) byl italský designér a novátor, který se věnoval designu, interiérům a architektuře. \nGalmanini vedl jedinečnou kariéru a aktivně se podílel na znovuzrození italského poválečného designu.\n\nV mládí byl ovlivněn svým otcem, který skládal modely. Později vymýšlel různé návrhy. Jeho otec ho ovlivnil v rané tvorbě. Proslavil se neobvyklým řešením, používáním nových materiálů umožňující vytváření nové tvary i vytváření dalších konceptů, které nebyly prosazeny, včetně prvního experimentu s mozaikovými dlaždicemi bisazzy pro fasády v roce 1956. Krásou v jeho práci byla jednoduchost. Jeho návrhy jsou promyšlené, ale v reálu vznikaly jen několik minut. Jeho práce zasahuje do různých oborů. Nebyl zaměřen na jednu sféru práce. \n\nProslul především nábytkovým designem. Dalším oborem je produktový design. Typické jsou například: věšáky na šaty (Galmanino)\n\n\n\nObjekty Galmanini byly obnoveny do Tessera, který se nachází v Clinker a leží na jihozápadním pobřeží ostrova. Milánský design luxusu s francouzštinou, který vytvořili Luigi Caccia Dominioni, Ignazio Gardella nebo Giò Ponti, odráží téma kompozitních kůží pro vločky z nejrůznějších barevných odstínů. Galmanini z roku 1956 začíná prvním experimentováním s vnějšími povlaky s materiály \"Vetricolor\" (který pak změnil jeho název na Bisazzu), který se zabývá výrobou řemeslníků, studuje chladné chromatické detaily v denním a nočním světle s směs fragmentů na \"karta \"V milimetrů na mil.\n\n\n"}
{"id": "1332382", "url": "https://cs.wikipedia.org/wiki?curid=1332382", "title": "Audi e-tron", "text": "Audi e-tron\n\nAudi e-tron je skupina elektromobilů a hybridních konceptních automobilů, které od roku 2009 představuje automobilka Audi. V roce 2012 předvedlo Audi plug-in hybridní verzi Audi A3 Sportback e-tron, která se k prodejcům v Evropě dostala v srpnu 2014 a v USA v roce 2015. \n\nVzhledem k tomu, že automobil je stále ještě ve fázi konceptu, zůstává řada výkonových specifikací neupřesněných. Vůz bude mít čtyři elektromotory, pro každé kolo jeden, které společně vyvinou točivý moment 4500 Nm. Nejvyšší rychlost je pro vozy e-tron limitována na 222 km/h. Automobil dokáže na jedno nabití ujet 240 km. \n\nCoby koncept je vůz vybaven adekvátní technologií, která dokáže komunikovat s ostatními vozy, dopravním značením atd.\n\nPrvní koncept e-tron předvedlo Audi v roce 2009 na Frankfurtském autosalonu. Dvoumístný vůz vzhledově podobný Audi R8, ale o něco menší pohánějí 4 elektromotory amerického výrobce UQM Technologies pohánějící všechna čtyři kola. Jejich společný výkon činí 230 kW (309 hp) a točivý moment 4500 Nm. Díky tomu dokáže vůz zrychlit z 0 na 100 km/h za 4,8 sekundy. 470kilogramový 42,4 kWh lithium-iontový akumulátor je umístěn před zadní nápravou a umožňuje vozu dojezd asi 248 km. Jeho plné dobití z běžné domácí zásuvky trvá 6–8 hodin. Vůz má keramické kotoučové brzdy a rekuperační brzdění. \n\nV roce 2010 rozjelo Audi vývojový program zaměřený na výrobu omezené série vozů R8 e-tron. R8 e-tron se krátce objevil v americkém filmu Iron Man 3 z roku 2013. Poté co bylo zhotoveno 10 prototypů pro výzkumné a vývojové účely, se Audi v květnu 2013 rozhodlo zrušit výrobu elektromobilu vzhledem k jeho omezenému dojezdu, neboť vývoj akumulátorů probíhal pomaleji, než Audi předpokládalo, čímž se R8 e-tron stal nevhodný pro sériovou výrobu. V březnu 2014 Audi přehodnotilo své rozhodnutí a oznámilo, že vzhledem k pokroku ve vývoji má nyní vůz na plné nabití dojezd 215 až 450 km a že tedy bude vyrábět R8 e-tron na zakázku.\n\nAudi e-tron předvedený roku 2010 na autosalonu v Detroitu je vybaven 2 elektromotory pohánějícími zadní kola se společným výkonem 150 kW (201 hp) a točivým momentem 2650 Nm. Jeho lithium-iontový akumulátor je uložen mezi prostorem pro cestující a zadní nápravou. Vůz má adaptivní LED světlomety, plně automatický asistenční světelný systém, hliníkový podvozek \"Audi Space Frame\" a dveře, boky a střechu ze sklolaminátu. Další výbava zahrnuje zabudovaný centrální displej s integrovanými funkcemi uživatelského rozhraní, hydraulicky ovládané kotoučové brzdy na přední nápravě, elektronicky aktivované plovoucí třmeny kotoučových brzd na zadní nápravě, tepelné čerpadlo, kované rovnoběžníkové nápravy ze slitiny hliníku, hřebenové řízení, 19palcová paprsková kola s pneumatikami 235/35 vpředu a 255/35 vzadu. Vozidlo dokáže akcelerovat z 0 na 100 km/h za 5,9 sekundy.\n\nKoncept Audi A1 e-tron je elektrická varianta Audi A1. Poprvé byl představen roku 2010 na Ženevském autosalonu. Jedná se o sériový plug-in hybrid poháněný elektromotorem firmy UQM Technologies s trvalým výkonem 45 kW (60 bhp) a maximálním výkonem 75 kW (101 bhp). Pro zvýšení dojezdu využívá vůz i pomocný Wankelův motor o objemu 254 ccm, který pohání 15kilowattový (20 bhp) generátor.\n\nNa Pařížském autosalonu 2010 představilo Audi tento roadster, což je plug-in hybrid poháněný dieselovým 221kilowattovým (296 bhp) twin-turbem TDI 3.0 L V6 pohánějícím zadní kola a dvěma elektromotory se společným výkonem 64 kW (86 bhp), které pohánějí kola přední. Zrychlit z 0 na 100 km/h dokáže za 4,4 sekundy.\nV lednu 2011 předvedlo Audi svůj e-tron Spyder na Consumer Electronics Show v Las Vegas. Vůz byl téměř shodný s konceptem předvedeným v Paříži, na první pohled se lišil především svou jasně červenou barvou. Audi u něj uvádělo stejné výkonové parametry jako v Paříži včetně elektronicky omezené nejvyšší rychlosti 249 km/h.\n\nAudi A3 e-tron je plně elektrifikovaná varianta sériového Audi A3. Pohání ho vpředu umístěný elektromotor s náhonem na přední kola. Lithium-iontové akumulátory s kapacitou 26,5 kWh, jež mu dodávají energii, jsou umístěny v zadní a střední části vozu a umožňují dojezd až 148 km (v reálných podmínkách na silnici však jen mezi 113–121 km). Nejvyšší rychlost je omezena na 143 km/h.\n\nKoncept plug-in hybrid byl představen na ženevském autosalonu 2013. Základní hnací jednotka pochází z Audi A3 e-tron a je společná s vozem Volkswagen Golf GTE plug-in hybrid, automobily však mají rozdílný řídicí software. V květnu 2013 Audi ohlásilo své rozhodnutí vyrábět pouze verzi plug-in hybrid – Audi A3 Sportback e-tron. Tento vůz má 8,8kWh akumulátor umožňující dojezd až 940 km, dosahuje nejvyšší rychlosti 220 km/h a z 0 na 100 km/h dokáže zrychlit za 7,6 sekundy. Výrobce udává průměrnou spotřebu 1,25 l/100 km a emise CO 35 g/km. V září 2013 Audi oznámilo, že se Audi A3 Sportback e-tron začne v Německu prodávat od 37 000 euro. Od 1. srpna 2014 se základní cena vyšplhala na 37 900 euro.\n"}
{"id": "1332383", "url": "https://cs.wikipedia.org/wiki?curid=1332383", "title": "Vyšné Studené pleso", "text": "Vyšné Studené pleso\n\nVyšné Studené pleso je ledovcové jezero ve skupině Studených ples ve Velké Studené dolině ve Vysokých Tatrách na Slovensku. Má rozlohu 0,1650 ha, je 76 m dlouhé a 33 m široké. Dosahuje maximální hloubky 2,1 m a objemu 1385 m³. Leží v nadmořské výšce 1811 m, což je paradoxně níže než Nižné Studené pleso. Vyšné je označované z toho důvodu, že leží dále od ústí doliny.\n\nSeverovýchodně od plesa se zvedá Strelecká veža.\n\nPleso nemá povrchový přítok a odtéká z něj Studený potôčik, který je přítokem Veľkého Studeného potoka. Rozměry jezera v průběhu času zachycuje tabulka:\nPleso není veřejnosti přístupné. Ve vzdálenosti 300 m pod ním prochází modrá turistická značka z Rainerovy chaty na Zbojníckou chatu, která je přístupná celoročně.\n\n\n"}
{"id": "1332387", "url": "https://cs.wikipedia.org/wiki?curid=1332387", "title": "Benátská komise", "text": "Benátská komise\n\nBenátská komise je poradní orgán Rady Evropy pro otázky ústavního práva. V květnu 1990 ji založilo 18 členských států Rady Evropy. Oficiální název instituce zní Evropská komise pro demokracii prostřednictvím práva, název Benátská komise odkazuje k jejím každoročním zasedáním v tomto severoitalském městě.\n\nÚkolem Benátská komise je poskytovat právní pomoc svým členských státům nebo státům, které si přejí ve svém právním pořádku dosáhnout evropského standardu na poli demokracie, lidských práv a právního státu (vlády práva). Rovněž pomáhá rozšiřování a upevňování obecných ústavněprávních zásad a při jejich střetech. Poskytuje též akutní právní pomoc během transformace právního systému státu.\n\nKomisi tvoří 61 členských států. 47 z nich jsou členové Rady Evropy, dalších 13 je mimoevropských a členem je i Kosovo, které nemá jasné mezinárodní uznání a není členem Rady Evropy. Evropská komise a Úřad OBSE pro demokratické instituce a lidská práva (ODIHR) se účastní plenárních zasedání.\n\nV Komisi zasedají vysokoškolští pedagogové se zaměřením na veřejné a mezinárodní právo, soudci nejvyšších a ústavních soudů, politici a řada státních úředníků. Jednotlivé členy jmenují samotné státy na čtyřleté funkční období, nesmějí jim ale udílet příkazy. Od prosince 2009 zastává post prezidenta Ital Gianni Buquicchio.\n\nStálý sekretariát sídlí Štrasburku, plenární zasedání se konají v benátském \"Scuola Grande di San Giovanni Evangelista\" čtyřikrát za rok (březen, červen, říjen, prosinec).\n\nČeskou republiku v Komisi v letech 1992 až 2010 zastupoval Cyril Svoboda. V současnosti tento post zastává Veronika Bílková z pražské právnické fakulty, její zástupkyní je potom ústavní soudkyně Kateřina Šimáčková.\n\n"}
{"id": "1332389", "url": "https://cs.wikipedia.org/wiki?curid=1332389", "title": "Diacetonalkohol", "text": "Diacetonalkohol\n\nDiacetonalkohol (DAA) je organická sloučenina, patří mezi alkoholy i ketony. Tato kapalina je běžným syntetickým meziproduktem sloužícím k výrobě dalších sloučenin, rovněž se používá jako rozpouštědlo.\n\nDiacetonalkohol se získává kondenzací dvou molekul acetonu katalyzovanou Ba(OH).\n\nDehydratací DAA vzniká α,β-nenasycený keton mesityloxid:\n\nHydrogenací mesityloxidu vzniká průmyslové rozpouštědlo methylisobutylketon (MIBK).\n\nDAA se používá jako součást celulózoesterových laků, kde vytváří brilantní lesk a pevný povlak a kde je žádoucí absence zápachu. Další využití této látky zahrnuje konzervaci dřeva, trvalé fixy, výrobu umělého hedvábí, imitování zlatých lístků, celuloidové cementy a konzervaci zvířecích tkání.\n"}
{"id": "1332391", "url": "https://cs.wikipedia.org/wiki?curid=1332391", "title": "Anežka Burgundská", "text": "Anežka Burgundská\n\nNositelkou tohoto jména byly tyto ženy:\n\nNěkdy tak bývá označována i:\n"}
{"id": "1332392", "url": "https://cs.wikipedia.org/wiki?curid=1332392", "title": "Gülcemal Kadınefendi", "text": "Gülcemal Kadınefendi\n\nGülcemal Kadınefendi (v osmanské turečtině کل جمال قادین) (1826 – 15. prosince 1851) byla konkubína osmanského sultána Abdulmecida I. a matka sultána Mehmeda V. \n\nGülcemal se narodila v roce 1826 v Bosénském ejáletu. Její rodné jméno není známo. V mládí byla ona a její sestra Bisimal odvedeny do sultánského paláce do harému. Za sultána se provdala v roce 1840 v paláci Topkapi. Porodila mu tři děti, včetně budoucího sultána Mehmeda V. Všechny tři děti byly adoptovány první sultánovou ženou Servetsezou Kadin.\n\nZemřela 15. prosince 1851 v Istanbulu na tuberkulózu. Jelikož zemřela dřív, než se její syn stal sultánem, nezastávala funkci Valide sultan. Je pohřbena v hrobce pro ženy z vládnoucího rodu sultánů v Yeni. \n"}
{"id": "1332395", "url": "https://cs.wikipedia.org/wiki?curid=1332395", "title": "Kremlin Cup 2017", "text": "Kremlin Cup 2017\n\nKremlin Cup 2017, oficiálně se jménem sponzora VTB Kremlin Cup 2017, byl společný tenisový turnaj mužského okruhu ATP World Tour a ženského okruhu WTA Tour, hraný na krytých dvorcích s tvrdým povrchem Olympijského stadionu. Konal se mezi 16. až 22. říjnem 2017 v ruském hlavním městě Moskvě jako dvacátý osmý ročník mužského a dvacátý druhý ročník ženského turnaje.\n\nMužská polovina se řadila do čtvrté nejvyšší kategorie okruhu ATP World Tour 250 a její dotace činí 823 600 dolarů. Ženská část měla rozpočet 790 208 dolarů a stala se součástí kategorie WTA Premier.\n\nNejvýše nasazenými hráči v singlových soutěžích se stali světová jedenáctka a obhájce titulu Pablo Carreño Busta ze Španělska a třináctá žena klasifikace Kristina Mladenovicová z Francie, která po volném losu do druhého kola podlehla Sasnovičové. Jako poslední přímí účastníci do dvouher nastoupili 99. hráč žebříčku Jevgenij Donskoj z Ruska a v ženské části pak 105. tenistka žebříčku Maryna Zanevská z Belgie. \n\nDruhý titul ve dvouhře ATP Tour si opět z ruského turnaje odvezl bosenský hráč Damir Džumhur. Třetí singlovou trofej získala Němka Julia Görgesová, která tak ukončila sérii šesti prohraných finále. Prvního společného turnajového vítězství v deblu dosáhla bělorusko-rakouská dvojice Max Mirnyj a Philipp Oswald. Pro 40letého Mirného to byl jubilejní padesátý titul. Čtvrtou společnou trofej z ženské čtyřhry WTA Tour si odvezl maďarsko-český pár Tímea Babosová a Andrea Hlaváčková.\n\nNásledující hráčí obdrželi divokou kartu do hlavní soutěže:\n\nNásledující hráč nastoupil pod žebříčkovou ochranou:\n\nNásledující hráči postoupili z kvalifikace:\n\nNásledující hráč postoupil do hlavní soutěže jako tzv. šťastný poražený:\n\n\n\nNásledující páry obdržely divokou kartu do hlavní soutěže:\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\n\n\n\n"}
{"id": "1332398", "url": "https://cs.wikipedia.org/wiki?curid=1332398", "title": "TSG Litzmannstadt", "text": "TSG Litzmannstadt\n\nTSG Litzmannstadt (celým názvem: Turn- und Sportgemeinschaft Litzmannstadt) byl německý sportovní klub, který sídlil ve městě Litzmannstadt. Založen byl v roce 1911 po fúzi klubů LTG Achilles a LTG Jahn. Po vytvoření Druhé Polské republiky byl název klubu poupraven na polský ŁTSG Łódź. V roce 1930 se stal účastníkem polské nejvyšší soutěže. V roce 1939 došlo k znovu opětovnému připojení města k Německu, s čímž přišla na řadu další změna názvu – tentokráte na TSG Litzmannstadt. Zanikl v roce 1945 po postupném ústupu německých vojsk z území města. Klubové barvy byly černá a bílá.\n\nNejvětším úspěchem klubu byla jednoroční účast v polské nejvyšší soutěži.\n\nZdroj:\n\n\n\nZdroj: \n\n\n\nZdroj: \n\n"}
{"id": "1332399", "url": "https://cs.wikipedia.org/wiki?curid=1332399", "title": "Tirimüjgan Kadınefendi", "text": "Tirimüjgan Kadınefendi\n\nTirimüjgan Kadınefendi (16. srpna 1819 – 3. října 1852) byla konkubína osmanského sultána Abdulmecida I. a matka sultána Abdulhamida II.\n\nNěkteré zdroje uvádí, že Tirimüjgan pocházela z Arménie. Jiné zase, že se narodila v Circassii ve východní Evropě (dnešní západ Ruska) a byla členkou dynastie Shapsug, která zde vládla. Její otec byl Bekhan Bey a matka Almaş Hanim. \n\nJméno Tirimüjgan dostala v Osmanské říši. V psaných pamětích Ayşe Sultan, dcery sultána Abdulhamida II je uvedeno, že měla zelené oči, dlouhé tmavě blond vlasy, bledou pleť, úzký pas, velmi hubené tělo a dobře vypadající ruce a nohy. Údajně o sobě vyprávěla, že pochází Circassie a je dcerou vůdce. Myslel si to i sám sultán, ale později se zjistilo, že je dcerou Arménského muzikanta Çandıra.\n\nTirimüjgan byla za sultána Abdulmecida provdána v roce 1839 v paláci Topkapi v Istanbulu. Porodila mu dva syny a jednu dceru. Jako první se narodila Naime Sultan, která ale zemřela na neštovice ve věku dvou let v březnu 1843. Budoucí sultán Abdulhamid byl jejím druhým dítětem a třetím dítětem byl princ Mehmed Abid, který ale zemřel, když mu byl pouhý měsíc. Kdykoliv o ní její syn, sultán Abdulhamid mluvil, říkal: ,Má ubohá matka opustila tento svět jako velmi mladá, ale stále si ji dokážu vybavit. Nikdy na ni nezapomenu. Velmi mě milovala. Když onemocněla, chtěla, abych seděl vedle ní a líbala mě na obličej, protože na ústa nesměla.\"\n\nTirimüjgan zemřela 3. října 1852 na tuberkulózu v paláci Feriye v Istanbulu. Zemřela 23 let předtím, než její syn nastoupil na trůn. Nemohla tedy zastávat funkci Valide sultan. Tu za ni převzala Rahime Perestu Sultan, která se po smrti Tirimüjgan o Abdulhamida starala. \n"}
{"id": "1332400", "url": "https://cs.wikipedia.org/wiki?curid=1332400", "title": "Alan Leggett", "text": "Alan Leggett\n\nAlan Alfred John Leggett (* 21. června 1965 Wainwright) je bývalý kanadský lední hokejista. Studoval biologii na Bowling Green State University, později hrál za farmářské kluby Virginia Lancers a New Haven Nighthawks, byl draftován Boston Bruins. V sezóně 1990/91 působil v AC ZPS Zlín (původně měl být vyměněn za reprezentanta Radima Raděviče, který však do zahraničí nakonec neodešel) a stal se tak prvním zámořským hokejistou v československé nejvyšší soutěži od roku 1947, kdy hrál za I. ČLTK Praha Martin Zoborosky. Během sezóny odehrál kanadský obránce 43 zápasů, zaznamenal 3 branky a pět nahrávek. Po roce se vrátil do Severní Ameriky, angažmá v National Hockey League však nikdy nezískal a působil v týmech nižších soutěží San Diego Gulls, Los Angeles Ice Dogs, Houston Aeros, Saint John Flames, Fresno Falcons a Raleigh IceCaps, věnoval se také inline hokeji a v San Diegu byl hrajícím asistentem trenéra. Kariéru ukončil v roce 1997.\n\n \n"}
{"id": "1332403", "url": "https://cs.wikipedia.org/wiki?curid=1332403", "title": "SG Ordnungspolizei Litzmannstadt", "text": "SG Ordnungspolizei Litzmannstadt\n\nSG Ordnungspolizei Litzmannstadt (celým názvem: Sportgemeinschaft der Ordnungspolizei Litzmannstadt) byl německý policejní fotbalový klub, který sídlil ve městě Litzmannstadt. Založen byl v roce 1940 po anexi polského města Łódź. Svůj poslední název nesl od roku 1941. Zanikl v roce 1945 po postupném ústupu německých vojsk z území města.\n\nNejvětším úspěchem klubu byla čtyřletá účast v Gaulize Wartheland, jedné ze skupin tehdejší nejvyšší fotbalové soutěže na území Německa.\n\nZdroj: \n\n\n\n\nZdroj: \n\n\n\nZdroj: \n\n\n"}
{"id": "1332411", "url": "https://cs.wikipedia.org/wiki?curid=1332411", "title": "Mēness", "text": "Mēness\n\nLotyšský Mēness a litevský Mėnuo jsou baltští bohové Měsíce. Obě tato božstva vystupují v příběhu o nebeské svatbě, které se však u Lotyšů a Litevců liší s ohledem na fakt že u prvně jmenovaných je jedna z hlavních postav, Jitřenka, mužského rodu, zatímco o u druhých rodu ženského. Rozetnutí Měsíce ve dví je v baltské mytologii příčinou měsíčních fází.\n\nTento bůh je nazýván také \"Mēnestinš\", \"Mēnestinis\", \"Mēnesīts\", existence ženských tvarů \"Mēnestina\" a \"Mēnesnīca\" se vysvětluje rytmickými důvodu při vzniku dain, litevských lidových písní. Mēness se v dainách vyskytuje velmi často, zachovalo se jich devět set kde vystupuje ať už jako nepersonifikovaný Měsíc tak jako božská postava. Vypráví se o něm že svití v noci a zimě, počítá se podle něj čas a kvůli jeho neustálé proměně je přirovnáván k nestálému muži. Je považován za pomocníka lidí, především sirotků a lidí co musejí pracovat v noci. Neexistují žádné doklady o kultu Mēnesse, nelze jej však vyloučit. Na jeho existenci můžou poukazovat pozdravy Měsíci v některých dainách.\nNepersonifikovaný Měsíc má velký význam v dainách popisující lotyšskou kosmologii:\n\nMēness bývá oděn v hvězdný, zlatý, stříbrný či voskový plášť, případně kožich, má zlatý prsten, pevné boty a často je ozbrojen mečem.Také patří mezi bohy kteří navštěvují „nebeskou saunu“ v které lije vodu na horké kameny, potí se a šlehá metličkou.V lotyšské verzi příběhu o nebeské svatbě přebírá Mēness nevěstu Auseklisovi – Jitřence a je za rozťat mečem vedví. V dainách se objevuje také \"Mēness dēls\" „syn Měsíce“, ten však není nijak blíže popisován. Haralds Biezais toto jméno vykládá jako „synáček Měsíček“ a považuje je jen za jiné označení Mēnesse, které odkazuje na mládí či svobodný stav tohoto boha.\n\nMėnuo se velmi podobá Mēnessovi, mírně se však liší příběh o nebeské svatbě kde vystupuje. Žení se v něm se sluneční bohyní Sáulė na počátku jara. Brzy ji však byl nevěrný s Aušrine - Jitřenkou a byl hromovládcem Perkūnem rozťat mečem vedví. Mėnuo byl také pravděpodobně chápán společně se Sáulė jako rodič hvězd. Poblíž města Molėtai v severovýchodní Litvě se tradovalo že v noci Měsíc pečuje o Slunce unavené po celodenní práci.\n\n"}
{"id": "1332416", "url": "https://cs.wikipedia.org/wiki?curid=1332416", "title": "Il natale d'Augusto (opera)", "text": "Il natale d'Augusto (opera)\n\nIl natale d’Augusto (\"Zrození Augustovo\") je opera (doslova komorní slavnost s hudbou) italského barokního skladatele Antonia Caldary z roku 1733. Stejnojmenná Caldarova kantáta (\"Il natale d’Augusto a tre\") byla provedena roku 1716 ve Viennes.\n\nOpera byla zkomponována ku příležitosti narozenin císaře Karla VI. a byla poprvé uvedena ve vídeňském císařském divadle (Favoriten) 1. října roku 1734 (v některých zdrojích je uveden rok 1733,, či 1732). Autorem libreta o třech dějstvích byl Giovanni Claudio Pasquini na motivy 15 knihy Ovidiových Metamorfóz\n\nSkladatel skladbu komponoval pro tři ženské hlasy (2 soprány a mezzosoprán), kterých se při prvním provedení zhostily dcery císaře Karla VI., Marie Terezie a její sestra Marie Anna.\n\nNovodobá světová premiéra opery se konala v roce 2003 v barokním zámeckém divadle v Českém Krumlově, kdy ji se svým mezinárodním hudebním tělesem Hof-Musici nastudoval Ondřej Macek. Opera zde pak zazněla ještě několikrát, v letech 2005 a říjnu 2017.\nDěj se odehrává v římském chrámu bohyně Vesty\nPostavy:\nSilvia – soprán \nCamilla – soprán \nCelia – mezzosoprán\n"}
{"id": "1332422", "url": "https://cs.wikipedia.org/wiki?curid=1332422", "title": "Caravaggisté", "text": "Caravaggisté\n\nCaravaggisté (italsky Caravaggisti nebo Caravagesques) byli stylističtí následovníci italského barokního malíře z 16. století Caravaggia. Jeho vliv na nový barokní styl, který nakonec vyplynul z manýrismu, byl hluboký. Caravaggio nezaložil vlastní dílnu, jako to udělali mnozí jiní malíři a proto neměl žádnou školu, která by rozšiřovala jeho techniku. Nikdy nezveřejnil svůj základní filosofický přístup k umění, lze jej tedy odvodit pouze z jeho dochované práce. Jeho vliv lze vidět přímo nebo nepřímo v dílech Paula Rubense, Jusepe de Ribery, Berniniho nebo Rembrandta. Za života byl Caravaggio slavný, po smrti byl téměř okamžitě zapomenut. Mnohé z jeho obrazů byly připsány jeho následovníkům, jako například \"The Taking of Christ (Zatýkání Krista)\", který byl až do roku 1990 přisuzován holandskému malíři Gerritovi van Honthorstovi. Teprve ve 20. století byl znovu objeven jeho význam pro rozvoj západního umění. Ve dvacátých letech minulého století jej Roberto Longhi znovu zařadil do evropské umělecké tradice: Ribera, Vermeer, La Tour a Rembrandt by bez něho nikdy nemohli existovat. Umělci Eugène Delacroix, Gustave Courbet, Edouard Manet by tvořili zcela jinak. Významný americký historik umění a specialista na renesanci, jehož kniha \"Italští malíři renesance\" slavila mezinárodní úspěch, uvedl: \"S výjimkou Michelangela žádný jiný italský malíř neměl tak velký vliv.\"\n\nNa vrcholu své popularity v Římě na konci šestnáctého a počátku sedmnáctého století, ovlivnil nový dramatický styl Caravaggia mnoho jeho vrstevníků v římském uměleckém světě. Mezi první Caravaggisty patřili Mario Minniti, Giovanni Baglione, Leonello Spada a Orazio Gentileschi. V následující generaci to byli Carlo Saraceni, Bartolomeo Manfredi nebo Orazio Borgianni, stejně jako anonymní mistři jako je Master of Gamblers (znám v Itálii jako Maestro dei Giocatori.) Gentileschi, přestože byl značně starší, byl jediný z těchto umělců, který žil mnohem později po roce 1620 a pracoval jako dvorní malíř anglického krále Karla I. Jeho dcera Artemisia Gentileschiová (1593 – kolem 1656) byla italská barokní malířka a jedna z nejnadanějších následnic Caravaggiova stylu. Přesto v Římě a v Itálii to nebyl Caravaggio, ale vliv Annibale Carracciho, spojující prvky realismu \"High Renaissance\", tedy doby, která označuje vrchol výtvarného umění v italské renesanci a lombardského realismu.\n\nV květnu 1606 poté, co ve rvačce zabil Ranuccia Tomassoniho, uprchl Caravaggio před hrozícím trestem smrti do Neapole. V Neapoli dokončil několik svých prací, z nichž dvě hlavní jsou \"Madonna of the Rosary (Růžencová Madonna)\" a \"The Seven Works of Mercy (Sedm skutků milosrdenství)\". Jeho práce měla hluboký vliv na místní umělce a přes jeho krátký pobyt v Neapoli vytvořil pozoruhodnou školu neapolských Caravaggistů, včetně Battistella Caraccioly, Bernarda Cavallina, Carla Sellitty, Massima Stanziona nebo Francesca Guarina. Caravaggistické hnutí tam skončilo v roce 1656 vypuknutím hrozné epidemie. V té době byla Neapole majetkem Španělska a vliv caravaggismu se zde již více nerozšířil.\n\nNizozemský institut pro dějiny umění uvádí 128 umělců označených jako \"\"Caravaggisten\"\".\n\nNa počátku 17. století katoličtí umělci z Nizozemska cestovali jako studenti do Říma a byli dílem Caravaggia hluboce ovlivněni. Při návratu na sever měl na tuto skupinu, známou jako \"Utrechtští Caravaggisté\", krátkodobý, ale významný vliv Caravaggiův styl. Například na malíře jako byl Hendrick ter Brugghen, Gerrit van Honthorst, Andries Both nebo Dirck van Baburen. Krátký rozkvět utrechtského caravaggismu skončil kolem roku 1630, kdy velcí umělci buď zemřeli, jako v případě Baburena a Terbrugghena, nebo změnili styl, jako například posun van Honthorsta k portrétu a či zobrazování historických scén, které do vlámského barokního malířství vnesl zejména Peter Paul Rubens a jeho následovníci. V následující generaci je vliv Caravaggia, ač slabě, viditelný v díle Jana Vermeera, Rembrandta van Rijna nebo Gerrita Doua.\n\nPravděpodobně jeden z prvních vlámských umělců ovlivněný Caravaggiem byl Peter Paul Rubens. Během let 1600-1608 pracoval v Itálii na dvoře vévody Vincenza I. Gonzagy v Mantově. Nějaký čas strávil Rubens i v Římě, kde se v roce 1601 seznámil s prací Caravaggia. Později namaloval kopii Caravaggiova obrazu \"The Entombment of Christ (Pohřbívání Krista)\" a doporučil svému patronu, vévodovi z Mantovy, aby koupil obraz \"Death of the Virgin (Smrt Panny Marie)\". Rubens byl po svém návratu do Antverp iniciátorem získání obrazu \"Růžencová Madona\" pro kostel Svatého Pavla v Antverpách. Jiný Rubensův současník Abraham Janssens byl další vlámský malíř, který cestoval do Itálie mezi 1597 a 1602, kde se seznámil s dílem Caravaggia. Jeho práce po návratu do Antverp ukazuje vliv Caravaggia. Kompozice obrazu \"Scaldis a Antwerpia\" z roku 1609 odvozuje svou expresivní sílu z použití silných kontrastů světla a stínu, stylu jehož byl průkopníkem právě Caravaggio. Dokonce se dá říci, že se ve Flandrech objevilo \"caravaggistické šílenství\" mezi roky 1620 a 1640. Umělci byli často označováni jako \"Ghent Caravaggisti\" anebo \"Antwerp Caravaggisti\" po městě, ve kterém byli nejvíce aktivní. Mezi těmito dvěma směry, kromě těch, které jsou individuální, neexistuje žádný zřetelný stylový rozdíl. Mezi Ghent Caravaggisti mohou být uvedeni Jan Janssens, Melchior de la Mars a Antoon van den Heuvel. Seznam Antwerp Caravaggisti je výrazně delší, což odráží důležitost tohoto města jako nejvýznamnějšího uměleckého centra ve Vlámsku. Patří mezi ně Theodoor Rombouts, Gerard Seghers, Jan Cossiers, Adam de Coster nebo Jacques de l'Ange. Jsou to hlavně vlámští umělci, kteří byli nejvíce ovlivněni Caravaggiem. Mnozí z těchto umělců, jako Rombouts, Cossiers a Seghers, později opustili přísné dodržování caravaggistického stylu a přešli ke stylu starší generace vlámských umělců, kteří tak měli dominantní vliv na vlámské umění v 17. století, tj. Rubens a Anthony van Dyck.\n\nJeden z prvních francouzských malířů, který převzal Caravaggiův styl, byl Jean LeClerc, který na počátku 17. století studoval u Saraceniho. Simon Vouet strávil v Itálii roky 1613 až 1627. Mezi jeho patrony patřily rodiny Barberiniů, Cassiano dal Pozzo, Paolo Giordano Orsini a markýz Vincenzo Giustiniani, italský bankéř a sběratel. Vouet navštívil i další části Itálie: Benátky, Bolognu, kde rodina Carracciů měla svou akademii, Janov, kde od roku 1620 do roku 1622 pracoval pro rodinu knížete Doria a také Neapol. Absorboval to, co viděl a destiloval to ve své malbě: Caravaggiovo je dramatické osvětlení, italský je manýrismus, barva je Paola Veronese a \"di sotto in su\" neboli zkrácená perspektiva je umění Carraccia, Guercina, Lanfranca a Guida Renia. Vouetův úspěch v Římě vedl k jeho zvolení do funkce prezidenta Accademia di San Luca v roce 1624. Přes jeho úspěch v Římě se Vouet vrátil do Francie v roce 1627. Vouetův nový styl byl zřetelně italský a importoval italský barokní styl do Francie. Mezi francouzské umělce, kteří pracovali v novém stylu, lze zahrnout Valentina de Boulogne, který v roce 1620 žil v Římě a studoval u Voueta, se později se stal žákem Nicolase Tourniera. Existuje předpoklad, že Georges de La Tour odcestoval do Itálie nebo do Nizozemska. Jeho obrazy odrážejí vliv Caravaggia, ale k tomuto stylu se pravděpodobně dostal přes holandské Caravaggisty a další své francouzské a nizozemské současníky. Konkrétně je La Tour často srovnáván s holandským Hendrickem Terbrugghenem.\n\nFrancisco Ribalta se stal jedním z prvních stoupenců stylu Caravaggia. Není jasné, zda přímo navštívil buď Řím nebo Neapol, kde měl Caravaggiův styl mnoho přívrženců, ačkoli díky propojení s Neapolí bylo Španělsko pravděpodobně již vystaveno Caravaggisimu na počátku 17. století. Jeho syn Juan Ribalta, Vicente Castelló a Jusepe de Ribera jsou jeho žáci, i když je zcela možné, že Ribera získal svůj styl, \"tenibrismus\", když se přestěhoval do Itálie. Styl získal řadu přívrženců ve Španělsku a měl vliv na barokní španělské malíře, zejména na Zurbarána, Diegoa Velázqueze a malíře Bartoloméa Estebana Murilla. Dokonce i umění zátiší ve Španělsku, \"bodegón\" byl často vytvářen v podobném strohém stylu.\n"}
{"id": "1332425", "url": "https://cs.wikipedia.org/wiki?curid=1332425", "title": "Jasan ztepilý v Karlově údolí", "text": "Jasan ztepilý v Karlově údolí\n\nJasan ztepilý v Karlově údolí je památný strom jasan ztepilý (\"Fraxinus excelsior\") ve Šluknovské pahorkatině. Roste v areálu bývalé zotavovny zaniklého lázeňského komplexu slunečních lázní Karlovo údolí na katastrálním území Šluknova v okrese Děčín v Ústeckém kraji. Zdravý jedinec s nadprůměrně silným kmenem je jedním z nejstarších stromů, využitých v původní parkové úpravě lokality.\n\nKoruna stromu sahá do výšky 27 m, obvod kmene měří 486 cm (měření 2009). Jeho stáří bylo v roce 2009 odhadováno na 150 let.\n\nStrom je chráněn od roku 2005 jako esteticky zajímavý a historicky důležitý strom.\n"}
{"id": "1332428", "url": "https://cs.wikipedia.org/wiki?curid=1332428", "title": "Josef Frendlovský", "text": "Josef Frendlovský\n\nJosef Frendlovský (4. července 1915 Štoky - ??) byl český akademický sochař a sklářský výtvarník, v 70. letech ředitel odborné sklářské školy v Železném Brodě.\n\nVystudoval střední odbornou šperkařskou školu v Turnově (abs. 1933) a též Vysokou školu uměleckoprůmyslovou v Praze, přičemž pracoval mezi jinými v podniku Curt Schlevogt Henryho Günthera Schlevogta, který byl společně s firmou Heinrich Hoffmann nejznámějším výrobcem jizerskohorské umělecké krystalerie a v této době vyráběl světoznámou kolekci Ingrid, která se stala úspěšnou zejména po oceněních na pařížské výstavě v roce 1937.\n\nNakonec se stal učitelem na již zmiňované střední šperkařské škole v Turnově a také ředitelem odborné sklářské školy v Železném Brodě (1970-1975). Škola se v 70. létech přes probíhající politickou \"normalizaci\" věnovala spíše autorské sklářské tvorbě. Železnobrodským výtvarníkům byly znemožňovány veškeré kontakty se světem, proto se zaměřili na hledání nového pohledu na sklo, ve sklářské škole došlo k rozsáhlé modernizaci dílenských provozů a učitelé i studenti se zúčastnili další řady výstav.\n\n\n\n"}
{"id": "1332430", "url": "https://cs.wikipedia.org/wiki?curid=1332430", "title": "Calocephalus", "text": "Calocephalus\n\nCalocephalus je rod rostlin z čeledi hvězdnicovitých, tribu \"Gnaphaliaeae\", australský endemit.\n\n\"Calocephalus\" se v českých zemích nazývá drátovec nebo krásnohlávek. Namísto původního řeckého názvu se nyní v jejich domovině používá název: \"Leucophyta\" (od \"leuco\": šedo-bílý a \"phyto\": rostlina).\n\nJde o jednoroční rostliny nebo trvalky, od bylin po keře, s různě postavenými listy, přisedlými, celistvé okraje, ochlupené či lysé. Celkově vlasovitá konstituce a květy zpravidla bez kališních lístků, na konečcích stvolů.\n\n"}
{"id": "1332431", "url": "https://cs.wikipedia.org/wiki?curid=1332431", "title": "Vladimír Kyas", "text": "Vladimír Kyas\n\nVladimír Kyas (27. února 1917 Tišnov – 24. května 1990 Brno) byl český slavista a editor staročeské bible.\n\nStudoval v letech 1936–1946 na Filosofické fakultě Masarykovy univerzity v Brně slovanskou filologii, klasickou filologii a hudební vědu (v roce 1950 udělen titul PhDr.).\n\nKompletní bibliografie Vladimíra Kyase, zahrnující práce vydané mezi lety 1940 až 2009, jejichž byl autorem nebo spoluautorem, čítá 104 položek.\n"}
{"id": "1332432", "url": "https://cs.wikipedia.org/wiki?curid=1332432", "title": "İdil Eser", "text": "İdil Eser\n\nİdil Eser (* 1963, Istanbul, Turecko) je turecká lidskoprávní aktivistka a ředitelka turecké pobočky Amnesty International. \n\nİdil Eser vystudovala Istanbulskou univerzitu a poté mezinárodní vztahy na Columbijské univerzitě. Pracovala jako dobrovolnice pro neziskové organizace. Od roku 2016 byla ředitelkou turecké sekce Amnesty International.\n\nPo pokusu o puč začalo v Turecku zatýkání. 5. července 2017 byla zatčena za údajnou podporu Gülenova hnutí. Dne 18. července byla soudem obviněna z ozbrojené podpory teroristické organizace. 26. října 2017 byla společně s dalšími sedmi aktivisty propuštěna.\n"}
{"id": "1332434", "url": "https://cs.wikipedia.org/wiki?curid=1332434", "title": "Vratislav Slezák", "text": "Vratislav Slezák\n\nVratislav Slezák (celým jménem Vratislav Jiljí Slezák; * 29. února 1932, Neratovice) je český germanista, polonista a literární překladatel z němčiny, jenž se stal v roce 2013 s přihlédnutím ke své celoživotní práci a překladům Hermanna Hesseho laureátem Státní ceny za překladatelské dílo. V roce 2017 byl pak společně s českým anglistou a překladatelem Radoslavem Nenadálem uveden do síně slávy české Obce překladatelů.\nV 50. letech 20. století vystudoval germanistiku a polonistiku na Filozofické fakultě Univerzity Palackého v Olomouci, svoje studia završil úspěšně roku 1969/1970 malým doktorátem (PhDr.). V následujících letech byl zaměstnán na československém ministerstvu kultury, či jako vysokoškolský učitel cizích jazyků v Teologickém konviktu v Litoměřicích a na Katolické teologické fakultě Univerzity Karlovy v Praze etc.. \n\nDle Národní knihovny České republiky (NK ČR) je – k roku 2017 – autorem několika desítek literárních překladů z německého jazyka. Mezi literáty, které úspěšně převedl do češtiny, patří výběrově: Thomas Mann (např. Kouzelný vrch jako Čarovná hora), Hermann Hesse, Heinrich Böll, Friedrich Dürrenmatt, Alfred Döblin, Peter Handke, Joseph Ratzinger aj. Do němčiny zase naopak převedl teologicky zaměřenou knihu českého filosofa a teologa Tomáše Halíka (\"Vzdáleným nablízku\"), a to pod názvem \"Geduld mit Gott: Die Geschichte von Zachäus heute.\" \n\nV rozhovoru s redaktorem Milošem Szabo uvedl pro Katolický týdeník (č. 32/2013) o německém jazyce následující: \n\n"}
{"id": "1332437", "url": "https://cs.wikipedia.org/wiki?curid=1332437", "title": "27. ročník udílení Gotham Awards", "text": "27. ročník udílení Gotham Awards\n\nVyhlášení amerických cen Gotham Awards 2017 se konalo 27. listopadu 2017. Herci Dustin Hoffman a Nicol Kidman, režisérka Sofia Coppola, producent Jason Blum, kameraman Ed Lachman a politik a environmentalista Al Gore získali speciální cenu. Ceremoniál moderoval John Cameron Mitchell.\n\n\nTučně jsou označeni vítězové.\n"}
{"id": "1332439", "url": "https://cs.wikipedia.org/wiki?curid=1332439", "title": "Visolotto", "text": "Visolotto\n\nVisolotto je hora vysoká 3348 m n. m., nacházející se v Kottických Alpách nedaleko italského městečka Paesana (kraj Piemont). Tvoří ji tři vrcholy, od západu k východu \"Picco Lanino\" (3348 m), \"Picco Coolidge\" (3340 m) a \"Picco Montaldo\" (3344 m). Od nedaleké hory Monte Viso, nejvyššího vrcholu Kottických Alp, je oddělena skalním útvarem \"Cadreghe di Viso\". Hora má tvar pyramidy s příkrými stěnami a je obtížně zdolatelná, jako první na vrcholu stanuli v roce 1875 Felice Montaldo, Antonio Castagneri a Francesco Perotti, první zimní výstup uskutečnili v roce 1938 Pietro Ravelli s Marie a Emanuele Andreisovými. Návštěvníkům jsou určeny horské chaty Bivacco Carlo Villata, Rifugio Viso a Rifugio Vallanta. \n\n"}
{"id": "1332444", "url": "https://cs.wikipedia.org/wiki?curid=1332444", "title": "26. ročník udílení Gotham Awards", "text": "26. ročník udílení Gotham Awards\n\nVyhlášení amerických cen Gotham Awards 2016 se konalo 28. listopadu 2016. Herci Ethan Hawke a Amy Adams, režisér Oliver Stone a producent Arnon Milchan získali speciální cenu. Ceremoniál bude moderovat Keegan-Michael Key.\n\n\nTučně jsou označeni vítězové.\n"}
{"id": "1332445", "url": "https://cs.wikipedia.org/wiki?curid=1332445", "title": "Třebobuz (hradiště)", "text": "Třebobuz (hradiště)\n\nTřebobuz je pravěké hradiště jižně od stejnojmenné vesnice u Líšťan v okrese Plzeň-sever. Nachází se na ostrožně nad soutokem Lučního a Lipenského potoka necelý jeden kilometr od severního břehu vodní nádrže Hracholusky v nadmořské výšce okolo 400 metrů.\n\nStaveništěm hradiště se stala 300 metrů dlouhá a padesát metrů široká ostrožna. Hradiště o rozloze přibližně jednoho hektaru bylo chráněno hradbou, ze které se dochoval jeden metr vysoký a čtyři metry široký val. V roce 1983 provedli Jaroslav Bašta, Dara Baštová a H. Svobodová archeologický výzkum. V jedné sondě a několika vývratech nalezli úlomky mazanice a zlomky pravěké keramiky, které však neumožnily přesněji určit, kdy byla lokalita osídlena.\n\n"}
{"id": "1332447", "url": "https://cs.wikipedia.org/wiki?curid=1332447", "title": "Dálnice v Nizozemsku", "text": "Dálnice v Nizozemsku\n\nCelková délka dálnic v Nizozemsku je 3 530 km, síť dálnic je tedy velmi rozvinutá a jedna z nejhustších na světě. Nejvyšší povolená rychlost na dálnicích je pro osobní automobily 130 km/h. Dálniční poplatky v Nizozemsku neexistují, zpoplatněn je pouze tunel Westerscheldetunnel a to prostřednictvím mýta. \n\nHistoricky první holandský dálniční úsek byl otevřen v roce 1936 nedaleko Haagu. (Dnes se jedná o dálnici A12). V 60. a 70. letech minulého století rychlost výstavby dalších dálnic raketově stoupla, později, v 80. letech však zpomalila. Dnes má Nizozemí jednu z nejhustších dálničních sítí na světě.\n\nDálnice jsou v Nizozemsku označovány písmenem A (\"autosnelwegen\" – nizozemsky dálnice). \n"}
{"id": "1332465", "url": "https://cs.wikipedia.org/wiki?curid=1332465", "title": "Southern Hockey League 1973/1974", "text": "Southern Hockey League 1973/1974\n\nSezóna 1973/1974 byla 1. ročníkem Southern Hockey League. Vítězem se stal tým Roanoke Valley Rebels, který skončil na prvním místě.\n\nToto je konečné pořadí hráčů podle dosažených bodů. Za jeden vstřelený gól nebo přihrávku na gól hráč získal jeden bod.\n\n\"Záp. = Odehrané zápasy; G = Góly; A = Přihrávky na gól; Body = Body;\"\n\n"}
{"id": "1332466", "url": "https://cs.wikipedia.org/wiki?curid=1332466", "title": "Votivní mše", "text": "Votivní mše\n\nVotivní mše () má speciální zaměření. Neslaví se podle liturgie dne, tedy podle vztahu k liturgickému roku, ale používá odlišné čtení a modlitby. (Neužívají se ani obvyklé barvy té doby, nýbrž – červená za volbu papeže – fialová ve smírných obřadech, ke kterým vyzývá papež či biskup – bílá při výročích.)\n\nMůže jít o zvláštní prosby: za vládce, poutníky, zemřelé, zvláštní události: v době války, odvrácení pohrom, smíření nebo zvláštní příležitosti: křest, manželství, svěcení a výročí.\n"}
{"id": "1332467", "url": "https://cs.wikipedia.org/wiki?curid=1332467", "title": "Jako vzteklí psi", "text": "Jako vzteklí psi\n\nJako vzteklí psi (v anglickém originále The Walker) je americko-britský hraný film z roku 2007, který režíroval Paul Schrader podle vlastního scénáře. Film pojednává o intrikách ve vysoké americké politice. Snímek měl světovou premiéru na filmovém festivalu Berlinale 13. ledna 2007.\n\nCarter Page žije ve Washingtonu a jako gay s vkusem a elegancí se živí jako společník a důvěrník vdaných žen. Jedna z jeho klientek je Lynn Locknerová, manželka senátora, která má poměr s lobbistou Robiem Conensbergem. Jednoho dne nalezne svého milence zavražděného. Carter pomůže Lynn zahladit stopy a důkazy, aby zabránil politickému skandálu. Sám se však ocitne v pozici podezřelého. Státní návladní Mungo Tenant je přesvědčen, že Carter je do vraždy zapleten. Carter sám musí nalézt pravého viníka. Pomáhá mu v tom jeho přítel Emek Yoglu.\n"}
{"id": "1332471", "url": "https://cs.wikipedia.org/wiki?curid=1332471", "title": "Povstání An Lu-šana", "text": "Povstání An Lu-šana\n\nPovstání An Lu-šana byla rozsáhlá vzpoura v severovýchodní Číně proti čínské říši Tchang v letech 755–763. Zejména v čínské historiografii je nazývána též jako povstání An-Š’ () či povstání éry Tchien-pao ().\n\nV polovině 8. století se tchangská pohraniční vojska skládala vesměs z dlouhodobě sloužících žoldnéřů, přičemž většina jízdy sestávala z vojáků nečínského původu. Pohraniční armády čítaly necelých půl milionu mužů, jimž velelo deset vojenských komisařů \"ťie-tu-š’\". Z \"ťie-tu-š’\" byl nejvlivnějším An Lu-šan, který velel armádám tří regionů na severovýchodě se sídlem ve Fan-jangu na severu Che-peje (u dnešního Pekingu). Dlouhou dobu se těšil důvěře tchangského císaře a vlády, postupně ji však ztratil, ale než mohl být odvolán, v prosinci 755 se vzbouřil. Bez odporu přitáhl k Žluté řece, rozprášil narychlo sestavenou tchangskou armádu a obsadil vedlejší hlavní město říše, Luo-jang, v němž se počátkem února 756 prohlásil císařem říše Velká Jen.\n\nNa jaře 756 se postup rebelů zastavil a tchangské armády je začaly zatlačovat. V červenci 756 se však tchangská ofenzíva zhroutila, když An Lu-šan rozdrtil hlavní tchangskou armádu a obsadil Čchang-an, hlavní město říše Tchang. Tchangský císař Süan-cung před povstalci prchl do S’-čchuanu, zatímco jeho následník se prohlásil císařem (znám je jako císař Su-cung) a převzal moc nad zbylými tchangskými armádami. Začátkem roku 757 sílu rebelů podlomilo zavraždění An Lu-šana. Novým jenským císařem se stal jeho syn An Čching-sü. Koncem roku 757 Su-cungovy armády s pomocí ujgurského jízdního sboru znovudobyly obě hlavní města, poté se však tchangská ofenzíva na rok zastavila. Koncem roku 758 tchangské vojsko oblehlo An Čching-süa v Siang-čou (na pomezí Che-peje a Che-nanu), tchangskou armádu na jaře 759 zahnal povstalecký generál Š’ S’-ming, který poté zabil An Čching-süa a sám se prohlásil císařem.\n\nŠ’ S’-ming na podzim 759 dobyl Luo-jang, k dalšímu postupu však neměl sílu, zatímco tchangskou stranu oslabila řada regionálních vzpour. Fronta proto zůstala stabilní. Na jaře 761 byl Š’ S’-ming zavražděn svým synem Š’ Čchao-im. Na podzim 762 Tchangové opět získali pomoc Ujgurů a porazili Š’ Čchao-iho, který prchl na severovýchodní hranici, kde začátkem roku 763 zahynul. Mezitím jeho generálové ovládající Che-pej a severovýchodní Che-nan přešli na tchangskou stranu, přičemž byli potvrzeni v držení svých území a vojsk.\n\nZ povstání vyšel tchangský stát výrazně změněný. Proti první polovině 8. století byla společnost výrazně zmilitarizovanější; dřívější rozdělení země na kraje a prefektury řízené civilními úředníky bylo překryto členěním na obvody vojenských guvernérů \"ťie-tu-š’\", přičemž většina \"ťie-tu-š’\" na severovýchodě říše byla prakticky samostatná. Zhroutil se starý daňový systém založený na dani cu-jung-ťiao a systému stejných polí, postupně nahrazený pozemkovou daní vybíranou dvakrát ročně. Od státu odpadl středoasijský Západní kraj a část severovýchodního pohraničí dobyli Tibeťané.\n\nV polovině 8. století se pohraniční armády čínské říše Tchang skládaly vesměs z dlouhodobě sloužících žoldnéřů, doplňovaných krátkodobě sloužícími odvedenci \"fu-ping\". Významná část armád sestávala z vojáků nečínského původu. Zejména jízda se skládala vesměs z kočovníků přišlých ze stepí severně od Velké čínské zdi.\n\nZačátkem 40. let 8. století měly pohraniční armády téměř půl milionu mužů, z toho asi 80 tisíc jízdy. Rozmístěny byly ve více než 60 posádkách, většina z nich podléhala deseti regionálním velitelstvím. Nejvýznamnější velitelství – na severní hranici – měla 55 až 91 tisíc vojáků, přičemž necelá polovina z nich (ale naprostá většina jezdectva) zůstávala soustředěna v sídle velitele, ostatek byl rozmístěn ve strategických bodech: sídlech prefektur, průsmycích a pevnostech.\n\nV čele těchto regionálních velitelství stáli vojenští komisaři \"ťie-tu-š’\", kteří kromě řízení vojsk zodpovídali i za zásobování svých armád a zpravidla proto dozírali i na výběr daní a nakládání se státní půdou ve svěřeném regionu. Důstojníci a generálové pohraničních armád byli vybíráni ze schopných podřízených, zpravidla Číňanů nižšího původu nebo vojáků z nečínských kmenů. Výběr důstojníků ležel v rukách \"ťie-tu-š’\", jejichž rozhodnutí úřady v hlavním městě jen formálně potvrzovaly. Loajalita důstojníků se proto přesouvala od tchangského dvoru ke svým velitelům. \"Ťie-tu-š’\" byli kontrolováni nepravidelně vysílanými cenzory a (od 30. let) eunuchy z císařského paláce. Do 40. let byli vždy po několika letech vyměňováni, od 40. let však někteří zůstávali ve svých funkcích dlouhou dobu.\nNa místa \"ťie-tu-š’\" byli původně jmenování čínští hodnostáři současně zastávající vysoké funkce ve vládě. Po roce 747 však ministr Li Lin-fu, prosadil politiku jmenování \"ťie-tu-š’\" z generálů nečínského původu, s odůvodněním, že vojska budou úspěšnější, když politiky ve velitelských funkcích nahradí schopní generálové. A tchangské armády skutečně celkově úspěšnější byly. Historikové tradičně, už od 10. století, míní, že Li Lin-fu zavedl jmenování \"ťie-tu-š’\" z nečínských generálů, aby jeho čínští soupeři v boji o moc nemohli získat prestiž a vliv při velení vojskům. Vzdálení velitelů a důstojníků pohraničních armád politice a politikaření hlavního města však také vedlo k jejich odcizení od tchangské vlády. Odcizení posílil rozdílný sociální původ politiků a generálů, vznešených rodů a vzdělaných úředníků metropole na jedné straně a důstojníků-cizinců či Číňanů relativně skromného původu na straně druhé. Za vlády Li Lin-fua to nemělo bezprostřední dopad, jeho nástupce Jang Kuo-čung však neměl neotřesitelnou autoritu svého předchůdce a jeho snaha o přísnější kontrolu velitelů pohraničních armád, zejména nejsilnějšího z nich, An Lu-šana, vyvolala značné politické napětí.\n\nSpolehlivá kontrola nad pohraničními armádami byla pro vládu nezbytná vzhledem ke stavu vojsk ve vnitrozemí. Vojska v hlavním městě ani jinde totiž sílu pohraničních armád nebyla schopna vyvážit. Posádka hlavního města Čchang-anu formálně měla 60 tisíc mužů. Avšak její oddíly z větší části ztratily sílu s tím, jak se v první polovině 8. století rozkládal systém \"fu-ping\", v němž venkovští rolníci-vojáci obdělávali půdu a cvičili se v boji, přičemž střídavě krátkodobě sloužili v metropoli. Oddíly \"fu-ping\" od konce 7. století upadaly s tím, jak rostly velkostatky na úkor zchudlých drobných rolníků. Nakonec roku 747 byla služba venkovských vojáků v metropoli úplně zrušena. Náhradou za vojska \"fu-ping\" vznikly nové metropolitní armády složené z dlouhodobě sloužících vojáků, ovšem funkční byly pouze nevelké oddíly, především císařská tělesná stráž. Většina posádky metropole měla mizivou bojeschopnost; vesměs sestávala z příbuzných úředníků, boháčů a obchodníků, kteří se mezi vojáky zapsali kvůli osvobození od daní a roboty, avšak neabsolvovali vojenský výcvik a nevykonávali vojenskou službu, maximálně za sebe poslali své sluhy nebo najaté náhradníky. Pohraničním armádám se nemohly postavit ani oddíly místní domobrany, které vznikly z rolníků a statkářů pod vedením krajských správců v některých pohraničních regionech ohrožených nepřátelskými nájezdy, Che-peji, severozápadu a S’-čchuanu.\n\nZ \"ťie-tu-š’\" jmenovaných v rámci Li Lin-fuovy politiky podpory nečínských generálů byli nejvlivnější An Lu-šan a Ke-šu Chan. Ke-šu Chan velel vojskům na severozápadní hranici, od 747 byl \"ťie-tu-š’\" Lung-jou a od roku 753 i Che-si. An Lu-šan velel třem velitelstvím na severovýchodě, Pching-lu, Fang-jangu a Che-tungu. Ostatní \"ťie-tu-š’\" stáli v čele jednoho velitelství.\n\nAn Lu-šan byl synem sogdského otce a turkické matky z rodu Ašide, spřízněného s rodem vládců Východoturkutského kaganátu. Roku 716 rodina An neuspěla v mocenských střetech v kaganátu, a prchla do říše Tchang. An Lu-šan a jeho příbuzní sloužili v tchangské armádě a postupně získali vysoké postavení. An Lu-šana roku 733 císař Süan-cung jmenoval zástupcem \"ťie-tu-š’\" v Jou-čou (dnešní Peking, Tchien-ťin a Che-pej), od roku 742 byl povýšen na \"ťie-tu-š’\" Pching-lu (východně od Jou-čou, dnes západ provincie Liao-ning), 744 i Fan-jangu (jak bylo roku 742 přejmenováno Jou-čou) a od roku 751 ještě Che-tungu (dnes provincie Šan-si), čímž získal velení nad celým severovýchodním pohraničím. Navíc roku 750 obdržel úřad komisaře civilní správy (\"cchaj-fang čchu-č’ š’\") Che-peje a roku 754 úřad komisaře císařských stájí pro pastviny v oblasti Lung-jou. Moc a vliv An Lu-šana se zakládala na velikosti podřízených vojsk, která měla na 200 tisíc vojáků, přičemž zvláště se opíral o naprosto loajální osmitisícový elitní sbor svých „adoptivních synů“.\n\nAn Lu-šan měl dlouhá léta dobré vztahy s Li Lin-fuem, těšil se císařově podpoře a byl dokonce adoptován císařovou nejoblíbenější konkubínou Jang Kuej-fej. Po smrti Li Lin-fua začátkem roku 753 v tchangské vládě získal převahu hlavní ministr Jang Kuo-čung, příbuzný Jang Kuej-fej. Jang Kuo-čung An Lu-šanovi nevěřil, ten si přesto udržel důvěru panovníka. Při An Lu-šanově návštěvě Čchang-anu začátkem roku 754 ho dokonce císař Süan-cung navrhl na hlavního ministra, to jest do stejného postavení, jako měl Jang Kuo-čung, což se Jang Kuo-čungovi podařilo zmařit na poslední chvíli poukazem na An Lu-šanovu negramotnost. Záležitost generála a ministra jen ještě více znepřátelila. Po An Lu-šanově odjezdu, ve snaze o získání důkazů o jeho zradě, Jang Kuo-čung zatknul (a popravil) několik generálových služebníků a stoupenců v Čchang-anu. Napjaté vztahy mezi nejmocnějším generálem a nejmocnějším politikem říše přetrvávaly i roku 755, přičemž o Jangových krocích proti němu An Lu-šana zpravoval jeho nejstarší syn An Čching-cung, žijící u císařského dvora. V létě 755 už An Lu-šan z obavy o svůj život odmítl přijet do Čchang-anu (na svatbu An Čching-cunga). Koncem roku o An Lu-šanově věrnosti začal pochybovat už i císař.\n\nV prosinci 755, poté co se dozvěděl, že ztratil podporu panovníka, se nakonec An Lu-šan vzbouřil. Prohlásil, že mu císař přikázal svrhnout Jang Kuo-čunga a 16. prosince 755 vyrazil z Fan-jangu na jih s cca 150 tisíci muži.\n\nNa vzpouru císař Süan-cung reagoval zahájením odvodů v Che-tungu a okolí Luo-jangu, jmenováním zkušeného generála Feng Čchang-čchinga velitelem armády soustřeďované v Luo-jangu a popravou An Lu-šanova nejstaršího syna, pobývajícího v Čchang-anu. An Lu-šanův příbuzný An Š’-šun byl odvolán z místa \"ťie-tu-š’\" Šuo-fangu (území severně od Čchang-anu, dnešní Ning-sia a Ordos). Jeho místo zaujal dosavadní An Š’-šunův podřízený Kuo C’-i, úspěšný generál z prominentní čínské úřednické rodiny a novým \"ťie-tu-š’\" Che-tungu byl jmenován další bývalý An Š’-šunův podřízený, kitanský generál Li Kuang-pi. V zájmu efektivního vedení vojenských operací ve vnitrozemských regionech ohrožených postupem povstalců císař, po vzoru pohraničních regionů, jmenoval vojenské komisaře \"ťie-tu-š’\" a pověřoval je řízením svěřeného území.\nAn Lu-šan zatím bez odporu prošel Che-pejem a přitáhl k Žluté řece. Feng Čchang-čching nechal strhnout hlavní most přes řeku v Che-jangu, nicméně 8. ledna 756 rebelové řeku překročili více po proudu, severovýchodně od Luo-jangu, a obsadili blízké Pien-čou (dnešní Kchaj-feng) na Velkém kanálu. Tím přerušili dodávky potravin z jihu, na nichž bylo závislé zásobování obou hlavních měst. Poté pochodovali na Luo-jang. Feng Čchang-čching se s narychlo shromážděnými 60 tisíci odvedenci pokusil zablokovat postup rebelů v průsmyku Chu-lao, ale jeho armáda byla v nastalé bitvě snadno rozprášena An Lušanovými jízdními veterány. Po dvou dalších bitvách rebelové 19. ledna vstoupili do Luo-jangu a Feng ustoupil na západ do Šan-čou, na půl cesty do Čchang-anu, kde se spojil s padesátitisícovou armádou Kao Sien-č’a, sestavenou v Čchang-anu. Oba generálové se rozhodli ustoupit více na západ a opevnit se v průsmyku Tchung, zatímco hlavní síly povstalců postoupily do Šan-čou a utábořily se tam. Dozírající eunuch Pien Ling-čcheng Feng Čchang-čchinga a Kao Sien-č’a ve své zprávě zkritizoval za paniku při ústupu do Tchungského průsmyku, načež císař nechal oba generály popravit. Velitelem všech vládních vojsk v čchanganském regionu (Kuan-čungu) byl pak jmenován Ke-šu Chan, navzdory jeho špatnému zdraví, kvůli kterému mohl vykonávat funkci jen v omezené míře. Ke-šu Chan s sebou přivedl většinu svých oddílů ze severozápadní hranice, 80 tisíc mužů. V průsmyku Tchung pak s dalšími posilami soustředil 200 tisíc vojáků.\nAn Lu-šan zatím zůstával v Luo-jangu a 5. února 756, na čínský nový rok, se prohlásil císařem říše Velká Jen a sestavil vlastní vládu.\n\nPostup vedlejších armád rebelů z Pien-čou na východ a jihovýchod zastavila úspěšná obrana místních tchangských úředníků v Pchu-čou a Cchao-čou a před Čchen-čou. Z Luo-jangu vyrazil další oddíl povstalců jihozápadním směrem na Nan-jang, kde však tamní správce Lu Kuej dostal pod své velení značné síly nabrané mezi nečínskými kmeny z Ling-nanu a Čchien-čungu (dnešní provincie Kuang-tung a Kuej-čou). Povstalci ho v Nan-jangu oblehli, ale po příchodu posil z Čchang-anu je na jaře 756 vytlačil zpět na sever k Žluté řece. Současně na severu Che-tungu povstalci neuspěli při pokusu postoupit na západ a proniknout na sever Ordosu. Tchangská armáda Kuo C’-iho je vrhla zpět a obsadila průsmyk Tung-sing.\n\nNejvětší problémy měli povstalci v Che-peji. Při rychlém průchodu regionem jej totiž dostatečně nezabezpečili. Během několika týdnů na počátku roku 756 se místní protchangští úředníci zorganizovali a v únoru 756 s 200 tisíci muži domobrany ovládli 17 krajů \"čou\" s 12 miliony obyvatel – to jest téměř celý Che-pej kromě severu kolem Fan-jangu a jihu v dosahu posádky Luo-jangu, čímž přerušili spojení rebelů s jejich základnou na severu. An Lu-šan vyslal do Che-peje armádu pod velením Š’ S’-minga. Ten, s pomocí současného útoku povstaleckých sil z Fan-jangu, porazil tchangské loajalisty v Cheng-čou na západě Che-peje a obnovil spojení s Fan-jangem, nicméně zbytek Che-peje zůstal pod kontrolou protchangských sil.\nV březnu 756 Š’ S’-ming začal dobývat střední Che-pej, z Che-tungu mu však přes průsmyk Ťing-sing vpadl do zad Li Kuang-pi, který dobyl Cheng-čou a tím opět přerušil spojení Fan-jangu s Luo-jangem. Š’ S’-ming na něj zaútočil, utrpěl porážku a ustoupil na sever do Ting-čou. V bitvě se Š’ S’-mingem byla obvyklá převaha povstalecké jízdy neutralizována taktikou Li Kuang-piho, který nepřátelskou jízdu dostal do kleští mezi své kopiníky a kušníky. Pod vlivem neúspěchů povstalců přešla dvacetitisícová posádka Pching-lu na tchangskou stranu. Tchangští loajalisté ve východním Che-peji začali zpět obsazovat kraje středního Che-peje, spojili se s Li Kuang-pim a ovládli celou oblast. Poté Š’ S’-ming znovu zaútočil a oblehl Li Kuang-piho v Cheng-čou. Li Kuang-pimu na pomoc přišel Kuo C’-i. Oba tchangští generálové spojili své síly, které pak měly přes 100 tisíc mužů, a v polovině května 756 rozdrtili Š’ S’-mingovu armádu. Š’ S’-ming poté opět ustoupil do Ting-čou, zatímco jižnější Cheng-čou a Čao-čou držely tchangské armády a do následujícího krajského sídla na trase do Luo-jangu – Sing-čou – se stáhla část povstaleckých sil. Koncem června na armády Li Kuang-piho a Kuo C’-iho zaútočil Š’ S’-ming posílený oddíly z Fen-jangu a Luo-jangu, začátkem července byl však poražen u Ťia-šanu a stěží si zachránil život. Poté byl obležen v Ting-čou. Ke-šu Chan zatím vyčkával v opevněném průsmyku Tchung a sledoval neúspěchy rebelů v Che-peji.\n\nPovstalci se po ztrátě většiny Che-peje nacházeli v těžké situaci, An Lu-šan byl v Luo-jangu oddělen od své základny na severu, rozšířit ovládané území jihozápadním, jižním ani jihovýchodním směrem se mu nepodařilo, a proto dokonce zvažoval ústup „domů“ na sever do Fan-jangu.\n\nTchangská vláda však nebyla tak silná a jednotná, jak by bylo třeba pro definitivní porážku povstalců. V Čchang-anu se odpůrci Jang Kuo-čunga pokusili proti němu využít generála Ke-šu Chana, ten se však v intrikách odmítl angažovat. Jang Kuo-čung se však přesto obával jeho vlivu a umístil mezi Čchang-an a průsmyk Tchung dvě armády, aby se zabezpečil proti případnému generálovu puči. Ke-šu Chan reagoval požadavkem na jejich podřízení sobě, z titulu vrchního velitele všech sil v oblasti, a v červenci 756 nechal popravit jejich velitele.\nPod dojmem zpráv o neúspěších a demoralizaci povstalců císař přikázal Ke-šu Chanovi zaútočit na Šan-čou a Luo-jang. Ke-šu Chan se odmítl vzdát výhody opevněné pozice, podpořili ho i Li Kuang-pi a Kuo C’-i. Na naléhání Jang Kuo-čunga císař opakoval rozkaz a Ke-šu Chanovi nezbylo než jej splnit. V polovině července vytáhl proti rebelům a po dvou dnech byla jeho armáda zaskočena a rozprášena v bitvě u Ling-pao. Sám Ke-šu Chan padl do zajetí a po několika měsících byl popraven. Katastrofální porážka tchangské armády jedním rázem zvrátila strategickou situaci. Povstalci obsadili průsmyk Tchung a mezi nimi a Čchang-anem nebyl nikdo, kdo by se jim mohl postavit na odpor.\n\nCísař Süan-cung reagoval útěkem do S’-čchuanu. Na cestě, v Ma-wej západně od Čchang-anu, vzbouření vojáci doprovodu zabili Jang Kuo-čenga a donutili císaře souhlasit s popravou Jang Kuej-fej. Süan-cung poté pokračoval na jihozápad do S’-čchuanu a usadil se v I-čou (dnešní Čcheng-tu), zatímco jeho syn, korunní princ, odešel na severozápad do Ling-wu na Žluté řece. Zde se 12. srpna prohlásil za císaře (znám je jako Su-cung). Vzhledem k diskreditaci režimu jeho otce byl nový císař tchangskými loajalisty bez problémů uznán. Poté, co se to dozvěděl, i Süan-cung rezignovaně uznal jeho povýšení.\nRebelové mezitím obsadili Čchang-an, zatímco šuofangská armáda se stáhla z Che-peje na západ, k ochraně nového císaře. \n\nPo dobytí Čchang-anu jenskou armádu oslabila dezerce generála Ašina Cong-liho. S pěti tisíci turkickými vojáky odešel na sever, do Ordosu, kde začal verbovat místní nečínské usedlíky, zejména Sogdy. Tchangský dvůr v Ling-wu proti němu vyslal armádu vedenou generálem Pchu-ku Chuaj-enem, který sice porazil oddíl Cong-liho stoupenců, nicméně neměl sílu na jejich konečnou likvidaci. Su-cung proto požádal o pomoc Ujgury. Ujgurové vládli ve stepích severně od Číny teprve od roku 744, když zničili druhý Turkutský kaganát, v jehož čele stáli panovníci z rodu Ašina. Ujgurský kagan Mojančur (vládl 747–759) proto objevení se armády vedené potomkem turkických vládců vzal velmi vážně, uzavřel alianci s Tchangy a vyrazil do pole. Samostatný dvoutisícový oddíl vyslal proti Fan-jangu; ve městě nebyla silná posádka, na pomoc mu však přišel jenský generál Jen C’–čch’ s vojskem a Ujgurové se stáhli. Hlavní síly Ujgurů vedené osobně Mojančurem vytáhly proti Cong-limu, spojily se s tchangskou armádou Kuo C’-iho a v prosinci 756 rozprášily vojsko Ašiny Cong-liho. Třebaže přišel o armádu, sám Cong-li přežil a prchl k jenským oddílům do Čchang-anu, kde mu blahovolné přijetí zajistil svým vlivem jeho příbuzný, také jenský generál, Ašina Čcheng-čching.\n\nSu-cung a jeho dvůr se zatím soustředil na znovudobytí Čchang-anu. Tchangské pokusy o útok v čchanganské oblasti na podzim 756 a na jaře 757 ale skončily s velkými ztrátami neúspěchem. Rebelové sice odrazili tchangská vojska, nerozšířili však významně své území a jejich pokusy o obsazení jižní Číny ztroskotaly na úspěšné obraně tchangských loajalistů v Jing-čchuanu ve středním Che-nanu, Suej-jangu na Velkém kanálu (s přestávkami obléhaném povstalci od února do konce listopadu 757, kdy jej nakrátko získali), Nan-jangu na přístupech k řece Chan a Siang-jangu na řece Chan.\n\nZačátkem roku 757 byl An Lu-šan zavražděn svými důvěrníky, kteří trpěli jeho násilnickým a vznětlivým chováním. Na trůn říše Jen po něm nastoupil jeho syn An Čching-sü, který však neměl otcovu autoritu. Bývalé An Lušanovo okolí v Luo-jangu nového povstaleckého císaře podpořilo, ale generálové An Lu-šanovy generace velící posádkám v Che-peji, včetně Š’ S’-minga, se ke svému novému císaři stavěli chladně.\n\nPo porážce Ke-šu Chanovy armády, ve snaze o posílení autority tchangské dynastie, pověřil Süan-cung některé své syny (včetně korunního prince) správou regionů. Zpravidla fakticky funkci nevykonávali, Li Lin, kníže z Jung, se však chopil správy území na středním toku Jang-c’-ťiang a začátkem roku 757 se vzbouřil. Pokusil se ovládnout též oblast jejího dolního toku, byl však dostižen tchangskými oddíly a zabit.\n\nNa podzim 757 na pomoc Su-cungovi Ujgurové poslali něco přes čtyři tisíce jezdců. Ujgury posílená tchangská armáda v čele s Kuo C’-im v říjnu 757 vytáhla na Čchang-an, 13. listopadu v bitvě u chrámu Siang-ťi (deset mil jižně od města) porazila rebely, a následující den Čchang-an obsadila. Tchangská ofenzíva pokračovala postupem na východ, vítězstvím v další bitvě (mezi průsmykem Tchung a Šan-čou) 30. listopadu a obsazením Luo-jangu 3. prosince 757. Bez podpory Š’ S’-mingových oddílů ze severního Che-peje byl An Čching-sü nucen ustoupit do Siang-čou (dnešní An-jang na severu Che-nanu). Tchangská vláda neměla prostředky na další ofenzivu, zastavila postup svých armád a soustředila se na obnovu hlavních měst. An Čching-sü proto mohl zkonsolidovat své síly v jižním Che-peji. Rozpory mezi režimem An Čching-süa a Š’ S’-mingem vyvrcholily začátkem roku 758, kdy se Š’ S’-ming poddal tchangskému panovníkovi a byl jím potvrzen v držení právě ovládaného území.\n\nDalší tchangská ofenzíva začala v listopadu 758. Dvěstě tisíc vládních vojáků, doplněných ujgurským jízdním sborem, však bylo rozděleno pod velení devíti \"ťie-tu-š’\", které koordinoval eunuch Jü Čchao-en. Důvodem uspořádání bylo, že dva nejváženější generálové – Kuo C’-i a Li Kuang-pi – odmítli sloužit jeden pod druhým a nedůvěrou vlády ke generálům. Přesto tchangská vojska porazila An Čching-süa v bitvě a oblehla ho v jeho sídle v Siang-čou. Obléhání trvalo celou zimu, na jaře si však tchangská strana – zřejmě vinou generála Li Kuang-piho – opět znepřátelila Š’ S’-minga, který přišel na pomoc obleženým. Š’ S’-mingova armáda, která byla údajně více než desetkrát slabší než spojená tchangská armáda, se 7. dubna setkala se spojeným tchangským vojskem, ve zmatku vyvolaném prašnou bouří se však armády rozpadly a po obnovení pořádku se tchangští vojevůdci – nedůvěřující si navzájem a jednotlivě nedostatečně silní proti rebelům – stáhli. Š’ S’-ming poté zavraždil An Čching-süa i s jeho nejvěrnějšími stoupenci a sám se prohlásil císařem státu Velká Jen.\n\nTchangská vláda byla v šoku z neočekávaného zhroucení svých vojsk, které připsala nespolupráci jednotlivých \"ťie-tu-š’\". Naopak povstalci zahájili útok. Na podzim 759 Š’ S’-ming překročil Žlutou řeku, obsadil Pien-čou a vytáhl na Luo-jang. Tchangský generál Li Kuang-pi město nehájil, ale usadil se v Che-jangu, 40 km severovýchodně na severním břehu Žluté řeky. Š’ S’-ming zabral Luo-jang, s Li Kuang-pim v zádech se však neodvážil postupovat dále na západ. Situace potom zůstala nějakou dobu stabilní. Povstalci neměli dost sil k útoku, ale ani tchangská vláda – bez přímého spojení s jihovýchodní Čínou – nebyla schopna shromáždit dostatek prostředků pro ofenzívu.\nNezávisle na souboji říší Tchang a Jen vypukla v Číně řada regionálních vzpour a povstání, které vyčerpávaly tchangské síly. K největším z nich patřila vzpoura v údolí řeky Chan a na středním toku Jang-c’-ťiang roku 759 a znovu začátkem roku 760, povstání na dolním toku Jang-c’-ťiang v letech 760 a 762–763 a povstání v S’-čchuanu v letech 761 a 762. Drancování a zabíjení způsobené tchangskými armádami při jejich potlačování přitom nebylo nižší než škody zaviněné vzbouřenci. Například roku 760 při povstání Liou Čana tchangská armáda povolaná proti rebelům do Jang-čou v něm oloupila a povraždila přes dva tisíce arabských a perských obchodníků. Tchangská vláda přitom svým regionálním vojenským velitelům byla schopna poskytnout jen malou pomoc. Za těchto okolností i loajální velitelé měli sklon jednat podle situace, nezávisle na instrukcích z centra a leckdy i proti nim. V situaci, kdy povstalci ovládali Pien-čou a Luo-jang a dodávky po Velkém kanálu byly přerušeny, měla tchangská vláda k dispozici tři hlavní zdroje příjmů – místní produkci v Kuan-čungu, to málo, co se podařilo dostat do Čchang-anu z jihu údolím řeky Chan a přes hory Čchin-ling a za třetí příjmy ze S’-čchuanu. Kvůli nedostatečnosti těchto zdrojů byly vládní kampaně relativně krátkodobé, přerušované přestávkami na shromáždění zdrojů.\n\nNa jaře 761 Š’ S’-ming zaútočil na tchangskou armádu u Luo-jangu a v dubnu 761 ji rozdrtil. Povstalecká ofenzíva se však zhroutila, když vzápětí Š’ S’-minga zavraždil jeho syn Š’ Čchao-i, který se stal dalším císařem státu Jen. Změna panovníka oslabila povstalce, protože, podobně jako v případě An Čching-süa, ani Š’ Čchao-i neměl autoritu svého otce. V květnu 762 proběhla změna i na tchangském trůnu, když po smrti císaře Su-cunga převzal vládu jeho nejstarší syn Taj-cung. Začátkem května 762 zemřel i bývalý císař Süan-cung.\n\nŠ’ Čchao-i se pokusil Ujgury přimět k útoku na Tchangy s tím, že tchangský císař zemřel a v zemi panuje bezvládí. Ujgurové v čele s kaganem Bögüem (vládl 759–780) vytáhli do Číny, ale informace o jednáních se dostala k tchangské vládě, načež Taj-cung ke kaganovi znovu vyslal generála Pchu-ku Chuaj-ena. Generál s Ujgury, kteří se mezitím dostali poměrně hluboko do čínského území, až k Tchaj-jüanu, prostřednictvím své dcery, kaganovy manželky, dohodl obnovení spojenectví a jejich účast na boji proti jenskému státu.\n\nNa podzim 762 Tchangové zaútočili ze tří směrů – jedna armáda posílená Ujgury táhla od Šan-čou na Luo-jang, druhá pod Li Kuang-pim postupovala ze středního Che-nanu a třetí útočila z jihovýchodu Šan-si. V listopadu u Luo-jangu Tchangové porazili jenskou armádu, načež Š’ Čchao-i prchl na východ. Ujgurové poté dostali možnost vyloupit Luo-jang, zatímco tchangské armády drancovaly venkovské oblasti.\n\nPovstalci měli i po porážce císařovy armády stále značné síly, ale rebelští generálové v Che-peji a severovýchodním Che-nanu dospěli k závěru, že jejich osobní zájmy jsou přednější než úspěch státu Jen a přecházeli na tchangskou stranu, přičemž byli Taj-cungem potvrzováni v držení svých území a vojsk. Š’ Čchao-i se tak dostal do izolace a v bojích s tchangskými vojsky byl vytlačován na sever, za stálého poklesu jeho sil. Začátkem roku 763 mu velitel posádky Fan-jangu odmítl otevřít brány, a nezbylo mu tak než prchnout na hranici s Kitany, kde zahynul, snad sebevraždou. Tím povstání skončilo.\n\nPovstání An Lu-šana vedlo ke zdevastování a vylidnění rozsáhlých oblastí severní Číny. Slovy oficiální historie se povstalci „v každém dobytém městě zmocňovali oděvů, cenností a žen, silné muže používali jako nosiče a slabé, staré a malé zabíjeli sekyrami“ a po povstání „do vzdálenosti několika set \"li\" od Luo-jangu lidé jedli jeden druhého, kraje a okresy byly pusté“. Úbytek populace způsobily nejen přímé ztráty, vojáků v bojích a civilistů pobitých vojáky, ale v ještě větším měřítku také úmrtí v důsledku rozvratu zemědělské výroby, nemocí a epidemií. Nicméně je obtížné určit výši lidských ztrát a proto se odhady historiků dramaticky liší. Podle zachovaných tchangských oficiálních sčítání daňových poplatníků, populace tchangské říše v desetiletích před povstáním mírně rostla, i když daleko pomaleji než v raně tchangském období. Počet zdaněných domácností dosáhl téměž devíti milionů, žilo v nich více než pět desítek milionů lidí. První sčítání po potlačení povstání však přineslo drasticky nižší čísla, pouhé necelé tři miliony domácností a téměř sedmnáct milionů lidí. Pozdější sčítání, do konce 8. a v průběhu 9. století, ukázaly částečné zotavení populace, nicméně hodnot z první poloviny 8. století nedosáhla a růst počtu domácností se zastavil na necelých pěti milionech.\n\nČást historiků bere výše uvedená čísla tak jak jsou, s tím, že povstání přímo i nepřímo stálo 36 milionů lidských životů (odečetli 17 milionů přeživších z původních 53 milionů). Číslo 36 milionů použil například Steven Pinker v knize \"The Better Angels of Our Nature\", byť poznamenává že je sporné. Převažuje však názor, že údaje censů nelze používat takto přímočaře. Mezi historiky vládne široká shoda, že sčítání prováděná po povstání dávají silně zkreslený obraz populace, a pokles počtu registrovaných domácností kromě úbytku obyvatelstva silně ovlivnil také rozklad státní správy, rozpad systému registrace obyvatel a oslabení kontroly ústřední vlády nad říší, když některé regiony získaly faktickou samostatnost. Proto historikové ztráty lidských životů v důsledků povstání odhadují výrazně níže než 36 milionů, například Johan Norberg v \"Progress: Ten Reasons to Look Forward to the Future\" uvádí 13 milionů (přičemž se odvolává na Matthewa Whitea v \"The Great Big Book of Horrible Things\"), ovšem i tak by povstání patřilo k největším neštěstím lidských dějin, stojící životy 5 % celosvětové populace. Andrej Korotajev a kol. v \"Zakony istorii. Vekovyje cikly i tysjačeletnije trendy. Demografija. Ekonomika. Vojny\" míní, že tchangská Čína měla v polovině 60. let 8. století asi 31 milionů obyvatel.\n\nKonec povstání neznamenal obnovení tchangské vlády na povstaleckém území, v Che-peji a velké části Che-nanu byla tchangská autorita čistě formální. V regionu totiž zůstali u moci bývalí povstalečtí generálové, kteří se oficiálně podřídili tchangskému císaři, za což jim byly udělen úřad \"ťie-tu-š’\" a potvrzena vláda nad dosud drženým územím. Většina severovýchodní Číny byla tedy prakticky samostatná, čímž vláda ztratila kontrolu nad 25–30 % populace říše. Avšak nejen bývalá povstalecká území, ale celá říše Tchang v řadě ohledů po roce 763 vypadala výrazně odlišně než před začátkem povstání. V důsledku zátěže bojů a rozvratu jimi vyvolaného došlo k urychlení tendencí a změn nazrávajících v předešlých desetiletích.\n\nVýraznou změnou byla militarizace společnosti. Před povstáním existovala půlmilionová pohraniční armáda, posádky hlavních měst s nevalnou bojovou hodnotou a nepočetné, pouze policejní síly zajišťující pořádek ve vnitrozemí. Po roce 763 zůstalo trvale ve zbrani přes 750 tisíc mužů, rozmístěných vesměs v severní a střední Číně. Jejich velitelé dominovali veřejnému životu, na rozdíl od dřívější převahy civilních úřadů.\nMezi elitu říše se tak dostávali úspěšní vojenští velitelé vybíraní na základě svých schopností, řady bohatých a mocných se tak doplňovaly lidmi, kteří by v prvním století existence říše Tchang neměli šanci na sociální vzestup.\n\nBěhem povstání vznikly nové úřady \"ťie-tu-š’\" ve vnitrozemí, čímž se změnila administrativní struktura. Kraje \"čou\" a prefektury \"fu\" nadále nebyly přímo podřízené centrální vládě, ale regionálním vojenským komisařům či guvernérům \"ťie-tu-š’\", případně civilním guvernérům \"kuan-čcha-š’\", s větší či menší mírou autonomie. Těchto guvernérů bylo zpočátku 34, v následujících desetiletích jejich počet vzrostl a kolísal mezi 45 a 50. \"Ťie-tu-š’\" potvrzení z bývalých rebelů byli prakticky nezávislí, jmenovali úředníky dle své vůle, neodváděli žádné daně a disponovali silnými armádami. Kvůli vyvážení jejich moci nebylo možné omezit sílu vojsk v okolních regionech, kde sídlili provládní \"ťie-tu-š’\". Někteří z nich (například \"ťie-tu-š’\" v Pching-lu) si časem přisvojili prakticky stejnou míru nezávislosti jako bývalí rebelové.\n\nDošlo k vylidnění válkou postižených regionů zejména v severní Číně, lidé prchali na klidnější jih. Starý systém státních financí, založený na výběru daně \"cu-jung-tiao\" a systému stejných polí se zhroutil, daňové registry neodrážely reálný stav populace. Místo daně \"cu-jung-tiao\" byly zavedeny daně nové. Bylo opuštěno přerozdělování půdy v systému stejných polí, vláda se vzdala kontroly nad vlastnictvím pozemků.\n\nVzhledem k výpadku daňových příjmů ze severovýchodní Číny se hlavním zdrojem daní pro vládu stal jihovýchod říše, totiž regiony kolem řeky Chuaj a na dolním toku Jang-c’-ťiang. Velký kanál, po němž se daně dopravovaly do hlavních měst, proto byl kriticky důležitý pro akceschopnost vlády.\n\nStažení většiny pohraničních armád z hranic k potlačení An Lu-šanovy vzpoury vážně oslabilo obranu tchangské říše, na což Tibeťané reagovali úspěšnými útoky, v nichž dobyli dnešní provincie Kan-su a Ning-sia. Hranice s Tibetem západně od metropolitního regionu se v důsledku bojů posunula o 150 mil na východ a v listopadu 763 dokonce tibetská armáda dobyla a vyloupila Čchang-an. Oblast hlavního města byla obětí tibetských nájezdů i v 60. a 70. letech 8. století a tibetská hrozba trvala, dokud se v polovině 9. století tibetský stát nezhroutil. Kromě ohrožení metropolitního regionu byly územní ztráty ve prospěch Tibeťanů závažné i ztrátou většiny státních pastvin, což způsobilo trvalou slabost tchangské jízdy oproti tibetské, a neúspěšnost v bojích i jinde. Oslabená tchangská říše se stáhla i ze Západního kraje (Tarimské pánve), který si pak rozdělili Tibeťané s Ujgury a Karluky.\n\n"}
{"id": "1332478", "url": "https://cs.wikipedia.org/wiki?curid=1332478", "title": "Whole New Thing", "text": "Whole New Thing\n\nWhole New Thing je kanadský hraný film z roku 2005, který režíroval Amnon Buchbinder podle vlastního scénáře. Film popisuje vztah žáka a učitele. Snímek měl světovou premiéru na Mezinárodním filmovém festivalu v Torontu 12. září 2005. V ČR byl uveden v roce 2015 na filmovém festivalu Mezipatra.\n\nTřináctiletý Emerson Thorsen žije se svými ekologicky zaměřenými rodiči Rogem a Kayou v domě uprostřed lesů mimo město. Je víceméně izolován od společnosti, protože má domácí výuku. Matka se však domnívá, že dosavadní výuka není pro Emerson dostatečná, a tak Emerson začne navštěvovat místní školu. Zde má Emerson problémy se spolužáky, kteří ho šikanují a posmívají se mu pro jeho názory. Emerson se proto upne ke svému učiteli angličtiny, který začne pod Emersonovým vlivem vyučovat v hodině Shakespeara. Emersonovi rodiče zároveň procházejí manželskou krizí, když se Kaya začne stýkat s Toddem.\n\nFilm získal na festivalech několik nominací a ocenění:\n\n"}
{"id": "1332481", "url": "https://cs.wikipedia.org/wiki?curid=1332481", "title": "Botanická zahrada Soloveckého muzea", "text": "Botanická zahrada Soloveckého muzea\n\nBotanická zahrada Soloveckého muzea () je botanická zahrada na Soloveckém ostrově v Archangelské oblasti Ruska. Založena byla roku 1822 představeným Soloveckého kláštera Makarijem, od roku 1974 ji spravuje Solovecké muzeum.\n\nBotanická zahrada na Soloveckém ostrově byla založena roku 1822 na břehu jezera Nižnij Pert klášterním představeným Makarijem jako tzv. Makarijova poustevna. Makarij zde na vlastní náklady nechal postavit dřevěnou kapli a dvě budovy s celami - jednou pro představeného a jednou pro obyčejné mnichy.\n\nJiž od počátku však nesloužila Makarijova poustevna ani tak k rozjímání, jako spíše k pěstování rozličných rostlin. Surové klima Soloveckých ostrovů a vzdálenost od pevniny motivovaly po staletí mnichy k tomu, aby se zde pokoušeli aklimatizovat nové a nové druhy užitkových i dekorativních rostlin. Místo pro to nebylo vybráno náhodou - chráněná před mořskými větry ze tří stran kopci, má tato lokace průměrně o 1,5-2 °C vyšší teplotu než zbytek ostrova. Vedle toho se zde nacházely také vyhřívané skleníky, ve kterých byli mniši schopni vypěstovat okurky, melouny či dokonce broskve. V oranžériích pěstovali také okrasné květiny.\n\nV polovině 19. století přibyl závod na zpracování vosku, přičemž odpadní teplo z výroby se používalo k vyhřívání skleníků. Na památku bombardování kláštera Angličany roku 1854 postavili v témže roce kapli svatého Alexandra Něvského. Mezi lety 1859-1862 vzniknul ještě dvoupatrový dům s balkónem, kterému se začalo říkat \"dača archimandrity\". Pro skladování potravin vzniknul mezi lety 1894-1899 valounový sklep, sloužící jako lednice.\n\nV letech 1923-1939 se zde nacházelo velitelství Soloveckého tábora zvláštního určení. Botanická zahrada byla ovšem jednou z velmi mála institucí, kterou bolševici nezrušili, šlechtitelské a výzkumné práce tak mohly pokračovat. Z let 1933-1935 pochází například modřínová alej okolo hlavní cesty.\n\nPo uzavření tábora zahrada 20 let pustla, až se jí roku 1959 ujala místní škola. Společným úsilím učitelů a žáků se podařilo přivést ji do pořádku. V roce 1974 byla botanická zahrada předána do péče nově zřízeného Soloveckého státního historicko-architektonického a přírodního muzea, proběhlo obnovení a inventarizace.\n\nRoku 1992 byla botanická zahrada spolu s ostatními objekty \"historicko-kulturního komplexu Soloveckých ostrovů\" zapsána na seznam světového dědictví UNESCO. V roce 2003 místo navštívil britský princ Charles, kterého pohostili šálkem čaje ze zdejší bergenie. Princ zde také zasázel jedli sibiřskou.\n\nZa dvě staletí existence botanické zahrady se zde, 150 km od polárního kruhu, podařilo aklimatizovat stovky rostlin. Roste tu přes 30 různých druhů dřevin a okolo 500 dekorativních, léčivých či krmných bylin a keřů. Byly ovšem i neúspěchy, nikdy se zde například nepodařilo aklimatizovat obilniny - během krátkého soloveckého léta jednoduše nestihnou dozrát.\n\nNejstarší dochované rostliny pochází ze 70. let 19. století, jedná se na příklad o cedry, jabloně sibiřské či bergenie tučnolisté. Z pozdější výsadby je možno jmenovat lípu malolistou, slivoň pensylvánskou, mochnu daurskou, růži svraskalou a mnohé jiné rostlinné druhy, netypické pro tyto zeměpisné šířky.\n"}
{"id": "1332482", "url": "https://cs.wikipedia.org/wiki?curid=1332482", "title": "Salichov", "text": "Salichov\n\nPříjmení Salichov (, v ženské podobě ) nosí více osob:\n\n"}
{"id": "1332483", "url": "https://cs.wikipedia.org/wiki?curid=1332483", "title": "Suej Sin-mej", "text": "Suej Sin-mej\n\nSuej Sin-mej (; * 29. ledna 1965) je bývalá čínská atletka, jejíž specializací byl vrh koulí. \n\nV roce 1991 se stala halovou mistryní světa ve vrhu koulí. V stejné sezóně byla kvůli užití dopingu diskvalifikována na dva roky. V roce 1995 obsadila na světovém halovém šampionátu i na mistrovství světa pod širým nebem páté místo. Na olympiádě v Atlantě v roce 1996 vybojovala v soutěži koulařek druhé místo. Její osobní rekord 21,66 m pochází z roku 1990.\n\n"}
{"id": "1332485", "url": "https://cs.wikipedia.org/wiki?curid=1332485", "title": "Chan", "text": "Chan\n\nChan může být:\n\n\n\n\n"}
{"id": "1332486", "url": "https://cs.wikipedia.org/wiki?curid=1332486", "title": "Kostel Povýšení svatého Kříže (Petrovaradín)", "text": "Kostel Povýšení svatého Kříže (Petrovaradín)\n\nKostel Povýšení svatého Kříže (, ) se nachází v Petrovaradíně, v blízkosti města Novi Sad, v Srbsku. Přesněji je umístěn mezi dnešními ulicemi \"Arčibalda Rajsa\" a \"Koste Nađa\". Kostel je římskokatolický. Až do roku 1777 jej spravovali jezuité. Zcela byl přebudován v roce 1812. Významným prvkem jsou dvě sochy sv. Jeronýma, které byly odhaleny v roce 1925. V zahradě se nachází také socha Jana Nepomuckého. Uvnitř budovy kostela se nachází barokní výzdoba.\n\nKostel administrativně spadá pod biskupství v Subotici. Nachází se v městském bloku, přístpuný je z ulice \"Koste Nađa\" zahradou. \n\nKostel slouží římskokatolické komunitě Nového Sadu, která je většinově chorvatské národnosti.\n"}
{"id": "1332487", "url": "https://cs.wikipedia.org/wiki?curid=1332487", "title": "Aaron Judge", "text": "Aaron Judge\n\nAaron James Judge (* 26. dubna 1992) je americký profesionální baseballový hráč hrající Major League Baseball (MLB) za New York Yankees. Na vysoké škole hrál Judge baseball za Fresno State.\n\n"}
{"id": "1332488", "url": "https://cs.wikipedia.org/wiki?curid=1332488", "title": "Palác katalánského parlamentu", "text": "Palác katalánského parlamentu\n\nPalác katalánského palamentu (katalánsky: \"Palau del Parlament de Catalunya\", španělsky: \"Palacio del Parlamento de Cataluña\") je klasicistně barokní monumentální palác kde sídlí obě komory katalánského zákonodárného a ústavodárného sboru. Leží v parku Cituadella,v historickém jádru Barcelony, těsně na jihovýchod od čtvrti Barri Gòtic.\nPalác byl navržen a postaven za první transformace pevnostní terasy východní pevnosti (citadely – Cituadela), odkud dostal pozdější velkolepý park i své dnešní jméno. Prvotní palác měl stále ještě sloužit vojenským účelům, i když nejvyšší reprezentaci. Proto byl od samého počátku navrhován jako monumentální soubor budov. První návrh provedl architekt vlámkého původu, narozený v Bruselu, Joris Prosper Van Verboom, který se pak v Barceloně usadil. Vzorem mu byly mimo jiné monumentální francouzské stavby oné doby a mezi nimi i Louvre. Na návrzích se podíleli i jiní spolupracující architekti, např. Diego Butler. Stavba byla zahájena 1716 a dokončena 1748. Jako parlamentní (sněmovní) budova byla poprvé užita\n\nPalác je sevřeným, geometricky přesným souborem křídel na půdorysu obdelníku o velikosti dvou čtverců o straně 71 m, tedy 142 x 71 m. U takové základní osnovy je vytvořena skladba, kdy ve středu obdelníka je hlavní sestava křídel o půdorysu jednoho čtverce a po stranách zbývá vždy půl čtverce. Střední element je sestavou 6 křídel ve tvaru dvou kolmo překřížených H. Boční křídla na kratších krajních stranách obdelníka jsou odloučená, spojená pak s hlavním středním tělesem malými spojnými křídly. Hlavní křídla jsou jednoposchoďová s vysokým přízemím. Hlavní křídlo s průčelím je členěno zejména středním rizalitem vystupujícím zřetelně nad římsu i hřeben křídla a krajní, méně vystupující rizality. Průčelí je prolomeno 19 okeními osami a v přízemí střední části 13 oblouky kolonády (podloubí).\n\nArchitektura je zretelně klasicizující, přičemž barokní původ manifestují jen některé prvky (např. elipsová okna vikýřů s volutovými patkami šambrán). \n"}
{"id": "1332491", "url": "https://cs.wikipedia.org/wiki?curid=1332491", "title": "Kusong", "text": "Kusong\n\nMěsto Kusong ( – \"Kusŏng si\") leží ve středu severokorejské provincie Severní Pchjongan. K roku 2008 měl bezmála dvě stě tisíc obyvatel.\n\nKusong hraničí na severu s Tägwanem, na východě s Tchäčchŏnem, na jihu s Kwaksanem a Čongdžu a na západě s Čchŏnmou.\n\nPoblíž města leží letecká základna Panghjŏn.\n"}
{"id": "1332501", "url": "https://cs.wikipedia.org/wiki?curid=1332501", "title": "Litokarpus", "text": "Litokarpus\n\nLitokarpus (\"Lithocarpus\") je rod rostlin z čeledi bukovité. Jsou to vesměs stálezelené stromy s kožovitými, jednoduchými, střídavými listy a nenápadnými jednopohlavnými květy v klasovitých květenstvích. Plodem je žalud. Rod zahrnuje asi 100 až 300 druhů a je rozšířen zejména v tropické Asii. Litokarpy jsou lokálně těženy pro dřevo, některé druhy mají jedlé plody nebo jsou zdrojem tříslovin. V roce 2008 byl jediný americký zástupce rodu, \"Lithocarpus densiflorus\", přeřazen na základě výsledků fylogenetických studií do samostatného rodu \"Notholithocarpus\".\n\nLitokarpy jsou stálezelené, malé až mohutné stromy dorůstající výšek až 50 metrů, výjimečně i keře. Zimní pupeny jsou vejcovité až eliptické, kryté střechovitými šupinami. Některé asijské druhy mají u paty kmene kořenové náběhy nebo mají chůdovité kořeny. Listy jsou jednoduché, střídavé, tence až tlustě kožovité, na větévce ve spirále, s extrapetiolárními a většinou opadavými palisty. U některých druhů je čepel listů na okraji silně podvinutá. Květenství jsou jednopohlavná nebo oboupohlavná, víceméně vzpřímená, klasovitá. Vyvíjejí se buď v úžlabí listu naproti bázi větévky nebo v hustých latovitých svazcích na téměř vrcholových výhonech. Samčí květy jsou obvykle uspořádané po 3 až 5 ve vidlanovitých svazečcích, mají čtyř až šestilaločné okvětí a obsahují 10 až 12 tyčinek a drobný zakrnělý semeník. Samičí květy jsou jednotlivé nebo ve svazečcích většinou po 3, přičemž plně vyvinuté jsou jen 1 až 2 z nich. Jsou podepřené číškovitým zákrovem tvořeným mnoha střechovitě nebo kruhovitě se překrývajícími šupinami. Čnělky jsou většinou 3, řidčeji 2 nebo až 5. Semeník obsahuje většinou 3 komůrky, z nichž se po oplození pouze 1 vajíčko v jedné komůrce se vyvíjí v plod a ostatní pouzdra zakrňují. Plodem je oříšek s dřevnatým až kamenným oplodím, částečně nebo zcela krytý korkovitou, dřevnatou nebo velmi tvrdou, sklerifikovanou číškou. Plody se podobně jako u dubu označují jako žaludy. Mohou mít vejcovitý, kulovitý nebo kuželovitý tvar.\n\nPočty udávaných druhů tohoto rodu se v jednotlivých zdrojích dosti různí a pohybují se v počtu od 100 až po 300.<ref name=\"mam-7/2\"></ref>\nLitokarpy jsou rozšířeny výhradně v Asii, kde sahá areál rozšíření od Nepálu a severovýchodní Indie přes jižní oblasti Číny po jižní Japonsko a přes jihovýchodní Asii po Novou Guineu. Z Číny je uváděno 123 druhů, z toho 69 endemických.\nV jihovýchodní Asii rostou litokarpy převážně jako součást nížinných až horských stálezelených tropických lesů v nadmořských výškách až 3000 metrů, zpravidla však do 1500 metrů. Vyskytují se na různých geologických podkladech včetně vápenců.\n\nKvětenství litokarpů navštěvuje drobný hmyz sbírající pyl (např. mouchy z čeledi bzučivkovití), přesto však u těchto rostlin převažuje opylování větrem.\n\nRod \"Lithocarpus\" je v rámci čeledi \"Fagaceae\" řazen do podčeledi \"Castaneoideae\". V minulosti byl součástí rodu i severoamerický druh \"Lithocarpus densiflorus\". V roce 2018 byl na základě výsledků fylogenetických studií přeřazen do samostatného rodu \"Notholithocarpus\".\n\n\nPlody litokarpu jedlého, pocházejícího z Japonska, jsou jedlé, mají však hořkou chuť. Jedlé jsou i plody indického \"L. xylocarpus\".\n\nNěkteré druhy jsou lokálně těženy pro dřevo používané zejména ke stavbě domů, např. \"Lithocarpus coopertus\" na Borneu, či \"L. brassii\" na Nové Guineji. V Malajsii je dřevo litokarpů obchodováno podobně jako dřevo dubů pod názvem \"mempening\". Větévky \"L. lampadarius\" jsou v jihovýchodní Asii používány jako pochodně.\n\n"}
{"id": "1332504", "url": "https://cs.wikipedia.org/wiki?curid=1332504", "title": "Nedvídkov (Šumavské Hoštice)", "text": "Nedvídkov (Šumavské Hoštice)\n\nNedvídkov je osada sestávající ze 6 domů nalézající se asi 1 km severně od obce Šumavské Hoštice v okrese Prachatice.\n"}
{"id": "1332511", "url": "https://cs.wikipedia.org/wiki?curid=1332511", "title": "Kyselina argininojantarová", "text": "Kyselina argininojantarová\n\nKyselina argininojantarová je neproteinogenní aminokyselina která je meziproduktem v močovinovém cyklu. Patří mezi zásadité aminokyseliny.\n\nNěkteré buňky vytvářejí kyselinu argininojantarovou z citrulinu a kyseliny asparagové a používají ji jako prekurzor argininu v močovinovém nebo citrulin-NO cyklu. Vznik této kyseliny katalyzuje enzym argininosukcinátsyntetáza.\n\nKyselina argininojantarová je prekurzorem kyseliny fumarové v citrátovém cyklu, ta vzniká působením argininosukcinátlyázy.\n\n"}
{"id": "1332517", "url": "https://cs.wikipedia.org/wiki?curid=1332517", "title": "Jan Zmijka", "text": "Jan Zmijka\n\nJan Zmijka (též Jan Źmijka či Johann Baptist Źmijka) (21. června 1837 – 12. listopadu 1888) byl polský katolický duchovní a publicista působící v Rakouském Slezsku.\n\nPocházel ze selské rodiny z Hradiště. Studoval na katolickém gymnáziu v Těšíně a následně teologii v Olomouci. Svěcení přijal roku 1860. Působil jako kaplan ve Fryštátě. V roce 1867 byl v Olomouci promován doktorem teologie. V roce 1876 se stal farářem v Lutyni. Později byl farářem v Karviné. V roce 1863 pronesl na jublejní pouti na Velehradě kázání k polským poutníkům. Vydával duchovní polskou literaturu (např. se zasloužil o třetí vydání kancionálu Antoniho Janusze). Je autorem drobného německého polemického teologického spisu \"Die Göttlichkeit des Christentums und die Nichtigkeit des Razionalismus oder des Naturalismus der Gegenwart\" (Těšín, 1865).\n\nJe pohřben v Karviné-Dolech.\n"}
{"id": "1332522", "url": "https://cs.wikipedia.org/wiki?curid=1332522", "title": "Dimerkaprol", "text": "Dimerkaprol\n\nDimerkaprol je léčivo používané při akutní otravě arsenem, rtutí, zlatem nebo olovem. Také může být podán při otravě antimonem, thalliem nebo bismutem, zde ovšem není tak účinný. Podává se injekcí do svalu.\n\nObvyklé vedlejší účinky zahrnují zvýšený krevní tlak, bolest na místě injekce, zvracení a horečku. Jeho použití není doporučováno lidem s alergií na arašídy. Není jisté, zda je jeho případné použití v těhotenství bezpečné pro plod.\n\nDimerkaprol funguje na principu vazby na atomy toxických kovů.\n\nPoprvé byla tato látka použita během druhé světové války.\n\nDimerkaprol byl dlouho nejdůležitějším léčivem při chelatační léčbě otravy arsenem a olovem a stále zůstává významným léčivým prostředkem. Jelikož má však výrazné nepříznivé účinky, byly také vyvinuty méně toxické látky.\n\nDimerkaprol je také protijedem vůči lewisitu a byl rovněž používán jako doplněk při léčbě akutní encefalopatie.\n\nArsen a některé toxické kovy chemicky reagují s thiolovými skupinami v enzymech, čímž tvoří chelátový komplex který znemožňuje správnou funkci enzymu. Dimerkaprol naváže tyto prvky na své thiolové skupiny a následně je vyloučen z organismu.\n\nSamotný dimerkaprol je toxický kvůli nízkému terapeutickému indexu a tendenci hromadit arsen v některých orgánech. Další nevýhody zahrnují nefrotoxicitu a zvýšení krevního tlaku. Je to potenciálně toxické léčivo a jeho použití může být spojeno s více různými vedlejšími účinky.\n\nDimerkaprol tvoří \"in vivo\" stabilní cheláty s mnoha dalšími kovy a polokovy jako jsou rtuť, antimon, bismut, kadmium, chrom, kobalt, zlato a nikl.\n"}
{"id": "1332527", "url": "https://cs.wikipedia.org/wiki?curid=1332527", "title": "Ignotum per ignotius", "text": "Ignotum per ignotius\n\nIgnotum per ignotius (latinsky znamenající \"neznámé více neznámým\") popisuje vysvětlení, které je méně známé a srozumitelné než koncept, který se snaží vysvětlit.\n\nPříkladem může být věta \"Trouba ti připadala horká kvůli Fourierovu zákonu.\". Je nepravděpodobné, že osoba nechápající základní přenosy tepla by tento koncept pochopila odkazem na jeden ze základních zákonů termiky. Samozřejmě je teoreticky možné aby tato osoba existovala, takže \"ignotum per ignotius\" není logicky nemožný, spíše existuje jako kritika argumentu, protože jako vysvětlení je většinou posluchačům na nic.\n\nIgnotum per æque ignotum, znamenající \"neznámé stejně neznámým\", je související logický klam, který se používá na odvození něčeho neznámého z něčeho stejně neznámého.\n"}
{"id": "1332532", "url": "https://cs.wikipedia.org/wiki?curid=1332532", "title": "Kyselina fluoroctová", "text": "Kyselina fluoroctová\n\nKyselina fluoroctová je organická sloučenina, která patří mezi halogenkarboxylové kyseliny. Její sodná sůl, fluoroctan sodný, se používá jako pesticid. Tato kyselina je inhibitorem enzymu akonitázy v citrátovém cyklu.\n\nKyselina fluoroctová se přirozeně vyskytuje v nejméně 40 rostlinách rostoucích v Austrálii, Brazílii a Africe. Poprvé byla nalezena v \"Dichapetalum cymosum\".\n\nJiž v roce 1904 používali kolonisté v Sieře Leone výtažek z \"Chailletia toxicaria\", která také obsahuje kyselinu fluoroctovou či její soli, jako jed na krysy. Tato látka je také obsažena v australských rostlinách rodů \"Gastrolobium\", \"Gompholobium\", \"Oxylobium\", \"Nemcia\" a \"Acacia\".\n\n"}
{"id": "1332540", "url": "https://cs.wikipedia.org/wiki?curid=1332540", "title": "Jerry Moffatt", "text": "Jerry Moffatt\n\nJerry Moffatt (* 18. března 1963 Londýn) je bývalý reprezentant a britský sportovní lezec, který jako první přelezl cestu obtížnosti 8c ve Spojeném království. V roce 1989 získal medaile ze čtvrtého ročníku prvních mezinárodních závodů Sportroccia (stříbro) a v celkovém hodnocení prvního ročníku světového poháru (bronz) v lezení na obtížnost.\n\nV roce 2009 vydal s Niallem Grimesem svou autobiografii Revelations.\n\nV roce 1995 vydal Heinz Zak knihu \"Rock Stars\", kde je Jerry Moffatt mezi nejlepšími skalními lezci spolu s dalšími sedmi Brity.\n\n\n\n\n\n"}
{"id": "1332542", "url": "https://cs.wikipedia.org/wiki?curid=1332542", "title": "Kyselina difluoroctová", "text": "Kyselina difluoroctová\n\nKyselina difluoroctová je organická sloučenina, která patří mezi halogenkarboxylové kyseliny, jedná se o derivát kyseliny octové, v jejíž methylové skupině jsou dva atomy vodíku nahrazeny fluorovými atomy. V roztocích vytváří difluoroctanové kationty. Dá se použít k přímé C-H difluoromethylaci.\n\n"}
{"id": "1332555", "url": "https://cs.wikipedia.org/wiki?curid=1332555", "title": "Pamela Dutkiewiczová", "text": "Pamela Dutkiewiczová\n\nPamela Dutkiewiczová (* 28. září 1991 Kassel) je německá atletka polského původu, specialistka na překážkové sprinty. Jejím vzorem je Sally Pearsonová. Pochází ze sportovní rodiny: její otec Marian Dutkiewicz hrál polskou fotbalovou ligu, matka Brygida Brzęczeková byla běžkyní na středních tratích.\n\nNa mistrovství Evropy v atletice 2016 postoupila na 100 metrů překážek do finále, závod však po pádu na první překážce nedokončila. Na Letních olympijských hrách 2016 na stejné trati skončila v semifinále. Získala bronzovou medaili v běhu na 60 metrů překážek na halovém mistrovství Evropy v atletice 2017, na mistrovství světa v atletice 2017 byla na 100 m překážek rovněž třetí. V roce 2017 také vyhrála překážkový sprint na mistrovství Evropy družstev v atletice, na lehkoatletickém mistrovství Německa a na mítinku Zlatá tretra Ostrava. Na evropském šampionátu v Berlíně vybojovala v této disciplíně stříbrnou medaili.\n\nJejí osobní rekord je 12,61 s na 100 m překážek a 7,79 s na 60 m překážek.\n\nStuduje pedagogiku na Technické univerzitě v Dortmundu, je členkou klubu TV Wattenscheid 01 Leichtathletik, s jeho štafetou 4×200 m se stala třikrát halovou mistryní Německa.\n\n"}
{"id": "1332562", "url": "https://cs.wikipedia.org/wiki?curid=1332562", "title": "Ladislav Rieger", "text": "Ladislav Rieger\n\nLadislav Rieger může být:\n\n"}
{"id": "1332563", "url": "https://cs.wikipedia.org/wiki?curid=1332563", "title": "Nikl-62", "text": "Nikl-62\n\nNikl-62 (Ni) je izotop niklu. Je to stabilní nuklid, tvoří asi 3,635 % atomů přírodního niklu. Má nejvyšší jadernou vazebnou energii na nukleon ze všech nuklidů (přibližně 8794,5 keV). Často se jako „nejstabilnější jádro“ uvádí Fe, to má však pouze nejnižší \"hmotnost\" na nukleon; tato skutečnost je způsobena tím, že u Fe tvoří protony 26/56 ≈ 46,43 % nukleonů, kdežto u Ni je to 28/62 ≈ 45,16 % nukleonů a relativně vyšší zastoupení protonů, které jsou lehčí než neutrony, způsobuje nižší hmotnost na nukleon u Fe, aniž by to mělo vliv na vazebnou energii.\n\nBěhem nukleosyntézy ve hvězdách vzájemné působení fototransmutace a zachytávání alfa částic vede k tomu, že Ni (který se radioaktivními přeměnami změní na Fe) vzniká ve větším množství než Ni. Ni je přirozeným konečným produktem spalování křemíku na konci existence hvězdy. Niklem-56 tento proces končí, protože k vytvoření Zn, který by vznikl v dalším kroku, je třeba dodat více energie, než se při reakci uvolní.\n\nVysoká vazebná energie jádra izotopů niklu je činí konečnými produkty mnoha jaderných reakcí (jako jsou například záchyty neutronů) po celém vesmíru, což je příčinou relativně velkého rozšíření niklu. Ve vesmíru je nejběžnějším izotopem Ni, který v supernovách vzniká nejčastěji, společně s niklem-60. Ostatní stabilní izotopy (Ni, Ni a Ni) se tvoří méně často. Z toho vyplývá, že většina niklu se v supernovách tvoří krátce po explozi r-procesem, kdy Ni zachytává neutrony a mění se na těžší izotopy tohoto prvku. Část Ni, která nezachytí neutrony, se přetvoří beta plus přeměnou na Co a následně na stabilní Fe.\n\n"}
{"id": "1332570", "url": "https://cs.wikipedia.org/wiki?curid=1332570", "title": "Heinrich Adamy", "text": "Heinrich Adamy\n\nHeinrich August Adamy (27. ledna 1812  Kamenná Hora – 13. října 1897 Vratislav) byl německý pedagog, popularizátor geografických věd a historie o Slezsku a Vratislavi, autor prvního syntetického zpracování vývoje toponomastiky slezských měst.\n\nPo ukončení obecné školy v rodném městě se zapsal na gymnázium v Jelení Góře, ve třetí třídě je však přerušil. V letech 1831-34 studoval v učitelském semináři v Bоlesławi. Učit začal v evangelické škole ve Svidnici ihned po skončení semináře. Nicméně již v následujícím roce se přestěhoval do Poznaně, kde nastoupil na místo soukromého učitele v domě Eduarda von Flotwella, guvernéra Poznaňského velkovévodství. Později studoval také na Gymnásiu Louisa a na jedné poznaňské soukromé mužské škole. V roce 1841 se vrátil do Kamenné Hory, kde pracoval další dva roky, a na příští rok ještě v soukromé městské škole v Jelení Górze. V roce 1844 přijel do Vratislavi, kde nastoupil do služby v elitním Královském Friedrichově gymnáziu. Pracoval tam následujících čtyřicet let až do odchodu do výslužby v roce 1884.\n\nVe své učitelské práci projevil vynikající didaktický talent. Jeho úspěchy se staly známé nejen ve Vratislavi, ale také v jiných okresech provincie, díky jeho publikacím, protože v posledních letech své profesní činnosti se zabýval psaním knih o geografii a historii Slezska. Připravoval je na základě nejnovějších dat získaných z výzkumů vratislavských vědců. Sám také i přes absenci vyššího vzdělání prováděl vlastní vědecká bádání. Od roku 1860 byl aktivním členem Towarzystwa Historii i Pradziejów Śląska (\"Vereins für Geschichte und Alterthum Schlesiens\").\nAdamy ve své literární činnosti napsal několik publikací, které dosáhly vysokého nákladu a staly se v té době velmi populární. Nejstarší z nich vyšla v roce 1872 a nese název \"Heimathskunde von Breslau\" (Vratislavská vlastivěda). V osmdesátých letech 19. století napsal další tři učebnice zeměpisu o Slezsku: \"Schlesien, nach seinen physischen, topographischen und statistischen Verhältnissen\" (Slezsko a jeho fyzické, topografické a statistické poměry.1880), který až do konce 19. století vyšel v sedmi vydáních, \"Bilder aus der Heimatkunde der Provinz Schlesien\" (Obrázky z vlastivědy slezské provincie, 1883) a \"Geographie von Schlesien für den Elementarunterricht\" (Zeměpis Slezska pro základní školy, 1884). Kromě toho byl autorem dvou map: Slezska a okolí Vratislavi.\n\nNejvýznamnějším jeho dílem je publikace poprvé vydaná v roce 1887 a reeditovaná (se změnami a doplňky) v roce 1888, totiž komentovaná klasifikace názvů míst ve Slezsku pod názvem \"Die schlesischen Ortsnamen, ihre Entstehung und Bedeutung\" (\"Slezské místní názvy, jejich původ a význam\"). Adamy se jako první v historii regionu snažil o vysvětlení etymologie všech místních názvů celého Slezska. Na základě svých vlastních amatérských představ sestavil názvy všech míst, které seskupil podle jejich původu. Tato práce dnes nemá vypovídající vědeckou hodnotu, protože je plná chyb a fantastických, ničím nepodložených tvrzení. Například častou příponu německých názvů \"-witz\" odvozoval mylně z latinského \"vicus\", to je vesnice. Název obce Herrnprotsch \"lidově\" odvodil od slova \"práce\", název vesnice Pilsnitz od německého slova \"\"Pilz\"\" čili houba, místo od polského podstatného jména \"pilch\". Práce Jindřicha Adamy obsahuje ještě mnoho takovýchto kuriozit. Autor neměl odpovídající přípravu a neznal ani polský jazyk, ani skromné úspěchy tehdy teprve vznikajícího nového oboru lingvistiky - onomastiky. Proto bylo tolik chyb v jeho tézích a výkladu místních názvů. Jeho zásluhou je především to, že se jako první zabýval tímto tématem a podnítil zájem dalších badatelů. Již v následujících letech se tímto tématem zabývali např. Konstanty Damrot nebo německý lingvista Paul Hefftner.\n\n\n"}
{"id": "1332574", "url": "https://cs.wikipedia.org/wiki?curid=1332574", "title": "Vlajka Arizony", "text": "Vlajka Arizony\n\nVlajka Arizony, jednoho z federálních států USA, byla navržena v roce 1911 důstojníkem Národní gardy Charlesem Wilfridem Harrisem pro arizonskou reprezentaci na střeleckých závodech a první exemplář ušila Nan Haydenová, manželka kongresmana Carla Haydena. Arizonský zákonodárný sbor tuto vlajku schválil jako oficiální symbol státu 27. února 1917, pět let poté, co se Arizona stala členským státem Unie.\n\nJe tvořena listem o poměru stran 2:3, uprostřed má pěticípou hvězdu v barvě mědi, připomínající nerostné bohatství Arizony. Hvězda zaujímá polovinu výšky vlajkového listu. Spodní polovina vlajky je modrá (ve stejném odstínu jako má vlajka Spojených států amerických, tzv. liberty blue) jako voda řeky Colorado. V horní části vychází z hvězdy střídavě sedm červených a šest žlutých paprsků symbolizujících západ slunce. Třináct paprsků je zvoleno podle počtu původních států Unie (Třináct kolonií), červená a žlutá jsou národní barvy Španělska na paměť výpravy prvních Evropanů do této oblasti, kterou v roce 1540 vedl Francisco Vásquez de Coronado. Modrá a zlatá jsou také oficiálními státními barvami Arizony.\n\n\n"}
{"id": "1332578", "url": "https://cs.wikipedia.org/wiki?curid=1332578", "title": "Tady to někde je", "text": "Tady to někde je\n\nTady to někde je je osmé řadové album české skupiny Vypsaná fiXa.\n\nBylo vydáno 2. února 2017. Celkově trvá přibližně 43 minut (12 písní). Bylo nahráváno na pěti různých místech za pomoci producenta Ondřeje Ježka.\n\nO vzniku alba Márdi řekl: „Nahrávali jsme vždy dva dny, takže nikdy nemohl přijít třetí krizový den. Každej flek měl jinou chuť, jinej místní kolorit, jiný kouzlo, jinou postel a večer jiný pivo a jinej jukebox. Myslím si, že to bylo přesně to, co jsme potřebovali, protože před nahráváním jsme dlouho nevěděli, jak to vlastně pojmout.“\n\nHudební web iReport jej v recenzi pochválil (album obdrželo čtyři hvězdičky z pěti) a konstatoval, že \"i bez kupy hostů a složitých aranží jde udělat jednoduché a přitom velmi chytlavé a inteligentní album, které není šité horkou jehlou.\"\n\n\nKapela tajila existenci nové desky až do posledních dnů, a tak toto album bylo jedno velké překvapení. Fanouškům dali jedinou nápovědu, tou byla zkratka VNH. Ta ale neznamenala název, jak si dost lidí myslelo, ale znamenala Vychází Na Hromnice.\n\nNa desce chybí skladba \"Trpaslík\", kterou doprovodili i videoklipem na podzim 2016.\n\nJedním z míst, kde probíhalo nahrávání alba, byl Soulkostel v obci Vernéřovice na Broumovsku.\n\n"}
{"id": "1332588", "url": "https://cs.wikipedia.org/wiki?curid=1332588", "title": "Danuše Nerudová", "text": "Danuše Nerudová\n\nDanuše Nerudová (* 4. ledna 1979 Brno) je česká ekonomka a vysokoškolská pedagožka, od února 2018 rektorka Mendelovy univerzity v Brně.\n\nVystudovala obor hospodářská politika a správa na Provozně ekonomické fakultě Mendelovy zemědělské a lesnické univerzity v Brně – nejprve magisterský stupeň (promovala v roce 2002, získala titul Ing.) a pak doktorský stupeň (promovala v roce 2005, získala titul Ph.D.).\n\nOd září 2007 působí jako vedoucí Ústavu účetnictví a daní PEF MENDELU. Podílela se rovněž na vedení fakulty, a to jako proděkanka v letech 2009 až 2014. Krátce byla též prorektorkou celé univerzity (2014 až 2015). Ve své vědecké práci se specializuje na problematiku daní a jejich harmonizaci s Evropskou unií.\n\nDne 18. října 2017 byla Akademickým senátem MENDELU zvolena kandidátkou na funkci rektorky Mendelovy univerzity v Brně. Získala 21 hlasů a porazila tak stávajícího rektora Ladislava Havla, který obdržel pouze 6 hlasů. Na konci ledna 2018 ji do rektorské funkce jmenoval prezident Miloš Zeman, a to s účinností od 1. února 2018.\n"}
{"id": "1332595", "url": "https://cs.wikipedia.org/wiki?curid=1332595", "title": "Meteorologická věž Brdy", "text": "Meteorologická věž Brdy\n\nMeteorologická věž Brdy slouží jako meteorologický radar, televizní vysílač a převaděč nacházející se na druhém nejvyšším vrcholu Brd, Praze. Stavba je i s radarem vysoká 56 metrů, je tvořena železobetonem a byla postavena v roce 1999 jako náhrada za zastaralou meteorologickou věž Libuš. Úpatí se nachází ve výšce 860 m n. m. Z ochozu radarové věže v nadmořské výšce 916 m je za dobré viditelnosti kruhový rozhled na Šumavu, Krušné hory, Krkonoše a další české pohraniční hory.\n\nUvnitř se nachází meteorologický radar sloužící k detekci srážkové oblačnosti. Spolu s radarem Skalky u Protivanova je součástí radarové sítě ČHMÚ. Při maximálním dosahu 256 km radar pokrývá celé území Čech. Signál je vysílán v krátkých pulsech na frekvenci 5635 MHz. Interval měření je 5 min. Digitální zpracování přijatého signálu umožňuje vytvářet aktuální mapy srážkového pole o vysokém prostorovém rozlišení 1 km. Mezi roky 1999 až 2015 zde fungoval radar, který byl v roce 2015 nahrazen novým radarem typu Vaisala WRM200. Z většiny byl financován Evropskou unií.\n"}
{"id": "1332599", "url": "https://cs.wikipedia.org/wiki?curid=1332599", "title": "Hanuš Karlach", "text": "Hanuš Karlach\n\nHanuš Karlach (* 29. srpna 1939, Praha) je český promovaný filolog a literární překladatel, jemuž byla v roce 2015 udělena Státní cena za a překladatelské dílo. \nHanuš Karlach vystudoval na přelomu 50.–60. let 20. století filologickou kombinaci (tj. němčinu, ruštinu a angličtinu) na Filozofické fakultě Univerzity Karlovy v Praze. Po absolvování postgraduálního studia na univerzitě Johanna Wolfganga Goetheho ve Frankfurtu nad Mohanem pracoval jako redaktor v tehdejším nakladelství Odeon, kde měl na starost vydávání německojazyčných autorů. \n\nMezi literáty, které dle údajů Národní knihovny České republiky (NK ČR) převedl – k roku 2017 – z němčiny do češtiny, výběrově kupříkladu náleží: Ernst Theodor Amadeus Hoffmann, Franz Werfel, Günter Grass, Volker Braun, Christa Wolf, Christoph Hein, Gottfried Benn, Adalbert Stifter aj. \n\nDne 16. dubna 2015 napsal o Günteru Grassovi, německém nositeli Nobelovy ceny za literaturu, s nímž jej pojila i jeho osobní zkušenost, následující slova:\n\n\n"}
{"id": "1332601", "url": "https://cs.wikipedia.org/wiki?curid=1332601", "title": "Karel Mejstřík", "text": "Karel Mejstřík\n\nKarel Mejstřík (28. října 1902 Beroun – 14. září 1994 Rakovník) byl československý a český prozaik, publicista a pedagog. Hlavním tématem jeho děl je život na venkově, Rakovnicku a Křivoklátsku.\n\nK roku 1922 byl učitelem v Čisté a Senomatech, o pět let později začal učit v Rakovníku. Po válce se stal okresním knihovnickým a osvětovým inspektorem a v roce 1950 vedoucím odboru kultury ONV.\n\nKarel Mejstřík byl také inspektor kultury, ochotnický divadelník a režisér. Stál u zrodu rakovnické obrazárny (dnes Rabasova galerie) a byl zakládajícím a dlouholetým členem redakce \"Rakovnických novin\", kam psal literární a výtvarné kritiky, články a fejetony. Rakovnicko a místní obyvatelé jsou nejčastějším námětem jeho literárních děl. Knihy jsou doprovázeny pozoruhodnými ilustracemi místních malířů (Václav Rabas, Radomír Kolář). Mejstřík je také autorem divadelních her a knihy vzpomínek na významné osobnosti Rakovnicka „Jak jsem je potkal“.\n\n\n\n\n\n\n\n"}
{"id": "1332602", "url": "https://cs.wikipedia.org/wiki?curid=1332602", "title": "Sedmihradští Sasové", "text": "Sedmihradští Sasové\n\nSedmihradští Sasové (; ; ) je německé etnikum žijící od 12. století v oblasti Sedmihradska ().\n\nNěmecká kolonizace Sedmihradska začala za vlády uherského krále Gejzy II. (1141–1162). Po desetiletí bylo hlavním úkolem německých osadníků bránit uherskou jihovýchodní hranici. Kolonizace pokračovala až do konce 13. století. Ačkoli kolonisté pocházeli převážně ze západu Svaté říše římské a obecně mluvili franckými dialekty, byli kolektivně známí jako Sasové.\n\nPo roce 1918 bylo Trianonskou smlouvou Sedmihradsko od Maďarska odděleno, stalo se částí Rumunska a Sedmihradští Sasové se společně s dalšími německy mluvícími skupinami ve větším poválečném Rumunsku (banátští Švábové, Švábové ze Satu Mare, besarábští a bukovinští Němci) stali součástí německé menšiny v této zemi.\n\nOd druhé světové války populace Sedmihradských Sasů klesá. Sedmihradští Sasové začali zemi opouštět během války a po ní, odcházeli se nejprve do Rakouska, pak hlavně do Německa. Proces emigrace pokračoval za komunistické vlády v Rumunsku až do kolapsu Ceaușescova režimu v roce 1989, kdy jich přibližně půl milionu uprchlo do Německa. \n\nPřevážná většina Sedmihradských Sasů dnes žije v Německu nebo Rakousku. Značná část také žije v severní Americe, zejména ve Spojených státech (Idaho, Ohio a Colorado) a v Kanadě (jižní Ontario). V Rumunsku jich žije už poměrně málo - při posledním oficiálním sčítání bylo evidováno přibližně 36 000 Němců, (z toho jen 13 000 bylo Sedmihradských Sasů). \n\n"}
{"id": "1332603", "url": "https://cs.wikipedia.org/wiki?curid=1332603", "title": "Wario", "text": "Wario\n\nWario (japonsky ワリオ, přepis: \"wario\", anglická výslovnost: /ˈwɑːrioʊ/) je fiktivní postava ze série videoher Super Mario (vyskytuje se zde především v party a sportovních hrách) firmy Nintendo. Existuje ale i série her zaměřená na tuto postavu. Název \"Wario\" je odvozen od japonského slova 悪い (přepis: \"warui\"), které znamená \"špatný\".\n\nStejně jako postavy Maria a Luigiho Waria dabuje v angličtině Charles Martinet.\n\nJe to záporný zlý protějšek Maria a dvojče Waluigiho. Je lakomý a miluje peníze a česnek. Snadno se naštve a je velmi silný, ale tlustý. Snaží se unést princeznu Peach. Na čepici a rukavicích má velké W.\n\nWario se objevil v mnoha hrách. Poprvé se objevil roku 1992 ve hře \".\"\n\nVýběr her, kde se Wario objevil:\n"}
{"id": "1332604", "url": "https://cs.wikipedia.org/wiki?curid=1332604", "title": "První pětiletka (Československo)", "text": "První pětiletka (Československo)\n\nPrvní pětiletka v Československu měla probíhat v letech 1949–1953. Jednalo se o ekonomický plán, kterým chtěla plánovací komise odstranit nerovnoměrnosti. Bylo v plánu rozložit rovnoměrně výrobu na území státu, upravit předimenzovaný textilní průmysl a větší samostatnost po pádu obchodů se západními zeměmi, hlavně s Německem. Zprůmyslnění bylo považováno již od počátku za klíč k dosažení vyspělosti země. První pětiletka byla výrazně ovlivněna založením RVHP v lednu 1949. Nejen kvůli velké militarizaci byla první pětiletka stále neúměrně navyšována.\n\nPětiletý plán měl navazovat na hodnoty budované ve dvouletém plánu (1946-1948), také na zkušenosti získané v předchozích 2 letech, kdy tato dvouletka měla jaksi určit trend, jak by měla pětiletka vypadat. Právě proto, bylo před započetím pětiletky provést jakousi bilanci dvouletky. Plán dvouletky měl obnovit narušené hospodářství z doby války.\n\nV oblasti průmyslu byl plán splněn, již v prvních 18 měsících bylo splněno na 101 %. V oblasti těžby byla na prvních 18 měsíců plánované těžba 25,3 mil tun kamenného a 33,6 mil tun hnědého uhlí. Tento plán se podařilo splnit na 100,1 % (25,2 mil tun kamenného a 34,2 mil tun hnědého uhlí). V oblasti hutnictví se dokonce podařilo překročit plán, neb se podařilo vyrobit 2,2 mil tun surového železa (oproti plánu 2 mil tun) a 3,6 mil tun surové oceli (naplánováno bylo jen 3,4 mil tun – tedy splnění na 107 %). Co se týče dopravy, zde byl také plán splněn na výbornou.\n\nNe však každé odvětví bylo splněno stejně dobře, jako průmysl (ne však průmysl výživy) či doprava. O poznání hůř na tom bylo plánované zvýšení životní úrovně lidu, zemědělství a na něj navazující průmysl výživy. Co se týče zemědělství, tak bylo naplánována sklizeň 147 000 vagónů pšenice, avšak podařilo se sklidit jen 85 360 vagónů (splnění plánu pouze na 58 %). Dvouletka také plánovala sklidit 914 000 vagónů brambor, ale podařilo se sklidit jen 467 776 vagónů čili plán se podařilo splnit jen na 51 %.\nU živočišné výroby na tom nebylo plnění plánu o moc lépe. Na prvních pět měsíců bylo v plánu získat 80 000 tun hovězího, avšak vyprodukovalo se pouze 46 327, zde můžeme tedy hovořit o nějakých 58 %. Vepřového maso se vyprodukovalo jen 54 % a mléka pouze 62 %. Plánovací komise tento neúspěch přisuzovala nejen snížením počtu dojnic, ale také snížením produkce mléka na 1 dojnici.\n\nNa zemědělství se velice těsně váže průmysl výživy, a právě kvůli nesplnění plánu v oblasti zemědělství, mohl být tento plán splněn pouze na 77 % (1947) a na 82,2 % (první pololetí 1948). Celkové škody nesplněním plánu vyčíslila komise na cca 15 mld. Kč. Ve stavebnictví se také nepodařilo splnit plán na 100 %. Investice byly jen 70 % oprati plánu, a postavilo se jen 47 % bytů.\nNesplnění plánu v zemědělství a ve stavebnictví nemělo ovšem nepříznivé následky jen přímé, tj. na výživu a bytovou péči, nýbrž také nepřímé na životní úroveň lidu v jiných úsecích, právě proto, že plán se musí brát jako celek. Komunistická vláda musela tak sáhnout k – na tamní poměry – k nebývalému dovozu potravin, za roky 1947/48 se dovezlo potravin o skoro 7,5 miliardy Kčs více než v minulých letech. Zde dovážel hlavně Sovětský svaz (potraviny za skoro 6,5 mld. Kčs), který poskytl Československu i finanční půjčku ve výši 1,2 miliardy Kč, na částečné krytí nákladů na již zmíněný dovoz potravin.\n\nPrávě takovýto rozvoj výrobních sil mělo přinést následujících 5 let, pod zákonem první pětiletky. Vzestup národního důchodu měl být až o 48 %. Nejdůležitějším předpokladem pro takovýto růst však je zvýšení produktivity práce, průmyslová výroba má stoupnout až o 57 %. Zemědělství oproti roku 1948 měli stoupnout až o 37 %. Avšak takováto výrazná změna si žádala reorientaci československého hospodářství, které z dob Rakouska-Uherska „muselo konkurovat světovému trhu“ , na odvětví, která dle tehdejší doby byla pro ČSR mnohem příznivější, kovoprůmysl, zejména pak těžké strojírenství či průmysl chemický. Také bylo zapotřebí přeorientovat část průmysl keramického a sklářského, stejně tak jako průmyslu textilního, který již nebyl v takové hojné míře potřeba, jako tomu bylo v minulosti.\nČeskoslovenské hospodářství se mělo během pětiletého plánu rozvinout asi nějak následovně:\n\nPětiletý plán v oblasti průmyslu se měl zaměřovat hlavně na rozšíření naší průmyslové výroby. Oproti roku 1947 se měla hrubá hodnota zvýšit o 57 %. Také se během pětiletky měla lehce změnit skladba našeho průmyslu, abychom se více zaměřovali na kovoprůmysl, hutnictví či chemii. Takovéto zvětšení průmyslu mělo být dosáhnuto také zvýšenou pracovní silou, která byla naplánována až o 254 000 osob. Také se v plánu počítalo se zvýšením produktivity práce až o 32 %.\n\nHlavní úkol zemědělství spočíval ve zintenzivněním výroby a co nejúplněji zabezpečit hodnotnější výživu obyvatelstva. Toho se mělo dosáhnout zvětšením živočišné výroby, a to až o 86 %. Mělo se toho dosáhnout především přes větší mechanizace výroby a poměrně velikými státními investicemi (26,8 mld. Kčs).\n\n Ve stavebnictví se mělo navázat na výsledky dvouletky, a i nadále přestavovat strukturu a zajistit další možný rozvor ČSR. Oproti roku 1948 by se měla stavební činnost zvýšit o 130 % a celková hodnota stavebních prací měla dosáhnout cca 117 miliard Kč. Také se počítalo s další znárodňováním, kdy stavební sektor státní měl dosáhnout 4/5 celého stavebního podílu v ČSR čili bylo plánováno, že tedy stát bude zajišťovat a zodpovídat se za většinu stavebních prací. Také se předpokládá zvýšení počtu stavebníků, konkrétně ze 210 000 pracovníků na 315 000. Dosáhnout se toho mělo hlavně převelením zaměstnanců, například z úřadů.\n\n Doprava měla za úkol, právě v souvislosti na plánované zvýšené výrobě, být schopna toto zvýšení bez problémů přepravit. Přičemž společně by se měla i zvednout kvalita přepravy.\n\nZatímco dvouletý plán měl za úkol, aby z méně rozvinutých oblastí neodcházeli obyvatelé (což se víceméně podařilo, protože bylo v zaostalých vytvořeno až 26 700 nových pracovních míst), pětiletý plán se zabývá již nad rovnoměrným rozložením průmyslu po celé republice.\n\nJakýmsi základním úkolem bylo dostatečné rozvinutí hospodářské a sociální úrovně Slovenska na úroveň českých zemí. Hlavním předpokladem splnění tohoto úkolu je zprůmyslnění Slovenska a současné zvyšování produktivity práce v zemědělské výrobě. Tomuto mělo býti také dopomoženo díky poměrně vysokým státním investicím (96,2 mld. Kčs).\n\nPětiletý plán tedy Slovensku přinášel nejen poměrně veliké rozvojové možnosti, ale veliký úkol, a to, že se Slovensko má snažit hlavně samo, aby tyto státní investice nepřišly vniveč.\nTento rozvoj řešil plán především industrializací, kde byl kladen důraz na budování energetické základny s využitím vodních sil, dále zvyšováním produktivity zemědělství, za použitím větší mechanizace, také i investicemi v dopravě a ve stavebnictví a na závěr investice do kultury a rozvoj školství.\n\nČeskoslovenské hospodářství bylo poměrně nerovnoměrně rozloženo. Soudruzi často upozorňovali, že na jedné straně se vytvořily silné oblasti a střediska s vysokou průmyslovou intensitou a na druhé straně byly celé oblasti zanedbávány, nebylo v nich průmyslu a pravidelně se zároveň vyznačovaly nízkou produktivitou zemědělství a tím i nízkou úrovní sociální, kulturní, či zdravotní\n\nTyto velké rozdíly nebylo v plánu odstraňovat hned v první pětiletce, nebo to prý si žádalo více než 5 let, přičemž první pětiletka se měla hlavně zabývat přebudováním našeho průmyslu zdůrazněním těžkého strojírenství\n\nVzhledem ke geografické poloze ČSR ve středu Evropy a blízkosti vojenských základen zemí NATO při jeho západní hranici měl SSSR eminentní zájem o rozšíření vojenského potenciálu ČSR. Hospodářský vývoj od přelomu 40. a 50. let 20. století významně ovlivnila militarizace. V průběhu pětiletky se prosazovaly prvky válečné ekonomiky , což ještě více podnítilo probíhající centralizace hospodářství. Úkoly v přezbrojení měly společně s těžbou uranové rudy prioritní charakter a promítaly se do strukturální a oblastní průmyslové politiky - do rozmisťování investic, pracovních sil a bytové výstavby. Přes přetrvávající obavy sovětských vojenských stratégů o schopnosti ČSR čelit v případném vojenském střetnutí silám NATO nepřikročilo sovětské vedení k rozmístění svých jednotek na čs. území a spokojilo se s kontrolou čs. armády (v 1949 bylo v armádě 110 tisíc vojáků, zatímco v roce 1953 již 230 tisíc vojáků).\n\nPřes výše zmíněné problémy s umělým navyšování v důsledku militarizace a měnové reformy se nepodařilo splnil pětiletý plán dle plánu.\n\n"}
{"id": "1332607", "url": "https://cs.wikipedia.org/wiki?curid=1332607", "title": "Alois Nečas", "text": "Alois Nečas\n\nAlois Nečas (* 21. dubna 1966 Olomouc) je český veterinář a vysokoškolský pedagog, od února 2018 rektor Veterinární a farmaceutické univerzity Brno.\n\nVystudoval obor všeobecné veterinární lékařství na Vysoké škole veterinární v Brně (promoval v roce 1989 a získal titul MVDr.). V roce 1997 ukončil doktorandské studium v oboru chirurgie a ortopedie (získal titul Ph.D.), habilitoval se v oboru chirurgie a ortopedie o dva roky později (získal titul doc.). Profesorem se stal v roce 2004, a to v oboru choroby zvířat zájmových chovů.\n\nIhned po absolutoriu nastoupil na VŠ veterinární v Brně, kde postupně pracoval jako asistent, odborný asistent, docent na chirurgii a kde od roku 2004 pracuje jako profesor. V letech 2006 až 2010 působil jako prorektor pro vědu, výzkum a zahraniční vztahy VFU Brno. Od roku 2010 je děkanem Fakulty veterinárního lékařství VFU Brno.\n\nDne 19. října 2017 byl Akademickým senátem VFU Brno zvolen kandidátem na funkci rektora Veterinární a farmaceutické univerzity Brno. Na konci ledna 2018 jej do této funkce jmenoval prezident Miloš Zeman, a to s účinností od 1. února 2018.\n"}
{"id": "1332609", "url": "https://cs.wikipedia.org/wiki?curid=1332609", "title": "Kremlin Cup 2017 – mužská dvouhra", "text": "Kremlin Cup 2017 – mužská dvouhra\n\nMužská dvouhra Kremlin Cupu 2017 probíhala ve druhé polovině října 2017. Do singlové soutěže moskevského tenisového turnaje nastoupilo dvacet osm hráčů. Obhájcem titulu byl nejvýše nasazený španělský tenista Pablo Carreño Busta, kterého ve druhém kole vyřadil Rus Daniil Medveděv.\n\nVítězem se stal šestý nasazený bosenský hráč Damir Džumhur, jenž ve finále zdolal Litevce Ričardasa Berankise po třísetovém průběhu 6–2, 1–6 a 6–4. V rozhodujícím setu přitom Džumhur odvrátil za stavu 3–4 a 0:40 tři brejkboly, následně sám prolomil servis a při podání na vítězství v zápase opět dotahoval ztrátu 0:40. Šňůrou pěti míčů však získal zápas ve svůj prospěch.\n\nV probíhající sezóně si bosenský hráč připsal druhé turnajové vítězství po zářijovém triumfu na St. Petersburg Open, které představovalo druhý singlový titul na okruhu ATP Tour. V následném vydání žebříčku ATP se posunul na dosavadní maximum, když figuroval na 31. příčce.\n\nČtyři nejvýše nasazení hráči obdrželi volný los do druhého kola.\n"}
{"id": "1332611", "url": "https://cs.wikipedia.org/wiki?curid=1332611", "title": "UY Scuti", "text": "UY Scuti\n\nUY Scuti (\"UY Sct\") je červený hyperobr a pulzující proměnná hvězda v souhvězdí Štítu, přibližně 9500 světelných let (2900 parseků) od Země. Je považována za největší a jednu z nejsvítivějších známých hvězd. Její průměrný poloměr činí 1,188 miliardy kilometrů, tedy 1708 poloměrů Slunce, a pokud by se nacházela ve sluneční soustavě, její fotosféra by zasahovala téměř k oběžné dráze Saturnu.\n\nJe klasifikována jako polopravidelná proměnná hvězda s průměrnou pulzační periodou 740 dní. Její svítivost činí 340 tisíc L. \n\nUY Scuti byla poprvé katalogizována v roce 1860 německými astronomy na observatoři v Bonnu, kteří dokončovali průzkum hvězd pro katalog hvězdného katalogu Bonner Durchmusterung. Byla označena jako BD-12 5055, tedy 5 055. hvězda mezi 12. a 13. stupněm jižní oblohy počítáno od jarního bodu (0 hodin).\n\nPři druhém průzkumu hvězdy bylo zjištěno, že hvězda mírně změnila jas, což naznačovalo, že se jedná o novou proměnnou hvězdu. V souladu s mezinárodním standardem pro označování proměnných hvězd dostala hvězda pojmenování UY Scuti, označující ji jako 38. proměnnou hvězdu v souhvězdí Štítu. \n\nUY Scuti se nachází několik stupňů severně od hvězdy typu A Gama Scuti a severovýchodně od Orlí mlhoviny. Ačkoli je hvězda velmi jasná, má ve své největší jasnosti velikost pouhé 9. magnitudy při pohledu ze Země, a to kvůli své vzdálenosti a poloze v opojímeném pásmu v tmavé trhlině v souhvězdí Labutě.\n\nUY Sct je prachem oblopený červený hyperobr a je klasifikován jako polopravidelná proměnná hvězda s přibližnou pulsační periodou dobou 740 dní.\n\nV létě roku 2012 měřili Arroyo-Torres a jeho kolegové pomocí interferometrie AMBER z velmi velkého dalekohledu (VLT) v poušti Atacama v Chile parametry tří červených hyperobrů v blízkosti centra Galaxie: UY Scuti, AH Scorpii a KW Sagittarii. Zjistili, že všechny tři hvězdy jsou více než 1 000krát větší než Slunce a více než 100 000krát jasnější než Slunce. Velikost hvězd byla vypočtena pomocí Rosselandova poloměru. Bylo zjištěno, že UY Scuti je největší a nejzářivější ze všech tří měřených hvězd, při 1 708±192 R (1,188×10±134 000 000 km; 7,94±0,89 AU) na základě úhlového průměru 5,48±0,10 mas a předpokládané vzdálenosti 2,9±0,317 kiloparseků (kpc) (asi 9 500±1 030 světelných let), která byla původně odvozena v roce 1970 na základě modelování spektra UY Sct. Svítivost je pak vypočtena na 340 000 L při efektivní teplotě 3 365±134 K, čímž se získá počáteční hmotnost 25 M (možná až 40 M pro nerotující hvězdu).\n\nPřímá měření paralaxy UY Sct pomocí Gaia Data Release 2 v roce 2018 dala paralaxu 0,6433± 0,1059 mas, což vedlo k mnohem menší vzdálenosti přibližně 1,55 kpc (5 100 světelných let), a v důsledku toho mnohem nižší hodnoty jasnosti a poloměru.\n\nHypotetickému předmětu cestujícímu rychlostí světla by oblet UY Scuti trval kolem sedmi hodin, zatímco Slunce by obletěl za 14,5 sekundy.\n\nHmotnost UY Scuti je nejistá, především proto, že nemá žádného viditelného souputníka, podle nějž lze hmotnost hvězdy měřit pomocí gravitačního rušení. Očekává se však, že bude mezi 7 a 10 M. Hmota se ztrácí rychlostí 5,8×10 M za rok, což vede k rozsáhlému a složitému okolnímu prostředí s plynem a prachem.\n\nNa základě současných modelů hvězdného vývoje začala v UY Scuti fúze hélia a probíhá zde fúze vodíku ve skořápce kolem jádra hvězdy. Umístění UY Scuti hluboko v disku Mléčné dráhy naznačuje, že se jedná o hvězdu bohatou na kov.\n\nPo skončení fúze těžkých prvků začne její jádro produkovat železo, naruší se rovnováha gravitace a záření v jejím jádru a výsledkem bude zhroucení jádra hvězdy a výbuch supernovy. Očekává se, že hvězdy jako UY Scuti by měly dosáhnout znovu vyšších teplot a stanou stanou žlutým hyperobrem, zářivě modrou proměnnou hvězdou nebo Wolfovou-Rayetovou hvězdou a vytvoří silný hvězdný vítr, který odfoukne vnější vrstvy a odhalí jádro hvězdy, než exploduje jako supernova typu IIb, IIn nebo Ib/Ic.\n"}
{"id": "1332613", "url": "https://cs.wikipedia.org/wiki?curid=1332613", "title": "European Open 2017 – mužská dvouhra", "text": "European Open 2017 – mužská dvouhra\n\nMužská dvouhra European Open 2017 probíhala ve druhé polovině října 2017. Do singlové soutěže antverpského tenisového turnaje nastoupilo dvacet osm hráčů. Obhájcem titulu byl francouzský tenista Richard Gasquet, který do turnaje nezasáhl.\n\nVítězem se stal druhý nasazený Francouz Jo-Wilfried Tsonga, jenž ve finále zdolal argentinskou turnajovou čtyřku Diega Schwartzmana po dvousetovém průběhu 6–3 a 7–5. V probíhající sezóně si tak připsal čtvrté turnajové vítězství, které představovalo šestnáctý singlový titul na okruhu ATP Tour.\n\nČtyři nejvýše nasazení hráči obdrželi volný los do druhého kola.\n"}
{"id": "1332614", "url": "https://cs.wikipedia.org/wiki?curid=1332614", "title": "Extract, transform, load", "text": "Extract, transform, load\n\nExtract, transform, load (zkratka ETL) je extrakce, transformace a nahrání dat do datového skladu, nebo do datového tržiště, přičemž údaje jsou extrahovány z relačních databází, tabulkových procesorů a dalších strukturovaných i nestrukturovaných zdrojů dat. Poté dochází k transformaci do požadovaného formátu. Takto upravená data se následně nahrají do datového skladu, který slouží jako primární zdroj dat pro BI aplikace. Data v datovém skladu jsou ukládaná v historizované podobě, což umožňuje reportovat vývoj metriky v čase.\n\nBudování ETL systému je základním krokem tvorby datového skladu. Proces se skládá ze dvou paralelních pohledů: z pohledu plánování a projektování (angl. \"Planning and Design\") a z pohledu toku dat (angl. \"Data Flow\"). Oba tyto pohledy jsou navzájem propojené a navzájem se ovlivňují.\n"}
{"id": "1332617", "url": "https://cs.wikipedia.org/wiki?curid=1332617", "title": "Stockholm Open 2017 – mužská dvouhra", "text": "Stockholm Open 2017 – mužská dvouhra\n\nMužská dvouhra Stockholm Open 2017 probíhala ve druhé polovině října 2017. Do singlové soutěže stockholmského tenisového turnaje nastoupilo dvacet osm hráčů. \n\nVítězem se stal čtvrtý nasazený Argentinec a obhájce trofeje Juan Martín del Potro, jenž ve finále zdolal bulharskou turnajovou jedničku a světovou osmičku Grigora Dimitrova po dvousetovém průběhu 6–4 a 6–2, když Bulhar nevyužil ani jednu ze čtyř brejkových příležitostí. V probíhající sezóně si tak del Potro připsal premiérové turnajové vítězství, které představovalo jubilejní dvacátý singlový titul na okruhu ATP Tour. Aktivní poměr vzájemných duelů navýšil na 6–2.\nČtyři nejvýše nasazení hráči obdrželi volný los do druhého kola.\n"}
{"id": "1332622", "url": "https://cs.wikipedia.org/wiki?curid=1332622", "title": "BGL Luxembourg Open 2017 – ženská dvouhra", "text": "BGL Luxembourg Open 2017 – ženská dvouhra\n\nŽenská dvouhra BGL Luxembourg Open 2017 probíhala ve druhé polovině října 2017. Do singlové soutěže lucemburského tenisového turnaje nastoupilo třicet dva hráček. Obhájkyní titulu byla rumunská tenistka Monica Niculescuová, kterou v úvodním kole vyřadila Francouzka Pauline Parmentierová.\n\nVítězkou se stala nenasazená Němka Carina Witthöftová, jež ve finále zdolala další nenasazenou Portoričanku Mónicu Puigovou po dvousetovém průběhu 6–3 a 7–5. Vítězství představovalo premiérový titul na okruhu WTA Tour. \n\n„\"Lepší konec sezony jsem si nemohla přát. Poslední turnaje jsem končila v kvalifikacích, ale tady jsem si náladu spravila. Je to pro mě úžasné povzbuzení do přípravy na novou sezonu\",“ řekla po finálovém zápase Witthöftová.\n"}
