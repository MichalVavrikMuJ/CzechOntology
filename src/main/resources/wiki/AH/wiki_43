{"id": "1254227", "url": "https://cs.wikipedia.org/wiki?curid=1254227", "title": "Kostel svatého Václava (Radošov)", "text": "Kostel svatého Václava (Radošov)\n\nKostel svatého Václava v Radošově je římskokatolický filiální kostel v ostrovské farnosti v okrese Karlovy Vary. Od roku 2011 je chráněn jako kulturní památka České republiky.\n\nPrvní písemná zmínka o radošovském kostelu pochází z roku 1352. V době okolo roku 1768 byl zchátralý kostel přestavěn v pozdně barokním slohu, ale věž ve vstupním průčelí přibyla až roku 1858. Nahradila malou zvonici, která bývala nad presbytářem. Přestože byl kostel v sedmdesátých letech dvacátého století opraven, začal znovu chátrat a poškozený ho římskokatolická církev okolo roku 2008 převedla do majetku občanského sdružení Radošovský most.\n\nJednolodní kostel má obdélný půdorys, na který navazuje trojboce uzavřený, uvnitř však pravoúhlý, presbytář, k jehož jihozápadní straně je přiložena sakristie. Fasády jsou členěné vpadlými rámci v omítce. Jednotlivá patra věže jsou zdůrazněna profilovanými římsami a zdobena pilastry a lizénovými rámci. Interiér prvního patra osvětluje kruhové okno, zatímco ve zvonovém patře jsou všechna okna polokruhová a mají dřevěné žaluzie.\n\nLoď má plochý rákosový strop se štukovým zrcadlem s architektonickým a ornamentálním dekorem. Stěny jsou členěné jónskými pilastry. Nad vstupní částí se nachází kruchta s vypnutým středem. V presbytáři je placková klenba nesená koutovými polopilíři.\n\nZařízení z první poloviny osmnáctého století bylo obnoveno v devatenáctém století. Dominantou je portálový oltář se sochou svatého Václava. Doplňují ho boční oltáře svatého Josefa a Panny Marie s novodobými obrazy. Varhany od Martina Zause umístěné na kruchtě pochází z roku 1902.\n"}
{"id": "1254231", "url": "https://cs.wikipedia.org/wiki?curid=1254231", "title": "Gundakar z Lichtenštejna", "text": "Gundakar z Lichtenštejna\n\nGundakar kníže z Lichtenštejna (uváděný též jako \"Gundaker\") (30. ledna 1580 Lednice – 5. srpna 1658 Wilfersdorf) byl šlechtic z rodu Lichtenštejnů, uplatnil se jako diplomat, voják a dvořan ve službách Habsburků. Byl nejmladším bratrem českého místodržitele Karla z Lichtenštejna. Založil mladší rodovou větev, tzv. sekundogenituru, označovanou též jako Gundakarova větev. V pobělohorských konfiskacích získal značný majetek na Moravě a v roce 1623 byl povýšen na knížete. Jeho moravská panství (Moravský Krumlov, Uherský Ostroh) obdržela v roce 1633 statut knížectví Liechtenstein, jméno knížectví bylo pak v roce 1719 přeneseno na nově získaný majetek a dodnes existující státní útvar v bývalé Svaté říši. \n\nNarodil se na zámku v Lednici jako pátý a nejmladší syn císařského rady Hartmanna z Lichtenštejna (1544–1585). Byl vychován v luteránské víře, ale spolu se staršími bratry přestoupil v roce 1602 na katolickou víru. Mezitím se již v roce 1599 stal císařským komořím a po konverzi na katolictví vstoupil do služeb arcivévody Matyáše, po jehož boku se zúčastnil bojů v Uhrách. Později byl zemským hejtmanem v Dolním Rakousku (1614–1617), u dvora zastával funkci hofmistra císařovny Anny. \n\nJeho kariéra vyvrcholila na počátku třicetileté války, nejprve odjel do Slezska, kde měl zabránit zapojení slezských stavů do českého povstání, což se ale nepodařilo. Na počátku roku 1619 cestoval po Německu, kde bylo jeho úkolem oficiálně informovat německá knížata o smrti císaře Matyáše, zároveň ale hledal vojenskou podporu proti českým povstalcům. V rámci cesty po Německu navštívil i Fridricha Falckého ještě předtím, než se stal českým králem. Po vítězství Ferdinanda II. nad českými povstalci byl pověřen potrestáním stoupenců české vzpoury v Horních Rakousích. \n\nV letech 1620–1623 byl prezidentem císařské dvorské komory, v roce 1621 byl jmenován skutečným tajným radou a v roce 1623 získal knížecí titul. V roce 1625 se nakrátko stal císařským nejvyšším hofmistrem, z tohoto postu byl ale krátce nato odstaven knížetem Eggenbergem. Ten podporoval Albrechta z Valdštejna a Gundakar se proto naopak u dvora zařadil k Valdštejnovým odpůrcům. Na protest proti eliminaci svého vlivu u dvora nakonec odešel na Moravu a trvale se usadil na venkovských statcích. \n\nPo otci zdědil v Dolních Rakousích panství Wilfersdorf, které je nepřetržitě majetkem rodu. Zdejší vodní hrad nechal počátkem 17. století přestavět na čtyřkřídlý zámek a učinil z něj své hlavní sídlo. Po porážce českého stavovského povstání projevil zájem o konfiskovaný majetek na Moravě a v roce 1622 tak získal rozsáhlá panství Moravský Krumlov a Uherský Ostroh zabavená pánům z Lipé a pánům z Kunovic. Prodejní cenu se snažil snížit poukazováním na zdevastování statků neustálým pobytem vojsk, ohledně ubytování armády vedl pak několik dalších let spory s moravským místodržitelem kardinálem Ditrichštejnem. Spolu s bratrem Maxmiliánem vedl v letech 1627–1632 poručnickou správu za nezletilého synovce Karla Eusebia, dědice obrovských majetků na Moravě a v Čechách. \nMoravská panství rozšiřoval přikupováním dalších statků (k Moravskému Krumlovu připojil Olbramovice, k Uherskému Ostrohu Hluk a Louku), takže na konci třicetileté války byl podle počtu poddaných třetím nejbohatším šlechticem na Moravě. Jeho cílem bylo učinit z Moravského Krumlova novou knížecí rezidenci, což se odrazilo ve stavebních úpravách zámku i podpoře města přidáním trhových práv, městská privilegia rozšířil také v sousedních Ivančicích. V roce 1633 byla panství Moravský Krumlov a Uherský Ostroh povýšena na \"knížectví Liechtenstein\", Gundakar se snažil prosadit i změnu názvu Moravského Krumlova na Liechtenstein, to se ale neujalo. V roce 1645 krumlovský zámek na půl roku obsadila švédská vojska, čímž došlo k devastaci a Gundakar poté přenesl své hlavní sídlo do Uherského Ostrohu, kde opět došlo ke stavebním úpravám zámku. Moravský Krumlov pak ještě za svého života předal do správy svému mladšímu synovi Ferdinandu Janovi. Mezitím v roce 1643 po starším bratru Maxmiliánovi zdědil Gundakar další majetek v Dolních Rakousích (Rabensburg, Hohenau an der March). Pro správu rozsáhlého majetku vytvořil v Moravském Krumlově ústřední kancelář, která již ve své době budila pozornost jako fungující byrokratická instituce zaměstnávající převážně úředníky s univerzitním vzděláním. Svůj zájem o hospodářství a finančnictví vtělil Gundakar do několika spisů, které předznamenávají raný merkantilismus.\n\nKromě služby Habsburkům a rozšiřování majetku proslul také jako mecenáš katolické církve a umělců, významně se podílel na rekatolizaci Moravy. V Moravském Krumlově koupil opuštěný augustiniánský klášter a daroval jej piaristům pro zřízení koleje, nechal také přestavět farní kostel Všech Svatých (pracoval zde stavitel Ondřej Erna). Kompletně dochovaná Gundakarova korespondence dokládá také četné kontakty s výtvarnými umělci (Antonín Stevens). \n\nPoprvé se oženil v roce 1603 s hraběnkou Agnes z Rietbergu (1584–1616), z toho manželství se narodilo sedm dětí, dvě z nich zemřely v dětství. Jeho druhou manželkou se v roce 1618 stala proti své vůli těšínská kněžna Alžběta Lukrécie (1599–1653). Z tohoto sňatku se Gundakar snažil odvodit své nároky na těšínské knížectví, vynucené manželství ale v roce 1626 skončilo rozchodem a Gundakar se pak soustředil na budování dominia na jižní Moravě. Z druhého manželství se narodily tři děti, druhorozený Ferdinand Jan (1622–1666) se později stal dědicem Moravského Krumlova. Dědicem hlavní části majetku byl syn, kníže Hartmann z Lichtenštejna (1613–1686) z prvního manželství.\n\n\n"}
{"id": "1254233", "url": "https://cs.wikipedia.org/wiki?curid=1254233", "title": "Kostel Nanebevzetí Panny Marie (Velichov)", "text": "Kostel Nanebevzetí Panny Marie (Velichov)\n\nKostel Nanebevzetí Panny Marie ve Velichově je římskokatolický filiální kostel v ostrovské farnosti v okrese Karlovy Vary. Od roku 2009 je chráněn jako kulturní památka České republiky.\n\nPrvní farní kostel ve Velichově byl poprvé zmíněn již v roce 1384. Stál až do počátku třicetileté války, ve které byl roku 1621 vypálen. Poté ho nahradil raně barokní kostel, jehož údržba byla postupně zanedbávána. Na konci devatenáctého století byl v tak špatném stavu, že ho odborná komise prohlásila za neopravitelný, a proto byl v roce 1895 zbořen. Ve stejném roce začala výstavba kostela v novogotickém slohu dokončená roku 1896. O rok později byl nový kostel dne 22. května vysvěcen světícím biskupem Ferdinandem Johannem Kalousem.\n\nPo druhé světové válce začal kostel znovu chátrat. Nerozkradená část vybavení byla převezena do jiných kostelů. Až v roce 2008 získala obec Velichov kostel do svého vlastnictví a zahájila jeho postupnou rekonstrukci.\n\nJednolodní kostel má obdélnou loď, na kterou navazuje užší presbytář se čtvercovým půdorysem o rozměrech 7,5 × 7,5 metru. K jeho jihovýchodní stěně přiléhá sakristie. V průčelí stojí hranolová věž se zvonicí. Uvnitř je dvěma poli křížové klenby zaklenutý presbytář od lodi oddělen polokruhovým triumfálním obloukem. Stejný typ klenby byl použit v sakristii. Loď má plochý kazetový strop.\n"}
{"id": "1254236", "url": "https://cs.wikipedia.org/wiki?curid=1254236", "title": "Katedrála v Salernu", "text": "Katedrála v Salernu\n\nKatedrála v Salernu je hlavní a arcibiskupský kostel v jihoitalském městě Salerno. Románská bazilika z let 1076-1084 je zasvěcena svatému Matoušovi, jehož ostatky se podle podání uchovávají ve zdejší kryptě.\n\nStavbu kostela zahájil roku 1076 tehdejší vévoda Apulie a Kalábrie, normanský dobyvatel Robert Guiscard (\"Robert de Hauteville\") a kostel roku 1084 vysvětil reformní papež Řehoř VII., který závěr svého života prožil ve vyhnanství v Salernu a je ve zdejší katedrále pohřben. Po zemětřesení roku 1688 byl zejména vnitřek katedrály přestavěn ve slohu pozdního neapolského baroka, pozdější přestavby se snažily tento zásah oslabit. V září 1943, když se v Salernu vylodili Spojenci, byla katedrála také poškozena.\n\nDo chrámu se vstupuje po schodech, které vedou do rajského dvora. K západnímu průčelí kostela je představen prostorný čtvercový rajský dvůr, obklopený dvoupatrovou románskou kolonádou s 28 antickými kamennými sloupy, které pocházejí z nedalekého Paesta. K jihovýchodnímu rohu rajského dvora (a k jihozápadnímu rohu katedrály) přiléhá 56 m vysoká zvonice s osmi velkými zvony, která nese stopy arabského vlivu. Západní průčelí kostela si zachovalo románský ráz. Hlavní vchod do chrámu má půlkruhový tympanon s románskou mozaikovou výzdobou a brána se uzavírá dřevěnými vraty, pokrytými 56 bronzovými destičkami se scénami z Matoušova evangelia. Destičky pocházejí z Konstantinopole a byly odlity roku 1099.\n\nVlastní chrám je trojlodní románská bazilika s barokní štukovou dekorací uvnitř, ukončená příční lodí se třemi apsidami. V lodi jsou dvě kamenné kazatelny, zčásti se středověkou mramorovou mozaikou ve stylu římských Cosmati. Před hlavním oltářem stojí dva starověké sloupy ze zelenavého mramoru a v kapli napravo je hrob papeže Řehoře VII., který roku 1085 v Salernu jako vyhnanec zemřel. Pod východní částí kostela je románská krypta, rovněž s bohatou pozdně barokní výzdobou. V kryptě je podle starého podání pohřben evangelista svatý Matouš.\n\n\n"}
{"id": "1254237", "url": "https://cs.wikipedia.org/wiki?curid=1254237", "title": "Parlamentní volby v Nizozemsku 2017", "text": "Parlamentní volby v Nizozemsku 2017\n\nParlamentní volby v Nizozemsku v roce 2017 se konaly 15. března 2017, přibližně tři a půl roku po volbách v roce 2012. Volilo 150 členů nizozemského parlamentu.\n\nPo volbách v roce 2012 vládla koaliční vláda Marka Rutteho složená z dvou nejúspěšnějších stran: Lidové strany pro svobodu a demokracii (VVD, 26,58 % a 41 mandátů) a Strany práce (PvdA, 24,48 % a 38 mandátů). Čtyři další strany získaly v oněch volbách 8–10%: Strana pro svobodu (10,08 % a 15 mandátů), Socialistická strana (9,65 % a 15 mandátů), kdysi počátkem tisíciletí nejvýznamnější Křesťanskodemokratická výzva (8,51 % a 13 mandátů) a Demokraté 66 (8,03 % a 12 mandátů).\n\nDo sněmovny se v roce 2012 ještě dostaly Křesťanská unie (Nizozemsko) (3,13 % a 5 mandátů), Zelená levice (2,3 % a 4 mandáty), Státní reformní strana (2,1% a 3 mandáty), Strana pro zvířata (1,9 % a 2 mandáty) a 50PLUS (1,9 % a 2 mandáty).\n\nPodle průzkumů před volbami konaných v posledních měsících roku 2016 byla favoritem voleb Strana pro svobodu vedená Geertem Wildersem, jejíž výsledek se očekával od 25 do 35 procent a která má vzhledem k radikálním postojům malý koaliční potenciál. Nejvážnějším konkurentem byla podle průzkumů doposud vládnoucí Lidová strana pro svobodu a demokracii vedená nadále Markem Ruttem, u které se odhady podle průzkumů pohybovaly od 23 do 30 procent. Výsledek od 10 do 18 procent podle průzkumů vycházel u Strany práce, Křesťanskodemokratické výzvy, Socialistické strany, Demokratů 66, Zelené levice a strany 50PLUS.\n"}
{"id": "1254243", "url": "https://cs.wikipedia.org/wiki?curid=1254243", "title": "Vladimír Bachratý", "text": "Vladimír Bachratý\n\nVladimír Bachratý (* 1941) je bývalý slovenský fotbalový útočník.\n\nV československé lize hrál za Spartak Trnava, Slovan Nitra a Lokomotívu Košice, vstřelil celkem 9 prvoligových branek. V sezoně 1962/63 nastupoval i jako obránce.\n\n\n"}
{"id": "1254244", "url": "https://cs.wikipedia.org/wiki?curid=1254244", "title": "Klementina Orleánská", "text": "Klementina Orleánská\n\nKlementina Orleánská čili Klementina Francouzská (6. března 1817 - 16. února 1907), byla sasko-kobursko-gothajskou princeznou a vévodkyní v Sasku, šestým z deseti dětí a nejmladší dcerou krále Francouzů, Ludvíka Filipa, a jeho manželky Marie Amálie Neapolsko-Sicilské. Byla matkou bulharského cara Ferdinanda I.\n\nMarie Klementina Leopoldina Karolina Klotilda Orleánská, \"Mademoiselle de Beaujolais\", se narodila 6. března 1817 v Château de Neuilly v Neuilly-sur-Seine ve Francii, brzy po bourbonské restauraci. Stala se královskou princeznou a v roce 1830 se stal její otec králem.\n\nV mládí byla popisována jako \"velmi krásná a vzdělaná\". Klementinu učil historii historik Jules Michelet.\n\nJako princezna byla Klementina vyhledávanou nevěstou královských rodin po celé Evropě. V roce 1836 se říkalo, že se má provdat za svého bratrance Ferdinanda II. Neapolsko-Sicilského.\n\nKrál Leopold I. Belgický sjednal sňatek Klementiny a Augusta Sasko-Kobursko-Gothajského, který byl úzce spřízněn s královskými rodinami ve Velké Británii, Portugalsku, Španělsku, Belgii, Brazílii, Mexiku a Rakousko-Uhersku. Augustův bratranec Albert byl manželem Augustovy další sestřenice, královny Viktorie.\n\nManželská smlouva mezi Klementinou a Augustem byla podepsána ve Vídni 24. února 1843 francouzským velvyslancem Charlesem-Josephem de Flahaut, zastupujícím Klementinu a belgickým velvyslancem Baronem O'Sullivanem, zastupujícím Augusta.\n\nPřed svatbou pár žádal o bydlení v Rakousku, a byla podána žádost, aby kníže Metternich obdařil Klementina manžela u vídeňského dvora oporou. Odpovědí bylo, že Klementinu u dvora přijmou jako princeznu z rodu Bourbonů, ale že vídeňský dvůr neuzná Augusta za Královskou Výsost. V důsledku toho bylo rozhodnut, že princ August bude žít ve Francii, opustí rakouskou službu a vstoupí do francouzské, přesto, že byl Rakušan.\n\n20. dubna 1843 se Klementina v Château de Saint-Cloud provdala za Augusta \"za velké účasti evropských královských rodin\". Pár měl pět dětí.\n\nKlementina je popisována jako \"žena ohromného charakteru a ambicí...Klementina dominuje svému manželovi a rozmazluje své děti. Sama si vzala ne více než bohatého, ale nevýrazného prince, hledala trůny pro své syny.\"\n\nRevoluční rok 1848 ve Francii vedl ke konci vlády Klementina otce, donutil ji i její rodinu k útěku z Francie, ačkoli Klementina a August, poté co zajistili, aby byly jejich děti v bezpečné vzdálenosti, se na Place de la Concorde během abdikace smísili s davem. Klementina doprovodila svého otce na francouzské velvyslanectví v Londýně, pak odjela do Koburgu a posléze do Vídně, kde se stal její manžel důstojníkem rakousko-uherské armády.\n\nAugust v roce 1881 zemřel a Klementina se již znovu nikdy nevdala.\n\nKlementina pochopila, že nikdy nebude královnou, a tak se snažila svému oblíbenému synovi Ferdinandovi vštěpit myšlenku, že jakožto potomek nejen krále Ludvíka Filipa, ale také Krále Slunce, si zaslouží být králem.\n\nKlementina zajistila Ferdinandovi široké vzděláníː hovořil plynně několika jazyky a měl velký záje o přírodní vědy a přírodu.\n\nJak se ukázalo, Klementina aktivně bojovala za Ferdinandovu volbu bulharským knížetem.\n\nPoté pracovala na zajištění evropského uznání Ferdinanda jako hlavy státu. Pracovala na tom například u císaře Viléma II. nebo sultána Abdulhamida II. Byla prý \"dobročinnou a civilizační září kolem Ferdinanda, odstraňovala mu z cesty mnohé obtíže svým ženským taktem a lidumilnou činností\".\n\nKlementina si také našla čas pro navržení Ferdinandovy královské koruny, včetně \"potřebného počtu šperků z jejího vlastního neceséru\".\n\nKlementina následovala svého syna do Bulharska, kde se jako panovníkova matka stala velmi důležitou osobou. Mimořádně bohatá Klementina darovala čtyři miliony franků na dokončení železniční trati spojující Bulharsko se železniční sítí v Evropě. Financovala stavbu několika budov a institucí, jako jsou školy pro nevidomé a nemocnice. Byla také jedním ze zakladatelů bulharského Červeného kříže.\n\nKlementina zemřela 16. února 1907 ve Vídni. Její vliv na Ferdinanda byl tak výrazný, že lidé začali předpovídat jeho pád. Pohřbena byla v Koburgu.\n\n"}
{"id": "1254246", "url": "https://cs.wikipedia.org/wiki?curid=1254246", "title": "Martin Gajdoš (fotbalista)", "text": "Martin Gajdoš (fotbalista)\n\nMartin Gajdoš [martyn gajdoš] (* 30. prosince 1952) je bývalý slovenský fotbalový útočník.\n\nV československé lize hrál za Lokomotívu Košice, aniž by skóroval.\n\n\n"}
{"id": "1254247", "url": "https://cs.wikipedia.org/wiki?curid=1254247", "title": "Ladislav Gacek", "text": "Ladislav Gacek\n\nLadislav Gacek [\"ladislau\"] (* 22. září 1942) je bývalý slovenský fotbalový útočník.\n\nZačínal ve Slovanu Moldava nad Bodvou. V československé lize hrál za VSS Košice. Nastoupil ve 14 ligových utkáních a vstřelil jeden prvoligový gól.\n\n\n"}
{"id": "1254250", "url": "https://cs.wikipedia.org/wiki?curid=1254250", "title": "Dorn", "text": "Dorn\n\nDorn (něm. trn) může znamenat:\n\n\n"}
{"id": "1254252", "url": "https://cs.wikipedia.org/wiki?curid=1254252", "title": "Štědrá bába", "text": "Štědrá bába\n\nŠtědrá bába či vrtibába, označovaná též přízvisky klokavá, klovcová nebo šťuchává, byla v české lidové kultuře postava nadělující o Vánocích dárky, patřící mezi takzvané středozimky. Byla představována převlečenou ženou, někdy i mužem, oděnou například v bílé prostěradlo a čapí masku. Kromě přinášení darů také prováděla různé žerty a hrozila metlou.\n\nZnáma byla například v Krkonoší a Podkrkonoší, ve Škodějově byla tato tradice živá ještě v 50. letech 20. století. Podle Čeňka Zíbrta ve Vysokém nad Jizerou děti věší na Štědrý večer pro Štědrou bábu punčochy co nejblíže dveřím, ta nikdy nevstoupí do světnice a nelze ji tak spatřit, na Boží hod ráno v nich naleznou dárky, zlobivé děti ale můžou například dostat zmrzlé brambory. Existují také snahy o obnovu tohoto zvyku, například v Tanvaldu.\n\nŠtědrá bába je také název rozhlasové pohádky Marie Kubátové z roky 1993.\n"}
{"id": "1254253", "url": "https://cs.wikipedia.org/wiki?curid=1254253", "title": "90 Shilling", "text": "90 Shilling\n\n90 Shilling je pivo vyráběné americkým pivovarem Odell Brewing Company, prvně uvařené v roce 1989.\n\nPivo 90 Shilling bylo poprvé uvařeno v roce 1989, tedy ve stejném roce, kdy byl otevřen pivovar Odell. Jedná se o odlehčený ale skotského typu, který je měděné barvy s karamelovým aroma a chutí s náznaky čokolády, ovoce a oříšků. Toto pivo je vlajkovou lodí pivovaru a označení 90 v názvu poukazuje na jeho kvalitu.\n\nPivo obsahuje 5,6 % alkoholu.\n\n\n"}
{"id": "1254254", "url": "https://cs.wikipedia.org/wiki?curid=1254254", "title": "Cementárna Mokrá", "text": "Cementárna Mokrá\n\nCementárna Mokrá (\"Cementárny a vápenky Mokrá\") se nachází v obci Mokrá-Horákov v okrese Brno-venkov na jižním okraji jihomoravského krasu a je součástí společnosti \"Českomoravský cement, a.s.\" Cementárna byla založena v šedesátých letech 20. století. Do roku 1998 byla součástí akciové společnosti \"Cementárny a vápenky Mokrá\" cementárna Maloměřice. V roce 2003 byla odprodána vápenka firmě Carmeuese Czech Republic, s. r. o.\n\nVyužívání vápencového ložiska v okolí Brna má dlouhodobou tradici. V okolí Brna se nacházelo několik vápenek. V roce 1907 v Maloměřicích byla založena cementárna. V letech 1957–1959 byla vypracována studie zaměřená na různé způsoby využití vápencových zásob. V roce 1961 byl otevřen lom Mokrá a schváleny projekty k výstavbě nové cementárny. V květnu roku 1961 byly zahájeny přípravné práce v budoucím lomu, stavební práce komunikací, úprava nádraží v Blažovicích a výstavba vodních nádrží. V roce 1965 (25. března) byl ministerstvem stavebnictví zřízen národní podnik Cementárna Mokrá. V roce 1968 byla zapálená první rotační pec na výpal slínku. V roce 1969 byly uvedeny do provozu rotační pece na výpal vápna a mlýny na mletí cementu. Dne 1. ledna 1980 vznikly Cementárny a vápenky Mokrá k. p., který zahrnoval závody: Maloměřická cementárna, Cementárna a vápenka Mokrá, Vápenka Čebín, Vápenka Mikulov a v roce 1985 byl připojen závod Vápenka Tlumačov. V roce 1989 (leden) vznikl státní podnik Cementárny a vápenky Mokrá, který byl v dubnu změněn na Cementárny a vápenky Mokrá, koncernový podnik. 1. ledna 1991 byla akciová společnost privatizována, majoritním akcionářem se stala společnost CBR Cimenteries S. A., Belgie. V roce 1998 Cement Bohemia Praha, a.s. se sloučila se společností Cementárny a vápenky Mokrá, a.s. a vytvořily nový podnik Českomoravský cement, a.s.\n\nV roce 2003 byla prodána výroba vápna a s ní souvisejících činností společnosti Carmeuese Czech Republic, s. r. o.\n\nVe stanici Blažovice vede vlečka č. 5009 přes Sivice do cementárny Mokrá. V cementárně je velké seřaďovací nádraží s opravárenskými dílnami pro opravu vozových skříní a nástaveb. Za seřaďovacím nádražím je nákladní nádraží se zásobníky na cement a vápno. Provoz obou nádraží je řízen centrálně.\n\nLom Mokrá se nachází v oblasti Moravskoslezského devonu. Dobývací prostor byl vyhlášen v roce 1961 a stanovena rozloha na 265,98 ha. Ve velkolomu mezi obcemi Horákov-Mokrá a Hostěnice se nacházejí tři lomy (západní, střední a východní).\n\nTechnika v lomu: Belaz 540A (nosnost 40tun), nakladač Cat 990, 950H, 990H, dampr Cat 775B, v roce 2015 nakladač Cat 988K (hmotnost 51 tun, výkon 432 kW, objem lopaty 6,4–7,6 m),dampr Komatsu HD465-7 (nosnost 55 t, 552 kW), v roce 2016 byl dán do provozu dampr Cat 775G (nosnost 120 tun, výkon 825 k).\n\n\n\n\n"}
{"id": "1254255", "url": "https://cs.wikipedia.org/wiki?curid=1254255", "title": "Eulalie Bourbonská", "text": "Eulalie Bourbonská\n\nEulalie Bourbonská (12. února 1864, Madrid, Španělsko – 8. března 1958, Irun) byla španělská infantka, nejmladší potomkek Isabely II. Španělské a Františka Cádizského. Byla sestrou krále Alfonsa XII. a tetou krále Alfonsa XIII. Byla známa svými kontroverzními knihami, které většinou kritizovaly zahraniční vůdce, ale také španělskou i zahraniční vládu.\n\nEulalie se narodila 12. února 1864 v Královském paláci v Madridu jako třetí dcera a nejmladší ze čtyř dětí královny Isabely II. a Františka Cádizského. 14. února 1864 byla pokřtěna jako \"María Eulalia Francisca de Asís Margarita Roberta Isabel Francisca de Paula Cristina María de la Piedad\". Jejími kmotry byli parmský vévoda a jeho sestra Markéta.\n\nV roce 1868 byla Eulalie a její rodina donucena revolucí opustit Španělsko. Žili v Paříži, kde byla Eulalie vzdělávána. První svaté přijímání obdržela v Římě od papeže Pia IX.\n\nV roce 1874 byl Eulaliin bratr dosazen na trůn místo jejich matky královny Isabely II. O tři roky později se Eulalie vrátila do Španělska. Nejdříve žila se svou matkou v El Escorialu, ale poté se přestěhovala do Alcázaru v Seville a pak do Madridu.\n\n6. března 1886 se Eulalie v Madridu provdala za svého bratrance, vévodu Antonína z Galliery, syna Antonína z Montpensier a jeho manželky, Luisy Fernandy Španělské. Obřad vedl kardinál Zeferino González y Díaz Tuñón, sevillský arcibiskup. Svatba byla o několik měsíců opožděna, z důvodu smrti Eulaliina bratra, krále Alfonsa XII. Eulalia a Antonín trávili líbánky v Královském paláci v Aranjuezu.\n\nEulalie měla s Antonínem dva synyː\n\n\nPo narození mladšího syna, žila Eulalie od manžela odděleně. Udržovala sídla ve Španělsku a Paříži, ale často navštěvovala Anglii.\n\nV květnu 1893 navštívila Eulalie Spojené státy; její kontroverzní návštěva Světové výstavy 1893 v Chicagu byla velmi dobře zdokumentována. Cestovala nejdříve do Portorika, pak do Havany na Kubě, Washington, D.C., kde byla přijata prezidentem Groverem Clevelandem v Bílém domě. Poté pokračovala do New Yorku. Eulalie byla později uznána členkou \"Daughters of the American Revolution (DAR)\" jako potomek krále Karla III. Španělského.\n\nEulalie byla autorkou několika prací, které byly v královských kruzích považovány za kontroverzní.\n\nV roce 1912 Eulalie pod pseudonymem \"comtesse de Avila\" napsala \"Au fil de la vie\" (Paříž: Société française d'Imprimerie et de Librarie, 1911), přeloženo do angličtiny jako \"The Thread of Life\" (Nit života) (New York: Duffield, 1912). V knize Eulalie vyjádřila své myšlenky o vzdělání, o nezávislosti žen, rovnosti tříd, socialismu, náboženství, manželství, předsudcích a tradicích. Její synovec král jí telegrafoval a požadoval, aby pozastavila vydání knihy, dokud ji on neuvidí a nedá jí povolení k jejímu zveřejnění. Eulalie mu odmítla vyhovět.\n\nV květnu 1915 Eulalie napsala článek o německém císaři do \"The Strand Magazine\". Příští měsíc vydala \"Court Life from Within (Uvnitř dvorního života)\" (Londýn: Cassell, 1915; reprinted New York: Dodd, Mead, 1915).\n\nV srpnu 1925 Eulalie napsala \"Courts and Countries After The War (Dvory a země po válce)\" (London: Hutchinson, 1925; reprinted New York: Dodd, Mead, 1925). V této práci komentovala světovou politickou situaci, a zejména vyjádřila víru, že nikdy nemůže být mezi Francií a Německem mír. Také vyhlásila postřeh o tom, že italský Benito Mussolini překročil italské hranice.\n\nV roce 1935 vydala ve francouzštině své paměti, \"Mémoires de S.A.R. l'infante Eulalie, 1868-1931\" (Paris: Plon, 1935). V červenci 1936 byly vydány v angličtině jako \"Memoirs of a Spanish Princess, H.R.H. the Infanta Eulalia\" (London: Hutchinson, 1936; reprinted New York: W.W. Norton, 1937).\n\n9. února 1958 měla Eulalie ve svém době v Irunu infarkt. Zemřela tam 8. března a byla pohřbena v Pantheonu princezen v El Escorialu.\n\n\n\n"}
{"id": "1254256", "url": "https://cs.wikipedia.org/wiki?curid=1254256", "title": "1612er Zwicklbier", "text": "1612er Zwicklbier\n\n1612er Zwicklbier je pivo vyráběné německým pivovarem Hofbräuhaus Traunstein, prvně uvařené v roce 1612.\n\nPivo 1612er Zwicklbier je vyráběno z chmele, který si pivovar sám vlastně pěstuje na farmě v Hallertau. Začalo se vařit souběžně s otevřením pivovaru, který založil vévoda Maximilian I.. Jedná se o nefiltrované pivo čepované ze sudu nebo tanku a k dostání je pouze v pivovarské restauraci a nebo v pivnicích, nabízejících nejlepší podmínky pro dozrávání.\n\nPivo je oblíbené zejména v Bavorsku.\n\nObsahuje 5,3 % alkoholu, ideální teplotou konzumace je 7-8 °C.\n\n\n"}
{"id": "1254257", "url": "https://cs.wikipedia.org/wiki?curid=1254257", "title": "Jean-Baptiste Lamy", "text": "Jean-Baptiste Lamy\n\nJean-Baptiste Lamy (11. října 1814, Lempdes, dep. Puy-de-Dôme, Francie – 13. února 1888, Santa Fe, USA) byl římskokatolický duchovní francouzského původu, první apoštolský vikář a následně arcibiskup v novomexickém Santa Fe. Jeho osudy zpracovala americká spisovatelka Willa Catherová ve svém románu \"Smrt si jde pro arcibiskupa\".\n\n"}
{"id": "1254259", "url": "https://cs.wikipedia.org/wiki?curid=1254259", "title": "Jeřeň (tvrz)", "text": "Jeřeň (tvrz)\n\nJeřeň je zaniklá tvrz ve stejnojmenné vesnici u Valče v okrese Karlovy Vary. Zachovalo se po ní okrouhlé tvrziště. Od roku 1964 je chráněna jako kulturní památka.\n\nPrvní písemná zmínka o vesnici pochází z roku 1280, kdy zde sídlil purkrabí Konrád Třebovský. O jedenáct let později je zmiňován Oldřich z Jeřně. Samotná tvrz se v pramenech objevuje poprvé v roce 1321, kdy patřila Evanovi z Jeřně, který pocházel z rodu vladyků z Nečtin. Jeho synové Evan a Heřman spolu s Jeřní vlastnili také Skytaly až do roku 1382, kdy své panství prodali pánům z Rýzmburka, z nichž je v roce 1407 připomínán zchudlý Boreš z Oseka. V roce 1476 byl pánem tvrze Jan Vykart ze Šanova, jehož potomek Aleš je na tvrzi zmiňován ještě roku 1558. Po něm následoval Vykart, který zemřel před rokem 1585. Jeho pět synů Jeřeň prodalo Janu Valdemarovi z Lobkovic, který ji připojil k Valči.\n\nDochované tvrziště má okrouhlý půdorys o průměru čtyřicet metrů. Centrální pahorek obepínal vodní příkop, který se částečně dochoval na východní straně. Archeologický výzkum provedený v roce 1997 na ploše pahorku odhalil artefakty ze třináctého až šestnáctého století, stopy požáru a základy zděné stavby s pravděpodobně čtvercovým půdorysem o rozměrech 10 × 10 metrů a silou zdiva 280 centimetrů. Polozřícené sklepy pochází nejspíše až z devatenáctého století.\n\nTvrziště se nachází na pozemku domu čp. 23 a není volně přístupné. Vesnicí vede cyklotrasa č. 2152 z Blatna do Valče.\n"}
{"id": "1254260", "url": "https://cs.wikipedia.org/wiki?curid=1254260", "title": "1698 (pivo)", "text": "1698 (pivo)\n\n1698 je pivo vyráběné britským pivovarem Shepherd Neame, prvně uvařené v roce 1998.\n\nPivo 1698 se poprvé uvařilo jako výroční v roce 1998. V té době mělo velmi vysoký obsah alkoholu, konkrétně 10,5 %, bylo prodáváno rok a poté staženo z prodeje. V roce 2005 bylo rozhodnuto o obnově výroby tohoto piva. Dokvašovalo se v lahvi, vylepšena byla mikrobiologie a je třikrát chmeleno (poprvé pro hořkost, podruhé pro vůni a potřetí pro filtraci mladiny a přípravu na kvašení).\n\nAktuální obsah alkoholu tohoto piva je 6,5 %, ideální teplota konzumace je pak 9 - 11 °C.\n\n\n"}
{"id": "1254262", "url": "https://cs.wikipedia.org/wiki?curid=1254262", "title": "1999 (pivo)", "text": "1999 (pivo)\n\n1999 je pivo vyráběné brazilským pivovarem Cervejaria Baden Baden, prvně uvařené v roce 2004.\n\nPivo 1999 je ale britského typu, vařené od roku 2004. Tento druh piva je v Jižní Americe velmi vzácný a o to víc úspěšný. Voní po ječném sladu, doplněném o vůni karamelu a dřeva. Doporučováno je jako doplněk k červenému i bílému masu. Tvůrcem piva je německý sládek Otto Siegfried Dummes.\n\nPivo obsahuje 5,2 % alkoholu a ideální teplotou konzumace je 8 °C.\n\n\n"}
{"id": "1254263", "url": "https://cs.wikipedia.org/wiki?curid=1254263", "title": "Aardmonnik", "text": "Aardmonnik\n\nAardmonnik je pivo vyráběné belgickým pivovarem De Struise Brouwers, prvně uvařené v roce 2006.\n\nPivo Aardmonnik je Old Brown alem z Vlámska. Toto pivo zraje a dozrává ve francouzských dubových sudech 18 měsíců, vařeno je z 30 % starého a 70 % nového piva a jedná se o velmi suché pivo s kyselejším nádechem chuti. Po napití je znát nádech alkoholu, cítit je i chuť třešní, švestek, dubu a fíků. Pivo vzniká mícháním brown ale.\n\nAardmonnik obsahuje poměrně vysokých 8 % alkoholu a konzumuje se ideálně za teploty 12 °C.\n\n\n"}
{"id": "1254264", "url": "https://cs.wikipedia.org/wiki?curid=1254264", "title": "Viktorie Sasko-Kobursko-Kohárská", "text": "Viktorie Sasko-Kobursko-Kohárská\n\nViktorie Sasko-Kobursko-Kohárská (14. února 1822 – 10. prosince 1857) byla dcerou Ferdinanda Sasko-Kobursko-Gothajského a Marie Antonie Koháry de Csábrág. Její otec byl druhým synem Františka Sasko-Kobursko-Saalfeldského a Augusty Reuss-Ebersdorf.\n\nNarodila se jako dcera Ferdinanda Sasko-Kobursko-Gothajského a Marie Antonie Koháry de Csábrág. Její matka byla dcerou a dědičkou Ferencze Józsefa Koháry de Csábrág. Když Antoniin otec v roce 1826 zemřel, zdědila jeho pozemky na Slovensku a v Uhrách. Viktoriiným starším bratrem byl král Ferdinand II. Portugalský, jejími bratranci a sestřenicemi byli britská královna Viktorie, její manžel princ Albert a král Leopold II. Belgický a jeho sestra, mexická císařovna Charlotta.\n\n27. dubna 1840 se Viktorie v Château de Saint-Cloud provdala za Ludvíka Orleánského, od narození známého jako vévoda z Nemours, druhého syna krále Ludvíka Filip. Po revolučním roce 1848 musela královská rodina opustit Francii a usadit se v Anglii.\n\nVévoda a vévodkyně z Nemours měli čtyři děti, z nichž všechny, až na nejmladší Blanku, která se nikdy nevdala, měly své vlastní potomky. Viktorii její manžel přežil a zemřel v roce 1896. Ona zemřela dva měsíce po porodu dcery Blanky v Claremontu a byla pohřbena v kapli Svatého Karla Boromejského ve Weybridge. Její ostatky byly v roce 1979 přeneseny do královské kaple v Dreux, tradičního pohřebiště Orleánských.\n\n\n"}
{"id": "1254266", "url": "https://cs.wikipedia.org/wiki?curid=1254266", "title": "Joseph Machebeuf", "text": "Joseph Machebeuf\n\nJoseph Projectus Machebeuf (11. srpna 1812, Riom, dep. Puy-de-Dôme, Francie – 7. října 1889, Denver, USA) byl římskokatolický duchovní francouzského původu, první apoštolský vikář a následně biskup v colloradském Denveru. Jeho osudy zpracovala americká spisovatelka Willa Catherová ve svém románu \"Smrt si jde pro arcibiskupa\".\n\n"}
{"id": "1254269", "url": "https://cs.wikipedia.org/wiki?curid=1254269", "title": "Pavlova Ves", "text": "Pavlova Ves\n\nPavlova Ves je obec na Slovensku, v okrese Liptovský Mikuláš v Žilinském kraji. Obec se nachází v západní části Liptovské kotliny na úpatí Západních Tater.\n\nObcí protéká potok Petruška.\n\nPrvní písemná zmínka o obci pochází z roku 1469. V obci je římskokatolický kostel svatého Petra a Pavla z roku 1932.\n"}
{"id": "1254270", "url": "https://cs.wikipedia.org/wiki?curid=1254270", "title": "Victor Ninov", "text": "Victor Ninov\n\nVictor Ninov (; * 1959) je vědec z oboru jaderné chemie v Lawrence Berkeley National Laboratory (LBNL), jehož práce přispěly k objevu prvku 118 oganesson (Og) a prvku 116 livermorium (Lv). Ninov byl vyškolen na Gesellschaft für Schwerionenforschung (GSI) v Německu. Jeho jeho přechod do LBNL z GSI byl považován za převrat, jelikož byl zapojený do objevu darmstadtia, roentgenia a kopernicia a byl považován za jednoho z předních odborníků v používání složitých typů softwarů potřebný pro detekci rozpadu řetězu nestabilních transuranských prvků.\n"}
{"id": "1254272", "url": "https://cs.wikipedia.org/wiki?curid=1254272", "title": "Tlučkův mlýn", "text": "Tlučkův mlýn\n\nTlučkův mlýn (též \"Sulanův\") je název historického mlýna na levém břehu Otavy v katastru vsi Borečnice. Mlýn byl stejně jako řada dalších zbořen v roce 1960, kdy došlo k výstavbě Orlické přehrady. V průběhu století se na něm vystřídala řada mlynářů. Někteří byli vlastníky, jiní si objekt pouze pronajímali. Od konce 19. století máme zprávy o rozšiřování a postupné modernizaci mlýna. K mletí na zakázku se přidalo mletí komerční, po určitou dobu zde fungovala pila na dřevo, restaurace s parketem. Na mlýně bylo možno přespat. Vedle činnosti mlynářské jeho obyvatelé obhospodařovali pole a lesy, měli právo lovu ryb.\n\nPrvní písemná zmínka o mlýně pochází z roku 1405, kdy ho Mikuláš Volyňský dává v užívání píseckému špitálu. Později se vlastníci a nájemci mlýna pravidelně střídali. Koncem 19. století za mlynářování Matěje Šebelleho jsou uváděna čtyři mlýnská kola na spodní vodu na mletí především žitného a ječmeného zrna. Páté kolo sloužilo pile. \n\nV roce 1871 byla nad mlýnem dokončena kaple Kaple Panny Marie Lurdské. Kaple byla postavena z lámaného kamene a pojmenována po vzoru poutní kaple v Lurdech, údajně na žádost babičky místního mlynáře Kubrichta. Roku 2012 byla kaplička obnovena a znovuvysvěcena.\n\nPo roce 1880, za mlynáře Aloise Kubrichty patřílo k mlýnu deset hektarů polí, les, právo rybolovu v délce dva kilometry a slup. V této době také skončilo využití mlýna k řezání dříví. V roce 1923 za Stanislava Sulana mlýn vyhořel a musel být znovu postaven. Byl modernizován a získal i generátor elektrického proudu. Byla zde zřízena letní restaurace s parketem, kterou Sulan pronajal jiným podnikatelům a sám hostům ve mlýně nabízel pokoje. V roce 1931 Sulan pronajal mlýn Jindřichu Caisovi ze zdíkovského mlýna na Šumavě. Ten pokračoval v modernizaci. Za druhé světové války mlel Cais na černo a po nocích prodával mouku lidem. Když Jindřichu Caisovi skončil v roce 1945 pronájem, začal zde pracovat Stanislavův syn Václav. Ten rozšířil selské mletí o obchodní. Na místo mletí pro sedláky z okolních vesnic tak začal zkupovat zrno, mlít a mouku prodávat pekařům v Písku. V roce 1951 převzalo mlýn Hospodářské družstvo v Písku a poté Jihočeské mlýny v Českých Budějovicích. Po povodních v roce 1954 byl mlýn uzavřen a v souvislosti s výstavbou Orlické přehrady v roce 1960 zbořen. V současné době se v místě nachází jen torzo jezu, které ale zaplavuje rozliv Orlické přehrady.\n"}
{"id": "1254290", "url": "https://cs.wikipedia.org/wiki?curid=1254290", "title": "Marie Ludovika Bavorská", "text": "Marie Ludovika Bavorská\n\nMarie Ludovika Bavorská (6. července 1872 - 10. června 1954) byla dcerou posledního bavorského krále, Ludvíka III. a jeho manželky, Marie Terezy Rakouské-Este. Její manžel Ferdinand Pius z Calabrie, se stal 26. května 1934 hlavou rodu Bourbon-Obojí Sicílie a ona se tedy stala titulární královnou Obojí Sicílie.\n\nPrincezna Marie Ludovika se provdala 31. května 1897 v Mnichově za Ferdinanda Pia z Calabrie, nejstaršího syna Alfonsa Neapolsko-Sicilského a jeho manželky Marie Antonietty Bourbon-Obojí Sicílie. Pár měl šest dětíː\n\n"}
{"id": "1254291", "url": "https://cs.wikipedia.org/wiki?curid=1254291", "title": "Děpolt starší Popel z Lobkowicz", "text": "Děpolt starší Popel z Lobkowicz\n\nDěpolt starší Popel z Lobkowicz (asi 1530 – 22. února 1594), před smrtí zvaný nejstarší byl příslušník perucké pošlosti bílinské větve šlechtického rodu Lobkoviců a hejtman slánského kraje. Pohřben byl 14. března 1594.\n\nNarodil se jako první syn a první ze tří potomků Jiřího Popela z Lobkowicz († 15. březen 1534), zakladatele perucké pošlosti, a jeho manželky Alžběty (Elišky) Krajířové z Krajku († 24. duben 1565). Měl dva sourozence. \n\nVlastnil Divice, Malíkovice a Vinařice. 24. května 1555 se majetkově vyrovnal se svým bratrem Jindřichem (asi 1532–1576).\n\nOženil se s Kateřinou z Donína, dcerou Mikuláše z Donína († 1540) a jeho manželky Ludmily z Leskovce.\nNarodily se jim dvě děti (syn a dcera):\n\n\n\n"}
{"id": "1254293", "url": "https://cs.wikipedia.org/wiki?curid=1254293", "title": "Diffa", "text": "Diffa\n\nDiffa je město na jihovýchodě Nigeru poblíž hranice s Nigérii. Je hlavním městem stejnojmenného regionu.\n\nPři sčítání lidu v roce 1977 měla Diffa 4253 obyvatel, při sčítání v roce 1988 zde žilo 13 387 lidí. Podle údajů ze sčítání z roku 2001 zde žilo 23 233 obyvatel. V roce 2012 vzrostl počet obyvatel na 56 437.\n"}
{"id": "1254295", "url": "https://cs.wikipedia.org/wiki?curid=1254295", "title": "Dalněgorsk", "text": "Dalněgorsk\n\nDalněgorsk () je město v Přímořském kraji v Ruské federaci. Při sčítání lidu v roce 2010 měl přibližně sedmatřicet tisíc obyvatel. Dalněgorsk je administrativním centrem Dalněgorského městského okruhu.\n\nDalněgorsk leží v jihovýchodní části pohoří Sichote-Aliň na řece Rudnaja, která se přibližně třicet kilometrů jihovýchodně od Dalněgorsku vlévá do Japonského moře. Od Vladivostoku, správního střediska Přímořského kraje, je Dalněgorsk vzdálen přibližně 350 kilometrů severovýchodně.\n\nDalněgorsk vznikl v roce 1897 pod jménem Teťuche () převzatým z čínského názvu zdejší řeky (), které bylo změněno na \"Dalněgorsk\" až v rámci přejmenovávání geografických objektů na ruském Dálném východě v roce 1972.\n\nPodnětem k založení sídla byl vznik dolů na olovo a zinek, které zde vybudoval švýcarský přistěhovalec Jules Briner. Jeho synovi Borisu Brynnerovi se podařilo podržet těžební právo až do roku 1931, kdy už byl jedním z mála posledních soukromých podnikatelů v Sovětském svazu. Jeho vnuk Yul Brynner se později proslavil ve Spojených státech amerických jako herec.\n\nOd roku 1930 bylo Teťuche sídlem městského typu, městem se stalo už jako Dalněgorsk v roce 1989.\n\n"}
{"id": "1254300", "url": "https://cs.wikipedia.org/wiki?curid=1254300", "title": "Kateřina z Montfortu", "text": "Kateřina z Montfortu\n\nKateřina z Montfortu, provdaná Kateřina Hradecká z Montfortu (12. srpna 1556, hrad Mannsberg, Korutany – 31. března 1631, Jindřichův Hradec), byla šlechtična pocházející ze štýrského hraběcího rodu Montfortů. Byla dvorní dámou arcivévodkyně Marie Anny Bavorské a roku 1574 se provdala za českého šlechtice Adama II. z Hradce, se kterým později v Jindřichově Hradci založila jezuitskou kolej.\n\nKateřina se narodila 12. srpna 1556 jako třetí potomek Jakuba I. z Montfortu a jeho manželky Kateřiny Fuggerové. Měla sedm sourozenců: sestru Sibylu a šest bratrů.\n\nRoku 1571, jako patnáctiletá, byla zasnoubena s Adamem II. z Hradce. Svatba se odehrála o tři roky později, konkrétně 5. září, a již o několik týdnů později se i s manželem přestěhovala do Jindřichova Hradce. Rok poté se páru narodil i první potomek: syn Vilém Zachariáš. Později následovala i dcera Bohunka a další čtyři děti. Ze všech dětí ale svoji matku přežila pouze dcera Lucie Otýlie, která se roku 1602 provdala za Viléma Slavatu z Chlumu a Košumberka. S ní a jejím manželem kvůli stavovskému povstání roku 1619 emigrovala do Pasova. Do Čech se vrátila v roce 1622 a později zde i zemřela.\n\n"}
{"id": "1254304", "url": "https://cs.wikipedia.org/wiki?curid=1254304", "title": "Dálnice Ljulin", "text": "Dálnice Ljulin\n\nDálnice Ljulin ( \"Автомагистрала Люлин\") je dálnice v západním Bulharsku. Nese označení A6. Spojuje Sofijský okruh s dálnicí Struma a vede po ní evropská silnice E79. V provozu je v celé své délce 19 km od roku 2011.\n\nDálnice nese jméno po pohoří Ljulin, přes něž vede.\n\nDálnice začíná v nadmořské výšce 625 m a potom stoupá pohořím Ljulin až na svoje nejvyšší místo, zhruba na staničení km 6,4, kde dosahuje téměř 950 m n. m., a následně tunelem Malo Bučino překonává rozvodí Iskăr - Struma. Odtud klesá, přičemž se na dlouhém úseku pohybuje ve výšce okolo 850 m. Končí na silničním uzlu Daskalovo ve výšce 742 m, kde plynule přechází v dálnici Struma na svém staničení km 19,135 ≡ km 287,365.\n\nV celé své délce je čtyřproudová se dvěma oddělenými jízdními směry a odstavným pruhem v každém z nich. Její návrhová rychlost je 100, resp. 110 km/h podle složitosti terénu. \n\nVýstavba dálnice byla zahájena poté, co Evropská komise schválila v prosinci 2004 spolufinancování stavby. Očekávané náklady byly 148,5 miliónu €, z nichž 111,4 miliónu pocházelo z unijních fondů.\n\nV červnu 2005 byla vyhlášena veřejná soutěž na zhotovitele stavby a v listopadu byly nabídky otevřeny. Uchazečů bylo 21 a ceny se pohybovaly od 142 219 849 € do 221 260 044 €, přičemž nejvyšší nabídka byla od česko-slovenského sdružení \"MeDo Ljulin\" (\"Metrostav\" + \"Doprastav\"). Téhož měsíce byla vyhlášena veřejná soutěž na stavební dozor.\n\nSmlouva o výstavbě byla uzavřena se sdružením tureckých firem \"Mapa – Cengiz\" 8. srpna 2006 za cenu 137,382 miliónu €. Vlastní práce byly zahájeny v lednu 2007 se lhůtou výstavby 3 roky. Když byly v červnu 2008 již provedeny práce v objemu 330 tisíc m³ výkopů, 152 tisíc m³ násypů, 10 tisíc m³ betonu, 1,1 tisíc tun výztuže a přes 2 tisíce metrů pilot, zdálo se, že by mohlo dojít ke zkrácení termínu, nicméně postupně bylo zřejmé, že uvedení do provozu 30. září 2010 nebude dodrženo. Aby se ulehčilo dopravě v trase Sofie – Pernik – dálnice Struma, byl 17. prosince částečně zprovozněn dálniční uzel Daskalovo, a to po dvou pruzích ve směru na Pernik a na Vladaju, jakož i propojení s dálnicí Struma. Dálnice byla zprovozněna 15. května 2011.\n\nCelkové náklady dosáhly 185 miliónů € a jde o první bulharskou dálnici, která byla kompletně postavena.\n\nNa trase se nachází tři tunely o celkové délce 1 260 m, 26 mostů s celkovou délkou 6 km, 3 silniční uzly a opěrné zdi o délce přes 2 762 m.\n\nJde o dvě tunelové trouby, každá o délce 450 m s průjezdnou šířkou 11,2 m.\n\nJde o dvě tunelové trouby, každá o délce 350 m s průjezdnou šířkou 12,3 m.\n\nJde o dvě tunelové trouby, každá o délce 500 m s průjezdnou šířkou 12,5 m.\n\nJde o dva souběžné železobetonové mosty, každý o šířce 16 m, které ve výšce až 42 m překlenují horské údolí.\n\n"}
{"id": "1254307", "url": "https://cs.wikipedia.org/wiki?curid=1254307", "title": "Evžen Alexandr František Thurn-Taxis", "text": "Evžen Alexandr František Thurn-Taxis\n\nEvžen Alexandr František, 1. kníže Thurn-Taxis († 21. února 1714, Frankfurt nad Mohanem) byl první kníže Thurn-Taxis a generální poštmistr císařské pošty.\n\nNarodil se jako druhý syn Lamorala II. Klaudia Františka, hraběte Thurn-Taxis a jeho manželky hraběnky Anny Františky Eugenie Hornské. Pokřtěn byl 11. ledna 1652 v Bruselu.\n\nPo smrti svého otce, nastoupil na místo generálního poštmistra. Roku 1681, poslední habsburský král Španělska Karel II. jej povýšil z hraběte na knížete a císař Leopold I. jej roku 1695 povýšil na říšského knížete.\n\nPoprvé se oženil s princeznou Annou Adelheidou Fürstenbersko-Heiligenberskou, dcerou Hermanna Egona, hraběte Fürstenberg-Heiligenberg a jeho ženy hraběnky Franzisky Fürstenberg-Stühlingen. Spolu měli 10 dětí:\n\nPo smrti své první manželky, se oženil s hraběnkou Annou Augustou Hohenlohe-Waldenburg-Schillingsfürst, dcerou hraběte Ludwiga Gustava Hohenlohe-Waldenburg-Schillingsfürst a jeho manželky Anny Barbary von Schönborn. Spolu měli 4 děti:\n\n"}
{"id": "1254308", "url": "https://cs.wikipedia.org/wiki?curid=1254308", "title": "Římskokatolická farnost Písařov", "text": "Římskokatolická farnost Písařov\n\nŘímskokatolická farnost Písařov je územní společenství římských katolíků v děkanátu Zábřeh s farním kostelem Rozeslání svatých apoštolů.\n\nDuchovní správa je poprvé zmiňována roku 1350, tehdy obec patřila do biskupství v Litomyšli. Kolem poloviny šestnáctého století se fara dostala do rukou nekatolíků. Roku 1624 byla farnost zrušena. Roku 1785 byl postaven nynější kostel a zasvěcen Rozeslání svatých apoštolů. Od července 2010 byl ustanoven administrátorem excurrendo R. D. Mgr. Ing. Radek Maláč z Červené Vody. Toho od července 2017 vystřídal R. D. Mgr. Vitalij Molokov.\n\nKaždoročně se ve farnosti koná tříkrálová sbírka, v roce 2016 se při ní vybralo v Písařově 17 437 korun.\n\nPro farnost, stejně jako další farnosti děkanátu Zábřeh, vychází každý týden Farní informace.\n\n"}
{"id": "1254312", "url": "https://cs.wikipedia.org/wiki?curid=1254312", "title": "Arnold Böcklin (písmo)", "text": "Arnold Böcklin (písmo)\n\nArnold Böcklin je typ písma, které roku 1904 navrhlo písmolijectví Otto Weisert. Písmo bylo pojmenováno na památku Arnolda Böcklina, švýcarského malíře, zemřelého roku 1901.\n\nJedná se pravděpodobně o nejznámější secesní písmo, které zažilo obrození v 60. a 70. letech 20. století. Jeho vliv je vidět i v dílech ilustrátorů Rogera Deana a the stuckistického umělce Paula Harveyho.\n\nProtože bylo pod názvem „Arabia“ součástí prvních verzí aplikace CorelDRAW, bylo spojováno se Středním východem a orientálními motivy v řadě kontextů, od restaurací s kebabem po koloniály, přestože s arabským písmem nemá nic společného.\n\nPísmo bylo použito například na albu Jamese Blunta Back To Bedlam. Dále bylo používáno v logu časopisu White Dwarf magazine z přelomu 70. a 80. let a na obalech mnoha svých alb jej používala hudební skupina Dinosaur Jr.\n\nSpolečnost Data East použila toto písmo na titulní obrazovce své počítačové hry \"Hippodrome\" z roku 1989.\n\n"}
{"id": "1254313", "url": "https://cs.wikipedia.org/wiki?curid=1254313", "title": "Římskokatolická farnost Zvole u Zábřehu", "text": "Římskokatolická farnost Zvole u Zábřehu\n\nŘímskokatolická farnost Zvole u Zábřehu je územní společenství římských katolíků v děkanátu Zábřeh s farním kostelem Neposkvrněného početí Panny Marie.\n\nPrvní písemná zmínka o obci pochází z roku 1273, o dva roky později je zmiňován zdejší filiální kostel svatého Jiljí. Ten byl za husitských válek zničen a musel být roku 1444 znovu postaven. Během třicetileté války byla obec zpustošena a počet obyvatel se snížil.\nRoku 1854 byl zdejší kostel úplně zničen požárem, a proto byl postaven nový, který byl v roce 1876 zasvěcen Neposkvrněnému Početí Panny Marie.\n\nOd března 2008 byl administrátorem excurrendo R. D. Mgr. František Eliáš. Ten se zde od července 2017 stal farářem.\n\nFarnost se pravidelně podílí na projektu Noc kostelů.\n\nKaždoročně se ve farnosti koná tříkrálová sbírka, v roce 2016 se při ní vybralo v Zvoli 17 460 korun.\n\nPro farnost, stejně jako další farnosti děkanátu Zábřeh, vychází každý týden Farní informace.\n\n"}
{"id": "1254317", "url": "https://cs.wikipedia.org/wiki?curid=1254317", "title": "Kostel svatého Petra a Pavla (Přešovice)", "text": "Kostel svatého Petra a Pavla (Přešovice)\n\nKostel svatého Petra a Pavla je filiální kostel v římskokatolické farnosti Rouchovany, nachází se na jižním okraji obce Přešovice. Kostel je jednolodní novorománskou stavbou.\n\nKostel byl postaven v roce 1908, v roce 1909 pak byl biskupen Huynem vysvěcen. V září roku 2008 proběhly oslavy sto let od svěcení kostela, oslav se zúčastnil Vojtěch Cikrle. \n\n\n"}
{"id": "1254319", "url": "https://cs.wikipedia.org/wiki?curid=1254319", "title": "Alegorický dvojportrét Bartholomea Sprangera a jeho zesnulé choti Christiny (Aegidius Sadeler)", "text": "Alegorický dvojportrét Bartholomea Sprangera a jeho zesnulé choti Christiny (Aegidius Sadeler)\n\nAlegorický dvojportrét Bartholomea Sprangera a jeho zesnulé choti Christiny je mědiryt Aegidia Sadelera z roku 1600, který věnoval jako epitaf Christiny Müllerové svému příteli, malíři Bartholomeu Sprangerovi. Rytina je jedním z nejproslulejších děl rudolfinského manýrismu. Je součástí sbírky grafiky a kresby Národní galerie v Praze. \n\nMědiryt 290 x 411 mm, II. stav. Pochází ze sbírek Dietrichsteinů na zámku Libochovice, Inv. č. R 155116\n\nV listu je vepsáno věnování Aegidiuse Sadelera, ze kterého lze vyvozovat, že jeho autorským vkladem nebylo pouhé převedení malířské předlohy Bartholomea Sprangera do mědirytu. V kompozici, která má prostorovou hloubku, vyryl alegorické postavy, reprezentující různé druhy umění a slávu, které smrt ani neúprosný čas nemohou zničit. \n\nNa pravé straně je realistický portrét Sprangerovy zemřelé ženy Christiny Müllerové v mladistvém věku na zdobeném sarkofágu, umístěný pod kartuší s nápisem . Odpovídá její podobizně na Epitafu pražského zlatníka Mikuláše Müllera, který Spranger namaloval počátkem 90. let. O jejích vynikajících vlastnostech vypovídají ženské postavy zastupující Zbožnost a bohyni Minervu, zosobnění moudrosti a ctnosti. Malý chlapec s obrácenou uhašenou pochodní, který odhaluje lebku v náručí jako Memento mori, představuje boha smrti Thanatose. Nápisem na přední straně sarkofágu a odhozenou paletou s málštokem se malíř obrací k zemřelé s vědomím, že žádné jeho síly ani obětování vlastního umění ji nemohou navrátit do života. \n\nBartholomeus Spranger na levé straně epitafu hledí na diváka a prstem ukazuje ke své zesnulé manželce. Opírá se o sokl, na kterém nápis sděluje Boží vůli, aby malíř ještě žil a vytvořil slavná díla. Smrt, která na něj míří šípem, se ohlíží na boha Chronose, který v ruce drží přesýpací hodiny, kde ještě čas běží. K alegorickým postavám Malířství, Sochařství a Architektury za malířovými zády se obrací letící bohyně Fáma, která nese nápis VIVIT NUMINE ET NOMINE (Žije s Boží vůlí a svým jménem). \n\nCelá ikonografie grafického listu je nadčasovým poselstvím, které vybízí k úvahám nad smrtelností člověka, významu vzájemné lásky a umělecké tvorby v lidském životě.\nGrafický list se nachází také ve sbírce Muzea hlavního města Prahy.\n"}
{"id": "1254320", "url": "https://cs.wikipedia.org/wiki?curid=1254320", "title": "Česká marketingová společnost", "text": "Česká marketingová společnost\n\nČeská marketingová společnost (ČMS) je jednou z nejstarších profesních organizací v oboru marketingové komunikace. Vznikla v roce 1990. Mezi zakladatele patří její dlouholetá prezidentka Jitka Vysekalová.\n\nOd roku 1995 vydává čtvrtletník Marketing a komunikace. Od roku 2005 uděluje ocenění Marketér roku. Společnost v minulosti organizovala dvakrát do roka ve spolupráci s vydavatelstvím Economia i konference pod značkou Marketing Trend, ty ale od roku 2012 pro nezájem ze strany vydavatelství skončily.\n\nMezi členy prezidia společnosti je mj. i Gustav Tomek, známý marketingový pedagog, který je předsedou komise Marketéra roku.\n\n"}
{"id": "1254321", "url": "https://cs.wikipedia.org/wiki?curid=1254321", "title": "PR Klub", "text": "PR Klub\n\nPR Klub vznikl v roce 1998 jako součást Asociace public relations agentur (APRA), od roku 2001 působí jako samostatný spolek . Spolek sdružuje profesionály z řad fyzických osob, kteří působí v oboru public relations. Cílem spolku je „umožnit členům vzájemná setkávání a napomáhat prostřednictvím nejrůznějších vzdělávacích aktivit k jejich profesnímu růstu“. V současnosti má PR Klub zhruba 150 členů (listopad 2019) .\n\nVedení PR Klubu tvoří jeho Výkonný výbor, jehož předsedou je Pavel Vlček, od května 2016 byla zřízena nová pozice výkonného ředitele: v současnosti tuto roli zastává Michaela Pišiová.\n\nOd roku 2002 PR Klub organizuje soutěž Zlatý středník, která je v tuzemsku nejstarší profesní soutěží hodnotící interní a externí média firem, institucí a spolků Do roku 2018 byl PR Klub spolu s APROU pořadatelem soutěže Mluvčí roku. Od roku 2019 organizuje PR Klub akci Mluvčí roku samostatně, jedná se o oborovou soutěž vyhodnocující práci tiskových mluvčích, kteří vykonáváním profese přímo vytvářejí mediální obraz firem a institucí.\n\nReference\n"}
{"id": "1254322", "url": "https://cs.wikipedia.org/wiki?curid=1254322", "title": "LGBT práva na Maltě", "text": "LGBT práva na Maltě\n\nPráva leseb, gayů, bisexuálů a translidí (LGBT) jsou na Maltě považována za velmi dobře rozvinutá, dokonce i z hlediska evropských standardů. Koncem 20. století se právům LGBT komunity začalo dostávat stále více pozornosti. Stejnopohlavní sexuální styk byl dekriminalizován v r. 1973 se sjednoceným věkem způsobilosti k pohlavnímu styku. Současná Malta je mezinárodně uznávaná jako země s vysokým standardem práv LGBT občanů V říjnu 2015 zařadila evropská část Mezinárodní LGBTI asociace (ILGA-Europe) Maltu na první místo ze 49 sledovaných evropských států. Malta a pouze několik málo zemí má rovnoprávnost LGBT garantovanou ústavně. V r. 2016 se stala Malta první členskou zemí EU, která oficiálně zakázala léčit homosexualitu.\n\nHomofobní a transfobní diskriminace a projevy jsou zakázány celonárodně od r. 2004. Gayové, lesby a bisexuálové smějí otevřeně sloužit v armádě od r. 2002. Maltský zákon o genderové identitě a pohlavních charakteristikách (Gender Identity, Gender Expression and Sex Characteristics Act) je považován za jednu z celosvětově nejkvalitnějších ochran jiných genderových identit a statusů neurčitého pohlaví. Zákon o registrovaném partnerství se obsahově nijak neliší od manželství, vyjma tohoto názvu. Přijat byl v dubnu 2014 a páry žijící v něm mají zcela stejná práva a povinnosti jako manželství, včetně plných adopčních práv. Homosexuálním párům je nicméně stále odepřen přístup k asistované reprodukci a náhradnímu mateřství.\n\nPrůzkum veřejného mínění z r. 2015 indikoval, že většina společnosti podporuje stejnopohlavní manželství, což je značný posun v porovnání s předchozí dekádou. Zákon umožňující párům stejného pohlaví uzavřít manželství přijal maltský parlament 12. července 2017.\n\nJako britská kolonie převzala Malta trestní zákoník Velké Británie, který kriminalizoval pohlavní styk mezi muži. Bylo zde zaznamenáno několik případů trestního stíhání tohoto charakteru, včetně procesu s právníkem Guglielmo Rapinettem, kterého soud shledal vinným z pokusu z obscénního chování, když se v 19. století pokusil svést člena gardy. Až v r. 1973 rozhodla labouristická vláda přiblížit své zákony západoevropskému standardu.\n\nThe Malta Gay Rights Movement (MGRM) je socio-politická nevládní organizace založená v r. 2001, jejímž hlavním předmětem činnosti je zlepšování právního postavení maltské LGBT komunity.\n\nV únoru 2008 zorganizovala a prezentovala MGRM v parlamentu petici volající po řadě několika opatření, jež by jim usnadnily každodenní život. Podepsalo se pod ní více než 1000 lidí. Ve výčtu požadavků byly státem uznávané homosexuální svazky, strategie proti homofobní šikaně ve školách a přijetí nových zákonů proti homofobním a transfobním zločinům z nenávisti. Petici zaštítila politická strana Alternattiva Demokratika. Harry Vassallo, její předseda, řekl že uznání gay práv znamená krok dopředu.\n\nV říjnu 2009 přijal maltský prezident George Abela ve svém paláci výbor ILGA-Europe při zahájení konání 13. roční konference na Maltě. Podle Abela hraje v boji s diskriminací významnou roli vzdělávání, informování a podpora akceptace odlišností, díky nimž je právě jeho země takto velmi pokroková v LGBT akceptaci. Láska je nejdůležitější věc, která existuje, a nelze jí škatulkovat podle sexuální orientace,\" uvedl prezident pro tisk. Jednalo se tedy o první případ, kdy se hlava státu oficiálně zúčastnila jedné z každoročních konferencí členů ILGA-Europe.\n\nSoulož mezi osobami stejného pohlaví je na Maltě legální od ledna 1973. Maltský premiér Dom Mintoff a Labouristická strana se na odstranění britských zákonů proti sodomii podíleli navzdory odporu katolické církve a Národní strany. Věk způsobilosti k pohlavnímu styku je 18 let pro všechny.\n\n28. března 2010 oznámil maltský premiér Lawrence Gonzi, že vláda zpracuje vlastní návrh zákona o regulovaném soužití. Ve svém prohlášení vyjádřil naději, že by mohl být kompletní koncem roku. 11. července bylo Gonzim potvrzeno, že se bude návrh prezentovat v parlamentu koncem r. 2010. Prezentací návrhu pověřil ministra spravedlnosti. Konzultace se zahájil k 28. srpnu 2012 a skončila 30. září. Návrh byl předložen, ale nestihnul se projednat, neboť v prosinci 2012 došlo k pádu vlády a rozpuštění parlamentu.\n\nBěhem maltských všeobecných voleb měla Labouristická strana ve svém programu registrované partnerství. Svému slibu dostála a po zvolení nové labouristické vlády oznámilo Ministerstvo pro sociální dialog, spotřebitelské záležitosti a občanské svobody, že se vláda znovu začne zabývat otázkou registrovaného partnerství párů stejného pohlaví. Nový vládní návrh byl prezentován v parlamentu 30. září 2013.\n\nZákon o registrovaném partnerství, který zcela kopíruje institut manželství (včetně možnosti společného osvojování dětí), vyjma užívání tohoto názvu, byl debatován v říjnu 2013 a schválen ve třetím čtení 14. dubna 2014. 16. dubna jej podpořila i nová prezidentka Marie Louise Coleiro Preca.\nV březnu 2016 řekl maltský premiér a předseda vládnoucí Labouristické strany Joseph Muscat při oslavách Mezinárodního dne žen, že sám osobně je příznivcem stejnopohlavního manželství, a že je podle jeho názoru čas, aby ve společnosti proběhla diskuse na toto téma. Podle předsedy opoziční Národní strany Simon Busuttil se však vláda otevřením diskuse na toto téma pouze snaží odlákat pozornost od svých skandálů. V případné změně maltského zákona o registrovaném partnerství na stejnopohlavní manželství by však problém neshledával. Představitelé místních gay organizací požadují neproledné zpřístupnění manželského institutu všem párům bez ohledu na pohlaví.\n\nPo předčasných volbách v červnu 2017 prezentovala nově zvolená labouristická vláda parlamentu návrh novely manželského zákona, který zpřístupní manželství nejen heterosexuálním párům, ale i homosexuálním párům. Návrh zrovnoprávňující všechny páry porovnaný s předchozí právní úpravou se prezentoval 24. června a přijal 12. července. Nový zákon odstraní veškeré genderově specifikované reference v maltských zákonech na genderově-neutrální terminologii. Po podepsání maltskou prezidentkou Marií Louise Coleiro Preca by se měl stát účinným ještě tento rok. Konkrétní den vyhlásí ministryně Helena Dalli.\n\nMaltské zákony připouštějí osvojování manželskými páry a svobodnými jednotlivci. Zákon nezakazuje osvojování LGBT osobami. Od dubna 2014 smějí homosexuální páry žijící v registrovaném partnerství společně osvojit dítě. K prvnímu homoparentálnímu osvojení došlo 13. července 2016. Pro osvojení (jednotlivcem, párem nebo partnerem) je zapotřebí souhlas opatrovnického soudu, který je povinen brát v potaz pouze nejlepší zájem dítěte, nikoli sexuální orientace a jiných obdobných charakteristik osvojitele nebo osvojitelů.\n\nNáhradní mateřství je pro všechny ilegální. Svobodné ženy a lesbické páry nemají přístup k asistované reprodukci podle zákona na ochranu embryí 2012 (\"Embryo Protection Act 2012\"). V r. 2014 oznámila vláda, že se nepokusí legalizovat náhradní mateřství. 7. září 2015 řekl premiér Joseph Muscat, že se vláda pokusí zpřístupnit asistovanou reprodukci ženským homosexuálním párům. Dosud nedošlo k předložení žádného takového zákona.\n\nV r. 2004 přijala Malta zákaz anti-gay diskriminace v zaměstnání, který tvoří jednu z podmínek členství v Evropské unii. Podle několika anket uskutečněných s příslušníky zdejší LGBT komunity neměla až do r. 2009 tato nová legislativa výrazný vliv na zlepšení jejich životní úroveně. V červnu 2012 byla anti-diskriminační legislativa posílená.\n\nV červnu 2012 přijal parlament novelu trestního zákona kriminalizující homofobní a transfobní zločiny z nenávisti.\n\n14. dubna 2014 přijal maltský parlement změnu ústavního zákona, která garantuje ochranu před homofobní a transfobní diskriminací v ústavě. 17. dubna 2014 byl nový ústavní zákon podepsán prezidentem.\n\nZákon o genderově identitě a pohlavních charakteristikách (\"Gender Identity, Gender Expression and Sex Characteristics Act\") přijal parlament v r. 2015. Ten zakazuje diskrimimanci osob s nejednoznačným pohlavím.\n\n10. prosince 2015 zahájila vláda veřejnou konzultaci na téma přijetí rozsáhlejšího zákona o rovnosti. Pro tyto účely založila Výbor pro lidská práva a rovné příležitosti (\"Human Rights and Equality Commission\").\n\n16. června 2015 řekla ministryně občanských svobod Helena Dalli, že má vláda v plánu předložit návrh zákona zakazující pokusy měnit sexuální orientaci a genderovou identitu u mladistvých. 15. prosince 2015 jej prezentovala v rámci prvního čtení v parlamentu. Veřejnou diskusi na toto téma zahájila ten samý den. K jejímu skončení došlo 15. ledna 2016. Návrh přijala parlamentní komise při druhém čtení s pozměňovacími návrhy v listopadu 2016. Následně došlo k hlasování. Později se dostal do třetího čtení. JIŽ před nabytím účinnosti jej podepsala maltská prezidentka. Maltská komora psychologů (\"Malta Chamber of Psychologists\") Maltská asociace psychiatrů (\"Maltese Association of Psychiatry\") a Maltská asociace poradenských činností (\"Malta Association for the Counselling Profession\") a Maltská asociace rodinné terapie a systémové praxe (\"Malta Association of Family Therapy and Systemic Practice\") tento návrh plně podpořily. Následně 6. prosince se návrh dostal do finálního čtení. Malta se tímto stala první zemí EU, která oficiálně zakázala konverzní terapii.\n\nMalta umožňuje lidem s homosexuální orientací otevřeně sloužit v jejích ozbrojených složkách. Podle vyjádření Maltské armády působí v jejích řadách hodně otevřeně homosexuálních vojáků. Oficiálním postojem ozbrojených sil je \"žít a nechat žít\" a obecné přesvědčení, že jiná sexuální orientace nijak nebrání vojákům v plnění jejich povinností.\n\nMaltší gayové a bisexuální muži nesmějí darovat krev.\n\nV květnu 2016 oznámil ministr zdravotnictví Chris Fearne, že technická komise založená v r. 2015 za účelem přezkumu zákazu dokončila svojí zprávu a doporučila přijímání krve od takových dárců po uplynutí blíže neurčené lhůty. Pokud tato nová politika bude implementována, tak dárci krve mající sex s muži nebudou již nadále vylučováni, pokud budou 12 měsíců sexuálně abstinovat.\n\nV září 2016 oznámilo mladé křídlo Labouristické strany svojí podporu zrušení zákazu.\n\nŽivotní úroveň LGBT Malťanů zažila v posledních letech ohromný pokrok s výraznou podporou stejnopohlavních svazků u veřejnosti. I tak ale stále přetrvávají určitá stigmata a předsudky. Průzkum Evropské unie spuštěný Agenturou pro základní práva ukázal, že se 54 % Malťanů nebojí držet se svým stejnopohlavním partnerem na veřejnosti za ruku, ale pouze 40 % z nich by se vyoutovalo na pracovišti.\n\nMaltská LGBT komunita je velmi aktivní a každoroční festival gay pride v hlavním městě Valletta se těší hojné účasti. Většina známých maltských politiků se jej v r. 2016 zúčastnila. Mezi nimi byli také premiér Joseph Muscat a vůdce opozice Simon Busuttil. Ve městě Floriana je známý gay klub s názvem \"Tom Bar\", který je nejstarším maltským podnikem tohoto typu. Dalším fungujícím LGBT-friendly klubem je \"Monaliza\" ve Vallettě.\n\nV červenci 2007 se Unie maltských pedagogů snažila čtyřikrát prosadit možnost propuštění homosexuálních učitelů a učitelek z katolických škol. Podle vyjádření Unie je k tomu vedl nátlak ze strany rodičů vyvíjený v posledních pěti letech.\n\nV r. 2015 byla zahájená distribuce naučné literatury o různorodosti rodinných modelů, včetně existence homoparentálních rodin. Ve školství se toto stalo předmětem sporů a ministr školství Evarist Bartolo doporučil takový materiál nevydávat od oběhu s tím, že naopak podporuje nepřímou diskriminace a brání inkluzi.\n\n17. června se ve městě Svatý Julián uskutečnila pietní akce 'Walk towards love' na památku obětí střelby v orlandském nočním klubu a podporu jejich rodin a přátel. Další akce se konaly v zálivu Balluta. Účastníci nesli svíčky z ballutského kostela k pomníku \"Love Monument\". V poslední době se na Maltě uskutečnilo několik reformních iniciativ boje s diskriminací a hlavní politické strany začlenily do svého programu podporu práv LGBT komunity na Maltě. Veškeré akce soustředné na LGBT komunitu volají po akceptaci, nikoli po toleranci.\nDalší pietní shromáždění organizovala katolická skupina Drachama spolu se sekulráním Hnutím za maltská gay práva (MGRM). Mezi pořadateli byli politici Arnolad Cassola (přeseda Demokratické alternativy), Simon Busuttil (vůdce opozice), Clyde Puli (Národní strana) a Michael Briguglio (spoluzakldatel \"Civil Society Network\"). Akce se zúčastnilo několik náboženských představitelů, včetně prezidentky \"Christian Life Community\" Joseanne Peregrin a zástupců maltských protestantských komunit a otce Charlese Cordina (biskupa a zástupce Maltské římskokatolické arcidiecéze). Ze zahraničí se zúčastnila americká velvyslankyně na Maltě Kathleen Hillová a britský zástupce Nejvyššího komisaře. Solidarita s oběťmi útoku byla vyjádřená pod heslem \"MaltaforOrlando\". Ministryně občanských svobod Helena Dalli taktéž kondolovala rodinám a blízkým obětí a přeživších.\n\nPrůzkumy veřejného mínění zaznamenaly na Maltě v poslední letech výrazný pokrok ve vztahu obyvatelstva k LGBT právům. V Eurobarometrickém šetření 2006 se pouze 18 % Malťanů vyslovilo pro stejnopohlavní manželství, zatímco 73 % bylo proti (63 % bylo rozhodně proti). Adopci dětí homosexuálními páry by podpořilo 7 % obyvatel a 85 % bylo proti (76 % rozhodně proti).\n\nStatistika MaltaToday zveřejněná v červnu 2012 shledala, že podpora stejnopohlavního manželství výrazně stoupla. 41 % populace by jej podpořilo a 52 % bylo proti. Ve věkové struktuře byly zaznamenány výrazné výkyvy. Ve věkové skupině starších 55 let bylo pouze 23 % podporujících stejnopohlavní manželství, kdežto u generace 18-35 let jich bylo 60 %.\n\nEurobarometr 2015 shledal, že 65 % Malťanů podporuje stejnopohlavní manželství, zatímco 29 % je proti. V porovnání se stejným výzkumem z r. 2006 se jednalo o výrazný nárůst podpory manželství.\n\nV květnu 2015 zveřejnila PlanetRomeo, LGBT sociální síť, svůj první Index gay spokojenosti (\"Gay Happiness Index; GHI\"). Gayové z více než 120 zemí byli tázáni, zda se cítí ve společnosti, jaké mají zkušenosti ve vztahu s jinými lidmi, a jak hodnotí kvalitu svého života. Malta se umístila na 27. místě s výsledkem 61.\n\n\n"}
{"id": "1254324", "url": "https://cs.wikipedia.org/wiki?curid=1254324", "title": "Zelené peří", "text": "Zelené peří\n\nZelené peří je poetický pořad, který vymyslel Mirek Kovářík. Původně v 60. letech dvacátého století pro rozhlas, po jeho zákazu od roku 1976 dostal klubovou podobu a fungoval v pražském divadle Rubín a brněnském Studiu Horizont.\n\nZelené peří bylo prostorem představujícím mladé autory do třiceti let. Kovářík ve svém pořadu představil na 2000 autorů, mezi nimi například Svatavu Antošovou, Alexandru Berkovou , Bohumila Ždichynce , začínal zde i Jaroslav Dušek . Společně s Kováříkem pořad moderovala i herečka Zdena Hadrbolcová.\n\nV letech 1993–2011 existovala i rozhlasová verze vysílaná na stanici ČRo 2 – Praha, pořad zařadila do svého programu i Městská knihovna v Praze .\n\nVybraní autoři vyšli v těch sbornících:\n\n\n"}
{"id": "1254325", "url": "https://cs.wikipedia.org/wiki?curid=1254325", "title": "Deník Impuls", "text": "Deník Impuls\n\nDeník Impuls poprvé vyšel 12. května 2003. Hlásil se ke konceptu tzv. informativního bulvárního média, jeho vzorem byly úspěšné rakouské noviny \"Neue Kronen Zeitung\" a slovenský \"Nový čas\". Kromě stylu prezentace informací (krátké zprávy, velké obrázky) od nich \"Impuls\" převzal i princip „dvojité titulní strany“ (kromě jedné standardní „zadní“ upoutávala na sportovní zpravodajství.\n\nVydavatelem novin se stala dceřiná firma patřící do skupiny Mediaprint & Kapa Pressegrosso. Tato firma, snažící se konkurovat v distribuci tisku PNS, byla zase součástí německého mediálního koncernu WAZ sídlícího v Essenu. Jednatelem skupiny v Česku byl podnikatel Ivan Kaufmann.\n\nPočáteční náklad byl stanoven na 200 tisíc výtisků. Noviny se ale od začátku potýkaly s nedostatečným zajištěním ze strany vydavatele: podle dobové analýzy sice na odbyt šla zhruba třetina tištěného nákladu, nedostatečná byla ale marketingová podpora novin. Vydavatel také příliš dlouho spoléhal na vlastní distribuční síť, ta ale byla nedostatečná: noviny se dostaly na stánky konkurenční PNS až v srpnu, což už bylo příliš pozdě.\n\nNa začátku vzniku novin byl spor Mediaprintu s PNS reprezentovanou některými vydavateli novin (Ringier, Vltava Labe Press, Mafra), kteří přestali dodávat svoje tituly do sítě Mediaprintu. Narychlo sestavená redakce tak měla na postavení novin, které měly českou větev WAZ zachránit, jen 34 dní. Výsledkem tak byl informativní přehled agenturních zpráv bez výraznějšího vlastního obsahu.\n\nIhned po vzniku \"Deníku Impuls\" mu válku vyhlásila i společnost Londa provozující Rádio Impuls. Na základě svého tvrzení, že lidé si pletou rádio Impuls s \"Deníkem Impuls\" dosáhla soudního zákazu vydávání novin pod původním názvem. Noviny se tak musely přejmenovat na Deník Inpuls.\n\nV srpnu 2003 vystřídal Zdeňka Fekara na pozici šéfredaktora Jiří Bigas. Jeho snahou bylo přitáhnout pozornost čtenářů \"Blesku\" bulvárně zpracovávanými politickými tématy. Když se ani to neosvědčilo, začaly noviny vycházet v brutálně bulvární podobě: přibyla červená barva a rozebírání skandálů společenských celebrit.\n\nV sobotu 11. října 2003 noviny vyšly naposledy. Podle analýzy mediálního odborníka Jaroslava Kovaříka \"Deník Impuls\" vytvořil ztrátu ve výši 77,2 milionů korun. Zánik novin vyvolal spor vydavatele s jeho zaměstnanci, kteří jej podezírali z účelového bankrotu. Krátce po oznámení ukončení vydávání novin se totiž Kaufmann stal stoprocentním vlastníkem Mediaprintu, který do té doby ze 63 % ovládal německý WAZ: podle expertů tak skutečným cílem mohlo být nikoli vydávání prosperujících novin, ale naopak snížení tržní hodnoty podílu v Mediaprintu, což mělo německé vlastníky přimět k ochotě distribuční společnost prodat.\n\nDeník Impuls skončil v konkursním řízení, které se vleklo další tři roky. Věřitelský výbor složený převážně z bývalých redakčních zaměstnanců pak průběžně informoval o průběhu konkursu na speciálních webových stránkách, kde mj. rozkryli podezřelé pozadí vztahu konkursní soudkyně Evy Hodačové a správce konkursní podstaty Karla Kudláčka, který se později stal také soudcem.\n"}
{"id": "1254326", "url": "https://cs.wikipedia.org/wiki?curid=1254326", "title": "Český institut pro marketing", "text": "Český institut pro marketing\n\nČeský institut pro marketing (CIMA) je český spolek založený v roce 1992, s cílem působit v oblasti rozvoje pracovníků v marketingu, prodeji, managementu a personalistiky.\n\nV Česku začal působit na základě dohody mezi českou a nizozemskou vládou; inspirací se stala obdobná organizace NIMA fungující v Nizozemském království. CIMA organizuje marketingové kurzy CIMA-A, CIMA-B a CIMA-C a kurzy prodejců CIMA-A a CIMA-B.\n\nČeský institut pro marketing je členem Evropské marketingové konfederace. Od vzniku institutu do konce roku 2016 jeho vzdělávacími programy prošlo zhruba 14 000 marketérů. Průměrná úspěšnost u zkoušek je zhruba 82 %.\n"}
{"id": "1254327", "url": "https://cs.wikipedia.org/wiki?curid=1254327", "title": "Innenheim", "text": "Innenheim\n\nInnenheim je francouzská obec v departementu Bas-Rhin v regionu Grand Est. V roce 2013 zde žilo 1 126 obyvatel.\n\nSousední obce jsou: Altorf, Bischoffsheim, Blaesheim, Duttlenheim a Griesheim-près-Molsheim.\n\n\"Počet obyvatel\"\n\n\n"}
{"id": "1254334", "url": "https://cs.wikipedia.org/wiki?curid=1254334", "title": "Seznam medailistů na mistrovství Československa a Česka mužů v chůzi na 50 km", "text": "Seznam medailistů na mistrovství Československa a Česka mužů v chůzi na 50 km\n"}
{"id": "1254335", "url": "https://cs.wikipedia.org/wiki?curid=1254335", "title": "WTA Tour 2017", "text": "WTA Tour 2017\n\nWTA Tour 2017 představovala 47. ročník nejvyšší úrovně ženského profesionálního tenisu, hraný v roce 2017. Sezóna okruhu trvajícího od 2. ledna do 5. listopadu 2017 zahrnovala 59 turnajů, až na výjimky, organizovaných Ženskou tenisovou asociací (WTA).\n\nDo okruhu WTA Tour se řadily čtyři grandslamové turnaje – pořádané Mezinárodní tenisovou federací (ITF), dvacet jedna událostí kategorie WTA Premier Tournaments s úrovněmi Premier Mandatory, Premier 5 a Premier, třicet dva turnajů WTA International Tournaments i dvě závěrečné události sezóny WTA Finals a WTA Elite Trophy.\n\nSoučástí kalendáře byly také týmové soutěže organizované ITF – Fed Cup a Hopmanův pohár, z něhož hráčky nezískaly do žebříčku žádné body.\n\nJako světová jednička ve dvouhře do sezóny vstoupila Němka Angelique Kerberová a poprvé v kariéře na čele zakončila Rumunka Simona Halepová před druhou Muguruzaovou. V průběhu sezóny nevyhrála světová jednička dvouhry ani jeden titul. Na úvod roku klasifikaci čtyřhry vévodila Indka Sania Mirzaová, aby první místo na konci sezóny přenechala 12. páru na vrcholu žebříčku a to Martině Hingisové s Čan Jung-žan. Švýcarka Hingisová po skončení Turnaje mistryń potřetí a definitivně ukončila profesionální kariéru.\nNovými turnaji zařazenými do okruhu se staly maďarský Hungarian Ladies Open a švýcarský Ladies Open Biel Bienne. Kalendář naopak opustily brazilské akce Rio Open a Brasil Tennis Cup, stejně jako polský Katowice Open.\n\nNejvíce deblových trofejí vybojovaly členky čínsko-švýcarské dvojice Martina Hingisová a Čan Jung-žan, když každá z nich v sezóně získala jedenáct titulů. Mezi singlistkami čelu statistiky vévodila Ukrajinka Elina Svitolinová s pěti turnajovými vavříny. Pořadí národů opanovalo Česko s devatenácti trofejemi.\n\nV herních parametrech zaservírovala nejvyšší počet es opět Karolína Plíšková, naopak nejvíce dvojchyb se dopustila Jeļena Ostapenková. Nejvyšší počet 80 zápasů odehrála Caroline Wozniacká, za níž skončily druhá Caroline Garciaová se 70 utkáními a třetí Karolína Plíšková s 69 duely. Všechny tři hráčky rok zakončily v první světové desítce. Wozniacká, která odehrála 23 turnajů, také dosáhla na nejvyšší počet 60 vítězných zápasů, včetně 14 výher nad členkami elitní desítky (poměr 14–6). V desáté sezóně za sebou pak Dánka získala alespoň jeden titul, což znamenalo druhé nejdelší období mezi aktivními tenistkami za Serenou Williamsovou (2007–2017). Poprvé v kariéře Wozniacká zdolala úřadující světovou jedničku, a to ve třech případech.\n\nMužskou obdobu ženského okruhu představoval ATP World Tour 2017.\n\nChronologický přehled turnajů uvádí kalendář událostí okruhu WTA Tour 2017 včetně dějiště, počtu hráček, povrchu, kategorie a celkové dotace.\n\n\"Tabulky měsíců uvádí vítězky a finalistky dvouhry i čtyřhry a dále pak semifinalistky a čtvrtfinalistky dvouhry. Zápis –S/–Q/–D/–X uvádí počet hráček dvouhry/hráček kvalifikace dvouhry/párů čtyřhry/párů mixu, (ZS) – základní skupina.\"\n\n\"Hráčky, které získaly první titul ve dvouhře, ve čtyřhře nebo ve smíšené čtyřhře:\"\n\n\n\n\"Hráčky, které obhájily titul:\"\n\n\nŽebříček WTA Championships Race určil hráčky, které se kvalifikovaly na Turnaj mistryň. Žebříček WTA a jeho konečné pořadí na konci sezóny byl sestaven na základě bodového hodnocení tenistek za posledních 52 týdnů.\n\nTabulky uvádí 20 nejvýše postavených hráček na singlových žebříčcích WTA Championships Race a konečné klasifikaci ATP v sezóně 2017. Šedý podklad vlevo uvádí hráčky, které aktivně zasáhly do Turnaje mistryň.\n\n\"Hráčky, které premiérově pronikly do první světové desítky žebříčku WTA:\"\n\nTabulky uvádí 10 nejvýše postavených párů na závěrečném žebříčku WTA Championships Race, určující postup na Turnaj mistryň a 10 nejvýše postavených hráček na konečném žebříčku WTA ve čtyřhře sezóny 2017. Šedý podklad uvádí páry, které aktivně zasáhly do Turnaje mistryň.\n\n\"Hráčky, které premiérově pronikly do první světové desítky žebříčku WTA:\"\n\n\"Statistiky hráček ve sledovaných herních parametrech k závěru sezóny .\"\n\n\nSeznam uvádí tenistky (vítězky turnaje WTA, a/nebo ty, které byly klasifikovány alespoň jeden týden v Top 100 dvouhry a/nebo Top 100 čtyřhry žebříčku WTA), jež ohlásily ukončení profesionální kariéry, neodehrály za více než 52 uplynulých týdnů žádný turnaj, nebo jim byl uložen stálý zákaz hraní, a to v sezóně 2017:\n\n\n\n"}
{"id": "1254340", "url": "https://cs.wikipedia.org/wiki?curid=1254340", "title": "Kjúšú K11W", "text": "Kjúšú K11W\n\nKjúšú K11W Širagiku byl pozemní pokračovací cvičný letoun japonského císařského námořnictva. Šlo o pětimístný jednomotorový celokovový (K11W1) nebo celodřevěný (K11W2) středoplošník s pevným podvozkem ostruhového typu.\n\nK11W vznikl jako pokračovací cvičný letoun pro školení kompletních osádek bombardovacích letounů. Propozice pro jeho vývoj vydalo japonské námořní letectvo v roce 1940 jako náhradu za stroje Micubiši K3M. Specifikace 15-Ši požadovala rozmístění pracovních prostorů cvičené osádky shodně s budoucími dvoumotorovými operačními letouny. Vývoj byl svěřen společnosti Watanabe Tekkošo K. K., od roku 1943 Kjúšú Hikóki K. K., která sídlila v okolí města Fukuoka na ostrově Kjúšú.\n\nPrototyp K11W1, zalétaný v listopadu 1942, měl ještě zatažitelný podvozek, sériové stroje létaly s pevným samonosným. Pohon zajišťoval hvězdicový devítiválec Hitači GK2B Amakaze 21 o maximálním výkonu 378 kW, opatřený krytem NACA a pohánějící dvoulistou dřevěnou nestavitelnou vrtuli. V horní kabinové části nad křídlem byla pod průběžně zaskleným krytem nejprve pilotní kabina, za ní se nacházelo pracoviště radisty/střelce. Ten ovládal směrem vzad zaměřený pohyblivý kulomet vzor 92 ráže 7,7 mm. Ve spodní části trupu za zadním křídlovým nosníkem byla druhá kabina pro bombometčíka a navigátora. Spolu s nimi seděl instruktor. Další výzbroj mohly tvořit dvě pumy po 30 kg.\n\nVzhledem k deficitu barevných kovů byla v roce 1944 zkonstruována a následně vyráběna celodřevěná verze K11W2. Příležitostně byla nasazována pro přífrontovou dopravu a k protiponorkovému hlídkování při pobřeží.\n\nVývoj pokračoval z K11W2 odvozeným prototypem speciálního protiponorkového letounu Q2W1 Nankai s technologicky zjednodušeným drakem. Při premiérovém letu v lednu 1945 havaroval během přistání a celý vývojový program byl zrušen.\n\nPřed kapitulací Japonska byly obě verze Širagiku upravovány na sebevražedné demontáží veškerého nepotřebného vybavení s instalovanou 250 kg pumou v trupu.\n\nÚdaje dle\n\n\n"}
{"id": "1254342", "url": "https://cs.wikipedia.org/wiki?curid=1254342", "title": "Krenželok", "text": "Krenželok\n\nKrenželok je příjmení více osob:\n\n"}
{"id": "1254344", "url": "https://cs.wikipedia.org/wiki?curid=1254344", "title": "Bernard Meretyn", "text": "Bernard Meretyn\n\nBernard Meretyn (16. století — 3. nebo 4. ledna 1759) byl barokní architekt německého původu. Působil převážně v historickém regionu Halič (Bučač, Lvov, dnes Ukrajina). Byl kmotrem Jana Jiřího Pinsla.\n\n\n\n"}
{"id": "1254345", "url": "https://cs.wikipedia.org/wiki?curid=1254345", "title": "Leningradská jaderná elektrárna", "text": "Leningradská jaderná elektrárna\n\nLeningradská atomová elektrárna (rusky \"Ленинградская Атомная Электростанция им. В.И. Ленина\", nebo také \"Ленинградская АЭС\", či \"ЛАЭС\") byla jednou z plánovaných velkovýkoných atomových elektráren v tehdejším SSSR.\n\nVýstavba započala v roce 1970 a 1. blok vstoupil do provozu v r. 1973. Do rozpadu SSSR to byla největší jadernou elektrárnou v SSSR, momentálně největší v Rusku. Obsahuje 4 varné reaktory RBMK 1000, které byly postupně spouštěny od r. 1973. Elektrárna obsahuje tzv. 2 reaktory RBMK-1000 1.generace a 2 reaktory RBMK-1000 2.generace. Elektrárna je jednookruhová, což znamená, že chladivo z reaktoru rovnou pohání turbíny. Pro pracovníky elektrárny bylo vybudováno město Sosnovyj Bor. Od roku 2006 se začalo uvažovat o náhradě starých a dosluhujících reaktorů. V roce 2012 začala výstavba JE Leningrad II. Ta obsahuje 2 reaktory typu VVER-1200, které jsou zatím ve výstavbě. Existují také plány o 3 a 4 bloku JE Leningrad II., ale ty se zatím nerealizovaly. 1. blok staré elektrárny by měl ukončit svůj provoz v r. 2018.\n\n"}
{"id": "1254351", "url": "https://cs.wikipedia.org/wiki?curid=1254351", "title": "Modula-3", "text": "Modula-3\n\nModula-3 je programovací jazyk, následník jazyka Modula-2+, vylepšené verze jazyka Modula-2.\n\nModula-3 podporuje rozhraní, objekty, generické programování, vlákna, výjimky, garbage collector a vyžaduje izolaci nebezpečného kódu. Byly odstraněny některé problematické vlastnosti Moduly-2.\n"}
{"id": "1254352", "url": "https://cs.wikipedia.org/wiki?curid=1254352", "title": "Griesheim-près-Molsheim", "text": "Griesheim-près-Molsheim\n\nGriesheim-près-Molsheim je francouzská obec v departementu Bas-Rhin v regionu Grand Est. V roce 2013 zde žilo 2 151 obyvatel.\n\nSousední obce jsou: Altorf, Bischoffsheim, Dorlisheim, Innenheim a Rosheim.\n\n\"Počet obyvatel\"\n\n\n"}
{"id": "1254353", "url": "https://cs.wikipedia.org/wiki?curid=1254353", "title": "Balakovská jaderná elektrárna", "text": "Balakovská jaderná elektrárna\n\nAtomová elektrárna Balakovo (rusky: \"Атомная Электростанция Балаково\", nebo také \"Балаковская АЭС\") je ruská jaderná elektrárna, nacházející se v Balakově v Saratovské oblasti. Obsahuje 4 tlakovodní reaktory typu VVER-1000/320. Výstavba započala v roce 1980. Bylo zde stavěno celkem 6 reaktorů. Zhotoveno jich bylo jen 4. Její instalovaný výkon je 4000 MW. Elektrárna by měla ukončit provoz v roce 2026.\n\n"}
{"id": "1254354", "url": "https://cs.wikipedia.org/wiki?curid=1254354", "title": "Griesheim", "text": "Griesheim\n\nGriesheim je název nebo součást názvu více míst:\n\n"}
{"id": "1254355", "url": "https://cs.wikipedia.org/wiki?curid=1254355", "title": "Seznam medailistů na mistrovství Československa a Česka mužů v běhu na 110 m překážek", "text": "Seznam medailistů na mistrovství Československa a Česka mužů v běhu na 110 m překážek\n"}
{"id": "1254359", "url": "https://cs.wikipedia.org/wiki?curid=1254359", "title": "Rosheim", "text": "Rosheim\n\nRosheim je francouzská obec v departementu Bas-Rhin v regionu Grand Est. V roce 2013 zde žilo 4 973 obyvatel.\n\nSousední obce jsou: Bischoffsheim, Bœrsch, Dorlisheim, Grendelbruch, Griesheim-près-Molsheim, Mollkirch a Rosenwiller.\n\n\"Počet obyvatel\"\n\n\n"}
{"id": "1254361", "url": "https://cs.wikipedia.org/wiki?curid=1254361", "title": "Louis Slotin", "text": "Louis Slotin\n\nLouis Alexander Slotin (1. prosince 1910 Winnipeg – 30. května 1946 Los Alamos, Nové Mexiko) byl kanadský fyzik a chemik, který pracoval v rámci projektu Manhattan. Během druhé světové války se Slotin zabýval výzkumem v Národní laboratoři Los Alamos. Prováděl experimenty s jádry uranu a plutonia pro určení kritického množství štěpného materiálu. Dne 21. května 1946 Slotin při experimentu nedopatřením inicioval štěpnou jadernou reakci, jejímž výsledkem byla emise tvrdého záření. Dostal smrtelnou dávku a zemřel o devět dnů později na akutní radiační syndrom. Slotin byl druhým člověkem, který zemřel v důsledku nehody při kritickém experimentu – po Harrym Daghlianovi, který byl vystaven stejnému záření. Slotin byl ze strany vlády Spojených států veřejně oslavován jako hrdina za to, že rychle zareagoval a zabránil tomu, aby zemřeli další lidé. Později byl kritizován za to, že během experimentu nedodržoval předpisy.\n\nSlotin byl první ze tří dětí narozených židovským rodičům, kteří utekli z Ruska do Winnipegu v Manitobě. Vyrůstal v severní části města Winnipeg, což je oblast s velkou koncentrací východoevropských přistěhovalců. Slotin byl akademicky výjimečné dítě. Jeho mladší bratr Sam později poznamenal, že jeho bratr \"měl extrémní výdrž a koncentraci, což mu umožnilo studovat dlouhé hodiny.\" \n\nVe věku 16 let Slotin začal studovat vysokou školu University of Manitoba. Během svých vysokoškolských let získal univerzitní zlatou medaili v obou fyziky a chemie. Slotin dostal B.Sc. titul v geologii v roce 1932 a M.Sc. v roce 1933. Díky svému vedoucímu závěrečné práce na univerzitě získal stipendium ke studiu na King's College London pod vedením Arthura Johna. Arthur John byl předseda katedry chemie, se specializací na oblast aplikované elektrochemie a fotochemie. \n\nZde se Alexander vyznamenal jako amatérský boxer, kde vyhrál amatérské mistrovství v boxu pro lehkou váhu. V roce 1936 a ve svých 26 letech dokončil postgraduální studium titulem Ph.D. v oboru fyzikální chemie. Za svou disertační práci s názvem \"Popis souvrství nestabilní molekuly při chemických reakcích\" vyhrál první místo. Poté strávil šest měsíců jako speciální vyšetřovatel v Great Southern Rail, kde testoval nikl-zinkové akumulátory používané v lokomotivách na železniční lince Dublin-Bray.\n\nPoté, co v roce 1937 se neúspěšně ucházel o práci v kanadské Národní výzkumné radě, byl přijat jako výzkumný pracovník na Chicagskou univerzitu. Zde Slotin získal své první zkušenosti s jadernou chemií, kde pomáhal budovat první cyklotron ve středo-západních Spojených státech. Od roku 1939 do roku 1940 Slotin spolupracoval s Earlem Evansem, který byl vedoucí katedry biochemie univerzity a zabýval se produkcí radioaktivního uhlíku (převážně uhlík-14 a uhlík-11) z cyklotronu. Ve společné práci demonstrovali, že rostlinné buňky mají schopnost používat oxid uhličitý pro syntézu sacharidů, a to prostřednictvím fixace uhlíku.\n\nSlotin mohl být přítomen dne 2. prosince 1942 při spuštění prvního jaderného reaktoru pod názvem \"Chicago Pile-1\", který zkonstruoval tým Enrica Fermiho, ale v oficiálních záznamech uváděn nebyl. Během této doby přispěl Slotin také svými vědeckými články v oblasti radiobiologie. Jeho odborné znalosti na toto téma vzbudily pozornost vlády Spojených států, byl pozván spolupodílet se na projektu Manhattan. Slotin pracoval na výrobě plutonia v rámci spolupráce s budoucím nositelem Nobelovy ceny, a to s Eugenem Wignerem na univerzitě a později v Národní laboratoři Oak Ridge v Tennessee. Po čase se přestěhoval do Los Alamos v Novém Mexiku, kde v prosinci 1944 začal pracovat jako hlavní fyzik ve skupině Roberta Bachera.\n\nPráce, kterou se Slotin v Los Alamos zabýval, bylo převážně nebezpečné testování kritičnosti. Testování prováděl ve spolupráci s Ottou Frischem nejprve s jádry uranu a později s jádry plutonia. Testování kritičnosti vyžadovala řada nových štěpných materiálů, u kterých bylo potřeba stanovit kritické množství. Kritické množství bylo podstatné pro jadernou řetězovou reakci, jak ji popsal ve svých poznámkách fyzik Richard Feynman.  Dne 16. července 1945 sestavil Slotin jádro atomové bomby pro test Trinity. Po první úspěšné explozi jaderné bomby v projektu Manhattan se stal známý jako \"hlavní zbrojíř Spojených států amerických\". Díky svým odborným znalostem v oblasti montáže jaderných zbraní byl odměněn stříbrnou pamětní medailí za svou práci a přínos Spojeným státům americkým.\n\nPřes intenzivní lékařskou péči a nabídky od mnoha dobrovolníků darovat krev pro transfuzi se Slotinův stav rapidně zhoršil. Slotin si nechal zavolat své rodiče a ti byli letecky převezeni na náklady armády z Winnipegu, aby mohli být se svým synem v posledních dnech jeho života. Dorazili čtvrtý den po incidentu, pátým dnem se stav Slotina začal rychle zhoršovat. \n\nBěhem následujících devíti dnů, kdy Slotin utrpěl \"mučivou posloupnost traumat vyvolanou zářením\", včetně těžkého průjmu, sníženého vylučování moči, oteklých rukou, erytému, masivních puchýřů na rukou a předloktí, střevní paralýzy a gangrény. Měl také vnitřní popáleniny záření po celém těle, které lékařský odborník popsal jako \"trojrozměrné popálení\". Sedmý den se u něj projevila zmatenost. Louisovy rty zmodraly a dále ležel na lékařském lůžku v kyslíkovém stanu. Nakonec utrpěl totální rozpad tělesných funkcí a upadl do kómatu. Slotin zemřel v 11 hodin dne 30. května v přítomnosti svých rodičů. Byl pohřben dne 2. června 1946 na hřbitově Shaarey Zedek ve Winnipegu.   \n\n"}
{"id": "1254363", "url": "https://cs.wikipedia.org/wiki?curid=1254363", "title": "Horalka (film)", "text": "Horalka (film)\n\nHoralka (v originále \"La ciociara\") je italské filmové válečné drama, které bylo natočeno v roce 1960 režisérem Vittoriem De Sica podle románové předlohy od Alberto Moravii. Hlavní roli ztvrárnila světoznámá italská filmová herečka Sophia Lorenová.\n\nPříběh je o matce, která se snaží ochránit svojí dceru od hrůz války. Je sice vymyšlený, ale založen na skutečných událostech, které Italové nazývají Marocchinate. Ve filmu hrají kromě Sophie Lorenové Jean-Paul Belmondo, Eleonora Brown, Carlo Ninchi a Andrea Checchi.\n\nFilm byl nominován a na Oscara a filmovou cenu udělovanou americkou filmovou Akademií skutečně získal a to v kategorii hlavní ženský herecký výkon, kterou vyhrála Sophia Lorenová. Bylo to poprvé, co Oskara získal neanglicky mluvený film. Lorenová byla příliš nervózní na to, aby se zúčastnila ceremoniálu udělování Oskarů v Los Angeles, a proto zůstala v Římě.\n"}
{"id": "1254368", "url": "https://cs.wikipedia.org/wiki?curid=1254368", "title": "Univerzita La Laguna", "text": "Univerzita La Laguna\n\nUniverzita La Laguna (, zkratka ULL) je nejstarší vysokoškolská instituace působící na Kanárských ostrovech. Sídlí ve městě San Cristóbal de La Laguna, některá její externí pracoviska či kampusy se však nacházejí v různých částech souostroví.\n\nPočátky vysokého školství v San Cristóbalu se datují do roku 1701, kdy bylo zdejšímu augustiniánskému konventu a škole skrze papažskou bulu uznáno právo udělovat vysokoškolské tituly v oborech filosofie, umění a teologie. Univerzita La Laguna navazující na augustiniánské školství byla založena oficiálně v roce 1927, následně v roce 1989 došlo k její reorganizaci. V současnosti zde studuje přibližně 23 000 studentů na 7 fakultách a 3 odborných školách.\n\n"}
{"id": "1254374", "url": "https://cs.wikipedia.org/wiki?curid=1254374", "title": "Grendelbruch", "text": "Grendelbruch\n\nGrendelbruch je francouzská obec v departementu Bas-Rhin v regionu Grand Est. V roce 2013 zde žilo 1 265 obyvatel.\n\nSousední obce jsou: Barembach, Bœrsch, Mollkirch, Muhlbach-sur-Bruche, Natzwiller, Ottrott, Rosheim a Russ.\n\n\"Počet obyvatel\"\n\n\n"}
{"id": "1254376", "url": "https://cs.wikipedia.org/wiki?curid=1254376", "title": "Grace VanderWaal", "text": "Grace VanderWaal\n\nGrace Avery VanderWaal (* 15. ledna 2004) je americká zpěvačka, skladatelka, která hraje i na ukulele ze Suffernu v New Yorku. V roce 2016, ve věku 12 let, vyhrála jedenáctou sezónu televizní soutěže \"America's Got Talent \"(americká verze Československo má talent). Brzy poté podepsala nahrávací smlouvu s Columbia Records a 16. prosince 2016 vydala své první EP, \"Perfectly Imperfect\", v Columbia Records. VanderWaal také zveřejňuje videa ze svých originálních skladeb a cover verzí na YouTube. Její výkony v roce 2017 zahrnovaly zahájení a ukončení Special Olympics World Winter Games v roce 2017 v Rakousku, vystoupení v Japonsku a představení na několika benefičních koncertech. Vyhrála Cenu 2017 Radio Disney Music Award za nejlepšího nového umělce a cenu Teen Choice Award a dvakrát byla jmenována na seznamu 21 mladých hudebních hvězd do 21 let v časopisu \"Billboard 21\". Na podzim téhož roku také vyhrála cenu \"Women Billboard Music Awards\" v kategorii \"Rising Star\". V listopadu 2017 VanderWaal vydala ucelené album \"Just The Beginning\" a ve stejný měsíc zahájila své první turné.\n\n7. června 2016 se objevila v jedenácté sezóně \"America's Got Talent (\"AGT\"). \"VanderWaal soutěžila se svou písní \"I Don't Know My Name. \"Howie Mandel jí dal \"golden buzzer\" (\"zlatý bzučák\" ). Simon Cowell nazývá VanderWaal \"další Taylor Swift.\" Brittany Spanos v Rolling Stone magazínu nazval píseň \"emocionální, chytlavou a nepředvídatelnou\". VanderWaal i nadále hrála v show pouze své vlastní skladby; ve čtvrtfinále v 23. srpna 2016 zazpívala svoji píseň\" Beautiful Thing,\" kterou napsala pro svou sestru. V semifinále 30. srpna zazpívala \"Light the Sky\" a pro finále 13. září zpívala \"Clay\", píseň o řešení šikany.Její nahraný konkurz je páté nejsledovanější YouTube video roku 2016\".\"\n\nBrzy poté, co vyhrála \"AGT\", se objevila jako host na \"Ellen DeGeneres Show\" a \"The Tonight Show Starring Jimmy Fallon\".\n\nVanderWaal použila část své výhry z \"America's Got Talent\" na charitu a na koupi stromového domku pro sebe a svou sestru. Od té doby vystoupila opět v The Ellen Show. V dubnu 2017 vydala singl \"Clearly\", který je remakem světoznámého hitu \"I Can See Clearly Now\" Johna Nashe. S ním vystoupila v \"Jimmel Kimmel Live Show\". S ním i spoustou dalšími písněmi (včetně coverů) působila v létě téhož roku jako předskokanka na turné americké kapely \"Imagine Dragons\" na jejich \"Evolve Tour\".\n\nGrace VanderWaal se narodila poblíž Kansas City v Kansasu Tině a Davidu VanderWaalovým, kteří v té době žili v kansaském městě Lenexa. David je nizozemského původu a je vicepresidentem pro marketing v LG Electronics. Má starší sestru a také staršího bratra. Rodina se později přestěhovala do Suffernu v New Yorku. Od vítězství v \"America's Got Talent\" se Grace VanderWaal učila doma a byla zapsána do online kurzů. Grace VanderWaal začala skládat své první písně ve věku tří let za použití bezdrátového mikrofonu.\n\nJako předškolačka našla inspiraci pro psaní písniček sledováním filmů a snahou představit si, co postava cítí, a jaké by to bylo, kdyby byla v její roli, a napsala píseň. Ke hře na ukulele ji inspiroval příběh rodinné přítelkyně a video \"Twenty One Pilots\" na YouTube. První ukulele si koupila za peníze, které získala k 11. narozeninám, a sledovala další videa, aby se na něj naučila hrát.\n\nTaké hrála na saxofon v pochodové kapele své školy. Poté, co se naučila hrát na ukulele, Grace VanderWaal začala vystupovat na otevřených mic událostech na malých místech blízko svého domova a studovat hudební teorii. V červenci 2016, po svém konkurzu na AGT, Grace VanderWaal hrála v divadle Lafayette Theatre v Suffern a v Ramapo Letní koncertní série v Palisades Credit Union Park.\n\nV roce 2015 Grace VanderWaal začala nahrávat cover skladby a originální skladby, doprovázela se na ukulele a posílala je na svůj Youtube kanál -  \"Oh Never Mind It's Just Me\" (\"To nic, to jsem jen já\"). Julia Lennox z AndPop.com přezkoumala 15 jejích covers, chválí její uspořádání, hlasové dispozice, hudební vkus a kombinace drzosti, postoje a důvěry, které přináší s každou skladbou. Mezi umělce, kteří ovlivnili její hudební tvorbu, patří i umělci jako Jason Mraz, Twenty One Pilots a Katy Perry.\n"}
{"id": "1254378", "url": "https://cs.wikipedia.org/wiki?curid=1254378", "title": "Kostel Nanebevzetí Panny Marie (Rouchovany)", "text": "Kostel Nanebevzetí Panny Marie (Rouchovany)\n\nKostel Nanebevzetí Panny Marie je farní kostel v římskokatolické farnosti Rouchovany, nachází se na severním okraji náměstí v centru obce Rouchovany. Kostel se nachází v těsné blízkosti románskorenesanční městské věže. Kostel je jednolodní raně barokní stavbou s gotickým jádrem, byl však vystavěn na románském zdivu. Kostel je společně s blízkou věží chráněn jako kulturní památka České republiky.\n\nKostel byl vybudován v 13. století (první písemná zmínka o kostelu pochází z roku 1243), mohl však pocházet již z 10. či 11. století. V roce 1218 je poprvé zmiňována rouchovanská farnost. V roce 1619 pak byla po třicetileté válce farnost opuštěna, následně pak katolíci působili v obci opět od roku 1671. Kostel pak v roce 1629 vyhořel, do téhož rok se okolo kostela rozprostíral hřbitov, ale po požáru byl přeložen za obec Posléze byl kostel upraven a přestavován, dnešní podoba kostela pak pochází z přístavby v roce 1853. \n\nVěž byla postavena v roce 1585, nechal ji postavit Jindřich z Lipé, tehdejší majitel obce. Věž byla vysoká pouze 15 metrů, do současné výšky, tj. do 28 metrů byla navýšena až v roce 1610 a jsou v ní umístěny celkem tři zvony. V roce 1747 pak byly na věž instalovány hodiny a v roce 1805 vyhořela a obnovena pak byla až v roce 1811. V roce 1917 byly zvony z důvodu první světové války rekvírovány a dva nové byly zakoupeny až v roce 1925, třetí pak byl zakoupen až v dubnu následujícího roku a pak byly zvony teprve vysvěceny. Zvony pak byly znovu rekvírovány 19. března 1942, kdy probíhala druhá světová válka, na věži zůstal pouze tzv. umíráček. Tehdejší farář, otec Exler, však zvuk zvonů nahrál na gramofonovou desku a tuto pouštěl místo zvonění. Zvony pak byly za přispění farníků obnoveny až v roce 1955, vysvěceny pak byly v 14. srpna téhož roku. Věž stojící poblíž kostela byla rekonstruována v letech 1962, 1992 a 1999. \n\nV roce 2011 byla do kostela opět umístěna tzv. Rouchovanská madona, resp. její kopie – originál v životní velikost z lipového dřeva je uložen ve sbírce starého umění v Národní galeriie v Praze. Originál byl v kostele umístěn od roku 1325, při velkém požáru v roce 1629 však socha byla silně poškozena a uložena do depozitáře fary, později ji získala paní Veselá a prodala ji pražskému sběrateli. Do Národní galerie byla socha Panny Marie přenesena v roce 1935.\n\nKostel byl v roce 2010 rekonstruován, byla opravena střešní krytina, stavbu zaplatil kraj Vysočina.\n\n\n"}
{"id": "1254381", "url": "https://cs.wikipedia.org/wiki?curid=1254381", "title": "Wigratzbad", "text": "Wigratzbad\n\nWigratzbad je osada a mariánské poutní místo ležící v okrese Lindau ve Švábsku v jihozápadním cípu Bavorska. Administrativně je součástí města Opfenbach. \n\nOsada je známá pro mariánská zjevení, která světu oznámila místní rodačka a vizionářka Antonie Rädler (1899–1991), a jako sídlo francouzsko- a německojazyčného mezinárodního semináře Kněžského bratrstva sv. Petra, v němž studují seminaristé z celé kontinentální Evropy i dalších částí světa. Na připomínku zjevení byla v osadě postavena kaple Panny Marie Vítězné.\n\nZa účelem návštěvy poutního místa a každoročních kněžských svěcení osadu každoročně navštíví statisíce poutníků.\n\n"}
{"id": "1254384", "url": "https://cs.wikipedia.org/wiki?curid=1254384", "title": "Ogenyi Onazi", "text": "Ogenyi Onazi\n\nOgenyi Eddy Onazi (* 25. prosince 1992) je nigerijský fotbalový záložník a reprezentant, od roku 2016 hráč klubu Trabzonspor. Mimo Nigérii prošel angažmá v Itálii a Turecku.\n\n\nNastupoval za nigerijské mládežnické reprezentace U17 a U20.\n\nV reprezentačním A-mužstvu Nigérie debutoval v roce 2012.\nS nigerijskou reprezentací se zúčastnil Afrického poháru národů 2013 v Jihoafrické republice, kde získal s mužstvem titul. \nPředstavil se i na MS 2014 v Brazílii.\n\n"}
{"id": "1254386", "url": "https://cs.wikipedia.org/wiki?curid=1254386", "title": "František Chmel", "text": "František Chmel\n\nFrantišek Chmel (5. března 1889 Nový Hrozenkov – 11. srpna 1958 Uherský Ostroh), byl český akademický malíř, grafik a pedagog.\n\nNarodil se v Novém Hrozenkově podučiteli Ignáci Chmelovi. Po absolvování obecné školy studoval na reálce v Holešově a později v Uherském Brodě. Následně v letech 1912-1916 studoval na pražské Akademii výtvarného umění u prof. V.Bukovace, V.Hynaise, H.Schvaigra a J. Preislera. Po ukončení studia na akademii pokračoval ve studiu v letech 1916-1917 na filozofické fakultě Karlovy Univerzity a v letech 1917-1918 na České škole technické v Praze. Po ukončení studia získal učitelskou aprobaci a vyučoval do roku 1921 kreslení na reálce v Uherském Brodě. Mezitím se v Olomouci oženil s Hermínou Zárubovou. Od září 1921 vyučoval stejnému předmětu na reálném gymnáziu v Hranicích, kde působil až do roku 1949, kdy odešel do důchodu. Následně se odstěhoval zpět do Uherského Brodu, kde 11. srpna 1958 ve věku 69 let zemřel.\n\nMalíř František Chmel maloval hlavně o školních prázdninách především krajiné motivy z Valašska a Slovácka, ale také z okolí města Hranic. Prováděl a navrhoval rovněž jevištní scénickou malbu a též se zabýval grafikou a malbou portrétů.\n\n"}
{"id": "1254387", "url": "https://cs.wikipedia.org/wiki?curid=1254387", "title": "Jaleyrac", "text": "Jaleyrac\n\nJaleyrac je francouzská obec v departementu Cantal v regionu Auvergne-Rhône-Alpes. V roce 2013 zde žilo 369 obyvatel.\n\nSousední obce jsou: Arches, Bassignac, Méallet, Sourniac, Veyrières a Le Vigean.\n\n\"Počet obyvatel\"\n\n"}
{"id": "1254391", "url": "https://cs.wikipedia.org/wiki?curid=1254391", "title": "Karl Wagner (malíř)", "text": "Karl Wagner (malíř)\n\nKarl Wagner (6. dubna 1887 Kounov – 1961 Vídeň) byl českoněmecký akademický malíř.\n\nKarl Wagner se narodil v Kounově. Jeho otec Karl Wágner byl sedlák. Absolvoval pražskou malířskou akademii, do roku 1912 u profesora Hanuše Schwaigra a po jeho smrti pokračoval u profesora Franze Thieleho. K osobním přátelům Karla Wagnera patřil malíř Antonín Slavíček. V roce 1916 studium na pražské akademii absolvoval a odešel studovat do Paříže, kde se školil u profesorů Simona a Gastona Anglada. Později odešel do Mnichova, kde studoval u profesora Karla von Marrů. Do roku 1914 se věnoval portrétnímu umění. V době první světové války pobýval na studijních cestách ve Finsku, Itálii, Španělsku, severní Africe a Dalmácii. Na svých cestách se začal věnovat krajinomalbě, která ho nejvíce proslavila. Druhá světová válka ukončila jeho uměleckou dráhu. Po válce byl jako občan německé národnosti vysídlen. Malíř odešel do Vídně, kde v ústraní v roce 1961 zemřel.\n\nKarel Wagner portrétoval prezidenta T. G. Masaryka a jeho dílo je zastoupeno v Národní galerii v Praze.\n\n"}
{"id": "1254396", "url": "https://cs.wikipedia.org/wiki?curid=1254396", "title": "František Xaver Procházka (malíř, 1887–1950)", "text": "František Xaver Procházka (malíř, 1887–1950)\n\nFrantišek Xaver Procházka (14. října 1887 Střebsko u Příbrami – 24. prosince 1950 Praha) byl český akademický malíř, grafik, ilustrátor a restaurátor.\n\nFrantišek Xaver Procházka se narodil 14. října 1887 ve Střebsku u Příbrami. Jeho otec byl důlní truhlářský mistr. V roce 1903 se rodina přestěhovala do Brandýsa nad Labem. Po absolvování obecné školy nastoupil ke studiu na Obchodní školu, kterou však po jednom roce opustil a vyučil se malířem pokojů. Během praxe, kterou vykonával u \"firmy Frenzel\" si majitel všiml výtvarného talentu mladého učedníka. Využil jeho talentu a nechal jej vykonávat opravy nástropních a nástěnných fresek na různých českých zámcích. Po vyučení se roku 1906 přihlásil na pražskou malířskou akademii a byl přijat. Studoval postupně u prof. Vlaho Bukovce, Hanuše Schwaigra a Maxmiliána Pirnera, u něhož v roce 1916 studium úspěšně absolvoval. Během studia získal dva stipendijní pobyty, během nichž postupně navštívil Rakousko, Španělsko, Francii, Itálii, Německo, Belgii a Holandsko. V roce 1910 měl svojí první samostatnou výstavu v Brandýse nad Labem, kde vystavoval ještě v letech 1914 a 1916. Do první světové války malíř rukovat nemusel, jelikož mu již v mladí byla udělena neschopnost vojenské služby. V roce 1919 se po svém příchodu do Prahy F.X.Procházka seznámil se středoškolským profesorem a zoologem Jiřím Jandou a jejich přátelství vyústilo v trvalou spolupráci. Jeho odvěká záliba pro faunu se od této doby plně projevila i v jeho tvorbě. Po roce 1920 vypracoval ilustrace do učebnic \"„Přírodopisu pro školy střední“\" a později do encyklopedie \"„Velký přírodopis\"\". Posléze získal malíř Procházka stipendium pro cestování po evropských zoologických zahradách, kde studoval cizokrajná zvířata. Na přelomu let 1930 a 1931 malíř vystavoval v Topičově saloně v Praze, právě obrazy cizokrajné zvířeny. Vedle cyklů věnovaných fauně malíř nadále tvořil krajinomalby ze svého milovaného Polabí. F.X.Procházka zemřel náhle na Štědrý den v roce 1950.\n\n"}
{"id": "1254398", "url": "https://cs.wikipedia.org/wiki?curid=1254398", "title": "Abdoulay Konko", "text": "Abdoulay Konko\n\nAbdoulay Konko (* 9. března 1984, Marseille, Francie) je francouzský fotbalový obránce marockého původu, od roku 2016 hráč klubu Atalanta BC. Hraje na pravé straně obrany.\n\n\n"}
{"id": "1254400", "url": "https://cs.wikipedia.org/wiki?curid=1254400", "title": "Montendre", "text": "Montendre\n\nMontendre je francouzská obec v departementu Charente-Maritime v regionu Nová Akvitánie. V roce 2013 zde žilo 3 226 obyvatel.\n\nObec leží u hranic departementu Charente-Maritime s departementem Gironde.\n\nSousední obce jsou: Corignac, Coux, Donnezac (Gironde), Expiremont, Jussas, Pommiers-Moulons, Souméras a Sousmoulins.\n\n\"Počet obyvatel\"\n\n\n"}
{"id": "1254402", "url": "https://cs.wikipedia.org/wiki?curid=1254402", "title": "Kásim Sulejmání", "text": "Kásim Sulejmání\n\nKásim Sulejmání (též Kásem Solejmání, angl. přepis Qasem Soleimani, ; . 11. března 1957, Rabor, Kermán – 3. ledna 2020, Bagdád, Irák) byl velitelem speciálních jednotek Quds íránských revolučních gard (IRG) v hodnosti generálmajora. Za svého života byl přezdíván \"Stínový velitel\". Nejvyšší íránský revoluční vůdce, ájatolláh Sajjid Alí Chameneí, jej v roce 2014 nazval \"Žijící mučedník\". \n\nByl považován za jednoho z nejvlivnějších představitelů Íránu. V říjnu 2007 byl vládou Spojených států zařazen do seznamu osob hledaných za podporu terorismu na základě exekutivního příkazu č. 13382. Sulejmání byl považován za úspěšného velitele v bojích proti Islámskému státu (IS) v Sýrii a v Iráku. Jeho činnost jako velitele jednotek, které prováděly také teror vůči jakékoliv opozicí v Íránu, byla kontroverzní. \n\nSpolu se čtyřmi dalšími muži byl Sulejmání zabit raketovým útokem bezpilotního letadla Spojených států amerických v blízkosti Mezinárodního letiště Bagdád krátce po příletu ze Sýrie.\n\nPodle údajů Ministerstva vnitra Spojených států se narodil ve městě Gom (Qom, Kumm), ale perské zdroje uvádějí jako jeho rodnou obec horskou vesnici Rabor v provincii Kermán. Zřejmě hned po ukončení povinné pětileté školní docházky, ve věku třinácti let (1970), odešel spolu s příbuzným Ahmedem Sulejmáním do města Kermán, kde pracovali jako stavební dělníci, aby získali finance na splacení otcova dluhu. V roce 1975 začal pracovat ve zdejší vodárenské distribuční společnosti, ve které působil do února 1979.\n\nV roce 1977 se zapojil do revolučního hnutí proti vládě šáha Mohammada Rezá Šáha Pahlavího. Po završení revoluce a vyhlášení islámské republiky v roce 1979 vstoupil do nově vytvořených ozbrojených oddílů Íránských revolučních gard (IRG) ve městě Kermán. Po výcviku a počátečním působení jako instruktor na základně IRG se zúčastnil expedice do města Mahabadim v provincii Východního Ázerbájdžánu, za účelem potlačení místního kurdského povstání (1979).\n\nBěhem Irácko-Íránské války (1980-1988) dosáhl velení 41. divize, poté se soustředil na boj proti drogovým gangům v pohraničních oblastech Íránu a Afghánistánu. V roce 2002 se stal velitelem jednotek Quds, elitních složek IRG. Byl odpovědný za všechny zahraniční íránské vojenské operace v Libanonu, Sýrii, Iráku a Jemenu. \n\nSulejmání hrál klíčovou roli při obraně Iráku proti expanzi Islámského státu. Podílel se na osvobození iráckého Tikrítu v roce 2015 a Fallúdži v roce 2016. Byl také aktivně zapojen do občanské války v Sýrii. Stál za ovládnutím syrského města Kusajr v roce 2013, které bylo do té doby pod kontrolou syrských povstalců a džihádistů z Fronty an-Nusrá, a výrazně přispěl k vítězství jednotek syrské armády a jejích spojenců v bitvě o Aleppo v letech 2012–2016.\n\nNa rozkaz prezidenta Donalda Trumpa a na základě informací amerických tajných služeb provedlo Letectvo Spojených států amerických 3. ledna 2020 raketový útok bezpilotním letadlem na dva automobily v blízkosti bagdádského mezinárodního letiště, při kterém byl generálmajor Sulejmání zabit. Přitom přišli o život i zástupce velitele šíitských milic PMF Abú Mahdí al-Muhandis a další tři muži (podle Íránského velvyslance v Iráku bylo celkem 10 mrtvých.) Írán a jeho spojenci označují tuto vojenskou operaci jako atentát. Po své smrti byl povýšen do hodnosti generálporučíka.\n\nVe své analýze této události popsal washingtonský dopisovatel německého deníku \"Frankfurter Allgemeine Zeitung\" Majid Sattar její pozadí. Považoval ji za následek předešlých akcí íránských jednotek v Iráku nebo událostí, které se staly pod vlivem Íránu, zvláště útoku početných demonstrantů na americké velvyslanectví v Bagdádu několik dní před útokem na Sulejmáního a jeho doprovod. Zároveň se podle Sattara jedná o závažné rozhodnutí prezidenta Trumpa, které je determinováno jeho soupeřením s Demokratickou stranou USA a snahou o znovuzvolení prezidentem v listopadu 2020, přičemž mohou jeho následky podstatně ovlivnit jeho další politický osud.\n\nNástupcem Sulejmáního jako velitel jednotek Quds íránských revolučních gard se stal generál Esmaíl Ghání, jeho dosavadní dlouholetý zástupce. Úkolem Gháního má podle zpráv být „masívní odveta Spojeným státům“, kterou ohlásili vůdce íránské revoluce ájatolláh Sajjid Alí Chameneí a Sulejmáního dcera při smutečním shromáždění v Teheránu.\n"}
{"id": "1254403", "url": "https://cs.wikipedia.org/wiki?curid=1254403", "title": "Ladislav Kozák (fotbalista)", "text": "Ladislav Kozák (fotbalista)\n\nLadislav Kozák [ladislau kozák] (* 11. prosince 1933) je bývalý slovenský fotbalový útočník.\n\nV československé lize hrál za Spartak VSS Košice. Nastoupil v 6 ligových utkáních a dal jeden prvoligový gól.\n\n"}
{"id": "1254406", "url": "https://cs.wikipedia.org/wiki?curid=1254406", "title": "English Football League", "text": "English Football League\n\nEnglish Football League (EFL) je profesionální ligová soutěž, určená pro fotbalové kluby v Anglii a Walesu (částečně). Byla založena v roce 1888 pod názvem Football League a jedná se tak o nejstarší ligovou soutěž na světě. V letech 1888 – 1992 byla FL nejvyšší soutěží v anglickém ligovém systému. Po založení Premier League má liga pod patronátem pouze druhou až čtvrtou nejvyšší ligovou soutěž v Anglii.\n\nLiga má 72 týmů, které jsou rozděleny do tří divizí po 24 týmech. Jedná se o Championship (2. nejvyšší soutěž), League One (3. nejvyšší soutěž) a League Two (4. nejvyšší soutěž). Liga má také dva domácí poháry, které jsou čistě pod jejím patronátem – jedná se o EFL Cup a EFL Trophy.\n\nPřed zahájením sezóny 2016/17 se liga přejmenovala z Football League na English Football League.\n\n"}
{"id": "1254417", "url": "https://cs.wikipedia.org/wiki?curid=1254417", "title": "Poranění hlavy", "text": "Poranění hlavy\n\nPoranění hlavy je v širším smyslu slova zranění jakékoli struktury hlavy či orgánů, které ji tvoří. V užším smyslu slova se tímto termínem nejčastěji myslí poranění mozku. Často se používá odborný termín kraniocerebrální poranění nebo kraniocerebrální trauma.\n\nPoranění hlavy je možno rozdělit podle toho, které její části a v jaké hloubce byla zraněním poškozeny, podle typu poranění, oblasti apod. Vlastní dělení používá i Mezinárodní klasifikace chorob, existují však víceré další, podle různých autorů (často se liší pode potřeb jednotlivých medicínských odborů).\n\nPoranění hlavy je možno rozdělit například podle:\nPoranění hlavy patří do působnosti vícerých oborů medicíny. Věnuje se jim maxilofaciální chirurgie, traumatologie, neurologie, neurochirurgie, radiologie, rehabilitace, otorinolaryngologie, oční lékařství, stomatologie a další. Každý z těchto oborů používá vlastní dělení poranění hlavy, které jsou zaměřené na oblast jejich zájmu a odrážejí jejich charakter, závažnost a způsoby léčby. Například klinicky se stupeň závažnosti poranění mozku posuzuje pomocí tzv. Glasgowské škály poruch vědomí (angl. Glasgow Coma Scale).\n"}
{"id": "1254425", "url": "https://cs.wikipedia.org/wiki?curid=1254425", "title": "Špalíček (Cheb)", "text": "Špalíček (Cheb)\n\nŠpalíček je uskupení jedenácti původně gotických domů, stojících nyní na místě bývalých masných bud a masných krámů, z 13. století, nacházející se na náměstí Krále Jiřího z Poděbrad v historickém centru Chebu. Je pro něho charakteristická tzv. hrázděná konstrukce, typickou pro oblast Chebska. Celý komplex budov byl také rozdělen na dvě samostatné části úzkou Kramářskou uličkou. Tato chebská památka je součástí městské památkové rezervace a je také zapsána na seznamu nemovitých kulturních památek ČR. \n\n\n"}
{"id": "1254429", "url": "https://cs.wikipedia.org/wiki?curid=1254429", "title": "Teroristický útok v Marrákeši", "text": "Teroristický útok v Marrákeši\n\nTeroristický útok v Marrákeši byl teroristický útok ve čtvrtém největším městě Maroka Marrákéš (Marrákeš) 28. dubna 2011 v 11:50 místního času. Zahynulo při něm 17 lidí a další byli zraněni.\n\nTeroristický útok na kavárnu Café Argana umístěnou v turisty navštěvovaném náměstí \"Džámi' al-Faná\"' byl pravděpodobně sebevražedným útokem. Po teroristickém útoku v roce 2003 v Casablance se jedná o nejzávažnější útok v severoafrickém království. Exploze zcela zničila přízemí a terasu prvního patra budovy kavárny. Na začátku se podařilo z trosek vyprostit 14 mrtvých, z toho 11 cizinců a 23 zraněných. Vláda Maroka nejprve vycházela ze scénáře nehody.\n\nRada bezpečnosti OSN tento čin odsoudila.\n"}
{"id": "1254431", "url": "https://cs.wikipedia.org/wiki?curid=1254431", "title": "Sergej Milinković-Savić", "text": "Sergej Milinković-Savić\n\nSergej Milinković-Savić (srbskou cyrilicí Сергеј Милинковић-Савић; * 27. února 1995, Lleida, Španělsko) je srbský fotbalový záložník a mládežnický reprezentant, od roku 2015 hráč klubu Lazio Řím.\n\nJeho otcem je bývalý jugoslávský fotbalista Nikola Milinković, mladší bratr Vanja Milinković-Savić se také věnuje kopané (hraje na postu brankáře) a matka Milana Savić je bývalou basketbalistkou. Má i mladší sestru Janu.\n\n\nReprezentoval Srbsko v mládežnických kategoriích U19, U20 a U21.\nZúčastnil se Mistrovství Evropy hráčů do 19 let 2013 konaného v Litvě, kde mladí Srbové získali svůj první titul, a také Mistrovství Evropy U19 2014 v Maďarsku.\n\nSe srbskou „dvacítkou“ slavil zisk titulu na Mistrovství světa U20 2015 na Novém Zélandu po finálové výhře 2:1 nad Brazílií.\n\n"}
{"id": "1254435", "url": "https://cs.wikipedia.org/wiki?curid=1254435", "title": "Antonín Kubát (malíř)", "text": "Antonín Kubát (malíř)\n\nAntonín Kubát (27. srpna 1885 Praha-Ruzyně – 21. února 1970 Praha-Liboc) byl český akademický malíř, grafik a středoškolský pedagog.\n\nAntonín Kubát se narodil v Ruzyni. Jeho otec Antonín Kubát byl správcem ruzyňského pivovaru. V letech 1902-1904 studoval na Uměleckoprůmyslové škole u Arnošta Hofbauera a Emanuela Dítěte a v letech 1904-1906 na Akademii výtvarných umění Praze u Vlaho Bukovace a Hanuše Schwaigera. Po absolutoriu ještě pokračoval soukromě ve studiu v grafickém atelieru A.Teschnera. Poté podnikl několik studijních cest do Francie, Itálie, na Balkán a do Švýcarska. Pobýval rovněž ve Vídni a v Paříži. V roce 1913 získal místo profesora kreslení na gymnáziu v Přerově. V roce 1919 se v Brně oženil s Annou Cecílií Mallou. Jeho pobyt v Přerově přerušila jen první světová válka a později ještě čtyři roky vyučoval ve Vídni. Antonín Kubát působil v Přerově až do roku 1970, kdy odešel do penze. Zemřel v témže roce v Liboci u Prahy.\n\nMalíř Kubát maloval na Hané, zvláště v okolí Přerova, zajížděl na Slovensko, Podkarpatskou Rus a do Karlových Varů. Vytvářel též užitou grafiku. Zhotovil mnoho diplomů, plakátů a ex libris. V roce 1929 získal ocenění od Ministerstva školství a národní osvěty a v roce 1942 obdržel čestné uznání Akademie věd a umění v Praze za studie hanáckého folkloru.\n\n"}
{"id": "1254436", "url": "https://cs.wikipedia.org/wiki?curid=1254436", "title": "KVN", "text": "KVN\n\nKVN (rusky: Клуб Весёлых и Находчивых, \"Klub věsjolych i nachodčivych\" nebo \"Ka-Ve-En\", Klub vtipných a pohotových) je televizní humoristická soutěž, ve které různé týmy (ze školských zařízení, vysokých škol, podniků, měst atd.) soupeří ve vtipných odpovědích na otázky, improvizacích na zadaná témata a předvádí scénky, které si předem připravili.\nPředchůdcem KVN byl pořad \"Večer veselých otázek\", který vytvořil novinář Sergej Muratov podle vzoru českého pořadu \"Hádej, hádej, hadači\". Relace Večer veselých otázek se vysílala v roce 1957 a úkolem televizních diváků bylo vtipně odpovídat na otázky moderátorů. Pořad moderovali hudební skladatel Nikita Bogoslovskij a herečka Margarita Lifanova. Takový koncept pořadu byl v dané době zcela nový. Poprvé v sovětském televizním pořadu účinkovali nejen moderátoři, ale i diváci a navíc pořad běžel v přímém přenosu. Tento pořad vysílala Festivalová redakce Ústřední televize založená Sergejem Muratovem v roce 1956 a byla první mládežnickou redakcí působící v sovětské televizi.\n\nVečer veselých otázek byl velmi populární, ale vysílal se pouze třikrát. Ve třetím dílu byl slíben dárek těm divákům, kteří příště přijdou do studia v kožichu, čepici a válenkách (natáčení probíhalo v létě). Moderátor pořadu skladatel Nikita Bogoslovskij se ovšem zapomněl zmínit o tom, že diváci si mají s sebou vzít také noviny z 31. prosince minulého roku. Samozřejmě, že zimní oblečení měli na sobě prakticky všichni televizní diváci. Davy lidí přijely a vtrhly do studia v kožichu a válenkách, odstrčily z cesty policisty a pak propukl úplný chaos. Vysílání bylo ukončeno, ale pořad nebyl ničím nahrazen. Do konce vysílacího večera byla v televizi „technická přestávka“. Pořad byl zrušen a redakce rozpuštěna.\n\nPo čtyřech letech 8. listopadu 1961 redaktorka Jelena Galperina zavolala Sergejovi Muratovi a řekla mu, že lidé jejich pořad potřebují. Bývalí zakladatelé Večera veselých otázek vytvořili nový televizní pořad pod názvem KVN. Prvním moderátorem pořadu byl režisér Albert Axelrod, který opustil program v roce 1964 a společně s ním odešel také Sergej Muratov a Michail Jakovlev. Novým moderátorem se stal student moskevské univerzity Alexandr Masljakov, který moderuje tento pořad do dnešního dne. Společně s ním relaci tehdy moderovala hlasatelka Světlana Žilcova. Zkratka KVN znamená v ruštině \"Klub vtipných a pohotových\" (Клуб весёлых и находчивых, Klub věsjolych i nachodčivych), ale kromě toho to byla i značka tehdejší černobílé televize KVN-49. V pořadu KVN nyní nesoutěžili diváci, ale týmy. Znělkou relace byla píseň \"Vezměte si do ruky tužku\", kterou nazpíval herec a hudební skladatel Oleg Anofrijev. KVN se natáčel Mládežnickou redakcí Ústřední televize. KVN byl, stejně jako jeho předchůdce, velmi populární. V Sovětském svazu dokonce vzniklo celé hnutí KVN. Podle vzoru tohoto pořadu vznikaly soutěže KVN ve školách, v pionýrských táborech atd. Na univerzitách po celé zemi probíhaly kvalifikační turnaje, ze kterých se ty nejlepší týmy dostaly do televize.\n\nOd určité doby se KVN přestal vysílat v přímém přenosu, jelikož týmy často vtipkovaly o sovětské realitě a ideologii. Ideologicky pochybné vtipy byly vystřiženy a pořad se následně vysílal ze záznamu. KVN rozčiloval ředitele Centrální televize Sergeje Lapina a brzy se o tento pořad začala zajímat tajná služba. Cenzura byla čím dál tím přísnější, časem bylo dokonce zakázáno vyjít na pódium s vousy (byl to prý výsměch Karlu Marxovi). Koncem roku 1971 po hádce Lapina a Muratova byl pořad zrušen, což bylo jednou ze známek začínající doby stagnace.\n\nNa začátku perestrojky v roce 1986 byl pořad obnoven. Iniciátorem byl kapitán týmu KVN Moskevské univerzity stavebního inženýrství Andrej Menšikov. Po obnovení pořadu byli zakladatelé KVN pozváni, aby se stali členy poroty a poté byli pozváni jako čestní hosté. Moderátorem pořadu se stejně jako před jeho zrušením stal Masljakov. První moderátor Albert Axelrod nabídl Masljakovu svou image, ale tomu se tento nápad nelíbil. Změnila se také znělka. Namísto původní písně, ve které diváci mohli slyšet hlas Olega Anofrijeva obvyklý pro šedesátá léta, zní z televize píseň, kterou vymyslel bývalý účinkující KVN básník Boris Salibov. Píseň pod názvem \"Začínáme KVN\" je znělkou tohoto pořadu dodnes.\n\nV roce 1990 Masljakov založil Televizní tvůrčí skupinu AMiK (Alexandr Masljakov a spol.), která až do dnešní doby natáčí tento program.\n\nPo několika dílech týmy dosáhly stejně vysoké úrovně a popularity jako KVN ze šedesátých let. Pořad se stal jedním ze symbolů období glasnosti. Znovu vzniklo hnutí KVN, přičemž se soutěž pořádala i v západní Evropě (Západo-evropská liga KVN), v Izraeli a v USA. Po rozpadu SSSR se v Moskvě v roce 1992 uskutečnila první mezinárodní soutěž KVN, kdy proti sobě stály týmy SNS a Izraele. Tato soutěž měla ohromný úspěch. V roce 1994 se v Izraeli dokonce uskutečnilo mistrovství světa KVN, ve kterém proti sobě stály týmy z SNS, USA, Izraele a Německa. Ze soutěže KVN se stal jeden z nejpopulárnějších ruských televizních pořadů.\nV KVN se hraje podle různých pravidel, která se někdy můžou měnit i během samotné hry, což se děje i v hlavní Vyšší lize. Nicméně, existují pravidla, která platí za jakýchkoliv okolností a v každé lize a to dělá z KVN známou soutěž. Za prvé v KVN hrají týmy. Tým se tradičně skládá alespoň ze dvou lidí. Nejmenší týmy, které účinkovaly, nebo pořád účinkují ve Vyšší lize, jsou například Sborná malých národů z Moskvy, Sborná blondýnek z Ukrajiny z města Charkov a detektivní agentura Měsíční svit z Bělgorodu. Tyto týmy mají jenom dva členy, nicméně existují týmy KVN, které se nedostaly do televize a tvoří je jen jeden hráč. Každé družstvo má svého kapitána, který musí reprezentovat svůj tým v tzv. Soutěži kapitánů, pokud je tato zahrnuta do programu hry. Většina družstev vystupuje v originálních kostýmech, které odlišují hráče jednoho týmu od hráčů jiného týmu. Kostýmy v rámci jednoho družstva mohou být stejné, nebo ve stejném stylu, nebo mohou být jedinečné pro jednotlivé členy týmu.\nTato soutěž se hraje na začátku hry a účastníci zde představují svůj tým. Uvítání se skládá převážně z textových vtipů a miniatur. Tradičně všichni hráči stojí v řadě vedle sebe (5 až 8 lidí stojí v popředí) a všichni jsou ve stejných kostýmech.\nSoutěž, ve které tým musí během 30 sekund vymyslet vtipné odpovědi na otázky, které vymýšlí jiné týmy, diváci, porota a/nebo moderátor.\nTuto soutěž vymysleli v roce 1995. Hlavním principem je, že během STEMu nesmí na scéně být najednou více než 3 hráči.\n\nV roce 2011 se ve Vyšší lize KVN objevil nový druh STEMu, a to STEM s celebritou. Hlavním pravidlem je, že v něm musí účinkovat také nějaká známá osobnost.\nJe to krátká literární soutěž, ve které musí týmy představit nějaký vynález nebo jev.\nTato soutěž se zaměřuje hlavně na hudební čísla, jako je zpěv, tanec nebo hra na hudební nástroj. V roce 1995 se objevila nová soutěž pod názvem Konkurz jedné písně, KOP, ve které hráči mohli použít jenom jednu melodii. V roce 2003 vzniklo zase Hudební finále nebo Konkurz finální písně, ve kterém týmy měli vymyslet hezkou a vtipnou finální píseň.\nBiatlon vznikl v běloruském KVN. Hráči „střílí“ své vtipy a porota následně po ukončení každého kola vyřazuje tým, který se jim nejvíce nelíbil. Vítěz získá jeden bod a v případě remízy každý z finalistů soutěže získá 0,9 bodu.\nTato soutěž se podobá BRIZu, ale jedná se o vtipné televizní noviny. Stejně jako v Rozcvičce a v Biatlonu, stojí při této soutěži na scéně všechny týmy najednou.\nJedná se o dlouhou soutěž, která se hraje na konci celé hry. Pokud Hudební soutěž není součástí dané hry, tak se Domácí úkol hraje jako Hudební domácí úkol.\nTato soutěž vznikla v roce 2003 a týmy zde mohou vystupovat v jakémkoli stylu a předvádět jakékoli scénky.\nZde musí týmy natočit videoklip nebo nadabovat známý film.\nJedná se o individuální soutěž kapitánů soutěžících mužstev. V této soutěži nemusí vždy účinkovat kapitán. Místo něj může hrát frontman týmu nebo jiný účastník týmu.\n\nKromě těchto soutěží existují i jiné, které se ale hrají mnohem méně nebo už se nehrají vůbec. K nim patří například: Triatlon, 5 vtipů o… a další.\nLigy KVN se dělí na oficiální, které patří pod organizaci AMiK a neoficiální. Každá liga má své schéma, svá pravidla, redaktory, moderátory, ředitele a také své členy poroty. Rozdíl mezi oficiální a neoficiální ligou je ten, že ta oficiální pracuje pod záštitou AMiK a týmy, které v ní hrají, mají autorská práva ke svým vystoupením a jen z těchto lig je možné postoupit do Premier ligy a Vyšší ligy. Redaktory oficiálních lig jsou Alexandr Masljakov a vedení AMiK, které také přijímá rozhodnutí o statusu ligy. O vstupu do oficiální ligy rozhodují výsledky z festivalu KiViN, který se každoročně pořádá v lednu v Soči.\n\nLigy se dělí do čtyř kategorií:\nVyšší liga obnoveného KVN existuje od roku 1986, kdy se KVN znovu objevil v televizi. Do roku 1993 byla tato liga jedinou oficiální ligou a v roce 1993 byla založena První liga. Mistři První ligy automaticky postupovali do příští sezóny Vyšší ligy. Takovým způsobem úroveň Vyšší ligy rok od roku rostla a většina týmů se do ní dostala přes První ligu. Později v roce 1999 se objevily další oficiální ligy KVN a do Vyšší ligy postupovaly týmy z různých oficiálních lig Televizní tvůrčí skupiny AMiK. Počet účastníků ve Vyšší lize vzrostl ze 6 na 12 a později na 15 týmů za sezónu. Od roku 2011 se každoročně do této ligy dostane 20 týmů. Momentálně Vyšší ligu tvoří čtyři osmifinálové hry, tři čtvrtfinálové, dvě semifinálové hry a jedno finále. V různých letech se experimentovalo s hrami útěchy a dvojitými semifinálovými hrami. Mistři Vyšší ligy se považují za mistry celé ligy a tak dostávají právo účinkovat v Letním poháru KVN. Moderátorem ligy je A. V. Masljakov a členy poroty jsou známé osobnosti, většinou moderátoři Prvního kanálu a známí herci.\n\nOd roku 1986 do roku 2016 si ve Vyšší lize zahrálo 205 týmů KVN.\nPremier liga byla založena v roce 2003 a stala se z ní druhá televizní liga KVN, kterou vysílá První kanál. V Premier lize hrají mladší týmy KVN, převážně mistři a finalisté různých oficiálních lig. V roce 2004 bylo rozhodnuto, že výherce První ligy automaticky postoupí do Premier ligy a jen v ojedinělých případech se dostane rovnou do Vyšší ligy. Do roku 2009 se do Premier ligy propadly také týmy, které prohrály v osmifinále Vyšší ligy. Schéma sezóny Premier ligy se několikrát změnilo. Třikrát sezónu zahajoval festival ligy (který působil také jako výběrová hra), další sezóny začínaly třemi nebo čtyřmi osmifinálovými hrami, následovaly dvě nebo tři čtvrtfinále, dvě semifinále a finále.\n\nOd roku 2005 většina týmů působících ve Vyšší lize absolvovala Premier ligu. Moderátorem této ligy je Alexandr Masljakov mladší (syn A. V. Masljakova) a členy poroty jsou populární hráči KVN.\n"}
{"id": "1254437", "url": "https://cs.wikipedia.org/wiki?curid=1254437", "title": "Liptovská Anna", "text": "Liptovská Anna\n\nLiptovská Anna je obec na Slovensku, v okrese Liptovský Mikuláš v Žilinském kraji. Obec se nachází ve západní části Liptovské kotliny na úpatí Západních Tater.\n\nPrvní písemná zmínka o obci pochází z roku 1396. Gotický římskokatolický kostel svaté Anny z konce 13. století vyhořel v roku 1805. V roce 1998 byla obnovena pouze zvonice.\n\n"}
{"id": "1254439", "url": "https://cs.wikipedia.org/wiki?curid=1254439", "title": "Operace Kryptonite", "text": "Operace Kryptonite\n\nOperace Kryptonite probíhala v první polovině února 2007 a byla součástí operace Achilles. Účastnila se jí britská, nizozemská a afghánská vojska. Cílem operace bylo zajistit přehradu Kadžaki, která měla být v rámci obnovy země opět spuštěna. V okolí přehrady došlo jen ke sporadické střelbě, ale město Musa Qala bylo dobyto až po deseti dnech.\n\nKoaliční a afghánská vojska spustila útok o víkendu 10. a 11. února 2007. Před pozemním útokem došlo jen k omezeným náletům, aby se předešlo poškození přehrady. Přehrada měla velký význam jak pro obě bojující strany, tak pro civilisty, což byl zřejmě hlavní důvod proč ji Taliban při ústupu nezničil. Při postupu k přehradě se koaliční vojska dostala pod palbu z lehkých zbraní, ale i přes nepřátelskou přesilu byla schopna přimět Tálibán k ústupu. V pondělí brzy ráno došlo k leteckému útoku na pozice Talibanu mezi městem Musa Qala a přehradou. Při útoku byl zabit významný tálibánský velitel Mullah Manan. Následně již povstalci nebyli schopni efektivně čelit koaličním vojskům a jejich činnost se soustředila na bezpečný přesun z oblasti. Podle mluvčího NATO plukovníka Toma Collinse používal Taliban při ústupu civilisty jako lidské štíty.\n\nTaliban sice nepřistoupil ke zničení přehrady, ale bylo poškozeno několik klíčových komponent přehrady. To prodloužilo čas potřebný na znovuuvedení přehrady do provozu, což bylo pro NATO klíčové pro získání podpory civilního obyvatelstva. Koaliční vojska neutrpěla žádné ztráty a nepodařilo se zjistit ani přesné počty usmrcených či zraněných povstalců. Několik bojovníků Talibanu padlo do zajetí. Podle prohlášení NATO nebyl v boji zabit žádný civilista, a to i přes používání živých štítů. Toto tvrzení ale odmítají místní představitelé.\n\n"}
{"id": "1254440", "url": "https://cs.wikipedia.org/wiki?curid=1254440", "title": "Tyrolsko (rozcestník)", "text": "Tyrolsko (rozcestník)\n\nTyrolsko může označovat:\n\n"}
{"id": "1254441", "url": "https://cs.wikipedia.org/wiki?curid=1254441", "title": "Gama Sagittae", "text": "Gama Sagittae\n\nGama Sagittae je nejjasnější hvězda v souhvězdí Šípu. Je to červený obr spektrální třídy M0 vzdálený od Země asi 258 světelných let.\n\nHvězda září jako 490-640 Sluncí, oproti Slunci je 2,5krát hmotnější. Svou existenci zahájila před 750 miliony let jako hvězda spektrální třídy B9.\n"}
{"id": "1254453", "url": "https://cs.wikipedia.org/wiki?curid=1254453", "title": "Seznam medailistů na mistrovství Československa a Česka žen v běhu na 100 m překážek", "text": "Seznam medailistů na mistrovství Československa a Česka žen v běhu na 100 m překážek\n"}
{"id": "1254455", "url": "https://cs.wikipedia.org/wiki?curid=1254455", "title": "378 (číslo)", "text": "378 (číslo)\n\nTři sta sedmdesát osm je přirozené číslo, které následuje po čísle tři sta sedmdesát sedm a předchází číslu tři sta sedmdesát devět. Římskými číslicemi se zapisuje CCCLXXVIII.\n\n\n\nSilnice II/378 je česká silnice II. třídy vedoucí na trase II/379 – Lipovec – Drahany\n\n\n"}
{"id": "1254456", "url": "https://cs.wikipedia.org/wiki?curid=1254456", "title": "Mantela širokoprstá", "text": "Mantela širokoprstá\n\nMantela širokoprstá (\"Mantella laevigata\") je druh žáby z čeledi mantelovití (Mantellidae) a rodu mantela (\"Mantella\"), jenž popsali Paul A. Methuen a John Hewitt v roce 1913.\nŠiroce obývá severovýchod ostrova Madagaskar a vyskytuje se zde ve více než pěti oblastech, přičemž ji lze nalézt až do výšky 600 m n. m. Druh je ve svém areálu výskytu hojný, žije v areálu výskytu o rozloze 33 702 km, avšak klesá především následkem lidské činnosti spojené se ztrátou přirozeného prostředí, například kácením lesů a zemědělstvím, v malé míře je druh rovněž odchytáván a prodáván. U druhu byla zjištěna nákaza plísní \"Batrachochytrium dendrobatidis\", avšak nezpůsobila větší škody. Mezinárodní svaz ochrany přírody tento druh považuje za málo dotčený převážně díky velké populaci a širokému areálu distribuce, který se táhne i přes národní parky, například Národní park Marojejy. Mantela širokoprstá je zapsána do druhé přílohy Úmluvy o mezinárodním obchodu s ohroženými druhy volně žijících živočichů a rostlin. Žába dává přednost tropickým deštným lesům, avšak nalézt ji lze i v porostech složených z bambusu.\n\nMantela širokoprstá je středně velkým druhem mantel, její štíhlé tělo dosahuje rozměrů asi 22 až 29 mm. Zbarvení je žluté na hlavě a přední části zad, zbytek těla včetně boků je hnědý. Také končetiny jsou obvykle zabarveny černě, avšak občas mohou být hnědavého zbarvení, na břiše může žába mít modré nebo šedé skvrny. Skvrny modré barvy lze nalézt rovněž na konečcích prstů, které jsou zvětšené, což pomáhá žábě šplhat po stromech; na rozdíl od ostatních mantel není pouze zemní, což z ní činí výjimku. Mantely širokoprsté byly pozorovány v dutinách stromů o hloubce až 30 cm a průměru 3 až 12 cm v až čtyřmetrové výšce, přičemž jednu dutinu obývaly nejčastěji dvě. Druh není agresivní a dutinu obývá například s malgaškou velkou (\"Platypelis grandis\"), malgaškou proužkovanou (\"Plethodontohyla notosticta\") a malgaškou rosničkovitou (\"Anodonthyla boulengerii\"). V dutinách se mantely i rozmnožují, samice od října do března klade nad vodní hladinu vajíčka, ze kterých se do dvou dnů začínají vyvíjet zárodky. Mantela širokoprstá se ozývá krátkým dvojitým zakvákáním.\nMantely širokoprsté je vhodné v zajetí chovat ve vertikálně položeném teráriu o teplotě 20 °C až 26 °C s dostatkem přírodního podkladu. Stromové dutiny by měly být tvořeny bambusovými tyčemi, ale posloužit může i krabička od filmu.\n\n"}
{"id": "1254457", "url": "https://cs.wikipedia.org/wiki?curid=1254457", "title": "Lazisko", "text": "Lazisko\n\nLazisko je obec na Slovensku, v okrese Liptovský Mikuláš v Žilinském kraji. Obec se nachází ve jižní části Liptovské kotliny na úpatí Nízkých Tater.\n\nPrvní písemná zmínka o obci pochází z roku 1396. Území obce je zajímavé turistickými trasami k Hradisku, kde je naleziště púchovské kultury. Je zde pohřbena známá Československá herečka Květa Fialová. \n"}
{"id": "1254460", "url": "https://cs.wikipedia.org/wiki?curid=1254460", "title": "Berisha", "text": "Berisha\n\nBerisha je albánské příjmení rozšířené především v severní Albánii a v Kosovu.\n\n"}
{"id": "1254464", "url": "https://cs.wikipedia.org/wiki?curid=1254464", "title": "Armand Sabatier", "text": "Armand Sabatier\n\nArmand Sabatier [\"arma sabaťjé\"] (13. ledna 1834, Gan – 22. prosince 1910, Montpellier) byl francouzský zoolog, známý především díky svým studiím srovnávací anatomie zvířat, ale byl také amatérským fotografem. Právě v této oblasti v roce 1860 popsal takzvaný Sabatierův efekt, též známý jako solarizace.\n"}
{"id": "1254467", "url": "https://cs.wikipedia.org/wiki?curid=1254467", "title": "Simon Yacoub", "text": "Simon Yacoub\n\nSimon Yacoub (* 9. června 1989 v Lipsku, Německá demokratická republika) je německý zápasník–judista, který od roku 2014 reprezentuje zemi svého otce Palestinu.\n\nPochází z multikulturní rodiny, otec Arab-Palestinec, matka Němka. S judem začínal v 5 letech v rodném Lipsku. V roce 2010 se neprosadil v německé seniorské reprezentaci a judu se věnoval pro radost. V roce 2014 se dohodl s Palestinským olympijským výborem na startu za Palestinu, rodiště svého otce. V roce 2016 obdržel od tripartitní komise pozvánku k účasti na olympijských hrách v Riu, kde vypadl v prvním kole.\n\n"}
{"id": "1254471", "url": "https://cs.wikipedia.org/wiki?curid=1254471", "title": "LGBT práva na Faerských ostrovech", "text": "LGBT práva na Faerských ostrovech\n\nPráva leseb, gayů, bisexuálů a translidí (LGBT) jsou na Faerských ostrovech relativně stejná, jako v Dánsku. Nicméně vývoj v oblasti LGBT práv tu byl pomalejší. Přestože je stejnopohlavní sexuální styk na Faerských ostrovech legální od 30. let 20. století, homosexuálním párům nebylo nikdy umožněno uzavřít registrované partnerství. V dubnu 2016 přijal faerský jednokomorový parlament Løgting zákon umožňující homosexuálním párům uzavřít občanský sňatek, včetně uznání všech stejnopohlavních manželství uzavřených v Dánsku i zahraničí a společné adopce dětí. Schválenou legislativu ratifikoval dánský jednokomorový parlament Folketing v dubnu 2017. Účinnou se stala 1. července 2017.\n\nStejnopohlavní sexuální styk je na Faerských ostrovech legální od roku 1933 v rámci jeho dekriminalizace v celém Dánském království. Legální věk způsobilosti byl pro mužský styk stanovený na 18 let. Ačkoliv jej Dánsko a Grónsko v roce 1977 sjednotili v roce 1977 s věkem způsobilosti pro heterosexuály, autonomní Faerské ostrovy tak učinily až v roce 1988.\n\nDánsko umožnilo homosexuálním párům uzavírat manželství v roce 2012 a Grónsko v dubnu 2016. Podobné pokusy byly na Faerských ostrovech dříve zamítány, a to až do konce dubna 2016.\n\nO přijetí dánského zákona o registrovaném partnerství se na Faerských ostrovech diskutovalo v roce 2007, ale nikdy nebyla žádná taková legislativa předložená faerskému parlamentu. V roce 2014 byl zamítnut návrh zákona o stejnopohlavním manželství, těsně před volbami v roce 2015. Po nich byl v září 2015 takový zákon navržen znovu a obsahoval legalizaci občanských sňatků a plných adopčních práv pro homosexuální páry po dánském a grónském vzoru. První čtení proběhlo 24. listopadu 2015 a druhé bylo naplánované na 16. březen 2016, kdy byl poslán zpět výborům kvůli přepracování. A petition against same-sex marriage received 1,262 signatures.\n\nO návrhu se diskutovalo znovu 26. dubna 2016. Parlament zákon přijal ve druhém čtení poměrem hlasů 19:14. Třetí čtení proběhlo 29. dubna 2016 a návrh zákona opět prošel poměrem hlasů 19:14. K plnému dokončení legislativního procesu potřeboval zákon ještě ratifikaci ze strany dánského parlamentu, který tak učinil v dubnu 2017. Ještě ten samý měsíc podepsala zákon o stejnopohlavních sňatcích také dánská královna Markéta II. Zákon se stal účinným 1. července 2017. První svatba proběhla na Faerských ostrovech 6. září 2017.\n\nPřijetím zákona o stejnopohlavním manželství Løgtingem 29. dubna 2016, jeho ratifikací dánským parlamentem 25. dubna 2017 byla legalizovaná také adopce dětí homosexuálními manželskými páry. Zákon nabyl účinnosti 1. července 2017. Adopce dětí je umožněná pouze manželským párům, ne jednotlivcům a nesezdaným párům.\n\nDánsko přijalo zákon zakazující homofobní a bifobní diskriminaci v roce 1987. Faerský parlament se podobnou legislativou zabýval v roce 1988, kdy jí zamítl v poměru hlasů 1:17. Další návrh zákona byl projednáván v listopadu 2005, kdy jej parlament opět odmítl v poměru hlasů 12:20. Poslanci hlasující proti argumentovali, že homosexualita jde proti Bibli, a že určitá diskriminace lidí, kteří tak jednají, je legitimní. Výjimkou nebyly u určité urážky ze strany faerských zákonodárců, kteří spojovali rovnoprávnost LGBT lidí s akceptací hříšníků a pedofilů. Hlasování se stalo předmětem silné kritiky z řad islandských politiků.\n\nNavzdory legislativním průtahům se neukázalo přijetí antidiskriminační legislativy jako důležité a opodstatněné, dokud nebyl otevřeně homosexuální muzikant Rasmus Rasmussen napaden ve faerském hlavním městě Tórshavn skupinou pěti mužů. Rasmussenova rodina se pak následně stala terčem výhružných telefonátů. Nicméně faerská policie tento trestný čin nevyhodnotila jako zločin z nenávisti, protože tou dobou zákony nepovažovaly útok z motivu skutečné, či domnělé sexuální orientace oběti za přitěžující okolnost. Internetová petice, které se podařilo nasbírat 20 tisíc podpisů ze všech částí světa, zejména z Dánska, Islandu a Faerských ostrovů pak požadovala po faerském parlamentu neprodlené přijetí zákona proti homofobní a bifobní diskriminaci. Tou samou dobou se skupině osmi žen z Tórshavnu podařilo prostřednictvím emailu získat 2 000 podpisů.\n\nAnketa publikovaná ve faerském deníku Sosialurin pak ukázala, že tento problém silně polarizuje faerskou společnost.\n\n15. prosince 2006 přijal faerský parlament těsnou většinu 17:15 návrh novely antidiskriminačního zákona, který nově chrání i jiné sexuální orientace, včetně související změny trestního zákoníku, která toho, kdo veřejně hanobení jednotlivce, nebo skupinu na základě rasy, barvy pleti, národnosti, etnika, náboženského vyznání nebo sexuální orientace trestná odnětím svobody v délce trvání až dvou let. When the law took effect on 1 January 2007, the Faroe Islands became the last Northern European country to ban discrimination and harassment based on sexual orientation.\n\n"}
{"id": "1254472", "url": "https://cs.wikipedia.org/wiki?curid=1254472", "title": "Teatro Malibran", "text": "Teatro Malibran\n\nTeatro Malibran je benátské divadlo založené roku 1678. Během své existence vystřídalo několik jmen. Otevřeno bylo jako Teatro San Giovanni Grisostomo (nebo Crisostomo) podle nedalekého kostela. Od roku 1797 bylo známo jako Teatro Civico. V roce 1834 změnilo nakrátko jméno na Teatro Emeronitto, ale hned od následujícího roku se na počest slavné zpěvačky Marie Malibran, která finančně podpořila obnovu divadla, nese název Teatro Malibran.\n\nTeatro San Giovanni Grisostomo postavil architekt Tommaso Bezzi pro rodinu Grimani. Otevřeno bylo během karnevalu roku 1678 operou Carla Pallavicina \"Vespasiano\". Záhy bylo známo jako „největší, nejkrásnější a nejbohatší divadlo ve městě“. Pověst divadla přitahovala i vynikající umělce. V divadle byly uváděny opery Carla Francesca Pollarola, Alessandra Scarlattiho i Georga Friedricha Händela a účinkovali pěvci jako Margherita Durastanti a kastrát Farinelli.\nPočínaje rokem 1730 začal význam divadla pomalu klesat, i když se mu podařilo udržet svou pozici v čele benátských divadel až do poloviny osmnáctého století. Od roku 1737 byla v divadle uváděna také činoherní představení. Mezi nimi zejména komedie Carla Goldoniho. Po roce 1751 operní představení z divadla téměř vymizela. Provoz divadla se podařilo udržet i po pádu Benátské republiky a následné francouzské okupaci.\n\nV roce 1819 se stal, vedle města, podílníkem divadla Giovani Gallo, který divadlo zrekonstruoval. Divadlo bylo znovuotevřeno operou Gioacchina Rossiniho Straka zlodějka (La gazza ladra). Situace divadla se dále zhoršovala, jediným vlastníkem se stal Giovanni Gallo. Pokračoval v rekonstrukci a divadlu dal nové jméno: \"Teatro Emeronitto\" (Divadlo dne a noci). Pod tímto jménem zahájilo divadlo provoz operou Nápoj lásky od Gaetana Donizettiho. 8. dubna 1835 přijela slavná zpěvačka Maria Malibran zpívat hlavní roli v představení opery Vincenze Belliniho \"La sonnambula\" (Náměsíčná) odmítla honorář a požádala, aby finanční prostředky byly věnovány na zlepšení podmínek divadla. Na její počest od té doby nese divadlo název \"Teatro Malibran\".\n\nPoslední rekonstrukce divadla proběhla na konci 20. století. Obnovené divadlo bylo otevřeno 23. května 2001 za účasti prezidenta republiky Carla Azeglia Ciampi koncertem z děl Giuseppe Verdiho, Vincenze Belliniho a Richard Wagnera. Dnes divadlo Malibran provozuje \"Nadace Teatro La Fenice\" a hostí operní, koncertní a taneční vystoupení a bienále.\n\n\n\n"}
{"id": "1254479", "url": "https://cs.wikipedia.org/wiki?curid=1254479", "title": "Enola Gay (píseň)", "text": "Enola Gay (píseň)\n\n\"Enola Gay\" je protiválečná skladba britské synthpop skupiny Orchestral Manoeuvres in the Dark (OMD). Je také jediným singlem jejich alba \"Organisation\".\n\nNapsal ji Andy McCluskey a je adresována atomovému bombardování města Hirošima 6. srpna 1945 během poslední fáze druhé světové války. Zmiňuje tři složky tohoto útoku: letadlo Boeing B-29 Superfortress (\"Enola Gay\"), nesoucí jadernou bombu Little Boy, která byla shozena na město Hirošima v 8:15 místního času.\n\n\"Enola Gay\" se stala jednou z nejznámějších popových skladeb. Kritik Ned Raggett pro Allmusic zhodnotil skladbu jako \"ohromující ...úplná popová klasika, čistá, upřímná, vzrušující a přesvědčivá, nemluvě o její chytlavosti a brilantnímu složení.\" Jeho kolega Dave Thompson ji označil jako \"perfektní a fantastickou synth-dance-popovou skladbu.\" Web MusicRadar ji v roce 2009 zahrnul do seznamu \"The 40 Greatest Synth Tracks Ever\", přičemž poznamenal, že \"obsahuje několik z nejlepších syntezátorových refrénů všech dob.\" skladba byla také vybrána rádiem BBC k použití pro zahajovací ceremoniál Letních olympijských her 2012 v Londýně.\n\nV době kdy byla vydána jako singl byla posluchači, kteří neměli mnoho znalostí o bombardování Hirošimy, špatně vnímána, a považovali skladbu jako mystickou identifikaci skupiny za homosexuální. Také byla skladba zakázána v populárním programu \"Swap Shop\" televize BBC One kvůli strachu, že bude mít špatný sexuální vliv na děti. I přesto měla velký úspěch s prodejem více než 5 milionů kopií singlu. Skladba byla hitem v mnoha zemích, přičemž dosáhla 1. místo v žebříčcích ve Francii, Itálii a Portugalsku.\n\nTypicky pro prvotní kompozice skupiny OMD nefiguruje v skladbě vokální refrén, ale silný a výrazný syntezátorový refrén a jednoznačný lyrický obsah.\n\nSkladba je pojmenována po letadle \"Enola Gay\", bombardéru USAAF Boeing B-29 Superfortress, který nesl jadernou bombu Little Boy. Little Boy byla první jaderná bomba použitá ve válce, přičemž byla shozena na japonské město Hirošima 6. srpna 1945. Zabila více než 100 000 obyvatel města. Název samotného bombardéru byl vybrán jeho velícím pilotem, plukovníkem Paulem Tibbetsem, který ho nazval po své matce Enole Gay Tibbetsové (1893-1983). Jeho matka dostala toto jméno podle novely \"Enola; or, Her fatal mistake\" od Mary Young Ridenbaugh.\n\n12 \"singl obsahuje stejné skladby jako 7\" singl.\n"}
{"id": "1254482", "url": "https://cs.wikipedia.org/wiki?curid=1254482", "title": "Adénium ztloustlé", "text": "Adénium ztloustlé\n\nAdénium ztloustlé (\"Adenium obesum\"), lidově zvané pouštní růže, je druh krytosemenných rostlin z čeledi toješťovitých patřící mezi sukulenty, který pochází původně z oblasti Sahelu a je rozšířen od Mauritánie a Senegalu až po Súdán, tropickou a subtropickou východní a jižní Afriku a Arábii. Je blízce příbuzné jihoevropskému oleandru.\n\nJde o stálezelený či v období sucha listy shazující sukulentní keř, který může ztrácet listy i během chladných období. Dorůstá do výšky 1–3 metry a má značně ztloustlý kmen s šedou kůrou, který je v dolní části nápadně zduřelý. Je v něm uloženo značné množství zásobní vody. Lesklé tuhé zelené listy jsou obvejčité a střídavě uspořádané, podobají se listům oleandru. Bývají 5–15 cm dlouhé a 1–8 cm široké. 2–5 cm dlouhé, velké pětičetné květy mají dlouhou, uvnitř žlutavou trubku, asi 4–6 cm v průměru a bývají obvykle růžové nebo červené. Připomínají květy příbuzných druhů, jako jsou plumérie či oleandry.\n\n\nKromě Afriky a Arábie je adénium ztloustlé jako poddruh \"socotranum\" zastoupeno i na ostrově Sokotra v Indickém oceánu.\n\nMíza adénia ztloustlého obsahuje velmi jedovaté srdeční glykosidy, a dodnes se proto v Africe používá jako šípový jed pro lov velkých zvířat.\n"}
{"id": "1254483", "url": "https://cs.wikipedia.org/wiki?curid=1254483", "title": "Homogenní funkce", "text": "Homogenní funkce\n\nHomogenní funkce n-tého stupně je název pro matematickou funkci s těmito vlastnostmi: Jestliže argument funkce vynásobíme libovolným kladným koeficientem, pak funkční hodnota se vynásobí n-tou mocninou tohoto koeficientu.\n\nNapříklad homogenní funkce 3. stupně dvou proměnných \"x\" a \"y\" v oboru reálných čísel je zobrazení, které splňuje podmínku \n\nPříkladem lineárně homogenní funkce (stupně 1) je geometrický průměr, což je \"n\"-tá odmocnina ze součinu \"n\" nezáporných čísel formula_6.\n"}
{"id": "1254484", "url": "https://cs.wikipedia.org/wiki?curid=1254484", "title": "Sabatierova reakce", "text": "Sabatierova reakce\n\nSabatierova reakce nebo Sabatierův proces objevil francouzský chemik Paul Sabatier počátkem dvacátého století. Jedná se o chemickou reakci vodíku s oxidem uhličitým za zvýšené teploty (optimálně 300 až 400 °C) a zvýšeného tlaku za přítomnosti niklového katalyzátoru k výrobě metanu a vody. Volitelně lze použít jako účinnější katalyzátor ruthenium s oxidem hlinitým. Proces lze popsat jako následující exotermní reakci:\n"}
{"id": "1254485", "url": "https://cs.wikipedia.org/wiki?curid=1254485", "title": "Jeleśnia", "text": "Jeleśnia\n\nJeleśnia je vesnice v Polsku ve Slezském vojvodství, okres Żywiec, gmina Jeleśnia. V letech 1975–1998 vesnice byla pod správou vojvodství Bílsko.\n\nVesnice se rozkládá v jižní části Beskid Żywieckich. Vesnicí protéká řeka Koszarawa do které se vlévají potoky Sopotnia, Kamienny a Pewlica. Vesnice se táhne podél komunikace 945 v délce asi šesti kilometrů v nadmořské výšce 450–480 m. Sousedí s obcemi Przyborów, Krzyżow, Sopotnia Mała, Sopotnia Wielka, Mutne, Pewel Mała a Pewel Wielka. Vesnice má dvě centra.Jedno se nachází v jižní části kolem kostela a Zájezdního hostince (Starej Karczmy). V blízkosti se nachází Úřad gminy Jeleśnia. Druhé obchodní centrum je v severní části u železniční stanice.\n\nJeleśnia je výchozím bodem mnoha turistických tras do hor Beskidu Żywieckého.\n\nŽelezniní stanice na železnici 97 Skawina – Żywiec se spojením Żywiec-Sucha Beskidzka nebo Zakopane-Częstochowa.\n\nPrvní písemné zmínky o vesnici pochází z 16. století, ale historie regionu sahá stovky let dopředu. O oblast se vedly spory, které se vedly silou zbraní. V roce 1457 král Kazimír IV. Jagelonský odkoupil osvětimské knížectví a připojil ke krakovskému vojvodství a později jej předal Petru Komorowkému (Piotr Komorowski). V roce 1624 byly źywiecké statky dány do zástavy královně Konstancí, ženě Zikmunda III. Vasy. Zatím co statky suské a ślemieńské přešly do vlastnictví majetku rodu Wielkopolských. Tento rod odkoupil v roce 1676 źywiecké statky a byly ve vlastnictví až do počátku 19. století. V roce 1772 se oblast dostala do vlastnictví Rakouska a od roku 1838 Habsburků (až do roku 1945).\n\nV roce 1869 žilo 2729 obyvatel.\n\nV roce 2011 ve vesnici žilo 4043 obyvatel (1982 mužů a 2061 žen).\n\n\n"}
{"id": "1254486", "url": "https://cs.wikipedia.org/wiki?curid=1254486", "title": "Ancylostoma braziliense", "text": "Ancylostoma braziliense\n\nAncylostoma braziliense je druh měchovce vyskytující se v Brazílii, Oceánii, Indonésii, Indii a na Filipínách. Je to endoparazit žijící v tenkém střevě koček a psů.Je nejčastější příčinou onemocnění larva migrans u člověka.\n\nMá výrazný pohlavní dimorfismus: samci dosahují rozměrů 7-9 mm, spikuly bursy copulatrix nacházející se na konci těla jsou dlouhé 0,8mm. Bursa copulatrix je složená z tří laloků; z nichž jsou dva v laterální pozici a jeden v pozici dorzální. Laterální laloky jsou větší. V ústní kapsuli se nachází tuberkulární výběžek a důležitým znakem pro rozlišení druhu je přítomnost jednoho páru zubů v ústní kapsuli. Samice měří 8,5-12 mm. Vajíčka jsou eliptická, tenkostěnná a velká 65 × 32 µm , což je činí menšími než vajíčka jiných druhů rodu Ancylostoma.\n\nV minulosti pod tento druh spadaly dva druhy, k jejichž rozlišení došlo v roce 1951: druh \"Ancylostoma ceylanicum\" má větší larvy III. stadia a jejích migace probíhá pomaleji. Rovněž byly schopny dokončit svůj vývojový cyklus, tzn. že člověk pro něj nebyl tzv. dead-end hostitel – infikovaní dobrovolníci pociťovali kromě kožních projevů po 15-20 dnech i trávicí potíže. Přítomnost vajíček ale vyšetřena nebyla.\n\nJedná se o geohelminta: Vajíčka se z trusu dostávají na povrch půdy obvykle ve stádiu 4 blastomer. Pokračování ontogeneze je závislé na přítomnosti kyslíku, vlhkosti a teploty. Všechna larvární stadia jsou citlivá na přímé slunečné záření. Larvy I. stádia mající rhabditiformní hltan se živí půdními bakteriemi a bakteriemi z exkrementů. Po 24 hodinách svlékají svou kutikulu, čímž se stávají larvami II. stadia, které mají podobnou ekologii jako larvy I. stádia. Po dalších svlékáních dochází k transformaci hltanu na filariformní a zmenšení velikosti těla, což je charakteristické pro larvy III. stadia, které jsou infekční. Pro toto stadium je také typické nepřijímaní potravy a aktivní vyhledávání hostitele: negativní geotaxe, tj. vylézají na povrch předmětů směrem vzhůru a rovněž reagují chemotakticky na teplo a oxid uhličitý. Po nalezení hostitele pronikají jeho pokožkou tak, že vylučují hyalurodinázu a proteolytické enzymy, čímž narušují integritu tkáně. Mohou se vyskytovat v pokožce, mazových žlázách nebo vlasových folikulech, primárně však směrují do škáry. Cévním řečištěm se dostávají do plic, kde se přechodem přes plicní alveoly dostávají drážděním výstelky a s pomoci řasinek do horních dýchacích cest, kde může dojít ke spolknutí, čímž se larva dostává do tenkého střeva, kde se ústní kapsulí přichytí k sliznici a po dvou svlékáních dospívá. Je možná i perorální infekce, a to pozřením larvy III. stadia . Ty potom migrují buď klasicky, hematogenně přes sliznici dutiny ústní, nebo přes trávicí soustavu do tkáně stěny střeva, kde se po svlékání vracejí do jeho lumenu. Živí se krví. Samci produkují inhibitory proteázy, jejichž úloha není známá, předpokládá se však, že mají vliv na přežití uvnitř hostitele. Rozmnožují se pohlavně. Samice je schopná klást vajíčka po 14 dnech od infikování hostitele. Dospělci žijí průměrně 5-15 let.\n\nVlivem opakovaného zavodňování plantáží batátů, kávovníku, tabáku, rýže a kukuřice se vytvářejí optimální podmínky pro vývin larev. Rovněž pracovníci těchto plantáží obvykle využívají pravidelně jedno místo na defekaci, což zvyšuje riziko reinfekce, jelikož jsou to často místa ve stinných oblastech a bakterie v exkrementech slouží larvám jako potrava.Jako rizikové faktory pro infekci jsou popsány: defekace v blízkosti ubikací, používání čerstvého trusu ke hnojení, chůze na boso, hliněná podlaha chatrčí.\n\nČlověk není definitivním hostitelem sensu stricto, jelikož v něm larvy nejsou obyčejně schopny dosáhnout dospělosti. Infekce se projevuje tak, že v kůži tvoří červené chodbičky, které silně svědí; začíná být symptomatická až při snaze larvy proniknout do kapiláry. Larvy nejčastěji pronikají přes pokožku dolní končetiny. Infekce se projevuje také eosinofilií. larvy po několika měsících hynou, jelikož nejsou schopny proniknout stratum germinativum. Někdy se však dostávají do svalových vláken, kde jsou dormantní. Tento fenomén je u čeledí Trichostrongylidae a Ancylostomatidae, kam patří i tento druh, označován jako hypobióza. Hypotéza tvrdí, že na základě externích faktorů takto může být prodloužena prepatentní perioda na období, které bude příznivější pro reprodukci: například blížící se porod nebo laktace u hostitele. Je možný i výskyt prchavých infiltrátů v plicích – potom jsou častou komorbiditou bakteriální pneumónie. Infekce může způsobit oslabení, které se projevuje vyšší náchylnosti k jiným nemocem, např. výskyt pelagry je u infikovaných šestinásobně vyšší než u běžné populace. Jednou z příčin může být vylučování faktoru inhibujícího neutrofily, což je typické pro rod Ancylostoma. Invadující larvy byly nesprávně označovány jako jiný druh\", Agamonematodum migrans.\" K terapii jsou užívana antihelmintika jako diethylkarbamazin a thiabendazol. U lidí europoidní rasy je vyšší prevalence onemocnění.\n\nJe možná ve vícero liniích: Zvýšení hygienického standardu, čímž rozumíme vybudování toalet nebo latrín, omezení geofágie, používání výhradně kompostovaného hnoje, který je směsí vícero materiálů a neobsahuje pouze trus, protože moč vlivem své pH usmrcuje vajíčka. Dále úprava stávajících záchodů tak, že budou mít vybetonovanou podlahu, která je čištěna 30% roztokem soli, jelikož sůl znemožňuje líhnutí se vajíček a zabíjí larvy. Rovněž je pro snižování výskytu potřebné léčit infikované kočky a psy (odčervení), jejichž výkaly se vajíčka nejčastěji šíří.\n"}
{"id": "1254487", "url": "https://cs.wikipedia.org/wiki?curid=1254487", "title": "9 mm Major", "text": "9 mm Major\n\nNáboj 9 mm Major byl poprvé představen maďarskou firmou Mátravidék Fémmuvék Sirok v roce 1992.Tento náboj vyvíjel a zkonstruoval rakouský puškař H. H. Grillmayer pro samonabíjecí pistole. Grillmayer dlouhou dobu pobýval v USA a Kanadě, kde spolupracoval se známými tvůrci nábojů. \"9 mm Major\" sériově vyrábí firma Fiocchi a maďarská MFS. Pro tento náboj není doposud seriově vyráběná žádná zbraň (alespoň není o žádné známo), zbraně jsou pro použití tohoto náboje upraveny \"výměnou hlavně\", určené pro tento náboj.\n\n\n"}
{"id": "1254488", "url": "https://cs.wikipedia.org/wiki?curid=1254488", "title": "Obština Măgliž", "text": "Obština Măgliž\n\nObština Măgliž ( \"Община Мъглиж\") je bulharská jednotka územní samosprávy ve Starozagorské oblasti. Leží ve středním Bulharsku, převážně na jižních úpatích Staré planiny přecházejících v \"Kazanlăckou kotlinu\", jednu ze Zabalkánských kotlin. Sídlem obštiny je město Măgliž, kromě něj zahrnuje obština 14 vesnic. Žije zde přes 10 tisíc stálých obyvatel.\n\nV obštině žije 10 745 stálých obyvatel a včetně přechodně hlášených obyvatel 12 306. Podle sčítáni 1. února 2011 bylo národnostní složení následující:\n"}
{"id": "1254489", "url": "https://cs.wikipedia.org/wiki?curid=1254489", "title": "Ahmed Abelrahman", "text": "Ahmed Abelrahman\n\nAhmed Ali Abelrahman (* 26. května 1996) je egyptský zápasník–judista.\n\nNa mezinárodní scéně se objevuje pravidelně od roku 2015 v superlehké váze. V roce 2016 dosáhl na africkou kontinentální kvótu pro účast na olympijské hry v Riu, kde nestačil v úvodním kole na Otara Bestajeva z Kyrgyzstánu.\n\n"}
{"id": "1254491", "url": "https://cs.wikipedia.org/wiki?curid=1254491", "title": "Logická úroveň", "text": "Logická úroveň\n\nLogická úroveň je reprezentace logické hodnoty v číslicové technice určitým stavem elektrického obvodu, nejčastěji úrovní elektrického napětí vůči společnému vodiči. Mimo elektroniku mohou pro reprezentaci logické úrovně sloužit i jiné fyzikální veličiny (tlak v pneumatických systémech, intenzita světla v optoelektronice).\nV naprosté většině případů rozlišujeme dvě úrovně, Vysokou \"úroveň (H-level a \"High\", H) a Nízkou \"úroveň (L-level, \"Low\", L).\n\nV digitální technice je nositelem informace obvykle elektrické napětí. Protože informace bývají kódované zpravidla binárně, používají se dvě napěťové úrovně, případně intervaly. \"Vysoká\" úroveň je napětí blízké napájecímu V. \"Nízká\" úroveň se obvykle blíží 0 voltům (referenční zem, zkrat na \"zem\" - anglicky GND). Přesné hodnoty napětí se liší v podle typu použitých obvodů (podle \"rodiny\" digitální logiky). Nízká napěťová úroveň obvykle reprezentuje logickou nulu, vysoká úroveň logickou jedničku.\n\nObvykle se používají stejnosměrná napětí v řádu několika voltů (5V, 3,3V, 2,5V, 1,8V, 1,2V). V silnoproudých obvodech se setkáváme i s reléovou logikou pracující s napětím 24V DC, případně 230V AC.\n\nBěžné logické obvody obvykle připouštějí na svých vstupech pro tyto dvě napěťové úrovně poměrně vysoké tolerance. Hodnota V definuje maximální napětí reprezentující nízkou úroveň. Hodnota V definuje minimální napětí reprezentující vysokou úroveň. Mezi V a V leží zakázané pásmo, ve kterém není logická hodnota jednoznačně určena (na obrázku červeně). Na výstupech logického obvodu je zaručeno pro vysokou úroveň napětí minimálně V, na vstupech je pro vysokou úroveň požadováno napětí minimálně V. Výstupní napětí V je vždy větší než vstupní napětí V, rozdíl V − V zajišťuje provozní odolnost obvodů proti rušení. Podobně u nízké úrovně je maximální výstupní napětí V, maximální vstupní napětí V, odolnost proti rušení je daná rozpětím V − V.\n\nK vyčerpání rezervy tolerancí napěťových úrovní a tedy k přechodu do zakázané oblasti může vést několik faktorů. Například výstupní napětí hradla závisí na proudu zátěže a počtu připojených vstupů. Rovněž se mohou uplatnit indukční a kapacitní vazby, nebo vnější zdroje rušení. Dále nevhodná kombinace součástek použitých při výrobě (různé logické rodiny), nebo posun parametrů vedení a optických komponent vlivem teploty.\n\nPřechod mezi dvěma logickými úrovněmi musí proběhnout rychle, protože prochází zakázaným pásmem. Označujeme jej jako \"hranu signálu\" (v grafu znázorněno modře).\nPokud spínací hrany nejsou dostatečně ostré, nebo pro potřebu převodu analogového signálu na digitální signál může být použit Schmittův obvod.\n\nBinární signály, které nereprezentují číslicové údaje, ale indikují určitý stav, mohou být \"aktivní v nule\", nebo \"aktivní v jedničce\". To znamená, že stav nebo podmínka naznačená jménem signálu je splněna buď při logické úrovni nula nebo jedna.\n\nSignály aktivní v nule se obvykle značí vodorovnou čárou nad jménem. Alternativně se používají třeba hvězdičky nebo lomítka před nebo za jménem signálu. Označení codice_1, codice_2 nebo codice_3 naznačuje, že signál BSP je aktivní v nule.\n\nTato identifikace signálů jako aktivních v nule nebo v jedničce je závislá na pojmenování. Například označení řídicího vstupu \"/ena\" (\"enable\" = povolit, aktivní v nule) může být rovnocenné označení \"dis\" (disable = zakázat, aktivní v jedničce).\n\nV tzv. pozitivní logice kóduje na \"vysoká\", úroveň binární hodnotu 1 a \"nízká \"úroveň binární hodnotu 0. V negativní logice reprezentuje v\"ysoká \"úroveň logickou nulu a \"nízká \"-úroveň logickou jedničku.\n\nPro lepší odolnost proti rušení se pro řídicí signály často používá negativní logika – například u rozhraní RS-232. Také u rozhraní IEC-625 je celý handshaking implementovaný v negativní logice.\n\nPozitivní a negativní logika je však v digitální technologii pouhou otázkou notace. Pokud je signál místo v pozitivní logice, v negativní logice (nebo naopak), odpovídá to negaci na všech dotčených vstupech a výstupech.\nNapříklad, mějme hradlo se vstupy A, B a výstupem Y. \n\nPokud změníme signály na vstupech A, B z pozitivní logiky na negativní, musíme změnit logickou funkci podle De Morganova pravidla.\nZ hradel AND pro pozitivní logiku se staly hradla OR pro negativní logiku.\n\nNěkdy je nutné používat obvody s různou úrovní napájení V. Z hlediska V a V jsou kompatibilní např. obvody TTL 5V a LVTTL 3V. Aby však bylo možno zapojit \"5V TTL\" výstup do \"3,3V LVTTL\" vstupu, je nutné aby LVTTL obvod byl \"5V tolerantní\". Pro spojování různých typů digitální logiky existují také speciální obvody.\n\nVe třístavové logice může být výstup kromě stavů logická 0 a logická 1 také ve stavu vysoké impedance (Z), při kterém neovlivňuje vstupy připojených logických obvodů.\n\nJedná se o rozšíření určené pro návrh logických obvodů. Ke stavům 0,1 a Z se přidává stav X, který znamená, že na logické hodnotě nezáleží.\n\nJedná se o abstrakci logiky pro návrh a simulaci logických obvodů. Na devítistavové logice je postaven například návrhový jazyk VHDL.\n"}
{"id": "1254495", "url": "https://cs.wikipedia.org/wiki?curid=1254495", "title": "Soukphaxay Sithisane", "text": "Soukphaxay Sithisane\n\nSoukphaxay Sithisane (* 1. května 1996) je laoský zápasník–judista. Stežejním turnajem jsou pro něho Jihovýchodoasijské hry, ze kterých pravidelně vozí medaile. V roce 2016 obdržel od tripartitní komise pozvánku k účasti na olympijských hrách v Riu, kde vypadl v prvním kole.\n\n"}
{"id": "1254496", "url": "https://cs.wikipedia.org/wiki?curid=1254496", "title": "Richard Pekárek", "text": "Richard Pekárek\n\nRichard Pekárek (* 29. června 1994 Jihlava) je český herec, zpěvák a tanečník. \n\nZákladní školu, ZŠ Nad plovárnou, vystudoval v rodné Jihlavě. V roce 2010 začal studovat v Praze na Konzervatoři a Vyšší odborné škole Jaroslava Ježka obor Hudebně dramatické umění - zaměření Muzikál. Zde po šesti letech studia, v roce 2016, úspěšně absolvoval. Na konzervatoři chodil na herecké semináře s Jozefem Bednárikem. Spolu se spolužáky účinkoval v ročníkových představeních Broadway plná muzikálů (2011, režie: Libor Vaculík) a Chorus Line (2013-2015, režie: Denisa Nová), které se konaly v Divadle Broadway.\n\nUž během studií na konzervatoři začal účinkovat coby host v muzikálových inscenacích v divadle Divadla J. K. Tyla v Plzni (mj. v muzikálu Probuzení jara, který získal Cenu Thálie za rok 2015). V tomto divadle hostuje i v současnosti. Od roku 2016 účinkuje v Divadle Hybernia v Praze. Za roli Richarda Loeba v Thrill me! ( na komorní scéně \"12\" Národního divadla moravskoslezského) získal v roce 2020 nominaci na prestižní cenu Jantar .\n\n\n\n\n\n\n\n\n\n\n\n\n\n\n\n\nV roce 2011 a 2012 připravil sólové koncerty v rodné Jihlavě.\n\nV 5. ročníku konzervatoře, v roce 2015, uspořádal spolu se svými pěti spolužáky (Janem Fantou, Andreou Hauer, Denisou Šubrtovou, Pavlem Klimendou a Martinem Holcem) koncert s názvem Děkujeme!, který se konal v pražském divadle Ponec. O rok později společně uspořádali pod názvem Já půjdu dál hned dva koncerty v divadle Royal. V roce 2017, konkrétně 17. června, se uskutečnil další galakoncert Já půjdu dál.\n\n30.5.2019 uspořádal první sólo koncert k 25. narozeninám v rodné Jihlavě. O půl roku později, na den přesně, 30.10.2019 uspořádal velký sólo koncert v pražské kapli Sacre Coeur za doprovodu živé kapely. Jako hosté zde vystoupili Roman Vojtek s manželkou Petrou Vojtkovou a zpěvačka Yanna. \n\nOd dětství byl členem jihlavského klubu GymBeam, kde se z něj stal tanečník akrobatického Rock and Rollu. V tomto oboru dosáhl na Titul Mistrů a Vicemistrů ČR a spolu s partnerkou Terezou Škrdlovou získali rovněž páté místo mezi páry ve světovém žebříčku.\n"}
{"id": "1254499", "url": "https://cs.wikipedia.org/wiki?curid=1254499", "title": "Obština Kazanlăk", "text": "Obština Kazanlăk\n\nObština Kazanlăk ( \"Община Казанлък\") je bulharská jednotka územní samosprávy ve Starozagorské oblasti. Leží ve středním Bulharsku převážně v \"Kazanlăcké kotlině\", jedné ze Zabalkánských kotlin, a také na protilehlých svazích Staré planiny a Sredné gory. Sídlem obštiny je město Kazanlăk, kromě něj zahrnuje obština 2 města a 17 vesnic. Žije zde přes 70 tisíc stálých obyvatel.\n\nV obštině žije 70 160 stálých obyvatel a včetně přechodně hlášených obyvatel 83 968. Podle sčítáni 1. února 2011 bylo národnostní složení následující:\n"}
{"id": "1254501", "url": "https://cs.wikipedia.org/wiki?curid=1254501", "title": "Slepý bankéř", "text": "Slepý bankéř\n\nSlepý bankéř (v anglickém originále \"The Blind Banker\") je druhá epizoda televizního seriálu \"Sherlock\", premiérově vysílaná na britských veřejnoprávních stanicích BBC One a BBC HD dne 1. srpna 2010. Scénář napsal Stephen Thompson, autory hudby jsou David Arnold a Michael Price.\n\nDěj vychází z povídek Sira Arthura Conana Doylea \"Údolí strachu\" a \"Tančící figurky\".\n\nSlepého bankéře sledovalo na BBC One a BBC HD celkem 8,07 milionu diváků. Kritické přijetí bylo pozitivní, i když někteří recenzenti uvedli, že tato epizoda nedosáhla kvalit prvního dílu.\n"}
{"id": "1254502", "url": "https://cs.wikipedia.org/wiki?curid=1254502", "title": "Seznam medailistů na mistrovství Československa a Česka mužů a žen v běhu na 400 m překážek", "text": "Seznam medailistů na mistrovství Československa a Česka mužů a žen v běhu na 400 m překážek\n"}
{"id": "1254505", "url": "https://cs.wikipedia.org/wiki?curid=1254505", "title": "Velký pohled na Mohuč (Václav Hollar)", "text": "Velký pohled na Mohuč (Václav Hollar)\n\nKresba Velký pohled na Mohuč z roku 1632 je raným dílem Václava Hollara a jeho první velkou kresbou městského prospektu Je součástí sbírky grafiky a kresby Národní galerie v Praze.\n\nKresba perem hnědým tónem, kombinovaná se štětcovou kresbou hnědým a šedým tónem. Sestavena ze tří částí 211 x 397, 211 x 380, 211 x 363 mm (celková šíře téměř 114 cm). Signatura W. Hollar delin.(eavit) dole uprostřed. Součást souboru Hollareum, převedeno z Národního muzea v Praze r. 1949. Inv. č. K 31239. Kresba měla později sloužit jako podklad k leptu a je provedena jako hotové dílo s řadou drobných detailů. \n\nVáclav Hollar po odchodu z Čech žil nejprve ve Štrasburku a kromě zakázek pro kolínského nakladatele Hogenberga a štrasburského Heydena také kopíroval grafické listy nizozemského krajináře Jana van de Velde. V letech 1631-1632 pobýval Frankfurtu a zdokonalil se v grafických technikách, topografické práci a tvorbě panoramatických pohledů v dílně Matthäea Meriana. Podnikl cestu do Kolína nad Rýnem a odtud se dvakrát nebo třikrát vydal lodí po Rýně a kreslil různá místa. Jeho \"Velký pohled na Mohuč\" vychází ze starších vedut Jorise Hoefnagela (\"Civitates Orbis terrarum\"), které vydával Franz Hogenberg a Hollar je znal z doby svého školení v Praze. \n\nHollarovy kresby krajin jsou oproti žánrovým obrázkům jeho předchůdců přesvědčivě realistické a zachovávají přirozené měřítko, v němž se dominanty měst nevymykají z celku. Figurální stafáž v popředí představuje muže v typickém vojenském oděvu a ženy jako konzervativní měšťanky s tuhým okružím kolem krku. Jejich oděvy odpovídají časné dataci kresby. Zlomený strom vpravo je možná Hollarovým připomenutím ničivosti války., ale může být i motivem převzatým od Meriana, který své krajinářské kresby obvykle doplňoval divadelně pojatým popředím s nápadně tvarovanými stromy a jinými rekvizitami starého vlámského krajinářského stylu.\nKresbu města Mohuče lze datovat na základě skici dílčího motivu levé části města (1632, lept 1634), Hollarovy kresby mohučské katedrály (1632) i podle stádia výstavby pevnosti Gustavus Burg. Na jiném pohledu na Mohuč, který Hollar kreslil znovu ze stejného místa během cesty s lordem Arundelem roku 1636, je již švédská pevnost dostavěna (1633). (Denkstein naopak uvádí, že pevnost je zrušena a srovnána se zemí.)\nLept podle této kresby vytvořil Václav Hollar mezi lety 1634-1636. Hollar se v něm nedržel zcela věrně své předlohy. Stanoviště posunul výš a některé detaily pozměnil, např. pontonový most, kterým proplouvá loď, je na grafickém listu uzavřen.\n"}
{"id": "1254507", "url": "https://cs.wikipedia.org/wiki?curid=1254507", "title": "Sisu Auto", "text": "Sisu Auto\n\nSisu Auto je finský výrobce nákladních automobilů se sídlem ve městě Raseborg v provincii Uusimaa. Byl založen roku 1931 pod názvem Oy Suomen Autoteollisuus Ab. Název Sisu byl vybrán roku 1932 ze 3 návrhů: Sisu (finsky \"síla\", \"vytrvalost\", \"výdrž\", \"neústupnost\"), Karhu (\"medvěd\") a Haukka (\"jestřáb\").\n\nPobočka Sisu Defence se věnuje vývoji vozidel pro vojenské využití.\n\nAutomobily Sisu se využívají zejména ve Skandinávii a v Rusku, kde mají výbornou pověst díky svým jízdním vlastnostem a životnosti v nepříznivých klimatických podmínkách.\nVozy Sisu se účastní závodů tahačů.\n\n"}
{"id": "1254508", "url": "https://cs.wikipedia.org/wiki?curid=1254508", "title": "Viktor Jarembák", "text": "Viktor Jarembák\n\nViktor Jarembák (24. listopadu 1934 Hrabušice – 2. dubna 2000) byl slovenský fotbalový obránce. V Archivu bezpečnostních složek České republiky je veden jako agent Státní bezpečnosti pod krycím jménem „Stavbár“. Je pohřben v Košicích.\n\nV československé lize hrál za Lokomotívu Košice, aniž by skóroval. V 50. a 60. letech hrál za Tatran Liptovský Mikuláš.\n\n"}
{"id": "1254512", "url": "https://cs.wikipedia.org/wiki?curid=1254512", "title": ".220 Swift", "text": ".220 Swift\n\nNáboj .220 Swift (ráže 0,22 in = 5,59 mm) vychází z nábojnice .250 Savage, došlo zde ovšem ke stažení krčku na menší průměr střely, než tomu bylo u .250 Savage. Pro náboj .220 Swift byla komorována kulovnice model 54, v roce 1936 pak také model 70. Náboj začala v roce 1935 vyrábět firma Winchester. Projektily vystřelené ze zbraní komorovaných na tento náboj patří mezi jedny z nejrychlejších, ale i nejpřesnějších. Rychlost je dosažena relativně velkým množstvím střelného prachu, vzhledem k relativně nízké hmotnosti projektilu.\n\nVelikou nevýhodou je ovšem vysoká cena náboje i kulovnic na něj komorovaných. Používáním velmi výkonných prachů, které stojí za přesností a rychlostí tohoto náboje, se ve velké míře zkracovala životnost hlavní. Tento nedostatek se ovšem povedlo odstranit po 2. světové válce tím, že se pro výrobu hlavní začaly s používat vysoce odolné oceli.\n\n"}
{"id": "1254514", "url": "https://cs.wikipedia.org/wiki?curid=1254514", "title": "Anselm František Thurn-Taxis", "text": "Anselm František Thurn-Taxis\n\nAnselm František, 2. kníže Thurn-Taxis (pokřtěn 30. ledna 1681 Brusel; † 8. listopadu 1739, Brusel) byl druhý kníže Thurn Taxis a generální poštmistr císařské pošty.\n\nNarodil se jako syn Evžena Alexandra Františka, 1. knížete Thurn-Taxis a kněžny Anny Adély Fürstenbersko-Heiligenberské. Datum jeho narození není známý ale pokřtěn byl 30. ledna 1681.\n\nPo smrti svého otce nastoupil roku 1715, za vlády císaře Karla VI., na místo generálního poštmistra císařské pošty.\n\nDne 10. ledna 1703 se oženil s princeznou Marií Ludovikou Annou Františkou z Lobkovic, dcerou Ferdinanda Augusta Leopolda knížete Lobkovice a jeho manželky markraběnky Marie Anny Vilemíny Bádenské. Spolu měli 4 děti:\n\nZemřel 8. listopadu 1739 v Bruselu.\n\n"}
{"id": "1254516", "url": "https://cs.wikipedia.org/wiki?curid=1254516", "title": "Mydy Rabycad", "text": "Mydy Rabycad\n\nMydy Rabycad je česká hudební skupina z Prahy vzniklá v roce 2012. Hraje fúzi electroswingu a dalších stylů elektronické hudby, kterou sama nazývá glamtronic. „...jde o zábavný, chytlavý ale přitom propracovaný a inteligentní electropop s řadou odkazu na různé retro styly.“\n\nPodle jejich slov v sobě glamtronic spojuje dva hlavní prvky, kterými se skupina vyznačuje. Jedním je „glam“ s odkazem na velkolepost a prezentaci glamových kapel 80. let ztělesněnou například ve filmu Velvet Goldmine a druhým je mix současné elektronické hudby.\n\nTeprve jako druhá česká kapela v historii vystoupili na festivalu Glastonbury v Anglii.\n\nVznik kapely je datován do letních prázdnin roku 2012. Na jejich začátku oslovil Mikuláš Pejcha (saxofon, ewi, syntezátor) Nèra Scartche (syntezátory) a Jana Drábka (baskytara, syntezátor) s nabídkou spolupráce na novém hudebním projektu a při vytváření remaku písně Belleville přizvali ke spolupráci také svoji kamarádku a zpěvačku/herečku  Žofii Dařbujánovou (zpěv). Tím se vytvořila základní skladatelská a interpretační čtveřice, kterou o rok později doplnili jako stálí hosté Tomáš Konůpka (bicí, producent) a Ondřej Slánský (kytara), kteří se výrazně podepsali na dalším soundu kapely jak ve studiu, tak na živých vystoupeních.\n\nZlom v kariéře Mydy Rabycad způsobil příchod manažera Petra Blažka, díky kterému se kapela začala profesionalizovat a přibývaly jí významné koncerty.\n\nPodle slov Žofie Dařbujánové se údajně poprvé s částí poznali na hudebním táboře. Členové kapely však na sebe mají i další vazby. Nèro Scartch je bratrancem basisty Jana Drábka a ten zase spolužákem Mikuláše Pejchy z gymnázia a vysoké školy. V minulosti spolu také někteří hráli v několika kapelách. Tomáš Konůpka je Nèrovým bývalým učitelem bicích a díky němu se o kapele dozvěděl i manažer Petr Blažek. Ondřej Slánský se ke kapele přidal zřejmě až před nahráváním desky Glamtronic.\n\nNa desce Let Your Body Move kapela vycházela především z klasického electroswingu. Deskou Glamtronic se však vydala směrem k širšímu stylovějšímu záběru a singl Just Dance „...navazuje tam, kde skončilo poslední album Glamtronic, a ukazuje, jakým směrem se budou ubírat další kroky této kapely.“\n\nPři živých vystoupeních Žofie Dařbujánová zpívá v často velmi extravagantních kostýmech za doprovodu světelné show, Nèro Scartch ovládá syntezátory, samplery, Jan Drábek hraje na basovou kytaru a syntetizér, Mikuláš Pejcha střídá saxofon, EWI (dechový syntetizér) a občas hraje na klávesy, společně zpívají back vokály. Tomáš Konůpka hraje na bicí a Ondřej Slánský na kytaru.\n\nKapela je v současnosti jedním z nejvíce exportovaných hudebních uskupení z České republiky. Třetinu svých koncertů za rok odehrají v zahraničí. Dosud hráli v Anglii, Belgii, Francii, Dánsku, Jižní Koreji, Kanadě, Maďarsku, Německu, Nizozemí, Polsku, Rakousku, Slovensku, Švýcarsku, Turecku, USA.\n\nJako jedna ze dvou českých kapel vystoupili v celé historii na festivalu Glastonbury v Anglii. Mimo to se publiku představili také na maďarském Szigetu, Fusion festivalu v Německu, slovenském Pohoda festivalu a dalších festivalech evropského významu.\n\nStranou pozornosti nezůstávají ani v České republice. Vystupovali na festivalu United Islands,  Rock For People, Rock For Churchill, Colours of Ostrava, Metronome festival a dalších.\n\nNa podzim roku 2016 nahrávali materiál na chystané album v Red Bull Studios Berlin.\n\n2013: Budějovický Majáles\n\n2015: Sziget Festival\n\n2015: Fusion Festival\n\n2015: The Henley Festival\n\n2015: 2. místo v anketě Žebřík, kategorie Objev roku\n\n2016: Festival Glastonbury\n\n2016: Porto Latino Festival\n\n"}
{"id": "1254517", "url": "https://cs.wikipedia.org/wiki?curid=1254517", "title": "Obština Pavel Baňa", "text": "Obština Pavel Baňa\n\nObština Pavel Baňa ( \"Община Павел баня\") je bulharská jednotka územní samosprávy ve Starozagorské oblasti. Leží ve středním Bulharsku převážně na protilehlých svazích Staré planiny a Sredné gory, zčásti v \"Kazanlăcké kotlině\", jedné ze Zabalkánských kotlin. Sídlem obštiny je město Pavel Baňa, kromě něj zahrnuje obština 12 vesnic. Žije zde necelých 13 tisíc stálých obyvatel.\n\nV obštině žije 12 872 stálých obyvatel a včetně přechodně hlášených obyvatel 17 306. Podle sčítáni 1. února 2011 bylo národnostní složení následující:\n"}
{"id": "1254526", "url": "https://cs.wikipedia.org/wiki?curid=1254526", "title": "Jiří Lach", "text": "Jiří Lach\n\nJiří Lach (* 21. října 1971 Frýdek-Místek) je český historik a politolog, působící na olomoucké univerzitě.\n\n\n"}
{"id": "1254530", "url": "https://cs.wikipedia.org/wiki?curid=1254530", "title": "Mistrovství Evropy v orientačním běhu 2018", "text": "Mistrovství Evropy v orientačním běhu 2018\n\nV pořadí dvanácté Mistrovství Evropy v orientačním běhu proběhlo společně s Mistrovstvím Evropy v Trail-O ve Švýcarsku, s hlavním centrem ve městě Cadempino, ležícím v Ticinském kantonu. Mistrovství Evropy v orientačním běhu se konalo od 5. května do 13. května 2018. Hlavním pořadatelem byl Švýcarský svaz orientačního běhu (Swiss Orienteering) a Ticinská sportovní asociace (Ticino Sports Association).\n\nProgram Mistrovství Evropy byl zveřejněn v souladu s Pravidly IOF na stránce závodu:\n\nPořadí zúčastněných zemí podle získaných medailí v jednotlivých závodech mistrovství (tzv. olympijského hodnocení).\nČesko reprezentovalo 5 mužů a 7 žen.\n\n"}
{"id": "1254533", "url": "https://cs.wikipedia.org/wiki?curid=1254533", "title": "Praxe relativity", "text": "Praxe relativity\n\nPraxe relativity je druhé studiové album Ondřeje Ládka aka Xindla X. Bylo natočeno ve studiu DC Sound v Produkci Dalibora Cidlinského Jr. Vyšlo v roce 2010 u Championship Music.\n\nZa album získal Xindl X tři nominace na Anděla v kategoriích zpěvák roku, skladba roku (za píseň Láska v housce) a za klip roku (za píseň Láska v housce). Za prodeje alba získal Xindl X zlatou desku.\n\nZ alba pochází singly Láska v housce, Nejlepší kuchař a Chemie\n\nJako bonus na desce vyšel radioedit písně Dysgrafik, která v jiné verzi vyšla původně už na předchozí desce Návod ke čtení manuálu.\n\nNení-li uvedeno jinak, je autorem hudby i textu Ondřej Ládek.\n"}
{"id": "1254534", "url": "https://cs.wikipedia.org/wiki?curid=1254534", "title": "Amálie Württemberská", "text": "Amálie Württemberská\n\nAmálie Württemberská (28. června 1799 – 28. listopadu 1848) byla sasko-altenburskou vévodkyní a předkem prince Philipa, vévody z Edinburghu, královny Sofie Řecké a pěti řeckých králů.\n\nNarodila se jako dcera Ludvíka Württemberského a Henrietty Nasavsko-Weilburské.\n\nAmálie se 24. dubna 1817 v Kirchheimu unter Teck provdala za Josefa Sasko-Altenburského. Měli spolu šest dcerː\n\n\nAmálie zemřela 28. listopadu 1848 v Altenburgu. Její manžel se o dva dny později rozhodl abdikovat ve prospěch svého bratra Jiřího. Josef zemřel v roce 1868 v Altenburgu.\n"}
{"id": "1254535", "url": "https://cs.wikipedia.org/wiki?curid=1254535", "title": "Láska (album)", "text": "Láska (album)\n\nLáska je třetí studiové album Ondřeje Ládka aka Xindla X. Bylo natočeno ve studiu DC Sound v produkci Dalibora Cidlinského Jr. Vyšlo v roce 2012 u Universal Music.\n\nZ desky pochází singly Zlato, Štědrý večer nastal, Dočasná svatá a Casio.\n\nNení li uvedeno jinak, autorem hudby i textu je Ondřej Ládek.\n\n"}
{"id": "1254539", "url": "https://cs.wikipedia.org/wiki?curid=1254539", "title": "Mlynica", "text": "Mlynica\n\nNázev Mlynica má více významů:\n\n\n"}
{"id": "1254542", "url": "https://cs.wikipedia.org/wiki?curid=1254542", "title": "Čecháček Made", "text": "Čecháček Made\n\nČecháček Made je čtvrté studiové album Ondřeje Ládka, vystupujícím pod pseudonymem Xindla X. Bylo natočeno ve studiu DC Sound v Produkci Dalibora Cidlinského Jr. Vyšlo v roce 2014 u Universal Music.\n\nZ alba pochází singly Barbína, V blbým věku, Čecháček a totáček a Cudzinka v tvojej zemi.\n\nZa skladbu V blbým věku získal Xindl X dvě nominace na cenu Anděl v kategoriích skladba roku a klip roku. Za prodeje alba získal Xindl X platinovou desku.\n\nAutorem hudby a textu je Ondřej Ládek, není-li uvedeno jinak.\n\n"}
{"id": "1254544", "url": "https://cs.wikipedia.org/wiki?curid=1254544", "title": "Exploze v Jevpatoriji", "text": "Exploze v Jevpatoriji\n\nExploze v Jevpatoriji byla exploze bytového domu, která se stala 24. prosince 2008 v Jevpatoriji na Ukrajině. Katastrofa si během několika hodin vyžádala 22 mrtvých a deset pohřešovaných. Šestadvacátého prosince celkový počet obětí narostl na 27. Prezident Viktor Juščenko vyhlásil den 26. prosince jako den národního smutku.\n\n27. prosince 2008 se ukrajinský kabinet rozhodl poskytnout obětem katastrofy, kteří se přihlásili do 1. ledna 2009, a jejím příbuzným nové přístřeší a finanční kompenzaci. Ministr vzdělávaní a vědy byli instruováni, aby děti pozůstalých měly vyučování bez platby školného.\n\nVláda se také postarala o to, aby v plynovém vybavení byly provedené kontrolní měření za účelem prevence dalších podobných nehod. \n"}
{"id": "1254548", "url": "https://cs.wikipedia.org/wiki?curid=1254548", "title": "Obština Braťa Daskalovi", "text": "Obština Braťa Daskalovi\n\nObština Braťa Daskalovi ( \"Община Братя Даскалови\") je bulharská jednotka územní samosprávy ve Starozagorské oblasti. Leží ve středním Bulharsku v Hornothrácké nížině a na jihozápadním úbočí východní Sredné gory. Sídlem obštiny je ves Braťa Daskalovi, kromě ní zahrnuje obština 22 vesnic. Žije zde přes 6 tisíc stálých obyvatel.\n\nV obštině žije 6 393 stálých obyvatel a včetně přechodně hlášených obyvatel 7 199. Podle sčítáni 1. února 2011 bylo národnostní složení následující:\n"}
{"id": "1254549", "url": "https://cs.wikipedia.org/wiki?curid=1254549", "title": "Kostel svatého Václava (Křižanov)", "text": "Kostel svatého Václava (Křižanov)\n\nKostel svatého Václava je římskokatolický chrám v městysi Křižanov v okrese Žďár nad Sázavou. Jednolodní románský chrám vznikal od 1. poloviny 13. století, v 17. a 18. století prodělal barokní úpravy. Je farním kostelem farnosti Křižanov a je chráněn jako kulturní památka.\n\nPrvní písemná zmínka o vsi a kostelu pochází z roku 1239. Pravděpodobně nejstarší částí kostela je věž, jejíž výstavba započala v první polovině 13. století. Ve 2. polovině 13. století k ní přibyla loď s kněžištěm, sakristie a boční kaple s kostnicí. Zaklenuto bylo pouze kněžiště, a to křížovou klenbou. Údajně ve 20. letech 15. století chrám vyhořel. Na konci 16. století byly fasády pokryty sgrafitovou rustikou. \n\nKoncem 70. let 17. století došlo k propojení lodě a jižní kaple, oba prostory zaklenula valená klenba. Pravděpodobně v této době byla též zaklenuta sakristie a nad ní vytvořena oratoř. Dále byla proražena nová široká okna na severní fasádě lodi a jižní fasádě kaple. K jižní straně kaple přibyla předsíň, mezi ni a jižní stěnu věže bylo doplněno točité schodiště. Interiér lodi doplnila vestavba hudební kruchty se schodištěm. Tuto barokní přestavbu nechala provést hraběnka Eleonora z Oppersdorfu rozená Dietrichsteinová. \n\nRoku 1719 údajně kostel těžce poškodil úder blesku, opravy proběhly až v roce 1732. Pravděpodobně tehdy také vznikly portály v severní zdi lodi a jižní zdi kaple. Další opravy věžní střechy se udávají k roku 1810. V roce 1832 byl zrušen hřbitov kolem kostela a zbořena ohradní zeď. Byl také vytvořen nový vstup do kostela v západním průčelí lodi, doplněný předsíní. Koncem 19. nebo počátkem 20. století proběhly novogotické úpravy klenby kněžiště. Poslední úpravy kostel prodělal ve 3. třetině 20. století.\n\nKostel svatého Václava stojí v centru městyse, na severozápadním okraji Benešova náměstí. Jedná se o jednolodní orientovanou stavbu s odsazeným, polygonálně ukončeným kněžištěm. K jeho severní straně přiléhá obdélná sakristie. Na jižní stranu lodi navazuje obdélná kaple svatého Michala, zakončená polygonálním kněžištěm. K jižní zdi kaple je přistavěna předsíň obdélného půdorysu. Mezi západní průčelí kaple a jižní stěnu lodi je vsazena mohutná věž na půdorysu čtverce. Závěry kněžiště i kaple zesilují neodstupňované opěrné pilíře. Opěráky kněžiště jsou armovány kamennými kvádry. Severní stěnu lodi zpevňují dodatečně přistavěné, třikrát stupňované opěrné pilíře, s armováním kamennými kvádry. Další stupňovaný opěrný pilíř je umístěn k severozápadním rohu lodi. \n\nKněžiště je opatřeno vysokými a úzkými okny s lomeným záklenkem. Severní strana lodi obsahuje tři nízká a široká barokní okna s půlkruhovým zaklenutím. Stejné okno je i v jižní stěně kaple. V závěru kaple a její jižní stěně jsou umístěna původní úzká románská okna s lomeným záklenkem. Výplně oken kostela vytvořil v roce 1974 Ludvík Kolek. Kněžiště je zaklenuto dvěma poli křížové klenby s paprsčitým závěrem. Prostor kněžiště a lodi odděluje půlkruhově zaklenutý vítězný oblouk. Klenba lodi je valená s výsečemi. V její západní části stojí hudební kruchta, podklenutá valenou klenbou. Prostor lodi a jižní kaple propojuje dvojice půlkruhových arkád s hranolovými pilíři. Loď kaple nese barokní valenou klenbu s výsečemi, závěr kaple kryje koncha s fragmenty pozdně gotické malby. Sakristie má valenou klenbu, nad ní je plochostropá oratoř. \n\nVstup do kostela je na západní straně lodi, krytý křížově zaklenutou předsíní. Další vstup je v jižní straně kaple, krytý předsíní zaklenutou valeně. Také v severní zdi lodi se nachází vstupní portál, v současnosti z poloviny zazděný. Severní i jižní portál jsou vytvořeny ve stylu gotizujícího baroka. \n\nKostelní věž tvoří původní středověká kamenná část, nad ní je barokní zvonicové patro vystavěné z cihel. Přízemí věže je plné, v prvním patře se nachází valeně zaklenutá kobka, přístupná točitým schodištěm mezi věží a kaplí. Zvonicové patro je prosvětleno půlkruhově zaklenutými sdruženými okny. Ve zvonicí visí velký zvon datovaný 1508. Věž je kryta plechovou cibulovou helmicí. \n\nHlavní oltář je novogotický, z roku 1884. Obsahuje sochy sv, Václava, sv. Cyrila a sv. Metoděje. V boční kapli je umístěn obraz sv. Dionýza a sv. Václava, pocházející z původního raně barokního hlavního oltáře. Oltář v kapli sv. Michala vytvořil roku 1975 Ludvík Kolek. V lodi se nachází cínová křtitelnice z konce 15. století. Do zdi kaple jsou vsazeny renesanční mramorové náhrobníky Zdeňka Lhotského z Ptení (†1571), jeho manželky Anny Podstatské (†1572) a dcery Kateřiny (†1564).\n\n"}
{"id": "1254550", "url": "https://cs.wikipedia.org/wiki?curid=1254550", "title": "Jan mladší Popel z Lobkowicz", "text": "Jan mladší Popel z Lobkowicz\n\nJan mladší Popel z Lobkowicz (1545 – 24. února nebo možná už 23. února 1583) byl příslušník bílinské větve šlechtického rodu Lobkoviců a hejtman litoměřického kraje. Pohřben byl v kostele sv. Petra a Pavla v Bílině.\n\nNarodil se jako syn a Litvína Popela z Lobkowicz (1518 – 6. únor 1580 Bílina) a jeho manželky Ludmily Zajícové z Házmburka (1524 – 28. říjen 1557 Bílina). Měl čtyři sourozence. \n\nVlastnil polovinu Bíliny.\n\nOženil se dvakrát. Nejdříve s Hedvikou z Oppersdorfu (1557 – 15. 5. 1580), dcerou Jiřího z Oppersdorfu na Polské Cerekvi († 1577) a jeho manželky Hedviky Kolchreitové z Lobšic. Podruhé se oženil s Kateřinou z Lobkowicz (1553 – 5. 10. 1591), dcerou Václava z Lobkowicz na Duchcově († 1574) a jeho manželky Benigny z Weitmile. Obě manželky byly pohřbeny v kostele sv. Petra a Pavla v Bílině.\n\nZ prvního manželství se narodila dcera:\n\n\n"}
{"id": "1254551", "url": "https://cs.wikipedia.org/wiki?curid=1254551", "title": ".250 Savage", "text": ".250 Savage\n\n.250-3000 Savage je puškový náboj zavedený firmou Savage v roce 1915 pro kulovnici model 99. Konstruktérem tohoto náboje byl Charles Newton. Náboj .250 Savage je velmi dobrým loveckým nábojem, má plochou dráhu střely, velmi dobrou přesnost a také energii dostačující i při lovu těžší zvěře. Od tohoto náboje je odvozen .220 Swift, který má stažený krček na menší průměr střely.\n\n"}
{"id": "1254553", "url": "https://cs.wikipedia.org/wiki?curid=1254553", "title": "Nikola Ďorděv", "text": "Nikola Ďorděv\n\nNikola Ďorděv (uváděný jako Nikola Gjorgjev; makedonsky Никола Ѓорѓев; * 22. srpna 1997, Curych, Švýcarsko) je švýcarsko-severomakedonský fotbalový záložník, hráč klubu Grasshopper Club Zürich.\n\nNa mládežnické úrovni reprezentoval Švýcarsko a Severní Makedonii, na seniorské úrovni obléká dres Severní Makedonie.\n\n\nNastupoval za švýcarské mládežnické reprezentace U15, U16, U17, U18, U19.\n\nV listopadu 2016 nastoupil v kvalifikačním utkání za severomakedonskou reprezentaci U21. Zúčastnil se Mistrovství Evropy hráčů do 21 let 2017 v Polsku (historicky první účast Severní Makedonie na evropském šampionátu jedenadvacetiletých).\n\nV A-mužstvu Severní Makedonie debutoval 29. 5. 2016 v přátelském utkání v rakouském Bad Erlachu proti reprezentaci Ázerbájdžánu (výhra 3:1).\n\n"}
{"id": "1254555", "url": "https://cs.wikipedia.org/wiki?curid=1254555", "title": "Obština Opan", "text": "Obština Opan\n\nObština Opan ( \"Община Опан\") je bulharská jednotka územní samosprávy ve Starozagorské oblasti. Leží ve středním Bulharsku v Hornothrácké nížině. Sídlem obštiny je ves Opan, kromě ní zahrnuje obština 12 vesnic. Žijí zde necelé 2 tisíce stálých obyvatel.\n\nV obštině žije 1 781 stálých obyvatel a včetně přechodně hlášených obyvatel 2 253. Podle sčítáni 1. února 2011 bylo národnostní složení následující:\n"}
{"id": "1254556", "url": "https://cs.wikipedia.org/wiki?curid=1254556", "title": "Marie Sasko-Altenburská", "text": "Marie Sasko-Altenburská\n\nMarie Sasko-Altenburská (14. dubna 1818 – 9. ledna 1907) byla sňatkem s Jiřím V. Hannoverským, vnukem Jiřího III., hannoverskou královnou.\n\nMarie se narodila v Hildburghausen jako nejstarší dcera Josefa Sasko-Altenburského a Amálie Württemberské. V roce 1826 se rodina přestěhovala do Altenburgu a Marie se stala sasko-altenburskou princeznou.\n\nMarie se 18. února 1843 v Hannoveru provdala za hannoverského korunního prince Jiřího. Měli spolu tři děti - prince Ernesta Augusta, princeznu Frederiku a princeznu Marii.\n\nJiří se stal králem jako Jiří V. a ona královnou 18. listopadu 1851, po smrti Jiřího otce, Arnošta Augusta I. Hannoverského. Její manžel byl v roce 1866 vyhnán ze svého království, protože v prusko-rakouské válce podpořil Rakousko. 20. září 1866 bylo království anektováno Pruskem. Nicméně, Jiří nikdy neabdikoval; on jeho manželka i jejich děti žili v exilu v Gmundenu v Rakousku, až do Jiřího smrti v roce 1878.\n\n18. září 1872, se královna Marie stala kmotrou vnučky královny Viktorie, princezny Marie Luisy Šlesvicko-Holštýnské. Princezna Marie Luisa byla nejmladší dcerou Heleny Britské, třetí dcery a pátého dítěte královny Viktorie a prince Alberta.\n\nKrálovna Marie zemřela dvacet osm let po svém manželovi, 9. ledna 1907, v Gmundenu, kde byla pohřbena.\n\n"}
{"id": "1254557", "url": "https://cs.wikipedia.org/wiki?curid=1254557", "title": "Obština Gălăbovo", "text": "Obština Gălăbovo\n\nObština Gălăbovo ( \"Община Гълъбово\") je bulharská jednotka územní samosprávy ve Starozagorské oblasti. Leží ve středním Bulharsku v Hornothrácké nížině. Sídlem obštiny je město Gălăbovo, kromě něj zahrnuje obština 12 vesnic. Žije zde téměř 12 tisíc stálých obyvatel.\n\nVšechna sídla v obštině jsou samosprávná.\nV obštině žije 11 730 stálých obyvatel a včetně přechodně hlášených obyvatel 13 225. Podle sčítáni 1. února 2011 bylo národnostní složení následující:\n"}
{"id": "1254558", "url": "https://cs.wikipedia.org/wiki?curid=1254558", "title": "Alexandr Ferdinand z Thurn-Taxisu", "text": "Alexandr Ferdinand z Thurn-Taxisu\n\nAlexandr Ferdinand, kníže z Thurn-Taxisu (21. března 1704, Frankfurt nad Mohanem – 17. března 1773, Řezno) byl třetí kníže z Thurn-Taxisu a generální poštmistr císařské pošty.\n\nNarodil se 21. března 1704 ve Frankfurtu nad Mohanem jako syn Anselma Františka, 2. knížete z Thurn-Taxisu a jeho manželky kněžny Marie Ludoviky Anny Františky z Lobkovic.\n\nPo smrti svého otce se stal generálním poštmistrem císařské pošty.\n\nJeho navrhovanou nevěstou byla markraběnka Augusta Bádenská, dcera markraběte Ludvíka Viléma I. Bádenského a jeho manželky markraběnky Sibyly Sasko-Lauenburské.\n\nDne 11. dubna 1731 se ve Frankfurtu nad Mohanem oženil s markraběnkou Žofií Kristýnou Braniborsko-Bayreuthskou, dcerou Jiřího Jindřicha, markraběte Braniborsko-Bayreuthského a jeho manželky princezny Doroty Šlesvicko-Holštýnsko-Sonderbursko-Beckské. Spolu měli 5 dětí:\n\nPo smrti své manželky se v Paříži dne 22. března 1745 oženil s Luisou Lotrinskou, dcerou prince Ludvíka Lotrinského a jeho manželky Jany Jindřišky Markéty de Durfort.\n\nPo smrti své druhé manželky se v Řezně 21. září 1750 naposledy oženil s princeznou Marií Jindřiškou Josefou Fürstenbersko-Stühlingenskou, dcerou prince Josefa Viléma Arnošta Fürstenberského a jeho manželky hraběnky Terezie Anny Marie Eleonory z Valdštejna. Spolu měli 7 dětí:\n\nZemřel 17. března 1773 v Řezně.\n"}
{"id": "1254563", "url": "https://cs.wikipedia.org/wiki?curid=1254563", "title": "Alžběta Alexandra Württemberská", "text": "Alžběta Alexandra Württemberská\n\nAlžběta Alexandra Württemberská (27. února 1802 – 5. prosince 1864) byla dcerou Ludvíka Württemberského a Henrietty Nasavsko-Weilburské. Sňatkem s Vilémem Bádenským se stala bádenskou princeznou.\n\nAlžběta byla jedním z pěti potomků Ludvíka Württemberského a Henrietty Nasavsko-Weilburské. Jejími sourozenci byli Marie Dorotea, Amálie, Pavlína a Alexandr.\n\nAlžbětinými prarodiči z otcovy strany byli Fridrich II. Evžen Württemberský a Bedřiška Braniborsko-Schwedtská.\n\nJejími prarodiči z matčiny strany byli Karel Kristián Nasavsko-Weilburský a Karolína Oranžsko-Nasavská, dcera Viléma IV. Oranžského.\n\nAlžběta se 16. října 1830 provdala za o deset let staršího Viléma Bádenského. Narodil se jako druhý syn Karla Fridricha Bádenského a jeho druhé manželky Luisy Karoliny Geyer von Geyersberg. Vzhledem ke skromnému matčinu postavení, neměl Vilém nějaký čas žádná nástupnická práva na bádenské vévodství (do nástupu Vilémova bratra Leopolda na trůn).\n\nAlžběta měla s Vilémem čtyři dětiː\n\n\nVilém zemřel 11. října 1859, Alžběta ho přežila o pět let a zemřela 5. prosince 1864.\n"}
{"id": "1254566", "url": "https://cs.wikipedia.org/wiki?curid=1254566", "title": "Obština Čirpan", "text": "Obština Čirpan\n\nObština Čirpan ( \"Община Чирпан\") je bulharská jednotka územní samosprávy ve Starozagorské oblasti. Leží ve středním Bulharsku v Hornothrácké nížině, z menší části na jižním úbočí východní Sredné gory. Sídlem obštiny je město Čirpan, kromě něj zahrnuje obština 19 vesnic. Žije zde necelých 20 tisíc stálých obyvatel.\n\nV obštině žije 19 570 stálých obyvatel a včetně přechodně hlášených obyvatel 23 134. Podle sčítáni 1. února 2011 bylo národnostní složení následující:\n"}
{"id": "1254567", "url": "https://cs.wikipedia.org/wiki?curid=1254567", "title": "Amálie Nasavsko-Weilburská", "text": "Amálie Nasavsko-Weilburská\n\nAmálie Nasavsko-Weilburská (7. srpna 1776 – 19. února 1841) byla narozením nasavskou princeznou a sňatkem anhaltsko-bernburskou princeznou.\n\nAmálie se narodila jako dcera Karla Kristiána Nasavsko-Weilburského a jeho manželky Karolíny Oranžsko-Nasavské.\n\nAmálie se 29. října 1793 ve Weilburgu provdala za Viktora II. Karla z Anhalt-Bernburg-Schaumburg-Hoymu. Měla sním čtyři dětiː\n\n\nPo Viktorově smrti se 15. února 1813 provdala za barona Fridricha ze Stein-Liebenstein-Barchfeld.\n"}
{"id": "1254572", "url": "https://cs.wikipedia.org/wiki?curid=1254572", "title": "Milan Koša", "text": "Milan Koša\n\nMilan Koša (11. září 1945 Svidník – listopad 2015 tamtéž) byl slovenský fotbalový útočník a trenér.\n\nV československé lize hrál za VSS Košice, aniž by skóroval. V 70. letech hrál nižší soutěže za Odevné závody kapitána Nálepku Svidník.\n\nPo skončení hráčské kariéry se stal trenérem, na začátku 80. let vedl i Svidník.\n\n\n"}
{"id": "1254576", "url": "https://cs.wikipedia.org/wiki?curid=1254576", "title": "Kostel svatého Cyrila a Metoděje (Nové Syrovice)", "text": "Kostel svatého Cyrila a Metoděje (Nové Syrovice)\n\nKostel svatého Cyrila a Metoděje je farní kostel v římskokatolické farnosti Nové Syrovice, nachází se nedaleko zámku Nové Syrovice v centru obce Nové Syrovice. Kostel je novorománskou stavbou.\n\nObec Nové Syrovice je poměrně mladá, první písemná zmínka o obci pochází až z konce 15. století, kostel v obci pak nebyl až do počátku 20. století, obec byla přifařena farnosti v Častohosticích. Občané se však rozhodli v roce 1898, že kostel postavit nechají a tak v roce 1902 se začal kostel stavět, stavba trvala až do roku 1906.\n\nV roce 2007 došlo k rekonstrukci kostela.\n\n\n"}
{"id": "1254581", "url": "https://cs.wikipedia.org/wiki?curid=1254581", "title": "Eliška Podzimková", "text": "Eliška Podzimková\n\nEliška Podzimková (* 27. března 1992, Praha) je česká animátorka, ilustrátorka, fotografka a umělkyně žijící v Praze. \n\nV šestnácti letech, při studiu na Gymnáziu Na Pražačce, jí bylo diagnostikováno nádorové onemocnění Hodgkinův lymfom a v té době začala dokreslovat ilustrace do fotografií. V roce 2014 absolvovala Filmovou Akademii Miroslava Ondříčka v Písku obor animované tvorby. Její instagramový účet AnimateNY, založený v květnu 2013, přesahuje 60 000 sledujících. 9. února 2014 otiskl newyorský magazín \"Metro\" jednu z jejích ilustrací na titulní straně. Od září 2014 do října 2015 žila a pracovala v New Yorku, kde byla zaměstnána jako specialista pro marketingový obsah na \"New York Film Academy\" (NYFA). K jejím zahraničním pracovním úspěchům patří video a dokreslené ilustrace pro světově známého kuchaře Jamieho Olivera (květen 2014) nebo ilustrace pro americký \"Vogue\" magazín (květen 2014). V lednu 2016 se Eliška Podzimková přestěhovala zpět do České republiky, kde vyšla rubrika \"Dokreslené Česko\" pro internetový portál \"iDnes\" (duben 2016) a vznikla spolupráce s Tomášem Klusem na jeho turné \"Recyklus\". Spolupracuje také s organizací \"Můj Nový Život\", která pomáhá dětem s onkologickým onemocněním. Její první autorská výstava \"POLOJASNO\" se konala na podzim 2016 v Praze v Jindřišské věži.\n\n\n\n\n\n\n\n\n"}
{"id": "1254582", "url": "https://cs.wikipedia.org/wiki?curid=1254582", "title": "Římskokatolická farnost Loštice", "text": "Římskokatolická farnost Loštice\n\nŘímskokatolická farnost Loštice je územní společenství římských katolíků v děkanátu Zábřeh s farním kostelem svatého Prokopa .\n\nKostel stál v obci zřejmě již ve 13. století, jak to dokládá dochované (kněžiště a obvodní zdi východní části lodi). Původní menší gotický kostel byl vystaven s jednou lodí v jednoduchém románském slohu s klenutým stropem. V roce 1540 byl kostel rozšířen až po dnešní hlavní loď. Na přelomu 17. a 18. století došlo k jeho další barokní přestavbě. Kolem roku 1792 byla provedena pozdně barokní přestavba se sníženým stropem a byl rozšířen do dnešní podoby.\n\nFarnost od srpna 2000 po dohodě olomouckého arcibiskupa Jana Graubnera a představeného Misijní společnosti sv. Vincence z Pauly – Slovenské provincie spravují otcové vincentíni. Od února 2016 byl ustanoven administrátorem P. Ing. arch. Mgr. Kristián Libant, CM.\n\nVe farnosti působí sdružení mariánské mládeže.\n\nKaždoročně se ve farnosti koná tříkrálová sbírka, v roce 2016 se při ní vybralo v Lošticích 70 522 korun.\n\nV září 2017 se ve farnosti konaly lidové misie. Její součástí byla také ekumenická křížová cesta.\nV prosinci 2017 uděloval v farnosti biskup Josef Nuzík svátost biřmování.\n\n"}
{"id": "1254583", "url": "https://cs.wikipedia.org/wiki?curid=1254583", "title": "Železniční most u Bavorovic", "text": "Železniční most u Bavorovic\n\nŽelezniční most u Bavorovic přes Vltavu se nachází na 219.826 km železniční trati České Velenice - Plzeň. Je chráněn jako kulturní památka České republiky.\n\nMost u Bavorovic byl otevřen v roce 1965 v souvislosti s odkloněním železniční trati z Českých Budějovic do Plzně v počátečním úseku až ke Kněžským Dvorům na pražskou trať. Původně plzeňská trať vedla přes zastávku Staré město na Pražské silnici, přes most severně od Voříškova Dvoru, dále k zastávce Čtyři Dvory, která byla poblíž lokality U Hvízdala, a pokračovala k Vrbenským rybníkům. Tento úsek byl v roce 1965 zrušen, koleje a pražce vytrhány (zůstaly jen kamenné mosty z roku 1916, v letech 1972 až 1974 byl na bývalém železničním tělese mezi rybníky postaven parovod z Mydlovar), most u Voříšků byl v roce 1968 odstraněn jako nepotřebný, odstraněn byl i strážní domek u mostu na pravém břehu Vltavy, zanikly i objekty železničních zastávek.\n\nMost je ocelový, jednoobloukový s dolní mostovkou a rovnými bočními poli.\n"}
{"id": "1254585", "url": "https://cs.wikipedia.org/wiki?curid=1254585", "title": "Freak", "text": "Freak\n\nFreak je píseň americké zpěvačky a skladatelky Lany Del Rey, která se stala třetím a posledním singlem z jejího čtvrtého studiového alba \"Honeymoon\". Napsali ji Del Rey, Rick Nowels a Kieron Menzies. Píseň byla kritiky přijata převážně pozitivně. Jessica Hopper z Pitchfork o textu písně napsala, že se svou inspirací v Kalifornii podobá dalším kouskům z alba, jako třeba \"High by the Beach\" a \"Art Deco\".\n\nVideoklip k singlu vyšel 9. února 2016 a byl režírován samotnou Del Rey. V klipu se objevil Father John Misty a dívky z \"Music to Watch Boys to\". Projekt byl kritiky popsán jako jeden z nejlepších videoklipů roku 2016.\n"}
{"id": "1254589", "url": "https://cs.wikipedia.org/wiki?curid=1254589", "title": "Černihivský rajón", "text": "Černihivský rajón\n\nČernihivský rajón (ukrajinsky \"Чернігівський район\", rusky \"Чернігівський район\", bělorusky \"Чарнігаўскі раён\") je administrativní a územní celek v západní části Černihivské oblasti na Ukrajině. Administrativním centrem je město Černihiv, které však není součástí rajónu.\n\nČernihivský rajón hraničí s Ripkynským, Horodňanským, Menským, Kulykivským, Kozeleckým rajónem na území Černihivščyny. Na západě (přes řeku Dněpr a Kyjevskou přehradu) s Ivankivským rajónem (do roku 1986 s Černobylským rajónem) Kyjivščyny a Homelskou oblastí v Bělorusku. Rajónem prochází mezinárodní silnice E95 (Oděsa – Petrohrad) a železniční spojení M01 Jihozápadních železnic.\n\nNa území rajónu se nacházejí zásoby rašeliny, písku a hlíny. K hlavním řekám patří řeky Dněpr, který prochází Kyjevskou přehradou, a Desna (s přítoky Snov, Bilous). Půdy jsou převážně drnově podzolové. Smíšené lesy (borovice, bříza, olše, dub, osika) zaujímají 48,4 ha.\n"}
{"id": "1254594", "url": "https://cs.wikipedia.org/wiki?curid=1254594", "title": "Seznam kulturních památek v Pasekách nad Jizerou", "text": "Seznam kulturních památek v Pasekách nad Jizerou\n\n"}
{"id": "1254597", "url": "https://cs.wikipedia.org/wiki?curid=1254597", "title": "Karin Schmalfeldová", "text": "Karin Schmalfeldová\n\nKarin Schmalfeldová (* 19. února 1976, Německo) je bývalá německá reprezentantka v orientačním běhu. Mezi její největší úspěchy patří dvě medaile na mistrovství světa juniorů v orientačním běhu z let 1995 a 1996; a stříbrná medaile z individuálního závodu na Světových hrách v roce 2005. Jako závodnice se zúčastnila celkem osmi mistrovství světa v orientačním běhu (1995 až 2009). Jejím nejlepším výsledkem na MS bylo 5. místo ve štafetách v roce 1995.\n\n"}
{"id": "1254601", "url": "https://cs.wikipedia.org/wiki?curid=1254601", "title": "Seznam ohrožených jazyků v Evropě", "text": "Seznam ohrožených jazyků v Evropě\n\nToto je seznam ohrožených jazyků v Evropě. Ohrožený jazyk je jazyk, který je ohrožen zánikem, většinou kvůli nedostatku mluvčích.\n\nPodle Červené knihy ohrožených jazyků UNESCO existují tyto kategorie ohrožených jazyků:\n\n\n"}
{"id": "1254602", "url": "https://cs.wikipedia.org/wiki?curid=1254602", "title": "Seznam kulturních památek v Rokytnici nad Jizerou", "text": "Seznam kulturních památek v Rokytnici nad Jizerou\n\nV k. ú. Dolní Rokytnice nad Jizerou.\n"}
{"id": "1254611", "url": "https://cs.wikipedia.org/wiki?curid=1254611", "title": "Nottingham Trent University", "text": "Nottingham Trent University\n\nNottingham Trent University (NTU) je britská veřejná vysoká škola se sídlem v Nottinghamu.\n\nVznikla v roce 1992 z Trent Polytechnic (resp. Nottingham Polytechnic). Je šestnáctou největší univerzitou ve Velké Británii (z celkového počtu 165). Podle novin The Guardian jde v zemi o školu s nejšetrnějším přístupem k životnímu prostředí. Mezinárodní žebříček QS World University Ranking zařadil NTU do kategorie 701+.\n\nKořeny školy sahají až do roku 1843, kdy byla vládou zřízena Nottingham Government School of Design, která v rámci univerzity stále existuje. Dnešní NTU vznikla postupným spojováním několika dalších škol v období mezi 50. a 70. lety 20. století.\n\nV Česku její studijní programy licenčně vyučují na soukromé vysoké škole B.I.B.S. v Brně a na Metropolitní univerzitě v Praze. Čeští absolventi dostávají plnohodnotný britský vysokoškolský diplom.\n"}
{"id": "1254612", "url": "https://cs.wikipedia.org/wiki?curid=1254612", "title": "Amsterdam (New York)", "text": "Amsterdam (New York)\n\nAmsterdam je město (\"city\") v Montgomery County ve státě New York ve Spojených státech amerických. Podle sčítání lidu z roku 2010 žilo ve městě 18,620 obyvatel. Název je odvozen od města Amsterdamu v Nizozemsku.\n\nMěsto Amsterdam je obklopeno ze severní, východní a západní strany stejnojmenným okrskem (\"town\"). Město vzniklo na severním břehu řeky Mohawk, pravém přítoku řeky Hudson. Později byl přičleněn rovněž Port Jackson na jižním břehu.\n\nMěsto se nachází na místě původního, dnes již zaniklého města Caughnawaga.\n\nPrvní Evropané, kteří se se zde usadili, byli holandští přistěhovalci kolem roku 1710. Osadu nazývali Veederovy Mlýny a Veedersburgh po Albertu Veederovi, majiteli tamějšího mlýna. Po Americké válce za nezávislost přišli mnozí osadníci z Nové Anglie. Anglo-Američtí obyvatelé změnil název na Amsterdam v roce 1803.\n\nV roce 1830 získal Amsterdam statut obce (\"village\") v rámci okrsku (\"town\") Amsterdam. V roce 1885 se Amsterdam stal městem (\"city\").\n\nDokončení Erijského kanálu v roce 1825 znamenalo pro město ekonomický rozkvět a Amsterdam se stal důležitým obchodním centrem, proslulým zejména výrobou koberců. V roce 1865 byla populace ve městě 5,135 obyvatel, v roce 1930 dosáhla svého maxima 34,817 byvatel. Na konci 19. a počátku 20. století se Amsterdam stal vyhledávaným cílem pro přistěhovalce z jižní a východní Evropy, kteří původně pracovali v továrnách.\n\nAmsterdam zažil ničivé záplavy v důsledku hurikánu Irene na konci srpna 2011, které způsobily vážné škody.\n\nNěkolik historických budov a míst, které jsou většinou z 19. a 20. století, je uvedených v Národním registru památkových objektů. \n\nMěsto se rozkládá na celkové ploše 16.3 km² (5.41% vodní plochy) po obou březích řeky Mohawk a Erijského kanálu. Ze severu se v Amsterdamu do řeky Mohawk vlévá říčka Chuctanunda.\nPodle sčítání lidu z roku 2010 ve městě žilo 18,620 lidí v 8,324 domácnostech (4,721 rodin). Hustota obyvatel byla 1,226.4 obyv./km². Rasové složení obyvatel bylo 80,4% bílých (68.1% nehispánských), 3.8% Afroameričanů, 0.6% Indiánů, 0.9% Asiatů a 3,4% z dvou nebo více ras; 26.2% různých ras se hlásí k hispánskému a latinoamerickému původu. 25.0% obyvatel bylo mladších 18 let a 15,8% bylo ve věku 65 let nebo starší.\n\nV 19. století bylo město Amsterdam proslulé výrobou koberců, textilu, a perleťových knoflíků. Ve 20. století se ale jejich výroba přesunula do jiných oblastí.  \nBývalá zbrojnice Národní Gardy byla upravena penzion s názvem Amsterdam Castle.\nObecní golfové hřiště navrhl slavný golfový designér Robert Trent Jones.\n\nVe městě se nachází baseballový tým Amsterdam Mohawks. Do roku 2015 zde byla umístěna i Síň slávy profesionálního wrestlingu, která se přestěhovala do Wichita Falls, Texas.\n\nPěší most přes údolí řeky Mohawk spojuje Bridge Street na jižním břehu a Riverlink Park na severním pobřeží.\n\nKirk Douglas, herec\n\nRay Tomlinson, programátor\n\nTim Buckley, kytarista a zpěvák\n"}
{"id": "1254615", "url": "https://cs.wikipedia.org/wiki?curid=1254615", "title": "Římskokatolická farnost Trutnov II – Horní Staré Město", "text": "Římskokatolická farnost Trutnov II – Horní Staré Město\n\nŘímskokatolická farnost Trutnov II – Horní Staré Město je územním společenstvím římských katolíků v rámci trutnovského vikariátu královéhradecké diecéze.\n\nKostel v Horním Starém Městě je v jádru raně gotická stavba, prvně doložená již v roce 1313.\n\n\nFarnost Horní Staré Město má sídelního duchovního správce, který je rovněž administrátorem ex currendo farnosti Janské Lázně. Farnost Horní Staré Město po roce 2005 afilovala původně samostatné farnosti \"Javorník\" a \"Mladé Buky\".\n\n"}
{"id": "1254620", "url": "https://cs.wikipedia.org/wiki?curid=1254620", "title": "Gerhard Lenski", "text": "Gerhard Lenski\n\nGerhard Emmanuel „Gerry“ Lenski, Jr. (13. srpna 1924 Washington, D.C. – 7. prosince 2015) byl americký sociolog, který se zasloužil o sociologii náboženství, teorii sociální nerovnosti a představil ekologicko-evoluční teorii. Většinu své kariéry strávil jako profesor na University of North Carolina v Chapel Hill, kde působil jako vedoucí katedry sociologie v letech 1969-1972, a jako předseda odboru sociálních věd v letech 1976-1978.\n\n"}
{"id": "1254624", "url": "https://cs.wikipedia.org/wiki?curid=1254624", "title": "Miroslav Plaček", "text": "Miroslav Plaček\n\nMiroslav Plaček (* 19. září 1943 Svobodín) je český kastellolog a archeolog, vysokoškolský pedagog a spisovatel. Zabývá se především hrady a dalšími feudálními sídly na Moravě, ve Slezsku, na Slovensku a ve východních Čechách.\n\nJe autorem řady knih o dějinách středověku, které se zaměřují na středověká sídla elit, genezi urbanismu a městských opevnění. Zabývá se vývojem osídlení a dějinami nobility.\n\n"}
{"id": "1254632", "url": "https://cs.wikipedia.org/wiki?curid=1254632", "title": "Radnice (Nové Hrady)", "text": "Radnice (Nové Hrady)\n\nNovohradská radnice byla postavena kolem poloviny 16. století, přesné datum není známo. První písemná zmínka pochází z roku 1553 a jiná, kupní smlouva jednoho z měšťanských domů z roku 1593, uvádí polohu pod radnicí.\n\nRadnice ve městě Nové Hrady pochází z poloviny 16. století. Byla vystavěna v renesančním slohu, což dokazují i křížové hřebínkové klenby v přízemí. V roce 1749 prodělala budova barokní přestavbu. Další větší stavební úpravy jsou datovány k roku 1840, kdy byl opraven strop, nainstalovány hodiny a na fasádu vyobrazeny dva znaky, jeden městský a druhý panský. V tento rok byl též pověšen do věžičky nový zvon. Úpravy vyvrcholily v roce 1905 opravou střechy.\n\n7. září 1906 zachvátil Nové Hrady mohutný požár, který zasáhl i budovu radnice, kterou velmi poškodil. Opravy započaly roku 1907, kdy byla celá stavba renovována.\n\n"}
{"id": "1254635", "url": "https://cs.wikipedia.org/wiki?curid=1254635", "title": "Mezinárodní muzeum baroka", "text": "Mezinárodní muzeum baroka\n\nMezinárodní muzeum baroka (MMB), španělsky: Museo Internacional del Barroco (MIB) je stavba zbudovaná v letech 2014–2016 na okraji městského parku v Puebla, hlavním městě stejnojmenného mexického státu. Autorem architektonického návrhu je japonský architekt Tojoo Itó, nositel Pritzkerovy ceny za rok 2013 a jeho studio Tojoo Itó & Associates. Muzeum bylo slavnostně otevřeno 4. února 2016 guvernérem Rafaelem Moreno Valle Rosasem.\n\nPodle tvůrců projektu bylo záměrem vyjádřit sepětí člověka s přírodou vlnící se budovou, která dle jejich slov „prýští ze země jako pramenitá voda a roste k nebi“. Odkazuje na významnou epochu 17. a 18. století, kdy se baroko jako umělecko-kulturní směr rozšířilo po celé Evropě a v jejích koloniích.\n\nPozemek, na kterém je muzeum postaveno má rozlohu 50 000 m² a od centra města Puebla je vzdálen cca 7 km. Mělká vodní plocha vybudovaná kolem části budovy, napomáhá jejímu začlenění do okolního prostředí městského parku. Před vchodem do muzea se nachází prostorné otevřené náměstí s lavičkami a dočasným parkovištěm pro auta a autobusy.\n\nZhruba čtvercový půdorys dekonstruktivistické budovy tvoří 25 menších, vzájemně pootočených čtverců s oblým půdorysným zakončením. Čtyři vnitřní čtverce jsou vynechány a tento prostor je využit jako atrium s vodní plochou a fontánou. Ta je napájena systémem pro sběr dešťové vody stejně jako okolní jezírko.\n\nVnější stavbu, založenou na základových pasech, tvoří sendvičová konstrukce z prefabrikovaných panelů z bílého pohledového betonu. Po osazení panelů na místo byla konstrukce zmonolitněna vyplněním mezer mezi panely běžným betonem. Toto konstrukční řešení činí budovu odolnou proti zemětřesení.\n\nV přízemí, za vstupem do budovy je foyer s pokladnami, šatnou, obchodem se suvenýry a informačním centrem. V prostoru kolem centrálního átria o rozloze 1 800 m² je umístěno 11 výstavních prostorů. Osm z nich je vyhrazeno pro stálou expozici, tematicky rozdělenou na 8 oblastí, ve kterých se projevoval vliv baroka: malířství, sochařství, architektura, hudba, divadlo, literatura, móda a gastronomie. Zbývající 3 místnosti, každá o rozloze 400 m², jsou určeny pro dočasné výstavy s možností jejich propojení do jednoho velkého výstavního prostoru (1 200 m²). Na stejném podlaží je situováno i auditorium s 312 sedadly, které je možno propojit s velkým salonem ve druhém podlaží, kde se konají mezinárodní symposia odborníků. Zde jsou rovněž umístěny prostory kanceláří, výzkumu, restaurátorských dílen, vědecké knihovny a také restaurace s terasou s výhledem na park.\n\nPro veřejnost je otevřeno od úterý do neděle od 10:00 – 19:00 hod.\n\n\n"}
{"id": "1254638", "url": "https://cs.wikipedia.org/wiki?curid=1254638", "title": "Jana Tischerová", "text": "Jana Tischerová\n\nJana Tischerová (* 30. května 1968, Dačice) je česká historička umění se zaměřením na barokní sochařství a sepulkrální plastiku.\n\nMaturovala na gymnáziu v Radotíně (1986). V letech 1992-2000 studovala dějiny umění na Filozofické fakultě Univerzity Karlovy v Praze (prof. M. Horyna). Roku 2001 obhájila rigorózní práci \"František Ignác Weiss, sochař českého pozdního baroka\". Mezi lety 2000–2007 pracovala v Ústavu dějin umění AVČR, kde se v oddělení uměleckohistorické topografie zabývala soupisem pražských kostelů, soch, pomníků a hřbitovů. Je autorkou několika děl zabývající se historií umění. \n"}
{"id": "1254642", "url": "https://cs.wikipedia.org/wiki?curid=1254642", "title": "Seznam medailistů na mistrovství Československa a Česka mužů a žen v běhu na 3 000 m překážek", "text": "Seznam medailistů na mistrovství Československa a Česka mužů a žen v běhu na 3 000 m překážek\n"}
{"id": "1254644", "url": "https://cs.wikipedia.org/wiki?curid=1254644", "title": "Obština Dimitrovgrad", "text": "Obština Dimitrovgrad\n\nObština Dimitrovgrad ( \"Община Димитровград\") je bulharská jednotka územní samosprávy v Chaskovské oblasti. Leží v jižním Bulharsku v Hornothrácké nížině. Sídlem obštiny je město Dimitrovgrad, kromě něj zahrnuje obština 1 město a 25 vesnic. Žije zde necelých 50 tisíc stálých obyvatel.\n\nV obštině žije 48 765 stálých obyvatel a včetně přechodně hlášených obyvatel 60 957. Podle sčítáni 1. února 2011 bylo národnostní složení následující:\n"}
{"id": "1254647", "url": "https://cs.wikipedia.org/wiki?curid=1254647", "title": "Jevhen Konovalec", "text": "Jevhen Konovalec\n\nEvhen (Jevhen) Mychajlovyč Konovalec (; 14. červenec 1890, v. Zaškiv, dnes Žovkevský rajón, Lvovská oblast, Ukrajina – 23. květen 1938, Rotterdam, Nizozemsko) byl ukrajinský politik a voják, vůdčí osobnost Organizace ukrajinských nacionalistů.\n\nEvhen (Jevhen) Mychajlovyč Konovalec se narodil ve vesnici Zaškiv (dnes Lvovská oblast, Ukrajina) v rodině inteligence.\n\nVystudoval veřejnou školu v Zaškivě a Lvovské akademické gymnázium (1901—1909). V 1909 roce nastoupil na právnickou fakultu Lvovské univerzity.\n\nNa začátku první světové války byl mobilizován.\n\nByl zabit 23. května 1938 v Rotterdamě při bombovém útoku (zabiják - Pavel Sudoplatov, agent NKVD).\n\nJe pohřben na rotterdamském hřbitově Crooswijk.\n\n"}
{"id": "1254648", "url": "https://cs.wikipedia.org/wiki?curid=1254648", "title": "Ústřední hřbitov (Karlovy Vary)", "text": "Ústřední hřbitov (Karlovy Vary)\n\nÚstřední hřbitov v Karlových Varech se nachází na východním okraji města v městské části Drahovice. Je chráněn jako nemovitá kulturní památka České republiky.\n\nNejstarší hřbitov ve městě býval u kostela svaté Máří Magdalény. Po epidemii byl roku 1784 při josefínských reformách přeložen ke kostelu svatého Ondřeje, který stál za Ostrovskou branou na konci Ostrovské uličky (ulice Ondřejská) na severovýchodním okraji města. Když přestal dostačovat, pohřbívalo se od roku 1864 na hřbitově v obci Drahovice na východním okraji města, který sloužil jako dočasný již od roku 1859. Tento hřbitov se stal ústředním hřbitovem pro město, Ondřejský hřbitov byl zrušen a roku 1913 přeměněn na park. Vedle katolického hřbitova v Drahovicích byl založen také hřbitov evangelický a židovský.\n\nTyto tři samostatné hřbitovy jsou od sebe odděleny zdí. Ve všech třech je dochován soubor cenných náhrobků – neogotických, neorenesančních, secesních, kubistických a funkcionalistických. Roku 1991 byl evangelický hřbitov prohlášen za kulturní památku (r.č. 4530), roku 1996 byla památková ochrana rozšířena o katolický a židovský hřbitov, budovu administrativy a krematorium.\n\nRodině Becherů patří největší novogotická hrobka, která sousedí s hrobkou rodiny Mattoni. Zde je pohřben Jindřich šlechtic von Mattoni (1830-1910), zakladatel lázní Kyselka (Giesshübl-Sauerbrunn). Další významnou rodinou zde pohřbenou je rodina Julia Puppa (1844-1902) a rodina Karla Puppa. Je zde pohřben také Julius Pupp (1869-1936), president hotelu akciové společnosti Pupp.\n\nNa hřbitově má hrob i akademický malíř Georg Kordik (1818-1886) a herec karlovarského divadla Gustav Opočenský (1920-1992), který má náhrobek od svého syna sochaře Pavla Opočenského.\n\nJako vzpomínky na oběti 1. a 2. světové války byly na hřbitov umístěny Pomník usmíření a Pomník pochodu smrti.\n\nKarlovarský architekt Viktor Oertl postavil roku 1897 pro městský hřbitov administrativní budovu s krematoriem. Jako inspirace mu posloužily italské hřbitovy a krematoria, která obsahovala kapli, chladicí boxy a pitevnu v jedné budově. Pro celou stavbu tak byl navržen důmyslný systém chlazení. Provoz byl bez závislosti na elektřině a chladicích kompresorech, stálou nízkou teplotu zajišťovaly jen větrací šachty v podlahách a zdech budovy.\n\nStavba byla od 90. let 20. století zavřená. Dochovala se v ní výtahová šachta s původní strojovnou, která spojovala chladicí prostory v přízemí s pitevnou v patře. Pitevnu s dochovaným původním pitevním stolem osvětlovalo denní světlo díky prosklenému stropu. Dalším dochovaným zařízením byla pračka na desinfekci oděvů.\n\nRekonstrukce budovy započala roku 2015. Město získalo finanční prostředky z dotací na ochranu památek. Je záměr využít její horní patro a pavilon jako umělecké dílny.\n\nNa židovském hřbitově, který je součástí památkově chráněného areálu, byl do rodinné hrobky pohřben zakladatel sklárny Moser Ludwig Löwi Moser (1833-1916).\n\n"}
{"id": "1254652", "url": "https://cs.wikipedia.org/wiki?curid=1254652", "title": "Obština Simeonovgrad", "text": "Obština Simeonovgrad\n\nObština Simeonovgrad ( \"Община Симеоновград\") je bulharská jednotka územní samosprávy v Chaskovské oblasti. Leží v jižním Bulharsku v Hornothrácké nížině. Sídlem obštiny je město Simeonovgrad, kromě něj zahrnuje obština 8 vesnic. Žije zde necelých 8 tisíc stálých obyvatel.\n\nV obštině žije 7 792 stálých obyvatel a včetně přechodně hlášených obyvatel 9 385. Podle sčítáni 1. února 2011 bylo národnostní složení následující:\n"}
{"id": "1254654", "url": "https://cs.wikipedia.org/wiki?curid=1254654", "title": "Bogdan Vătăjelu", "text": "Bogdan Vătăjelu\n\nBogdan Ilie Vătăjelu [bogdan vataželu] (* 24. dubna 1993, Ostroveni, Rumunsko) je rumunský fotbalový záložník či obránce, od června 2019 hráč klubu CS Universitatea Craiova.\nDříve nastupoval výhradně v obraně, po přestupu do Česka častěji nastupoval jako křídelní hráč. Je levák a mezi jeho přednosti patří kopací technika, centrování a rychlost. Slabinou je obranná činnost.\n\nVătăjelu je produktem akademie Steauy Bukurešť. Za B-tým Steauy odehrál celkem 25 utkání a potom přestoupil do druholigové Vâlcey.\n\nV roce 2013 podepsal Metalulu Reșița, kde byl už po dvou utkáních jmenován kapitánem.\n\nV lednu 2014 Vătăjelu podepsal s tehdy druholigovou Craiovou. V první sezoně odehrál 14 utkání a pomohl Craiově postoupit do 1. ligy. Vătăjelu byl nejvíce využívaným hráčem Craiovy v sezoně 2014/15 a v další sezoně proto nesl kapitánskou pásku.\n\nDo pražského klubu přestoupil z rumunského klubu Universitatea Craiova v zimní přestávce sezóny 2016/17 za přibližně 30 milionů korun a stal se prvním rumunským hráčem v historii Sparty. Zpočátku pod trenéry Požárem a Holoubkem vůbec nenastupoval a dostával šanci jen v juniorce.\n\nV prvním jarním kole (17.) se nevešel ani na lavičku a dalších 8 zápasů na ní proseděl. Nic na tom neměnilo ani angažování nového trenéra Petra Rady (přišel po 20. kole). Poprvé v české nejvyšší soutěži nastoupil až ve 25. kole, kdy Sparta hostila Viktorii Plzeň. Kvůli velké marodce sáhl trenér Rada po překvapivém tahu s nasazením Vătăjelua do základní sestavy na místo levého záložníka. Hráč podal velmi dobrý výkon a vysloužil si při střídaní na konci vítězného utkání (2:0) ovace fanoušků a trenér před ním dokonce pomyslně smekl klobouk.\n\nPo tomto utkání Bogdan nastoupil až do konce ročníku pokaždé v základní sestavě. Celkem během toho období odehrál 6 utkání, gól nevstřelil, ale pětkrát na gól přihrál.\n\nV sezoně 2017/18 si v lize zahrál v 19 utkáních, ve kterých si připsal 5 asistencí. Ve 3. kole MOL Cupu proti 1. SC Znojmo poprvé skóroval a Sparta díky němu vyhrála 1:0.\n\nVătăjelu reprezentoval Rumunsko v mládežnické kategorii U19.\n\nV rumunském národním mužstvu debutoval 7. 2. 2015 v přátelském zápase v tureckém městě Antalya proti reprezentaci Bulharska (remíza 0:0). Šlo o neoficiální zápas, trenér Rumunska Anghel Iordănescu složil tým převážně z hráčů rumunské Ligy I (de facto B-tým).\n\n"}
{"id": "1254656", "url": "https://cs.wikipedia.org/wiki?curid=1254656", "title": "Kostel svatého Martina (Kralice nad Oslavou)", "text": "Kostel svatého Martina (Kralice nad Oslavou)\n\nKostel svatého Martina je filiální kostel v římskokatolické farnosti Jinošov, nachází se na Martinské ulici v centru obce Kralice nad Oslavou. Kostel se nachází v těsné blízkosti památníku Bible Kralické. Kostel je jednolodní stavbou s hranolovou věží na čelní straně, stojí uprostřed ohrazeného hřbitova. Nedaleko kostela je umístěna středověká kamenná křtitelnice. Kostel je společně s blízkou věží chráněn jako kulturní památka České republiky.\n\nSoučástí kostela jsou vzácné malby, dochovala se jen malá část. Mezi malbami je ilustrace korunování Panny Marie, postava biřice a výjev z legendy o svatém Martinovi. Součástí kostela je i několik náhrobních kamenů, kromě jiných také náhrobní kámen Jindřicha Kralického z Kralic.\n\nKostel byl postaven snad v 11. století, a o dvě století později byl rozšířen o loď s presbytářem a věží. Dle jiných zdrojů však původně měl být kostel vystavěn kolem 20. let 13. století, nicméně snad měl být dle průzkumů v roce 1995 měl být postaven až ve 2. čtvrtině 14. století. Ve studii se však uvádí, že na současném místě kostela stávala starší svatyně, snad z 11. století. Kolem roku 1300 byl vyzdoben nástěnými malbami, ty se však téměř nedochovaly, zůstaly pouze v závěru presbytáře. Poprvé byl písemně zmíněn v roce 1345. V době církevních reforem kostel přešel do rukou církve bratrské, bratrská církev v Kralicích byla zmíněna již v 16. století. Snad v první třetině 16. století došlo k zaklenutí původně plochostropé lodi. Později, již jako součást farnosti v Mohelně se kostel opět stal součástí římskokatolické církve, bylo tomu v roce 1622, v roce 1785 pak byl přifařen pod farnost Jinošovskou. V roce 1856 byl kostel poškozen úderem blesku, byla poničena střecha kostela a až následujícího roku byla opravena a pokryta taškami. Kostel byl výrazně rekonstruován v letech 1901 a 1902, kostel byl nově vydlážděn, vymalován a získal nový hlavní oltář. Také byl probourán nový vchod na jižní straně kostela. Při téže opravě byly nalezeny zmíněné malby.\n\nV letech 1956 a 1957 byla provedena rekonstrukce interiéru, kdy došlo primárně ke konzervaci interiéru.\n\n\n"}
{"id": "1254658", "url": "https://cs.wikipedia.org/wiki?curid=1254658", "title": "Alfa Pictoris", "text": "Alfa Pictoris\n\nAlfa Pictoris je nejjasnější hvězda v souhvězdí Malíře, od Země je vzdálená přibližně 97 světelných let. Ze střední Evropy je nepozorovatelná, nad obzor vystupuje jižně od 28° s.š. Jedná se o jižní polární hvězdu Merkuru. Hvězda má poloměr o 60 % větší než Slunce a hmotnost asi dvou Sluncí.\n\nPři odhadovaném stáří 660 milionů let jde o poměrně mladou hvězdu typu lambda Bootis. Spektrální klasifikace A8 Vn kA6 ukazuje pekuliaritu hvězdy, kde kA6 znamená, že spektrální čára železa K je slabší než je obvyklé, což poukazuje na nízký obsah tohoto prvku. Písmeno \"n\" za označením luminozitní třídy znamená, že absorpční čáry jsou široké a mlhavé, to je způsobeno rychlou rotací hvězdy (promítaná rotační rychlost je 206 km/s).\n\nData ze sondy Hipparcos naznačují možnou přítomnost hvězdného průvodce obíhajícího velkou poloosou asi 1 AU. Alfa Pictoris je zdroj rentgenového záření, což je u hvězd spektrálního typu A neobvyklé.\n"}
{"id": "1254659", "url": "https://cs.wikipedia.org/wiki?curid=1254659", "title": "Farní sbor Českobratrské církve evangelické v Horní Čermné", "text": "Farní sbor Českobratrské církve evangelické v Horní Čermné\n\nFarní sbor Českobratrské církve evangelické v Horní Čermné je sborem Českobratrské církve evangelické v Horní Čermné. Sbor spadá pod Chrudimský seniorát.\n\nFarářem sboru je Jakub Keller, kurátorem sboru Jan Carda.\n\n\n"}
{"id": "1254660", "url": "https://cs.wikipedia.org/wiki?curid=1254660", "title": "Miroslav Vobořil", "text": "Miroslav Vobořil\n\nMiroslav Vobořil (* 27. září 1966) je český skladatel filmové a scénické hudby, hudební producent a majitel nahrávacího studia v Hořicích.\n\nVystudoval střední obchodní školu v Hradci Králové (1985), Pedagogickou fakultu UK v Praze u prof. Jaroslava Herdena (2003), Pedagogickou fakultu UK v Hradci Králové u profesora Václava Martince (2014).\n\nKomponuje hudbu pro film, divadlo a scénické projekty a audiovizuální projekty (\"Betlémská odysea\", \"Memento Mori\", \"Osud\", \"World I\", \"1866\", \"Ctnosti a neřesti\", \"Ohňové oratorium I, II, III\", \"The Millennium I-II\", \"Kuks 2000\", \"Orel čas\", \"Odyssea\", \"Sny\"), skládal hudbu pro hudbu pro dokumentární (\"Podmořský svět Filipín\", Toulavou kameru (Česká televize), \"Zálety\" (Televize Nova), hudbu pro mysteriózní film \"Král duchů\", dále balet \"Živly\". Spolupracuje s kouzelníkem Pavlem Kožíškem (DVD Škola kouzel a magie, scénická hudba k představení). Kromě toho aranžoval hudbu k operetě \"Mamzelle Nitouche\", muzikálu \"Divotvorný hrnec, a Tři mušketýři\". Nahrál a vydal autorské CD The Tauches – \"Doteky(2001)\" a The Heart -\"Srdce (1998)\". Prezentuje svou práci ve velkých audiovizuálních projektech (Kuks, Hradec Králové, Praha, Brno, Plzeň) a na koncertech. Významnými velkými multimediálními projekty byly scénická hudba pro audiovizuální projekt (video mapping) \"\"Betlémská odysea\"\" (režie Zdeňka Čechová, Praha, 2013), \"\"Závist a láska\"\" (Chlumec nad Cidlinou, 2014), \"\"Andělé a démoni\"\" (Kuks, 2015), \"\"Proroctví\"\" (Kuks, 2016), \"\"Vánoční odysea\"\" (video mapping, režie Zdeňka Čechová, Praha 2016), \"\"Tisíciletí nebe a pekla\"\" (Kuks, 2017).\n\nZkomponoval hudbu pro filmový dokument \"\"Přežít oheň\"\" (režie Dana Vaňurová, 2017), hudbu k hlavní upoutávce mezinárodního festivalu filmů s cestovatelskou tematikou TOURFILM Karlovy Vary (2017). Dále zkomponoval hudbu k písním do divadelní hry podle románu Julese Verna v původní dramatizaci Pavla Kohouta z roku 1961 \"CESTA KOLEM SVĚTA ZA 80 DNÍ\" na texty režiséra Alexandra Gregara (2017).\n\nSpolupracuje s italským zpěvákem Davidem Mattiolim a s Peterem Freestonem. Věnuje se psaní scénářů k projektům, je vedoucím hudební formace Servis-Vokap, řídí divadelní orchestry.\n\n"}
{"id": "1254661", "url": "https://cs.wikipedia.org/wiki?curid=1254661", "title": "Obština Charmanli", "text": "Obština Charmanli\n\nObština Charmanli ( \"Община Харманли\") je bulharská jednotka územní samosprávy v Chaskovské oblasti. Leží v jižním Bulharsku v Hornothrácké nížině mezi východním úpatím Východních Rodopů a jihozápadními svahy Sakaru. Sídlem obštiny je město Charmanli, kromě něj zahrnuje obština 24 vesnic. Žije zde přes 25 tisíc stálých obyvatel.\n\nV obštině žije 25 838 stálých obyvatel a včetně přechodně hlášených obyvatel 31 072. Podle sčítáni 1. února 2011 bylo národnostní složení následující:\n"}
{"id": "1254662", "url": "https://cs.wikipedia.org/wiki?curid=1254662", "title": "Horní Lomnice (vojenský újezd Hradiště)", "text": "Horní Lomnice (vojenský újezd Hradiště)\n\nHorní Lomnice () je zaniklá vesnice ve vojenském újezdu Hradiště v okrese Karlovy Vary. Stávala v Doupovských horách v údolí potoka Lomnice asi jeden kilometr východně od Dolní Lomnice v nadmořské výšce okolo 450 metrů.\n\nJméno vesnice je odvozeno ze spojení lomná říčka, neboli hlučný či mezi lomy tekoucí potok anebo potok se zatáčkami. Název se v historických pramenech objevuje ve tvarech: Oberlomnicz (1466), Oberlomitz (okolo roku 1536), Obrlamiczer (1567), Obrlamicz (1570), Ober Lamtz (1579), Ober Lamnitz nebo jen Lamitz (1785), Ober-Lomitz (1847) a Lomnice horní nebo Ober-Lomitz (1854).\n\nPrvní písemná zmínka o vesnici je z roku 1466. Zanikla vysídlením po roce 1953 v důsledku zřízení vojenského újezdu.\n\n"}
{"id": "1254663", "url": "https://cs.wikipedia.org/wiki?curid=1254663", "title": "Luigi Antonio Calegari", "text": "Luigi Antonio Calegari\n\nLuigi Antonio Calegari (1780 Padova – 1849 Benátky) byl italský operní skladatel.\n\nLuigi Antonio Calegari se narodil v Padově a pocházel z rozvětvené rodiny hudebníků a skladatelů. Jeho otec byl patrně Francesco Antonio Calegari (1656–1742) a byl synovcem Antonia Calegariho (1757–1828). Zřejmě byl i příbuzný se skladatelem Giuseppe Calegarim (1750-1812), autorem opery \"Betulia Liberata\". Zemřel v Benátkách roku 1849. Bližší údaje nejsou známy.\n\n\n\n\n"}
{"id": "1254664", "url": "https://cs.wikipedia.org/wiki?curid=1254664", "title": "Seznam kulturních památek v Křižanech", "text": "Seznam kulturních památek v Křižanech\n\n"}
{"id": "1254665", "url": "https://cs.wikipedia.org/wiki?curid=1254665", "title": "Daniel Knauf", "text": "Daniel Knauf\n\nDaniel Knauf, vystupující někdy pod pseudonemym Wilfred Schmidt nebo Chris Neal, je americký scenárista, autor komiksových knih, režisér a producent. Velmi známým se stal v roce 2003, když natočil seriál pro HBO s názvem Carnivàle.\n\n"}
{"id": "1254666", "url": "https://cs.wikipedia.org/wiki?curid=1254666", "title": "Seznam kulturních památek v Lázních Libverda", "text": "Seznam kulturních památek v Lázních Libverda\n\n"}
{"id": "1254668", "url": "https://cs.wikipedia.org/wiki?curid=1254668", "title": "Seznam kulturních památek v Příšovicích", "text": "Seznam kulturních památek v Příšovicích\n\n"}
{"id": "1254669", "url": "https://cs.wikipedia.org/wiki?curid=1254669", "title": "Dějiny Českého Krumlova", "text": "Dějiny Českého Krumlova\n\nČeský Krumlov má rozsáhlé dějiny. \n\nProkazatelně nejstarší osídlení v regionu a potažmo i v jižních Čechách je doloženo nálezy z Dobrkovické jeskyně starými 35 až 50 000 let. Nejstarší sídliště přímo na území dnešního města bylo doloženo na tzv. Novém městě (\"Neustadt\") z doby před 14 000 lety. Na stejném nalezišti v dnešní Panské dolní zahradě bylo identifikováno i sídliště prvních zemědělců z 5. tisíciletí před n. l. V oné době bylo prokazatelně osídleno i návrší, na němž byl později založen hrad. Na tomto skalním ostrohu vyrostlo první hradiště již ve 4. tisíciletí před n. l. a podobně jako například Dívčí kámen bylo postupně využíváno různými kulturami. Od 5. do 1. století před n. l. dominovali regionu historičtí Keltové, mezi jejichž hlavní centra patřilo nedaleké oppidum Třísov. Z posledního století před n. l., v době pravděpodobného odchodu Keltů z Čech pod náporem Germánů, pochází i důkaz o existenci keltského osídlení dnešního hradního návrší.\n\nSlované osidlovali Pošumaví v několika vlnách již od 6. století našeho letopočtu. Hlavní migrace proběhla během tzv. Druhé vlny osidlování v průběhu 7. století, kdy do jižních Čech dorazily kmeny Boleticů a Doudlebů, které oproti ostatním slovanským kmenům osídlujícím zbytek Čech přicházely z jihu z území Avary ovládané Panonie. Přítomnost slovanské komunity na území města je ovšem doložena až o dvě století později. Mezi nejvýznamnější osídlení oné doby patří blízké slovanské hradiště u Kuklova.\n\nV 10. století okolní území podle Kosmy údajně spadalo pod vládu Slavníkovců. Po jejich vyvraždění Přemyslovci připadlo v rámci osidlování o necelá dvě století později v državu jednomu z nejstarších a nejmocnějších českých rodů – Vítkovcům. Tzv. praotec rodu Vítek z Prčice přišel do jižních Čech v 2. polovině 12. století a postupně ovládl nebo založil všechna významná sídliště a hrady v oblasti. Vítek pak na konci svého života rodový majetek rozdělil (tzv. Dělení růží) mezi své syny, kteří následně založili samostatné vítkovské rozrody – Páni z Krumlova, Rožmberka, Hradce, Landštejna a Třeboně, z Ústí a ze Stráže. Krumlovské území připadlo nejstaršímu synovi – Vítkovi II. staršímu, který patrně někdy mezi léty 1230 a 1239 založil na levém břehu Vltavy tzv. Hrádek, nejstarší část dnešního zámku. K této události se vztahuje i legenda o založení města.\n\nPrvní písemná zmínka o existenci sídla na Krumlově pochází z roku 1240 od Oldřicha z Lichtenštejna, v jehož autobiografické básni Der Frauendienst je uvedeno pod názvem \"Krumbenowe.\" Podle tohoto dobového pramene se měl na Krumlově odehrávat velký rytířský turnaj. Lze proto předpokládat, že tamní sídlo pánů z Krumlova muselo být dostatečně reprezentativní a zároveň i schopné pojmout velké množství rytířů a jejich družiny – tedy i dobře zásobované. Vlastní město bylo v zákrutě řeky Vltavy založeno okolo roku 1274, přičemž již od samých počátků města je doložena přítomnost českých i německých osadníků. Vůbec prvním rychtářem města se stal Sipota, lokátor z Bavor ve službách pánů z Krumlova a Rožmberků.\n\nMnozí páni z Krumlova dosáhli v rámci Českého království významných postavení, třebaže se snahám Přemyslovců o kontrolu svých území usilovně bránili. Během první vzpoury Vítkovců proti králi byl dokonce Český Krumlov pravděpodobně i nakrátko obsazen českým králem Přemyslem Otakarem II. Typickým a zároveň nejslavnějším představitelem pánů z Krumlova byl Záviš z Falkenštejna. Nicméně krumlovská větev Vítkovců již v roce 1302 vymřela. Dědictví krumlovského rozrodu se s povolením krále Václava II. ujali jejich blízcí příbuzní páni z Rožmberka a bezprostředně poté přesídlili z hradu Rožmberk na Krumlov. Příchod Rožmberků zároveň předznamenal největší rozkvět a stavební rozvoj města.\n\nČeský Krumlov se stal spojením dvou vítkovských území hlavním sídlem rozsáhlého panství, pro nějž se později vžil název Rožmberské dominium, což městu přineslo neobyčejný rozmach. Již během prvních Rožmberků došlo vedle přestavby hradu i k výstavbě téměř sta kamenných domů. Objevily se masné krámy i pravidelné jarmarky a městu byla taktéž udělena mnohá městská práva. Za Petra I. z Rožmberka, který byl považován za nejmocnějšího šlechtice království, byl vystavěn kostel sv. Víta i sv. Jošta a do města byly pozvány řeholní řády a Židé. V průběhu 14. a 15. století město, stejně jako celý rod Rožmberků, nabylo takové důležitosti, že se mohlo, tak jak bylo ve vítkovských rozrodech zvykem, stavět na odpor centralistickým snahám českých panovníků, což vyvrcholilo dvojím vězněním Václava IV. v letech 1394 a 1402 na krumlovském hradě.\n\nV době husitské revoluce se Oldřich II. z Rožmberka nejprve přiklonil na stranu husitů, později však svůj postoj velmi radikálně přehodnotil a stal se jejich zarytým odpůrcem, čímž z Krumlova učinil centrum katolické opozice a inteligence v jižních Čechách. Díky svému významu a nulovým škodám během husitských válek představoval Český Krumlov významné středisko renesance v Českém království.\n\nI po skončení husitského období nadále docházelo k soustavnému rozšiřování rožmberského panství spolu s hospodářským vzestupem města. V 15. století byla zahájena těžba zlata a stříbra, po kterém následoval značný příliv horníků z německých oblastí. Hornická aktivita vrcholila v 16. století – v provozu byla tavírna stříbra, na Vltavě pod kostelem sv. Víta byla založena papírna a Krumlov se nazýval \"svobodným horním městem\". Na panství byly taktéž zakládány mnohé hospodářské dvory a rybníky.\n\nMěsto bylo od 15. století řízeno tzv. velkou městskou radou složenou z 12 konšelů, z nichž se pravidelně volil nejvyšší purkmistr. Vedle \"Velké rady\" existovala tzv. rada malá a až do roku 1555 fungoval Latrán jako samostatná jednotka s vlastním rychtářem a zástupci. Kandidáty na nejvyšší posty musel vždy schválit rožmberský vládce.\n\nVelkolepá přestavba hradu na renesanční zámek z druhé poloviny 16. století proběhla za vlády Viléma z Rožmberka. Tento nejslavnější Rožmberk, nejvyšší královský purkrabí, český místokrál a dvojnásobný kandidát na polského krále, pozvedl krumlovské sídlo na úroveň evropských královských dvorů. Krumlovský hrad byl kompletně přestavěn a městu byla nebývalým stavebním rozmachem vtisknuta současná renesanční podoba. Na Vilémově dvoře působili vedle italských umělců i ti nejslavnější alchymisté své doby.\n\nPo smrti bezdětného Viléma zdědil dominium jeho taktéž bezdětný bratr Petr Vok z Rožmberka. Rožmberské panství však bylo z předchozích Vilémových velkorysých projektů na pokraji krachu a Petr Vok byl donucen rodová sídla včetně sídelního Krumlova prodat. V roce 1601 tak Krumlov přešel do vlastnictví císaře Rudolfa II., čímž dočasně pozbyl významu sídelního města. Rudolf II. nicméně na krumlovský hrad odklidil svého levobočka a jediného syna Julia Caesara, který zde dožil jako vězeň po vraždě své milenky.\n\nO 10 let později v roce 1611 však poslední Rožmberk Petr Vok ještě jednou zasáhl do dějin města, kdy jej dobyla a obsadila pasovská vojska. Aby uchránil město a okolí od dalšího plenění, vyplatil pasovské dobyvatele k odchodu. Tím však definitivně končí rožmberská éra nad krumlovským panstvím.\n\nNa počátku 17. století a během Třicetileté války bylo město hned třikrát vypleněno – nejprve Pasovskými, pak císařskými vojsky a nakonec Švédy. V roce 1622 však daroval Ferdinand II. celé krumlovské panství za jeho podporu Janu Oldřichu z Eggenberku, kterému je roku 1628 udělen titul vévody, čímž bylo v rámci českých zemí založeno Krumlovské vévodství. Teprve až Jan Kristián I. z Eggenbergu zahajuje první barokní přestavbu zámku jakožto oficiálního sídla české větve rodu. Do Českého Krumlova tak opět přichází velké množství italských a německých umělců.\n\nNenadálým vymřením české větve Eggenbergů přešlo Krumlovské vévodství roku 1719 do vlastnictví nového rodu – Schwarzenbergů, kteří z Krumlova již po třetí v historii učinili hlavní sídelní město. Během vlády Josefa I. Adama ze Schwarzenbergu byl zámek opět monumentálně přestavěn, bylo vystavěno dnešní barokní divadlo a jedinečný Plášťový most a Maškarní sál dostaly současnou podobu. Krumlovský dvůr si neměl zadat s císařským dvorem ve Vídni. Josef I. Adam se však zasloužil i o počátek schwarzenberského hospodářského zázraku zaváděním nutných reforem. Na Krumlovsku byla například zahájena těžba tuhy a především byl založen tzv. Schwarzenberský penzijní fond pro zaměstnance, který neměl ve své době obdoby a díky němuž se v následujících staletích podařilo zajistit ekonomickou i sociální prosperitu a stabilitu celého regionu i v dobách předválečných.\n\nJan Nepomuk I. i Josef II. ze Schwarzenbergu v reformách nadále pokračovali. Významnou měrou se zasloužili o hospodářský rozvoj regionu i celé Šumavy výstavbou Schwarzenberského plavebního kanálu a cíleným hospodářstvím v oblasti zemědělství a lesnictví. Schwarzenberské dominium tak zásobovalo dřevem dvě největší města monarchie – Prahu a Vídeň. Ve městě byl založen tzv. Hospodářský ústav, tedy škola pro budoucí panské zaměstnance. Jan Adolf II. provedl na celém panství důslednou modernizaci a mechanizaci infrastruktury, lesnictví, vodohospodářství a také průmyslu a těžařství (na krumlovsku grafit). Po zrušení poddanství roku 1848, čímž Dominium přišlo a 2/3 své původní rozlohy, byly snahy o zefektivnění ještě výraznější, aby byla prosperita podniků a průmyslu nadále zajištěna.\n\nAčkoliv krumlovský zámek zůstal po roce 1848 v rukou schwarzenberské primogenitury, bylo hlavní sídlo de facto přesunuto na zámek Hluboká. Přesto si však Krumlov uchoval statut symbolického rodového sídla obou větví Schwarzenbergů. Český Krumlov se stal následně okresním městem a bývalé vrchnostenské úřady byly nahrazeny státními, přičemž zůstalé schwarzenberské majetky v regionu byly transformovány na knížecí velkostatky. Ve městě se v 19. století nacházely dvě školy, kasárna, sirotčinec, jeden knížecí a jeden městský pivovar, mlýny a dvě papírny. Největší změnou v podobě města představovalo stržení městských hradeb a historických bran, z nichž se dochovala jen ta nejmladší – Budějovická. V celém regionu pak byla Janem Nepomukem II. ze Schwarzenbergu vybudována železniční síť.\n\nTeprve až přelom století představoval rozvoj průmyslu v dějinách vlastního města, který je spojen zvláště se dvěma jmény – Ignác Spiro a Arnošt Porák. Ignác Spiro založil papírnu ve Větřní, která se stala nejvýznamnější papírnou v Rakousku-Uhersku (v roce 1911 zde byl spuštěn největší stroj na rotaci papíru na světě) a po vzniku Československa největší v republice. Rodina Spirů se také velkou měrou podílela na životě ve městě, založení židovského spolku v Českém Krumlově a na stavbě krumlovské synagogy. Arnošt Porák podnikal v těžbě grafitu na Krumlovsku, přičemž roku 1885 založil papírnu v Loučovicích a financoval teprve druhou elektrifikovanou dráhu v Čechách. Ku jeho památce dodnes nese jeho jméno jeden z mostů ve městě. V roce 1900 byly veřejnosti Adolfem Josefem ze Schwarzenbergu zpřístupněny interiéry zámku a ve městě byla vystavěna nemocnice.\n\nV druhé polovině 19. století žilo v Českém Krumlově 8 300 obyvatel (72 % mluvících německy, 18 % mluvících česky). V roce 1900 pak počet obyvatel stoupl na 9 600. První výraznější národnostní rozdíly mezi Čechy a Němci jsou v Krumlově datovány již od druhé poloviny v 19. století. Německy mluvící občané se sdružovali v německých spolcích a česky mluvicí ve svých – Čtenářská beseda od roku 1879, Řemeslnická jednota, dělnický spolek Včela a od roku 1892 i první česká škola. Výjimkou byly továrny, dělnické spolky a schwarzenberské podniky, v nichž byla zásadní politika nestrannosti a pokud možno v rámci vedení zastoupení půl na půl. Vrcholem souboje němectví a češství o město bylo odhalení památníku císaře Josefa II., čehož chtěli místní němečtí usedlíci využít k národním proklamacím. Ačkoliv celou akci ostře odsoudil i kníže Adolf Josef ze Schwarzenbergu a odmítl na památník jakkoliv přispět, byla socha 20. července 1890 při čtvrti Plešivec odhalena.\n\nPrvní světová válka město výrazně zasáhla. Na frontě padlo nezanedbatelné množství mužů a městská pokladna byla zatěžována financováním lazaretů a ozdravoven pro vojáky, které byly ve městě jakožto oficiálním špitálním městě v Čechách cíleně zakládány. Mezi československými legionáři stálo i na 200 Krumlovanů. V roce 1917 pak došlo k prvním větším projevům nesouhlasu s válečnou politikou monarchie. Proběhly tři společné dělnické demonstrace Čechů a Němců, přičemž 17. července se na náměstí sešlo na tisíc českokrumlovských dělníků.\n\nS blížícím se koncem války vznikl ve městě český národní výbor, který začal ihned vyjednávat s městskou radou ohledně kooptace českých představitelů mezi její členy. Německá většina obyvatelstva na Šumavě však na vznik Československa zareagovala vyhlášením samostatné Šumavské župy s hlavním městem v Českém Krumlově. Po prohlášení o připojení k Rakousku bylo československou vládou rozhodnuto o okamžitém vojenském zásahu v pohraničí. Třebaže se Českokrumlovský národní výbor na žádost městské rady vyslovil proti zásahu armády, bylo 29. listopadu 1918 město bez boje obsazeno nově vzniklou československou armádou.\n\nDalšího roku byl v prvních řádných komunálních volbách zvolen nový starosta Dr. Tannich a v radě zasedli i čeští zastupitelé, kterým byla následně nabídnuta pozice starostenského náměstka. V roce 1928 byla ve městě odhalena pamětní deska zakladateli republiky T.G. Masarykovi a roku 1930 památník obětem první světové války. V roce 1929 byla otevřena nová česká škola.\n\nVe 20. letech Krumlovsko ekonomicky i kulturně prosperovalo. V roce 1937 dokonce navštívil prezident Edvard Beneš na krumlovském zámku JUDr. Adolfa Schwarzenberga, který mu slavnostně věnoval 1 000 000 Kčs na posílení obrany česko-německého pohraničí před nacistickou hrozbou.\n\nVzhledem k převaze obyvatelstva německé národnosti však mělo být město roku 1938 dle Mnichovském diktátu podstoupeno Německé říši. Tzv. bitva o Krumlov z 1. na 2. října, kdy byly nasazeny i lehké tanky, představovala jeden z nejzávažnějších bojů ustupujících československých jednotek chránících československé občany a německé antifašisty před útoky nacistických ozbrojenců a fanatiků. Město tím utrpělo výrazné škody a československou moc se nepodařilo do příchodu Wehrmachtu 8. října 1938 ve městě obnovit. Následně 20. října Adolf Hitler triumfálně vstoupil do města. Jeho pobyt však již příliš triumfální nebyl, neboť jej i přes naléhání nacistických orgánů JUDr. Adolf Schwarzenberg odmítl přivítat a zakázal mu vstup na krumlovský zámek.\n\nBěhem Druhé světové války město dále strádalo. Demokracie obecně i demokracie komunální byla naprosto potlačena. Němečtí i zůstalí čeští obyvatelé (cca 350 osob české národnosti ze smíšených manželství) museli bez ohledu na osobní postoje velmi brzy hromadně vstupovat do jednotek německé armády a odcházet na frontu, kde jich většina zahynula. Na schwarzenberský majetek a podniky byla pro veřejně antinacistické postoje JUDr. Adolfa Schwarzenberga uvalena nucená správa již roku 1940. Sám JUDr. Adolf Schwarzenberg s rodinou uprchl – jeho bratr, pověřený zástupce rodu v Čechách JUDr. Jindřich Schwarzenberg byl však zatčen a odeslán do koncentračního tábora. Po dobu okupace byli čeští obyvatelé občany druhé kategorie bez reálných práv a český jazyk byl zakázán. Je však také nutné dodat, že ve městě nebyly zdokumentovány útoky místních německých obyvatel proti českým spoluobčanům.\n\nV roce 1945 byl Český Krumlov bez boje osvobozen americkou armádou a českoslovenští občané se mohli po pěti letech vrátit do města. Přestože krumlovský národní výbor zamýšlel odsunout pouze opravdové kolaboranty s nacismem, v letech 1945–1946 došlo v rámci celostátní politiky k hromadnému odsunu německy mluvícího obyvatelstva. Město tím přišlo o většinu svého obyvatelstva, což bylo postupně nahrazováno přistěhovalci – v roce 1946 zde bylo již 4 550 nových českých osídlenců. V rámci počeštění byly zničeny všechny památníky nesoucí německá jména ve městě.\n\nRoku 1947 byl veškerý schwarzenberský majetek krumlovsko-hlubocké větve v Československu včetně všech podniků na Krumlovsku i krumlovského zámku protiústavně vyvlastněn tzv. zákonem Lex Schwarzenberg a dán do rukou státu. Stejně jako byl JUDr. Adolfu Schwarzenbergovi zakázán návrat z USA do Československa, nesměla se domů do Krumlova vrátit z exilu většina slavných průmyslníků, kteří uprchli před nacismem – například židovská rodina Spirů.\n\nPo roce 1948 byla znárodněním místních podniků rozvíjena nová průmyslová odvětví, zejména textilního \"(závody Jitka a Otavan)\", dřevozpracujícího a potravinářského charakteru \"(závod Jihočeské mlékárny)\". Byla vystavěna nová funkcionalistická sídliště – \"Plešivec, Špičák, Vyšný, Dubík, Domoradice, Havraní Skála\" a \"Mír, \"nová budova nemocnice a nový úřad \"(zejména po vzniku moderního okresu Český Krumlov v roce 1960)\". Postaven byl také silniční obchvat centra města (ulice \"Objížďková\"), přičemž bylo zničeno velké množství historických domů.\n\nStavbami z této epochy ovšem nebylo výrazněji zasaženo historické jádro města, jak se tomu stalo např. v nedalekých Prachaticích nebo Kaplici. V roce 1963 bylo navíc centrum prohlášeno za městskou památkovou rezervaci. V období totality však nebyla památková péče na významné úrovni, proto byly mnohé významné památky města až do roku 1989 nevzhledné, některé dokonce ve velmi špatném stavu. Špatný vliv na historické centrum měl i fakt, že jím projížděly nákladní vozy a autobusy. Omšelé město však i tehdy přitahovalo nejenom návštěvníky, ale i filmaře (např. \"Hop - a je tu lidoop\" 1977).\n\nBěhem invaze vojsk Varšavského paktu do Československa v roce 1968 proběhly v Krumlově podobně jako v jiných českých a slovenských městech mnohé protestní akce a demonstrace proti okupačním silám. V podnicích probíhaly protestní stávky, byla pořádána občanská setkání na náměstí Svornosti a místní se snažili všemožně zamezit pohybům okupačních vojsk, které pronikaly do města a obsazovaly významné objekty, např. krumlovská kasárna. Občané, podniky a stejně tak i místní výbor rezolutně odmítal s okupačními silami kolaborovat. Do roku 1969 však byl v Československu zahájen proces tzv. normalizace, který jakékoliv další masové projevy nesouhlasu s okupací vylučoval.\n\nKulturní život se v době totality nemohl srovnávat s kulturou předválečného Krumlova. Naštěstí se podařilo mnohé uchovat, například instituci Hudební školy při kostelu sv. Víta, nebo tradici historických slavností (1909, 1968, 1969), z nichž po revoluci vznikly Slavnosti pětilisté růže.\n\nPo Sametové revoluci v roce 1989 se Krumlov stal jedním z nejvýznamnějších cílů zahraničních turistů v ČR. Byl obnoven občanský i kulturní život a byla založena mnohá občanská sdružení a kulturní instituce, obnoveny Slavnosti pětilisté růže a založeny mnohé hudební festivaly. Byly investovány nemalé finance do obnovy památkových objektů a Český Krumlov se dnes řadí mezi nejkrásnější města v České republice, Evropě i na světě. Město a zámek se v roce 1992 zařadily na \"Seznam světového kulturního a přírodního dědictví –\" UNESCO.\n\nV rámci evropské regionální politiky se Český Krumlov významně angažuje ve vzájemném česko-německo-rakouském porozumění od výměnných pobytů studentů, po kulturní akce a výstavy (\"Zemská výstava jižní Čechy – Horní Rakousko 2013\").\n"}
{"id": "1254670", "url": "https://cs.wikipedia.org/wiki?curid=1254670", "title": "Seznam kulturních památek v Raspenavě", "text": "Seznam kulturních památek v Raspenavě\n\n"}
{"id": "1254671", "url": "https://cs.wikipedia.org/wiki?curid=1254671", "title": "Seznam kulturních památek ve Svijanech", "text": "Seznam kulturních památek ve Svijanech\n\n"}
{"id": "1254673", "url": "https://cs.wikipedia.org/wiki?curid=1254673", "title": "Seznam kulturních památek ve Višňové (okres Liberec)", "text": "Seznam kulturních památek ve Višňové (okres Liberec)\n\n"}
{"id": "1254676", "url": "https://cs.wikipedia.org/wiki?curid=1254676", "title": "Martin Holec", "text": "Martin Holec\n\nMartin Holec (* 11. června 1994 Deštná) je český herec, zpěvák a tanečník. Do června 2018 byl lektorem tanečního a muzikálového centra Musically.\n\nStudoval Gymnázium Vítězslava Nováka v Jindřichově Hradci. V roce 2010 začal studovat v Praze na Konzervatoři a VOŠ Jaroslava Ježka obor Muzikálové herectví. Zde po šesti letech studia, v roce 2016, úspěšně absolvoval. Na konzervatoři chodil na herecké semináře s Jozefem Bednárikem. Spolu se spolužáky účinkoval v ročníkových představeních Broadway plná muzikálů (2011, režie: Libor Vaculík) a Chorus Line (2013-2015, režie: Denisa Nová), které se konaly v Divadle Broadway. Mezi další školní projekty, v nichž účinkoval, patří Krysař, Ženitba a Don Juan.\n\nV pěti letech začal chodit do ochotnického souboru v Deštné. V té době také začal navštěvovat ZUŠ – dramatický obor, klavír a zpěv. Několik let pravidelně jezdil na Letní hereckou školu, kde postupně prohluboval své umělecké dovednosti. Během studií na gymnáziu v Jindřichově Hradci začal hrát v dramatickém souboru této školy. Zde hrál mj. ve Zkrocení zlé ženy od Williama Shakespeara.\n\n\n\nV deseti letech získal první větší roli v televizi, a to v televizních povídkách Trapasy, které režíroval Zdeněk Zelenka. Zde si zahrál s Jiřinou Bohdalovou a Janem Budařem. Od té doby se v televizi mnohokrát objevil (např. pořad Hřiště 7 nebo francouzský televizní film Paní z Izieu), nejčastěji ho však můžeme vidět v různých českých seriálech.\n\n\nMartin Holec moderuje různé koncerty a společenské akce (v divadle Semafor, O Aréna).\n\nV 5. ročníku konzervatoře, v roce 2015, uspořádal spolu se svými pěti spolužáky (Janem Fantou, Andreou Hauer, Denisou Šubrtovou, Pavlem Klimendou a Richardem Pekárkem) koncert s názvem Děkujeme!, který se konal v pražském divadle Ponec. O rok později společně uspořádali pod názvem Já půjdu dál hned dva koncerty v divadle Royal. V roce 2017, konkrétně 17. června, se odehrál další galakoncert Já půjdu dál.\n"}
{"id": "1254678", "url": "https://cs.wikipedia.org/wiki?curid=1254678", "title": "Assassin's Creed: Altaïr's Chronicles", "text": "Assassin's Creed: Altaïr's Chronicles\n\nAssassin's Creed: Altaïr's Chronicles je jeden z vedlejších dílů počítačové herní série Assassin's Creed pro Nintendo DS a všechny mobilní systémy. Hra byla vyvíjena Gameloftem a vydána společností Ubisoft.\n\nPříběh tohoto dílu nás zavede před události prvního dílu série, tedy přesněji do roku 1190 do období 3. křížové výpravy. Odehrává se ve dvou nových městech - Tyre a Aleppu a dalších 3 městech z Assassin's Creed Jeruzalémě, Akku a Damašku. Stejně jako v prvním dílu série je hlavním protagonistou hry Altaïr Ibn-La'Ahad.\n\nAltaïr přijíždí do svého rodného města, které nalézá v ruinách pod útokem Templářů, a tak mu nezbývá nic jiného, než se jim postavit. Brzy na to je však požádán svým mistrem, Al-Mualimem, aby našel Kalich, který dokáže zastavit válku. Kalich je silným nástrojem, který musí být nalezen a zničen jednou pro vždy.\n"}
{"id": "1254679", "url": "https://cs.wikipedia.org/wiki?curid=1254679", "title": "Obština Topolovgrad", "text": "Obština Topolovgrad\n\nObština Topolovgrad ( \"Община Тополовград\") je bulharská jednotka územní samosprávy v Chaskovské oblasti. Leží v jižním Bulharsku na východních svazích Sakaru a podél řeky Tundža až tureckým hranicím. Správním střediskem je město Topolovgrad, kromě něj zahrnuje obština 20 vesnic. Žije zde necelých 10 tisíc stálých obyvatel.\n\nV obštině žije 9 529 stálých obyvatel a včetně přechodně hlášených obyvatel 11 401. Podle sčítáni 1. února 2011 bylo národnostní složení následující:\n"}
{"id": "1254680", "url": "https://cs.wikipedia.org/wiki?curid=1254680", "title": "Michael Bílek", "text": "Michael Bílek\n\nMichael Bílek (22. října 1942 Turnov – 22. června 2015) byl český sochař figuralista, restaurátor, fotograf a amatérský hvězdář.\n\nStudoval v letech 1958–1962 na SPŠ v Turnově, obor umělecký kovář. Dále 1962–1964 na SUPŠ v Hořicích, obor sochař-restaurátor a v letech 1964–1969 na AVU Praha. Zde byl v sochařském ateliér prof. Karla Hladíka a potom v roce 1966 stáži u profesora Otty Herberta Hajka ve Stuttgartu. Od roku 1971 pracoval v Petrovicích u Ústí nad Labem jako sochař a restaurátor. V roce 1990 se stal členem Asociace restaurátorů od roku 1991 členem S.V.U. Mánes.\n\nVystavoval od roku 1965, samostatně od roku 1977 a je zastoupen ve sbírkách galerií. Je autorem řady veřejných realizací, většinou v Severních Čechách. Své výstavy realizoval také společně se svou manželkou grafickou Alenou Bílkovou.\n\n"}
{"id": "1254683", "url": "https://cs.wikipedia.org/wiki?curid=1254683", "title": "Barbara Tarbuck", "text": "Barbara Tarbuck\n\nBarbara Tarbuck (15. leden 1942 Detroit – 26. prosince 2016 Los Angeles) byla americká herečka. Nejvíce se proslavila v roli Lady Jane Jacks v americkém seriálu z nemocničního prostředí \"General Hospital\".\n\nVe věku 9 až 13 let pravidelně vystupovala v dětském seriálu \"Storyland\", který na AM vysílala rozhlasová stanice WWJ v Detroitu.\n\nVzdělání získala na Cooley High School a Wayne State University. Poté, co získala stipendium Eva Woodbridge Victor Scholarship, ukončila v roce 1963 bakalářské studium. Ještě při škole se podílela na inscenaci \"Where's Charley\" (Kde je Charley), se kterou procestovala Evropu. Získala také magisterský titul z divadelnictví na Michiganské univerzitě. Poté odešla na Indiana University pracovat jako hlavní herečka.\n\nPracovala na získání doktorátu a začala vyučovat herectví. V době svého působení na Indiana University získala stipendium Fulbright Scholarship pro studium na London Academy of Music and Dramatic Art. Z Londýna se následně přestěhovala do New Yorku a věnovala se své herecké kariéře.\n\nV televizi hostovala v mnoha seriálech, k jejím větším rolím patří Lady Jane Jacks z \"General Hospital\". Dvakrát se také objevila ve \"Star Treku\", v \"\" ztvárnila roku 1991 postavu guvernérky Leky Trion (díl „Hostitel“) a v \"\" si roku 2002 zahrála kancléřku Kalev (díl „Stíny P'Jem“).\n\n"}
{"id": "1254684", "url": "https://cs.wikipedia.org/wiki?curid=1254684", "title": "Mastery", "text": "Mastery\n\nMastery může být:\n\n"}
{"id": "1254689", "url": "https://cs.wikipedia.org/wiki?curid=1254689", "title": "Obléhání Saint-Martin-de-Ré", "text": "Obléhání Saint-Martin-de-Ré\n\nBěhem obléhání Saint-Martin-de-Ré se anglická armáda pod velením vévody z Buckinghamu od července do listopadu 1627 neúspěšně pokoušela dobýt francouzskou pevnost Saint-Martin-de-Ré. Střetnutí bylo součástí jedné z anglo-francouzských válek.\n\nAngličané měli v plánu ovládnout ostrov Ré, kde se pevnost nacházela, a využít ho jako opěrný bod pro spolupráci s hugenotským městem La Rochelle, které se nacházelo se poblíž.\n\nPo několikaměsíčním anglickém obléhání se však Francouzům podařilo se štěstím probojovat přes anglické loďstvo a dopravit své vyhladovělé posádce potřebné zásoby. Buckingham se poté rozhodl zariskovat a na pevnost neúspěšně zaútočil. Když pak Francouzům připluly posily, vyčerpaní Angličané se ve zmatku a s velkými ztrátami stáhli z ostrova.\n\nNa přelomu let 1626 a 1627 se zhoršily anglo-francouzské vztahy. Mezi oběma státy docházelo k námořním incidentům, svou roli sehrály i špatné vztahy mezi anglickým králem Karlem I. a Buckinghamem na straně jedné a francouzským králem Ludvíkem XIII. a jeho prvním ministrem kardinálem Richelieuem na straně druhé. K vyhrocení došlo i kvůli sporům o personální obsazení dvora královny Henrietty Marie, novomanželky Karla I., původně francouzské princezny. Angličané se nakonec rozhodli zasadit Francouzům úder obsazením francouzského ostrova Ré a následnou spoluprací s hugenoty v blízkém městě La Rochelle, kteří měli dlouhodobě napjaté vztahy s francouzskou vládou. Jejich konečným záměrem bylo pravděpodobně vytvoření malého protestantského státu na francouzském území, který by byl jejich spojencem nebo dokonce byl na Anglii do jisté míry závislý.\n\n77 anglických lodí, na kterých bylo umístěno přibližně 6000 mužů, 200 koní a 20 děl, se bez problémů dostalo přes kanál La Manche a 23. července ocitlo u ostrova Ré. Velitel francouzského sboru generál Toiras se pokusil Angličany odrazit už na plážích, konkrétně v Sablanceaux, avšak Angličanům, kteří byli kryti námořním dělostřelectvem, se vylodění zdařilo a Francouzi se museli s velkými ztrátami stáhnout do pevnosti Saint-Martin-de-Ré a pevnůstky La Prée. Buckingham nyní spoléhal na pomoc obyvatel La Rochelle, ti ale zatím nebyli ochotni jít do otevřeného konfliktu s francouzským králem Ludvíkem XIII. a Angličanům poslali pouze asi 100 dobrovolníků.\n\nAngličané oblehli pevnosti s cílem ji vyhladovět, přibývalo jim ovšem raněných a nemocných a po čase si uvědomili, že bez posil jejich podnik nebude úspěšný. V září sice připlulo 2000 Irů, to ale nestačilo. V tomtéž měsíci se Ludvík XIII. rozhodl oblehnout La Rochelle a jeho obyvatelé tak už byli ochotní se s Buckinghamem dohodnout. Poslali vévodovi pomoc v počtu 800 mužů a přijali ve městě anglické raněné. Počátkem října už Francouzům docházely zásoby, jejich loďstvu se ale se štěstím podařilo prorazit skrz anglické koráby a potřebné potraviny spolu s ostatními zásobami dopravit do pevnosti. Následnou Buckinghamovu nabídku na vyjednávání francouzský ministr Richelieu zamítl. Situace Angličanů začínala být zoufalá, hrozilo, že je napadne francouzská armáda z pevniny, a potřebné posily stále nepřicházely. V důsledku nemocí a hladu jim ubývalo stále více bojeschopných mužů, a tak se počátkem listopadu odhodlali k riskantnímu přímému útoku na pevnost. Ten pro ně ale dopadl špatně, jedním z důvodů byly krátké žebříky, které nedosahovaly až na vrchol pevnostních hradeb. Když dva dny poté obdržel Toiras posily v počtu 2000 vojáků pod velením maršála Schomberga, Buckinghamovi bylo jasné, že se musí z ostrova se zbytkem svých mužů stáhnout.\n\nAngličané měli v úmyslu nalodit se na ostrůvku Loix ležícím těsně vedle ostrova Ré. Ústup na Loix byl však plný zmatků a dopadl pro Angličany velmi špatně. Vévoda z Buckinghamu sice mezi ostrůvkem a ostrovem Ré nechal postavit dřevěný most, ale obranné postavení vybudoval pouze na jedné jeho části – té, která se nacházela na Loix. Angličanům byli v patách francouzští vojáci a při chaotickém přechodu mostu jich hodně padlo nebo se utopilo. Celkově při anglickém vpádu do Francie padlo 4000, podle některých odhadů dokonce 5000 mužů a celý jejich podnik tak skončil naprostým fiaskem.\n"}
{"id": "1254690", "url": "https://cs.wikipedia.org/wiki?curid=1254690", "title": "Edward Mapplethorpe", "text": "Edward Mapplethorpe\n\nEdward Mapplethorpe (* 1960 New York) je americký fotograf, mladší bratr fotografa Roberta Mapplethorpa. V osmdesátých letech pracoval jako asistent ve studiu svého bratra. Svou vlastní kariéru zahájil v roce 1990 pod pseudonymem Edward Maxey. Po dobu dvaceti let se věnoval fotografování dětí v den jejich prvních narozenin. Roku 2016 vydal tyto fotografie ve své knize \"\". Zpěvačka a básnířka Patti Smith pro knihu napsala báseň jako předmluvu ke knize. Od roku 2012 je jeho manželkou Michelle Yun.\n"}
{"id": "1254700", "url": "https://cs.wikipedia.org/wiki?curid=1254700", "title": "Obština Svilengrad", "text": "Obština Svilengrad\n\nObština Svilengrad ( \"Община Свиленград\") je bulharská jednotka územní samosprávy v Chaskovské oblasti. Leží v jižním Bulharsku podél hranice s Řeckem a Tureckem, v údolí Marici na konci Hornothrácké nížiny mezi severovýchodními svahy Východních Rodopů a jihozápadními svahy Sakaru. Správním střediskem je město Svilengrad, kromě něj zahrnuje obština 23 vesnic. Žije zde přes 21 tisíc stálých obyvatel.\n\nV obštině žije 21 489 stálých obyvatel a včetně přechodně hlášených obyvatel 24 943. Podle sčítáni 1. února 2011 bylo národnostní složení následující:\n"}
{"id": "1254701", "url": "https://cs.wikipedia.org/wiki?curid=1254701", "title": "Sevil Shhaidehová", "text": "Sevil Shhaidehová\n\nSevil Shhaidehová (nepřechýleně Sevil Shhaideh; * 4. prosince 1964, Constanţa) je rumunská politička a ekonomka. V minulosti zastávala po dobu šesti měsíců post ministryně pro místní rozvoj.\n\nKe konci roku 2016 se o ní hovořilo jako o možné vůbec první rumunské premiérce, avšak prezident Klaus Iohannis její nominaci zavrhl s odůvodněním, že nemá žádné politické zkušenosti.\n\nJe muslimkou turkotatarského původu, jejím manželem je Akram Shhaideh, v Rumunsku naturalizovaný Syřan.\n\n"}
{"id": "1254704", "url": "https://cs.wikipedia.org/wiki?curid=1254704", "title": "Gerhard Wendland", "text": "Gerhard Wendland\n\nGerhard Wendland (19. dubna 1916 Berlín – 21. června 1996 Mnichov) byl německý zpěvák populární hudby.\n\nGerhard Wendland studoval původně práva. Studium však přerušil, aby se nadále věnoval zpěvu na hudební akademii v Berlíně. Byl rozhodnutý stát se operním zpěvákem. Dirigent a skladatel \"lehké hudby\" Franz Grothe ho tehdy přesvědčil, aby zkusil natočit několik šlágrových písní. V 27 letech vydal Wendland své první album\" Du warst für mich der schönste Traum\". Jeho kariéru přerušila v roce 1940 druhá světová válka. Zpěvák byl povolán do boje a dostal se do amerického zajetí. Zde navázal řadu kontaktů, které využil v roce 1948, a začal čím dál častěji vystupovat jako zpěvák v amerických důstojnických klubech. Brzy získal angažmá v bavorském rozhlase, vystupoval také s Wernerem Müllerem a jeho známým Tanečním orchestrem RIAS. Často zde spolupracoval se zpěvačkou Gittou Lind.\n\nV roce 1951 byl jeho hit \"Das machen nur die Beine von Dolores \"slyšet na všech rozhlasových stanicích. Wendland se v padesátých letech stal jedním z nejvyhledávanějších interpretů. V roce 1960 získal třetí místo při výběru kandidátů na reprezentaci Německa na pěvecké soutěži Eurovize s písní \"Alle Wunder dieser Welt. \"Téhož konkurzu se – tentokrát neúspěšně – účastnil v roce 1964 s písní \"Wohin ist der Sommer.\"\n\nZa tango \"Tanze mit mir in den Morgen \"obdržel Wendland v roce 1961 Zlatou desku. Píseň byla po dobu 46 týdnů na žebřících hitparád a stala se opravdovým hitem. V roce 1964 nazpíval Wendland titulní píseň k televizní loterii stanice ARD. Tuto píseň s názvem \"Bald klopft das Glück auch mal an deine Tür \"pak zpíval v mnoha televizních pořadech.\n\nDne 18. ledna 1969 se Wendland objevil v prvním díle hitparády Dietera Thomase Heckse na stanici ZDF s písní \"Liebst du mich? \"\n\nKdyž začala fotbalová Bundesliga, Wendland se veřejně hlásil k svému oblíbenému týmu Borussia Dortmund; často byl hostem na tribuně. Kromě toho se objevoval i na filmovém plátně, kde hrál občas i sám sebe. V umělecké kariéře pak pokračoval různými vystoupeními v divadlech nebo hostováním na různých galaprogramech. \n\nGerhard Wendland zemřel 21. června 1996 ve svém domě v Mnichově. Jeho hrob se nachází na mnichovském hřbitově Riem.\n"}
{"id": "1254705", "url": "https://cs.wikipedia.org/wiki?curid=1254705", "title": "Apoštolský nuncius v Polsku", "text": "Apoštolský nuncius v Polsku\n\nNunciatura v Polsku je jedna z nejstarších, byla zřízena už v roce 1519. Po zániku Polska (1797) přestali být nunciové jmenováni, nunciatura byla obnovena v roce 1918. V době komunismu byl od roku 1975 v Polsku apoštolský delegát, od roku 1989 je v Polsku znovu nuncius.\n\n\n\n"}
{"id": "1254708", "url": "https://cs.wikipedia.org/wiki?curid=1254708", "title": "Moderní galerie Království českého", "text": "Moderní galerie Království českého\n\nModerní galerie Království českého či jen Moderní galerie byla česká veřejná sbírka umění 19. a 20. století v letech 1902–1942 s expozicí na pražském Výstavišti. Její sbírky moderního umění byly sloučeny se sbírkami staršího umění bývalé Obrazárny Společnosti vlasteneckých přátel umění do jedné státní galerie, která se od roku 1949 oficiálně nazývá Národní galerie v Praze.\n\nModerní galerie Království českého vznikla roku 1902 jako druhá veřejná galerijní instituce v Čechách. Na rozdíl od Obrazárny Společnosti vlasteneckých přátel umění, která byla založena roku 1796 na základě soukromé iniciativy především osvícených šlechticů - milovníků umění, Moderní galerie vznikla z podnětu panovníka.\n\nByla založena osobním listem císaře Františka Josefa I. z 13. 4. 1901 a zakládací listinou z 6. srpna 1902. Podle svého statutu měla \"...poskytovati výtvarným umělcům obou národův obývajících v témž království příležitosti, aby mohutné schopnosti své rozvinovali v klidném zápase...\". Moderní galerie byla ustavena pro malířství, sochařství i grafiku a měla zůstat v nezcizitelném vlastnictví království českého. Pro zřízení nadace věnoval císař 2 000 000 korun.\nSdružení přátel vzniklo roku 1933 a přetrvalo i po zrušení Moderní galerie a přičlenění k Českomoravské zemské galerii k 27. 10. 1942. Mezi zakládajícími členy byli Antonín Starý, František Čeřovský, Joe Hartmann nebo Ing. Václav Butta. V roce 1947 bylo Sdružení přeměněno ve \"Společnost přátel Národní galerie\", po čase ve \"Společnost přátel sbírek a muzeí československých\", která působila do roku 1951.\nJiž na první schůzce kuratoria Moderní galerie 4. 7. 1903 bylo rozhodnuto o nákupu prvních děl současných českých umělců - dvou maleb Antonína Slavíčka, \"Kamelie\" Maxe Švabinského a leptu Vojtěcha Preissiga.\n\nPrůběžně byla nakupována další díla, např. v květnu 1905 \"Pohádka\" Jana Preislera a díla Viktora Strettiho, Otakara Španiela a Františka Bílka. Zaměření nákupů bylo spíše konzervativní, zásluhou je vybudování kvalitní sbírky českého umění 19. století. Až ve dvacátých letech 20. století se akvizice orientovaly též na nákupy děl současných umělců jako Josef Čapek a Emil Filla.\n\nModerní galerie byla slavnostně otevřena 14. května 1905 v bývalém uměleckém Wiehlově pavilonu na pražském Výstavišti. Předsedou kuratoria, který slavnost zahájil, byl hrabě Jan Harrach. V těchto prostorách z roku 1891 setrvala i po vzniku První republiky, i když se opakovaně hovořilo o výstavbě nové budovy.\n\nNejblíže realizaci byl projekt budovy galerie na Kampě, v dnešních Sovových mlýnech, kde byl dokonce v roce 1927 položen základní kámen stavby. \n\nV pokročilém stadiu byla též příprava výstavby budovy Moderní galerie na Letné. Ještě v září 1939 informoval tisk o přípravných pracích. Galerie měla stát v západní části letenské pláně. Nepodařilo se dohledat informace o přerušení stavby, které nejspíše souviselo se začátkem 2. světové války. V roce 1940 již tisk informoval o umístění sochařské sbírky Moderní galerie v zámku Troja.\n\nOd roku 1942 byla Moderní galerie sloučena s bývalou Obrazárnou Společnosti vlasteneckých přátel umění do Českomoravské státní galerie. Roku 1945 došlo k přejmenování na Národní galerii.\n\nV letech 1906-1919 byl sekretářem kuratoria Moderní galerie dr. Emil Hácha, druhorepublikový a protektorátní president. (V pozdějších letech byl členem kuratoria Moderní galerie).\n\n"}
{"id": "1254710", "url": "https://cs.wikipedia.org/wiki?curid=1254710", "title": "Acta nuntiaturae Polonae", "text": "Acta nuntiaturae Polonae\n\nActa nuntiaturae Polonae je ediční řada vydávající dokumenty související s činností nunciů v Polsku. Začal být vydáván Polským historickým ústavem v Římě, jehož hybnou duší byl Walerian Meysztowicz, nyní ji vydálá Polská akademie vzdělanosti v Krakově ve spolupráci s fundací Lanckorońskich\n\n"}
{"id": "1254712", "url": "https://cs.wikipedia.org/wiki?curid=1254712", "title": "Seznam medailistů na mistrovství Československa a Česka mužů a žen ve skoku do výšky", "text": "Seznam medailistů na mistrovství Československa a Česka mužů a žen ve skoku do výšky\n"}
{"id": "1254714", "url": "https://cs.wikipedia.org/wiki?curid=1254714", "title": "Janislav Gerčev", "text": "Janislav Gerčev\n\nJanislav Atanasov Gerčev (* 4. října 1989 Plovdiv) je bulharský zápasník–judista.\n\nS judem začal v 11 letech v rodném Plovdivu. Připravuje se pod vedením svého otce, bývalého reprezentanta Bulharska Atanase Gerčeva. Na mezinárodní scéně se objevuje od roku 2009. V roce 2012 se na olympijské hry v Londýně nekvalifikoval. V roce 2016 dosáhl na evropskou kontinentální kvótu pro účast na olympijských hrách v Riu, kde v úvodním kole porazil Tchajwance Caj Ming-jena. V dalším kole však nestačil na jednoho z favoritů Gruzínce Amirana Papinašviliho, kterému podlehl po minutě boje na ippon technikou uči-mata.\n\n\n\n"}
{"id": "1254715", "url": "https://cs.wikipedia.org/wiki?curid=1254715", "title": "Süddeutsche Zeitung", "text": "Süddeutsche Zeitung\n\nSüddeutsche Zeitung („Jihoněmecké noviny“), zkratka SZ, je německojazyčný deník, který vydává holdingová společnost Süddeutscher Verlag se sídlem v Mnichově. Prodá se ho průměrně 358 365 výtisků denně (statistika za 3. čtvrtletí 2016), po bulvárním Bildu je nejčtenějším deníkem v Německu. Názorově se hlásí k liberalismu a levému středu. Používá reklamní slogan „My dodáme orientaci, myslet už musí každý sám.“\n\nDeník začal vycházet 6. října 1945, kdy obdržel licenci od americké okupační správy. Převzal redakci novin \"Münchner Neueste Nachrichten\", existujících od roku 1848. \n\nSüddeutsche Zeitung vychází denně kromě neděle, každý pátek obsahuje také magazín v časopiseckém formátu a přílohu v angličtině, připravovanou ve spolupráci s International New York Times. Hlavními rubrikami jsou politika, hospodářství, kultura a sport, vydání pro Mnichov a okolí obsahuje také lokální zpravodajství. Lokální redakce deníku sídlí v Augsburgu, Berlíně, Drážďanech, Düsseldorfu, Frankfurtu nad Mohanem, Hamburku, Karlsruhe, Norimberku, Řezně a Stuttgartu. Od roku 1995 mají noviny internetovou stránku Süddeutsche.de, provozují také internetový magazín \"Jetzt.de\", určený mladým čtenářům. Vychází také knižní edice SZ-Bibliothek: levná vydání klasických románů 20. století, distribuovaná v prodejnách tisku.\n\nRedaktor SZ Bastian Obermayer byl v roce 2015 první osobou, které byly předány takzvané Panamské dokumenty. \n\n\n"}
{"id": "1254716", "url": "https://cs.wikipedia.org/wiki?curid=1254716", "title": "Puškinovo muzeum", "text": "Puškinovo muzeum\n\nPuškinovo muzeum, celým názvem Státní muzeum výtvarných umění Alexandra Sergejeviče Puškina ( ), je umělecko-historické muzeum v hlavním městě Ruska Moskvě, jedno z nejvýznamnějších muzeí umění v zemi. Budova galerie, která stojí nedaleko řeky, asi 1 km jihozápadně od Kremlu, je současně významným památníkem ruské novoklasicistní architektury konce 19. století.\nZa myšlenkou zřízení výtvarného muzea v Moskvě jako umělecké instituce shromažďující poklady světového umění stály aktivity významných osobností ruského veřejného života poloviny 18. století – spisovatelky Z. A. Volkonské, akademika S. P. Ševyrjova, generála N. V. Isakova a historika umění I. V. Cvětajeva, který se zároveň stal jeho prvním ředitelem. Změny v nazírání na důležitost vzdělávacího a výchovného poslání umění se staly hybnou silou přetvářející ušlechtilé myšlenky na hmatatelný výsledek.\n\nZřízení muzea přímo souviselo s převezením sbírky N. P. Rumjanceva z Petrohradu do Moskvy a zřízení Rumjancevova muzea. Muzeum zápasilo s existenčními problémy a i jeho sbírkový fond byl velmi různorodý a nesystematický. To ještě více podnítilo potřebu zřídit muzeum klasického umění.\n\nMezi nejzapálenější zastánce této myšlenky patřil tehdejší ředitel Rumjancevova muzea I. V. Cvětajev. Podařilo se mu obstarat pozemek i finance na stavbu muzejní budovy. Základní kámen muzea byl položen 17. srpna 1898. Značnou část finančních prostředků věnoval podnikatel a diplomat J. S. Něčajev-Malcom. Přestože veřejnou soutěž na projektanta budovy vyhrál architekt P. S. Bojcov, práce na projektu budovy galerie byly svěřeny architektu R. I. Klejnovi. Klejn se při realizaci projektu i samotné stavby obklopil skupinou významných architektů a stavitelů té doby a vedle nich pracemi na stavbě prošla i řada mladých ruských architektů.\nV roce 1904 byly stavební práce ukončeny. Slavnostní otevření muzea pod názvem \"Muzeum krásných umění Alexandra III. při Moskevské carské univerzitě\" (\"Музей изящных искусств имени императора Александра III при Московском императорском университете\") se konalo 31. května (13. června) 1912. Pod tímto názvem muzeum existovalo až do roku 1932 kdy dostalo název Státní muzeum výtvarných umění (\"Государственный музей изобразительных искусств\"). O dalších pět let k tomuto názvu přibylo jméno velikána ruské literatury A. S. Puškina.\n\nMuzeum vzniklo původně jako součást Moskevské univerzity a tvořilo tzv. Kabinet výtvarných umění a starožitností jako vědecko-umělecké pracoviště s cílem shromažďování a záchrany předmětů světového umění. Po Říjnové revoluci, když vyšly dekrety o evidenci a ochraně uměleckých památek, se sbírky významně rozrostly konfiskací soukromých sbírek a jejich umístěním do centrálních depozitářů. Dekret o zákazu vývozu uměleckých a historických památek do zahraničí, vydaný v září 1918, omezil vývoz cenného uměleckého dědictví. V závěru roku 1924 byly slavnostně otevřeny dva sály obrazové galerie s instalovanou výstavou ze shromážděných uměleckých cennosti a ze sbírek přenechaných jinými muzei, mezi nimi i např. Petrohradskou Ermitáží.\nRok 1924 lze považovat za počátek systematického obohacování sbírek uměleckých děl v muzeu. Do tohoto období spadá zisk několika významných děl, např. \"Země s Herkulem a Bakcha\" od Nicolase Poussina, \"Tábořiště\" a \"Satira na lékaře\" od Antoina Watteaua jakož i díla jiných francouzských umělců: J. H. Fragonarda, J. S. Chardina nebo J. L. Davida. V roce 1929 byly sbírky obohaceny o čtyři díla nizozemského umělce Rembrandta.\n\nVýznamný přínos pro umělecké sbírky rodícího se muzea představovaly obrazy pocházející z petrohradských soukromých sbírek – např. sbírka z panství rodu Šeremetěvů, sbírka hraběte P. S. Stroganova či sbírka významného ruského sběratele umění na přelomu 19. a 20. století D. I. Ščukina. Současně sbírkový fond byl neustále obohacován uměleckými předměty, které muzeu věnovaly jiné obrazárny. Například z Treťjakovské galerie získalo muzeum kolekci byzantských ikon; několik vzácných maleb muzeum získalo z moskevského Muzea dějin náboženství.\n\nBudova galerie byla značně poškozena během druhé světové války. Muzejní exponáty se v té době nacházely ve městě Novosibirsku. Vzápětí po osvobození se začalo s opravou budovy a s přípravami na znovuotevření muzea. 3. října 1946 se muzeum otevřelo pro veřejnost. Opět se naplno obnovila vědecká a popularizační práce jako i doplňování sbírek přetrvávající prakticky do současnosti.\n\nPuškinovo muzeum je kromě své hlavní činnosti známé tím, že se se zde od roku 1980 každoročně pořádá umělecký festival \"Prosincové večery\". Od roku 1994 je organickou součástí Puškinova muzea tzv. Muzeum soukromých sbírek.\n\nSbírkový fond Puškinova muzea zahrnuje umělecké sbírky západoevropského umění od antiky do 20. století. Jejich základem byla kolekce sádrových kopií antických skulptur, římských soch a mozaik.\n\nPo skončení druhé světové války byla v muzeu deponována velká část obrazových sbírek drážďanské galerie, která byla posléze vrácena do NDR. Světoznámý tzv. Priamův poklad, pocházející z trojských nálezů H. Schliemanna, který náležel do sbírek berlínského Pergamonu, zůstává součástí archeologických sbírek muzea.\n\nGalerie se může pochlubit kolekcemi významných evropských malířských škol počínaje italskou renesancí a konče francouzskými impresionisty a postimpresionisty. Sbírkový fond v současnosti obsahuje téměř šest set tisíc exponátů výtvarného a užitého umění, archeologických nálezů, ale i mincí a uměleckých fotografií.\n\n"}
{"id": "1254717", "url": "https://cs.wikipedia.org/wiki?curid=1254717", "title": "5,45 × 18 mm", "text": "5,45 × 18 mm\n\n5,45×18mm MPTs (7N7) je náboj s bezokrajovou nábojnicí lahvovitého tvaru zkonstruovaný v 80. letech 20. století.\n\nJedná se o náboj vyvíjený a zkonstruovaný v Sovětském svazu konstruktérkou A. D. Denisovou pro novou pistoli PSM na tento náboj komorovanou. Náboj byl určen pro osobní obranu nejvyšších státních funkcionářů a jiných důležitých osobností tehdejšího SSSR. Nábojnice je vyrobena z mosazi a má střelu se zploštělou špičkou. Jedná se o celoplášťovou střelu – uvnitř pláště je olověné nebo ocelové jádro. Střela s olověným jádrem má hmotnost 2,60 g, s ocelovým jádrem pak 2,40 g. Náboj je vyráběn pouze v Rusku, zejména v USA se náboj přebíjí za použití střely fy. Hornady, po rozpadu SSSR se pistole začala komerčně dodávat i na \"západ\".\n\n"}
{"id": "1254720", "url": "https://cs.wikipedia.org/wiki?curid=1254720", "title": "Sigrid Löfflerová", "text": "Sigrid Löfflerová\n\nSigrid Löfflerová (nepřechýleně Löffler, * 26. června 1942, Ústí nad Labem) je rakouská literární kritička.\n\nNarodila se roku 1942 v Ústí nad Labem, avšak vyrostla ve Vídni. Vystudovala germanistiku, anglistiku, filozofii a pedagogiku na univerzitě ve Vídni. Podílela se spolu s Marcelem Reichem-Ranickim a Hellmuthem Karaskem na tvorbě literárního diskuzního pořadu \"Das Literarische Quartett\" německé televizní stanice ZDF.\n\nV roce 1992 jí byla udělena Rakouská státní cena za kulturní publicistiku. \n\n"}
{"id": "1254721", "url": "https://cs.wikipedia.org/wiki?curid=1254721", "title": "Caj Ming-jen", "text": "Caj Ming-jen\n\nCaj Ming-jen nebo Tsai Ming-yen (蔡明諺) (* 7. ledna 1996) je tchajwanský zápasník – judista.\n\nNa mezinárodní scéně se mezi seniory pohybuje od svých 16 let. Jeho osobním trenérem je Chuang Čcheng-jao (黃呈堯). Jeho nadějnou sportovní kariéru brzdí vleklé zranění pravého ramene z roku 2015. V roce 2016 mu body ze světového poháru stačily k zisku asijské kontinentální kvóty pro účast na olympijských hrách v Riu. V prvním kole si poradil z judistou z Laosu, ve druhém kole však nanašel recept na dobře bránícího Bulhara Janislava Gerčeva. V zápase s ním neuhlídal dva kontrochvaty uči-mata-gaeši a prohrál na ippon-wazari.\n\n\n"}
{"id": "1254722", "url": "https://cs.wikipedia.org/wiki?curid=1254722", "title": "William Salice", "text": "William Salice\n\nWilliam Salice (18. července 1933 Casei Gerola, provincie Pavia, Itálie – 29. prosince 2016 Pavia, provincie Pavia, Itálie) byl italský vynálezce Kinder vajíček (\"Kinder Surprise\").\n\nDo důchodu odešel ve věku 74 let v roce 2007 po 46 letech služby ve společnosti Ferrero. Založil školní areál na podporu italské mládeže. Zemřel na následky cévní mozkové příhody podle agentury ARD 29. prosince 2016 ve věku 83 ve svém apartmá.\n\n"}
{"id": "1254725", "url": "https://cs.wikipedia.org/wiki?curid=1254725", "title": "Bruce Low", "text": "Bruce Low\n\nBruce Low, vlastním jménem Ernst Gottfried Bielke (26. března 1913 Paramaribo, Surinam – 3. března 1990 Mnichov) byl nizozemský herec a zpěvák populární a gospelové hudby.\n\nBruce Low vyrůstal společně se svými třemi sestrami v Jižní Americe, neboť jeho otec Hermann Moritz Bielke (1881-1955) působil od roku 1909 v Surinamu jako misionář Moravských bratří . Od roku 1921 chodil Bruce Low do školy v Nizozemí, kde hrál ve školní jazzové kapele tenor saxofon. Kromě toho byl také členem místního kostelního sboru. Po maturitě v roce 1932 v městě Zeist zahájil studium na německé sportovní vysoké škole v Berlíně. Kvůli vážnému zranění (natržení vazu při cvičení na trampolíně) se musel vzdát záměru stát se učitelem sportu. Místo toho začal studovat v Berlíně zpěv u tenoristy a učitele zpěvu Jacquese Stückgolda.\n\nUměleckou kariéru zahájil Bruce Low až po válce. Organizoval představení pro Američany v Holandsku, najímal kapely, konferoval a sám zpíval staré spirituály. Totéž dělal i v rozhlase. Na základě toho dostal v roce 1949 angažmá v rámci představení s africkými lidovými písněmi ve Vídni. Zůstal tam celý měsíc; na živobytí si vydělával zpíváním anglických písní. Jeho kariéra se rozjela až poté, co předzpívával jednomu jevištnímu dělníkovi písně v němčině. Při tom ho slyšelo několik důležitých lidí z nahrávacích společností, kteří s ním okamžitě uzavřeli smlouvu. Od této chvíle byly jeho zvučnému basu svěřovány kovbojské písně západního střihu. Píseň \"Es hängt ein Pferdehalfter an der Wand\", což byla cover verze písně Carsona Robisonse \"There´s a Bridle Hangin´ on the Wall, \"měla velký úspěch a byla průlomem v jeho kariéře. Zpíval v několika filmech, např. písně \"Tabak und Rum \"nebo \"Das alte Haus von Rocky Docky\". Druhý z uvedených hitů nahrál v roce 1982 i zpěvák Peter Kraus. Poté, co zaznamenal úspěch v muzikálu \"Kiss me Kate, \"který se hrál ve vídeňské Volksoper v německém překladu Marcela Prawyho, nasadil Prawy na repertoir Bernsteinův muzikál \"Wonderful\" \"Town,\" který měl ve vídeňské Volksoper premiéru. Bruce Low v něm ztvárnil hlavní roli Boba Bakera, partnera Olive Moorefield.\n\nZdálo se, že přicházející vlna rock 'n' rollu bude znamenat konec jeho kariéry. Bruce Low se tehdy porozhlédl jinde a začal psát články v časopise \"Jasmin \"pod pseudonymem\" Thomas Gallauner\". Na začátku sedmdesátých let byl jeho hlas náhle opět slyšet v rozhlase; tentokrát však vystupoval jako interpret zčásti původních, zčásti tradičních spirituálů. S písněmi jako \"Noah\", \"Das Kartenspiel \"a \"Die Legende von Babylon\" (cover verze písně \"Rivers Of Babylon\"), se opět dostal do hitparád, byl hostem mnoha televizních vystoupení a moderoval dokonce i vysílání z cirkusu. Několikrát vystoupil v kvízové soutěži televize ZDF \"Der\" \"große\" \"Preis,\" kde pokládal soutěžícím otázky formou speciálně pro tuto příležitost napsaných písní.\n\nV roce 1976 se Bruce Low účastnil německého národního kola soutěže Eurovize. S písní \"Der Jahrmarkt unserer Eitelkeit \"dosáhl mezi dvanácti soutěžícími devátého místa. Dva roky před svou smrtí publikoval tento vysoký, štíhlý a vždy dohněda opálený muž s bílými vlasy své memoáry pod názvem: \"Es hängt ein Pferdehalter an der Wand- das Lied meines Lebens.\"\n\nBruce Low zemřel po delší nemoci ve věku 76 let v nemocnici v Mnichově.\n"}
{"id": "1254732", "url": "https://cs.wikipedia.org/wiki?curid=1254732", "title": "Žakýlský hrad", "text": "Žakýlský hrad\n\nŽakýlský hrad nebo Březový hrad je zaniklý hrad nad místní částí Žakýl obce Podhorie.\n\nPrvní písemná zmínka o existenci Žakýlského hradu pochází z roku 1560, ale vzhledem k podobnosti s ostatními blízkými hrady Pohronie se předpokládá existence hradu již od 13. století. První a zároveň i poslední nepřímá zmínka o hradu je až z roku 1560, kdy dal císař Ferdinand I. vyslechnout svědky, kteří při hraničních sporech shodně označili za mezník katastru studánku pod \"starým hradem\". Rozloha hradu a období jeho existence napovídá, že vznikl spolu s rozmachem těžby stříbra v Banské Štiavnici. Tuto možnost otázce věnuje ve své práci \"Sitno a co z něj vidět\" i Andrej Kmeť, který uvedl, že \"F. R. Osvald upozornil mě na cestu do hradu vedoucí, po které prý kdysi (dle podání lidového) vozívali stříbrnou fůru z Kremnice do Štiavnice, a tak pak dále do Vídně. Cesta ta prý šla od kremnické silnici, tam, kde se tato výše Sv. Kříže spojuje s Hronská silnicí, přes Hron, nahoře na Močiar, vedle Pustém hradě, dolů do Teplé. V katastru močaranském značí se prý dost dobře, místy vidět ještě dlažbu kamennou. Na silnici této mohl hrad podat stříbrné fůře přes noc bezpečný útulek.\" Zánik a existence hradu čeká stále na hlubší prozkoumání.\n\nPo Žakýlském hradě zůstaly jen nepatrné pozůstatky zdí, hradních teras a příkopů uprostřed lesa na území z rozsahem 200x20 metrů.\n\n"}
{"id": "1254737", "url": "https://cs.wikipedia.org/wiki?curid=1254737", "title": "Sergio Pessoa Jr.", "text": "Sergio Pessoa Jr.\n\nSergio Pessoa Junior (* 3. září 1988 v São Paulu, Brazílie) je původem brazilský zápasník–judista, který žije od svých 16 let v Kanadě a je majitelem kanadského pasu od roku 2009.\n\nPochází se sportovní rodiny. Otec Sergio Pessoa Sr. reprezentoval Brazílii v judu v osmdesátých letech. V roce 2005 šel s rodiči za lepšími životními podmínkami do Kanady, kde v roce 2009 obdržel kanadský pas. Připravuje se v Montréalu pod vedením svého otce. Po slibném roce 2010 se na jeho konci při prosincovém tréninkovém kempu zranil. Po operaci kyčelního kloubu se vrátil v květnu 2011, ale záhy si přetrhal vazy v levém koleni. Body za úspěšnou sezonu 2010 mu nakonec stačily ke kvalifikaci na olympijské hry v Londýně, kde po vyrovnaném úvodním kole prohrál s Kazachem Jerkebulanem Kosajevem na praporky. V roce 2014 stál nad otázkou ukončení sportovní kariéry po druhé operaci levého kolene. Vrátil se v roce 2015 a na panamerickém turné světového poháru v roce 2016 si o jeden bod zajistil účast na olympijských hrách v Riu. Před téměř domácím publikem nepřešel jako před čtyřmi lety přes úvodní kolo, když byl nad jeho síly Gruzínec Amiran Papinašvili.\n\n\n"}
{"id": "1254738", "url": "https://cs.wikipedia.org/wiki?curid=1254738", "title": "Kaple svatého Václava (Bílka)", "text": "Kaple svatého Václava (Bílka)\n\nKaple svatého Václava v Bílce je moderní kaple z roku 2000 od architekta Ivana Noska, která stojí na návsi vsi Bílka, která je součástí obce Bořislav.\n\nKaple je novostavbou – je třetí kaplí zasvěcenou svatému Václavu postavenou ve vsi. První byla zbudována v roce 1639 jako smírčí kaple na památku smrti Jana Václava Kaplíře, který zde byl zabit Kryštofem Jiřím Chrtem ze Rtína při pitce po honu dne 22. listopadu 1638. Kaple byla v roce 1736 přestavěna, ale po druhé světové válce zpustla a byla v osmdesátých letech 20. století zbořena. Dochoval se ale původní zvon, který je umístěn v nové kapli.\n\nSoučasnou kapli navrhl a v letech 1996–2000 realizoval akademický architekt Ivan Nosek. Vnitřní výzdobu navrhl výtvarník Jan Koblasa, text Otčenáše napsala Sofia Jakuševa-Koblasová. Kapli vysvětil 30. září 2000 litoměřický biskup Josef Koukl.\n\nNa kapli navazuje Cesta přátelství, soubor čtrnácti plastik od českých a německých autorů umístěných podél tří cest vycházejících z Bílky.\n\n\n"}
{"id": "1254741", "url": "https://cs.wikipedia.org/wiki?curid=1254741", "title": "Romain Bardet", "text": "Romain Bardet\n\nRomain Bardet (*9. listopadu 1990) je francouzský profesionální silniční cyklista, jezdící za stáj AG2R La Mondiale. Profesionálem je od roku 2012. Známý je zejména pro své vrchařské schopnosti, díky který se řadí mezi top jezdce na Grand Tours.\n\n"}
{"id": "1254748", "url": "https://cs.wikipedia.org/wiki?curid=1254748", "title": "Gavin Mogopa", "text": "Gavin Mogopa\n\nGavin Mogopa (* 2. dubna 1996) je botswanský zápasník–judista. S judem začínal na základní škole v Gaborone. Jako svého trenéra uvádí Kingsley Segokotla, ale na jeho judistickém rozvoji mají největší vliv japonští dobrovolníci, kteří v Botswaně působí v rámci projekt JICA (Japanese International Corporation Agency). V roce 2016 obdržel od tripartitní komise pozvánku k účasti na olympijských hrách v Riu, kde v úvodním kole nestačil na Čecha Pavla Petřikova ml.. Na olympijské hry ho připravoval japonský dobrovolník Keisuke Icubo. \n\n"}
{"id": "1254783", "url": "https://cs.wikipedia.org/wiki?curid=1254783", "title": "Obština Ljubimec", "text": "Obština Ljubimec\n\nObština Ljubimec ( \"Община Любимец\") je bulharská jednotka územní samosprávy v Chaskovské oblasti. Leží v jižním Bulharsku, zčásti v údolí Marici v Hornothrácké nížině, na severovýchodních svazích Východních Rodopů u hranic s Řeckem a také na protilehlých jihozápadních svazích Sakaru. Správním střediskem je město Ljubimec, kromě něj zahrnuje obština 7 vesnic. Žije zde téměř 9 tisíc stálých obyvatel.\n\nV obštině žije 8 783 stálých obyvatel a včetně přechodně hlášených obyvatel 10 094. Podle sčítáni 1. února 2011 bylo národnostní složení následující:\n"}
{"id": "1254784", "url": "https://cs.wikipedia.org/wiki?curid=1254784", "title": "Premium 1993–2003", "text": "Premium 1993–2003\n\nPremium 1993-2003 je Best of album české populární skupiny Chinaski, vydané v roce 2003. Obsahuje největší hity skupiny a 3 nové písně (Možná, Láska a jiná násilí a 1970 - kapelou nazývaná Husákovy děti).\n\n"}
{"id": "1254785", "url": "https://cs.wikipedia.org/wiki?curid=1254785", "title": "Steve Pavlina", "text": "Steve Pavlina\n\nSteve Pavlina (* 14. dubna 1971, Santa Monica) je americký autor, motivační řečník a podnikatel. Je autorem webu stevepavlina.com a knihy \"Osobní rozvoj pro chytré lidi\".\n\nSteve se narodil a vyrostl v Los Angeles jako nejstarší ze čtyř dětí. Během dětství Steve navštěvoval soukromou jezuitskou školu.\n\n27. ledna 1991 byl Steve Pavlina zatčen pro velkou krádež v Sacramentu, Kalifornie a byl odsouzen k 60 hodinám veřejně prospěšných prací. Uvádí, že to byl bod zlomu, který potřeboval, aby změnil svůj život. Také uvádí, že dostal o hodně nižší sazbu než by měl, protože se v rámci jeho právního procesu stala chyba.\n\nSteve Pavlina působil jako viceprezident asociace softwarových profesionálů (ASP) v roce 1996 a jako prezident ASP v roce 2000. V tomto stádiu již Stevovy články v rámci komunity softwarových vývojářů vykazovaly určitý motivační účinek. Na stránkách ASP uvádějí, že Steve skrze své články měl významný a trvalý vliv na ostatní.\n\nV roce 2004 začal Steve Pavlina budovat blog věnovaný osobnímu rozvoji - StevePavlina.com. Svoji softwarovou firmu uvedl do spánku, až ji nakonec 31. října 2006 nadobro uzavřel s tím, že se chce naplno věnovat webovým stránkám a blogu. 15. října 2008 nakladatelství \"Hay House\" vydalo Pavlinovu knihu \"Osobní rozvoj pro chytré lidi\", která rozvádí řadu témat z jeho blogu.\n\nPavlinův blog pokrývá témata jako - osobní rozvoj a úspěch; vědomí a odvaha; produktivita, motivace a stanovení cílů; kariéra, bohatství a podnikání; a duchovno. Jeden z jeho nejvíce známých pokusů se zabýval vícefázovým spánkem, s tím související článek vyšel v britských novinách The Guardian a několika dalších novinách a časopisech.\n\nV prosinci 2010 Steve Pavlina uvolnil všechen obsah svého blogu, který do té doby vytvořil (vyjma knihy \"Osobní rozvoj pro chytré lidi\", stejně jako obsah, který vytvoří do budoucna (pokud nebude výslovně uvedeno jinak), jako volné dílo.\n\nOd té doby vznikají další blogy s tematikou osobního rozvoje na základě obsahu blogu Steva Pavliny. Tyto blogy začaly vznikat i v Německu a Česku.\n\nSteve Pavlina inspiroval hudebníka Bena Averche k napsání písně \"No Division\", která byla vytvořena na základě příspěvků na blogu o meditaci.\n\nV roce 2013 si herečka Lindsay Lohan nechala udělat tetování na základě trojúhelníku \"pravda, láska, síla\" z Pavlinovy knihy.\n"}
{"id": "1254786", "url": "https://cs.wikipedia.org/wiki?curid=1254786", "title": "Antverpská katedrála (Václav Hollar)", "text": "Antverpská katedrála (Václav Hollar)\n\nLept Antverpská katedrála, který Václav Hollar vytvořil roku 1649, je považován za jeho vůbec nejvelkolepější architektonickou studii. Grafický list, který je raným tiskem z původní desky, je součástí sbírky grafiky a kresby Národní galerie v Praze.\n\nLept 491 x 340 mm (papír 498x350 mm), I. stav. Vlevo dole značeno Wenceslaus Hollar delineauit et fecit 1649. Na spodním okraji popis. Součást sbírky Hollareum, převedené do Národní galerie r. 1949. Inv. č. R87978.\n\nPředlohou byla kresba (3177), která je nyní v Berlíně. Pozdější verze grafického listu se od raného tisku liší některými detaily - změnou popisu dole nebo dodatečným křížovým šrafováním zdi domu a oblohy mezi oblaky. \n\nGrafický list ukazuje nejvýznamnější sakrální stavbu Antverp a zároveň největší gotickou katedrálu v Belgii. Západní průčelí katedrály s levou dokončenou věží zakončenou štíhlou špicí a pravou nedokončenou věží s prozatímní věžičkou je obráceno k náměstí, lemovanému vpředu a vlevo domy a v pozadí stromy. Do dveří katedrály míří procesí vojáků a kněží, kteří přinášejí relikviář nebo svatostánek. Náměstí je zalidněno skupinkami pěších postav i vojáků na koních a oživeno drobnými žánrovými výjevy, např. rvačkou psů. Hollar zachytil i takové podrobnosti jako je renesanční zdobená mříž nad studnou, okna zasklená malými tabulkami, kamenické detaily kružeb, fiály a kraby, sochařský reliéf na tympanonu hlavního vstupu do chrámu nebo ptáky v oblacích.\n\nDílo, které je podáno jako \"architektonický portrét\", překvapuje svou monumentalitou i detailním zpracováním. Hollar mu dodal vznosnost i tím, že proporce mírně rozšířil. Sám se v kresbě spoléhal na vlastní zrak a nikdy nestudoval složitost perspektivního zobrazení. V případě, kdy kreslil budovu z čelního pohledu, nejsou prohřešky proti perspektivnímu zobrazení tak patrné, jako u bočních pohledů na jiné budovy. Zastíněná zástavba, která tvoří protějšek katedrály, kontrastuje s osvětleným průčelím a dodává obrazu prostorovou hloubku.\n\nHollar během svého pobytu v Antverpách v roce 1649 vytvořil celkem 49 grafických listů, z nichž některé jsou mimořádně významné. Kromě Antverpské katedrály také např. Velké pohledy na Groenendaelské opatství (P850) a Grande Chartreuse ve francouzských Alpách (P1093) z ptačí perspektivy nebo Velký prospekt Prahy z Petřína (P880). Všechny jsou vrcholným dílem velkého mistra grafického umění.\n\nV roce 1978 vydala Belgie poštovní známku s tímto Hollarovým grafickým listem.\n\n"}
{"id": "1254787", "url": "https://cs.wikipedia.org/wiki?curid=1254787", "title": "Yann Siccardi", "text": "Yann Siccardi\n\nYann Siccardi (* 3. února 1986 v Monaku) je monacký zápasník–judista, pravidelný účastník Letních olympijských her kam je každé čtyři roky zván tripartitní komisí jako zástupce malého evropského státu. I přes tuto relativní jistotu účasti na velké sportovní akci pravidelně objíždí mezinárodní turnaje. Za svojí kariéru spolupracoval s několika francouzskými trenéry – Marcel Pietri, Thierry Dibert a další. V roce 2016 byl na olympijských hrách v Riu vlajkonošem monacké výpravy.\n\n"}
{"id": "1254791", "url": "https://cs.wikipedia.org/wiki?curid=1254791", "title": "Ahmad Abughauš", "text": "Ahmad Abughauš\n\nAhmad Abughauš, أحمد أبو غوش (* 1. února 1996 Ammán) je jordánský taekwondista. Je palestinského původu, jeho rodina přišla do Jordánska z vesnice Abu Goš. V roce 2012 se stal juniorským mistrem světa ve váze do 63 kg a byl zvolen jordánským sportovcem roku. Na mistrovství světa 2015 vypadl ve druhém kole. Postoupil z asijské kvalifikace na olympiádu 2016 v Rio de Janeiro, kde soutěž ve váze do 68 kg překvapivě vyhrál a získal tak první olympijskou medaili v dějinách jordánského sportu.\n\n\n"}
{"id": "1254792", "url": "https://cs.wikipedia.org/wiki?curid=1254792", "title": "Kronum", "text": "Kronum\n\nKronum je míčová hra z USA vymyšlená roku 2008 Billem Gibsonem. Hra kombinuje techniky fotbalu, basketbalu a házené.\n\nVe Filadelfii (Pensylvánie) dokonce existuje profesionální liga. V ostatních zemích Spojených států amerických zatím existují pouze ligy nadšenců.\n\nKronum se hraje se dvěma týmy po deseti hráčích. Při obranné fázi hry jsou čtyři z nich brankaři, zatímco v útočné fázi se podílejí na hře v poli spolu s ostatními.\n\nCelá hra trvá 60 minut a je rozdělena do tří třetin. Cílem hry je získat více bodů než protivník. Počet bodů vychází z toho, kolik střel/hodů dokáže tým skórovat. Branky na kronum mají nahoře zavěšených pět kruhů s průměrem 50 centimetrů. Pokud hráč skóruje skrz kruh, počet bodů se zdvojnásobuje. Hřiště je křížové s kruhem uprostřed. Kromě toho jsou čtyři branky (nazývané \"Chamber\").\n\nNejvzdálenější zónou je \"Cross zone\". Když se hráč trefí odtud, získává čtyři body (osm pokud se trefí skrz kruh). Další zónou je \"Flex zone\" kde hráč za skórování získává tři body (šest skrz kruh). Následuje \"Wedge zone\", kde se nesmí hrát rukama. Za trefu se získávají 2 body (4 skrz kruh). Nejbližší je \"Goal zone\", kde se získává jeden bod (dva skrz kruh). \n\nNa počátku utkání se míč hodí do kruhu uprostřed. Oba týmy se střídají v útočných a obraných fázích. \n\n"}
{"id": "1254794", "url": "https://cs.wikipedia.org/wiki?curid=1254794", "title": "Obština Ivajlovgrad", "text": "Obština Ivajlovgrad\n\nObština Ivajlovgrad ( \"Община Ивайловград\") je bulharská jednotka územní samosprávy v Chaskovské oblasti. Leží v jižním Bulharsku na východních svazích Východních Rodopů podél hranic s Řeckem. Správním střediskem je město Ivajlovgrad, kromě něj zahrnuje obština 48 vesnic. Žije zde přes 5 tisíc stálých obyvatel.\n\nV obštině žije 5 486 stálých obyvatel a včetně přechodně hlášených obyvatel 8 247. Podle sčítáni 1. února 2011 bylo národnostní složení následující:\nDo dědiny Odrinici se v roce 2015 přistěhovalo 22 německých vyznavačů přírodního životního stylu a většina z nich zde žije trvale.\n"}
{"id": "1254795", "url": "https://cs.wikipedia.org/wiki?curid=1254795", "title": "Specialisté", "text": "Specialisté\n\nSpecialisté jsou český kriminální seriál, který je vysílán na TV Nova od 16. ledna 2017.\n\n\n\nPrvní řada seriálu se začala natáčet od 12. prosince 2016 do konce února 2017.\n\nTV Nova prozradila v pořadu \"Volejte Novu\", že od března 2017 natáčí 2. řadu tohoto seriálu.\n\nSeriál je na motivy německých seriálů SOKO Leipzig a akcí na seriál Kobra 11.\n\nTempo natáčení je velice rychlé. Jeden díl, včetně akčních scén, se natočí za čtyři a půl dne.\n\nEpizody jsou přepsané z německého seriálu SOKO Leipzig, hlavní scenárista příběhů hrdinů pro český scénář: Dan Wlodarczyk, později hlavní autor: Michael L. Bína\n\nOdborný poradci: Luděk Jelen a mjr. JUDr. Jaromír Badin\n\nSFX speciální efekty: Martin Oberländer\n"}
{"id": "1254796", "url": "https://cs.wikipedia.org/wiki?curid=1254796", "title": "Bukovka (rozhledna)", "text": "Bukovka (rozhledna)\n\nBukovka je rozhledna na Předním Bukovém kopci v Hanušovické vrchovině (624 m n.m.), severně obce\nRapotín v okrese Šumperk v Olomouckém kraji.\n\nDo roku 2000 stávala v místě vyhlídka, na jejímž místě obec Rapotín plánovala od roku 2003 výstavbu rozhledny. Z technických důvodů (skalnaté podloží) byla nakonec zvolena dřevěna stavba umístěná na základové desce s ocelovým vnitřním schodištěm. Příhradová konstrukce je z lepených modřínových lamel, spodní část je obložena bloky gabionu. S výstavbou bylo započato na podzim roku 2015, ke slavnostnímu otevření došlo 26. listopadu 2016.\n\nRozhledna je volně přístupná. Vede k ní žlutá turistická značka od informačního střediska v Rapotíně (cca 3 km), popř. modrá TZ od železniční stanice Velké Losiny (4 km).\n\nZ vyhlídkové plošiny ve výšce 18 m se nabízí výhled na Rapotín, údolí Desné, Šumperk, rozhlednu a vrch Háj, hřebeny Hrubého Jeseníku, Králický Sněžník a Rychlebské hory. \n\n"}
{"id": "1254797", "url": "https://cs.wikipedia.org/wiki?curid=1254797", "title": "Ľubeľa", "text": "Ľubeľa\n\nĽubeľa je obec na Slovensku, v okrese Liptovský Mikuláš v Žilinském kraji. Obec se nachází v jižní části Liptovské kotliny na úpatí Nízkých Tater.\n\nPrvní písemná zmínka o obci pochází z roku 1278.\n\n"}
{"id": "1254799", "url": "https://cs.wikipedia.org/wiki?curid=1254799", "title": "Seznam dílů seriálu Specialisté", "text": "Seznam dílů seriálu Specialisté\n\nToto je seznam dílů seriálu \"Specialisté\". Český kriminální seriál \"Specialisté\" je vysílán od 16. ledna 2017 na TV Nova.\n\n<onlyinclude></onlyinclude>\n\nV době premiéry uváděno v televizních programech průběžným číslováním, tzn. bez označení řady a začalo se od dílu č. 9.\nV době premiéry uváděno v televizních programech průběžným číslováním, tzn. bez označení řady a začalo se od dílu č. 46.\nV době premiéry uváděno v televizních programech průběžným číslováním, tzn. bez označení řady a začalo se od dílu č. 84.\n"}
{"id": "1254800", "url": "https://cs.wikipedia.org/wiki?curid=1254800", "title": "Jan Fanta", "text": "Jan Fanta\n\nJan Fanta (* 23. července 1995 Brno) je český herec, zpěvák a tanečník.\n\nDo základní školy chodil v Boskovicích. V roce 2010 začal studovat v Praze na Konzervatoři a VOŠ Jaroslava Ježka obor Muzikálové herectví. Zde po šesti letech studia, v roce 2016, úspěšně absolvoval. Na konzervatoři chodil na herecké semináře s Jozefem Bednárikem. Účinkoval v ročníkových představeních Broadway plná muzikálů (2011, režie: Libor Vaculík) a Chorus Line (2013-2015, režie: Denisa Nová), které se konaly v Divadle Broadway.\n\nOd roku 2001 studoval po dobu devíti let v ZUŠ Boskovice obor hra na klavír. Zde se současně vzdělával v oborech hra na flétnu a literárně-dramatický obor. V patnácti letech získal 1. místo v pěvecké soutěži Rawski Mityng Wokalny ve městě Rawa Mazowiecka v Polsku, které rok nato obhájil.\n\nUž během studií na konzervatoři začal účinkovat coby host v muzikálových inscenacích v divadle Divadla J. K. Tyla v Plzni (mj. v muzikálu Probuzení jara, který získal Cenu Thálie za rok 2015). V tomto divadle hostuje i v současnosti.\n\n\n\n\n\n\n\n\n\nBěhem studia si zahrál hlavní roli v celovečerním televizním filmu Na druhý pohled (režie: Petr Nikolaev), který měl premiéru v roce 2014. O dva roky později si zahrál ve filmu Muzikál aneb cesty ke štěstí (režie: Radim Slobodanka). Od roku 2016 ho můžeme vidět také v seriálu Ordinace v růžové zahradě 2.\n\n\nV 5. ročníku konzervatoře, v roce 2015, uspořádal spolu se svými pěti spolužáky (Richardem Pekárkem, Andreou Hauer, Denisou Šubrtovou, Pavlem Klimendou a Martinem Holcem) koncert s názvem Děkujeme!, který se konal v pražském divadle Ponec. O rok později společně uspořádali pod názvem Já půjdu dál hned dva koncerty v divadle Royal. V roce 2017, konkrétně 17. června, se uskutečnil další galakoncert Já půjdu dál.\n"}
{"id": "1254801", "url": "https://cs.wikipedia.org/wiki?curid=1254801", "title": "August Wilhelm Julius Ahlborn", "text": "August Wilhelm Julius Ahlborn\n\nAugust Wilhelm Julius Ahlborn (11. října 1796 v Hannoveru - 24. srpna 1857 v Římě) byl německý malíř 19. století.\n\nByl synem hannoverského krejčího Christiana Heinricha Ahlborna a Dorothey Elisabethy Rölleckové. V prosinci 1832 se oženil s Theresou, dcerou vrchního rady Martina. Zůstali bezdětní. V roce 1819 nastoupil na Akademii výtvarných umění v Berlíně. Zde studoval u Karla Wilhelma Wacha. V roce 1826 získal akademickou cenu za obraz Nového paláce v Postupimi a mohl cestovat do Itálie. Byl jedním ze zakladatelů římského uměleckého spolku. Žil v Římě, Florencii a Ascoli. V Itálii konvertoval dne 15. srpna 1837 spolu se svou ženou ke katolicismu. Jeho obrázky ukazují především italské, severoněmecké a tyrolské krajiny, ale i některé náboženské motivy. Mnoho z jeho prací se stalo majetkem pruské královské rodiny.\n"}
{"id": "1254803", "url": "https://cs.wikipedia.org/wiki?curid=1254803", "title": "Obština Madžarovo", "text": "Obština Madžarovo\n\nObština Madžarovo ( \"Община Маджарово\") je bulharská jednotka územní samosprávy v Chaskovské oblasti. Leží v jižním Bulharsku ve střední části Východních Rodopů. Správním střediskem je město Madžarovo, kromě něj zahrnuje obština 16 vesnic. Žije zde přes 1 tisíc stálých obyvatel.\n\nV obštině žije 1 262 stálých obyvatel a včetně přechodně hlášených obyvatel 3 339. Podle sčítáni 1. února 2011 bylo národnostní složení následující:\n\n"}
{"id": "1254806", "url": "https://cs.wikipedia.org/wiki?curid=1254806", "title": "Dome A", "text": "Dome A\n\nDome A neboli Dome Argus je náhorní plošina ve vnitrozemí Východní Antarktidy, dlouhá 60 km a široká 10 km, nacházející se 1200 km od nejbližšího pobřeží. Leží na území oficiálně neuznávaného nároku nazývaného Australské antarktické území. Ledový příkrov zde dosahuje největší nadmořské výšky na kontinentu: až 4093 metrů. Více než dva kilometry pod povrchem ledu se nachází Gamburcevovo pohoří. Scottův polární výzkumný ústav oblast pojmenoval Dome Argus podle mytické lodi Argó. \n\nNa okraji plošiny se nachází čínská polární stanice Kchun-lun, která je v provozu pouze v letních měsících. Číňané zde také zřídili automatizovanou meteorologickou stanici. Družicovým měřením byla v oblasti 10. srpna 2010 naměřena teplota zemského povrchu –93,2 °C, což je absolutní teplotní rekord. Zatímco ve 2 m nad zemí bylo změřeno -94 °C, přímo na zemi může být i –98 °C. Dome A je také jedním z nejsušších míst na zeměkouli, průměrné roční srážky zde nepřesahují 10 milimetrů.\n\n"}
{"id": "1254810", "url": "https://cs.wikipedia.org/wiki?curid=1254810", "title": "Mistrovství světa juniorů v ledním hokeji 2019", "text": "Mistrovství světa juniorů v ledním hokeji 2019\n\n43. Mistrovství světa juniorů v ledním hokeji 2019 se konalo od 26. prosince 2018 do 5. ledna 2019 v kanadských městech Vancouver a Victoria. Juniorské mistrovství světa se na území Kanady bude konat už potřinácté.\n\nVe dvou základních skupinách hrálo vždy pět týmů systémem každý s každým. Vítězství se počítalo za tři body, v případě nerozhodného výsledku si oba týmy připsaly bod a následovalo 5 min. prodloužení a v případě nerozhodného výsledku samostatné nájezdy. Tato kritéria rozhodovala o držiteli bonusového bodu.\n\nZ obou skupin postoupila čtveřice mužstev, která si zahrála čtvrtfinále křížovým způsobem (vítězové skupin se čtvrtými týmy z opačných skupin, druzí si zahráli se třetími). Páté týmy základních skupin si zahrály spolu sérii na dva vítězné zápasy, poražené mužstvo ze série sestoupilo z elitní skupiny.\n\nV playoff se v případě nerozhodného výsledku po základní hrací době prodlužovalo deset minut (ve finále dvacet), případně následovaly samostatné nájezdy. Vítěz zápasu postoupil dále.\n\nV nižších divizích I, II a III byly týmy rozděleny podle výkonnosti do skupin A a B (ve III. divizi skupiny nejsou). Vítěz A skupiny I. divize postoupil mezi elitu, poslední sestoupil do B skupiny a nahradí jej v příštím ročníku vítěz skupiny B. Nejhorší tým B skupiny I. divize sestoupil do A skupiny II. divize, jejíž vítěz postoupil do B skupiny I. divize a poslední sestoupil do B skupiny. V B skupině II. divize postoupil vítěz do A skupiny a poslední sestoupil do III. divize, jejíž vítěz jej nahradil.\n\nÚčast měla jako pořadatelská země jistou reprezentace Kanady a jako postupující tým z nižší skupiny Kazachstán. Dále se turnaje účastnila mužstva, která se umístila do 9. místa na MSJ 2018. Během šampionátu si zajistila postupem do čtvrtfinále účast mužstva Švédska, USA, Česka, Finsko, Švýcarska, Slovenska a Ruska. Poslední účastník vzešel ze souboje o udržení - Dánska.\n\n\"Série na dvě vítězná utkání, sestoupilo do skupiny A I. divize pro rok 2020\"\n\n Ryan Poehling\n\n\n\nToto je pořadí hráčů podle dosažených bodů, za jeden vstřelený gól nebo přihrávku na gól získal hráč jeden bod.\n\n\"Záp. = Odehrané zápasy; G = Góly; A = Přihrávky na gól; B = Kanadské body; +/− = Plus/Minus; TM = Počet trestných minut\"\n\nPořadí nejlepších pěti brankářů na mistrovství podle úspěšnosti zásahů v procentech, brankář musel mít odehráno minimálně 40% hrací doby za svůj tým.\n\n\"Záp. = Odchytané zápasy; Čas = Čas na ledě (minuty); OG = Obdržené góly; POG = Průměr obdržených gólů na zápas; Úsp% = Procento úspěšných zásahů; ČK = Čistá konta\"\n\n\nZdroj: hokej.idnes.cz: Z nominace české dvacítky před MS vypadli Haš, Zábranský a Blümel (12/2018)\n\n"}
{"id": "1254811", "url": "https://cs.wikipedia.org/wiki?curid=1254811", "title": "Elisabeth von Eicken", "text": "Elisabeth von Eicken\n\nElisabeth von Eicken (18. července 1862 Mülheim an der Ruhr – 21. července 1940 Postupim) byla německá malířka.\n\nNarodila se jako třetí dcera Hermanna Wilhelma von Eicken (1816-1873) a Anny Elisabethy Borchersové (1836-1916) v Mülheim an der Ruhr. Od roku 1871 do roku 1878 navštěvovala obecní lyceum Luisenschule v jejím rodném městě. Po studiích v Meranu, Mentonu, Ženevě a Berlíně následovalo zásadní školení v Paříži u Edmonda Yona. V této době ji silně ovlivnila barbizonská škola a Alfred Sisley. Od roku 1894 byla na volné noze v kolonii umělců Ahrenshoop a v Berlíně-Grunewaldu; byla pravidelně zastoupena (od roku 1894) na Velké berlínské výstavě umění, ale i na mnoha mezinárodních uměleckých výstavách v zahraničí. Byla členkou Asociace berlínských umělců.\n\nOd roku 1897 byla vdaná za Richarda Raimara Jefferyho Henryho Paepckeho (1843-1932). Pár měl dvě dcery a syna.\n"}
{"id": "1254813", "url": "https://cs.wikipedia.org/wiki?curid=1254813", "title": "Čínský tributární systém", "text": "Čínský tributární systém\n\nČínský tributární systém () byla síť zahraničně-obchodních vztahů ve východní Asii vytvořená postupem doby mezi čínskými říšemi a okolními státy. Systém vycházel z přesvědčení Číňanů, že jejich země je centrem civilizace a kultury, které je vzorem pro okolní svět. Nečínské státy byly v něm povinny přinášet tribut – například kočovníci ze severu a severozápadu koně, země jihovýchodní Asie koření a vzácná dřeva – čímž uznali své podřízené postavení, čínský císař poslům oplátkou věnoval dary – luxusní výrobky, hedvábí, čaj, mince – a povolil obchodovat.\n\nVzniklé obchodní vztahy byly vesměs vzájemně výhodné, zapojené země někdy získávaly bezpečnostní záruky a zpravidla zůstávaly politicky nezávislé. Prostřednictví tributárního systému, který usnadnil kulturní výměnu, čínské prvky hluboce ovlivnily kulturu sousedních zemí a vznikal tak sinocentrický mezinárodní pořádek, zejména v mingském (1368–1644) a čchingském (od poloviny 17. století) období, kdy tributární systém vzkvétal.\n\nTributnímu systému před rovnými obchodními styky dávali přednost stoupenci \nkonfuciánství, převažující oficiální ideologie čínských států od 2. století př. n. l. do začátku 20. století. Konfuciáni totiž chápali Čínu jako vzor civilizace napodobovaný více pro svou správnost a morální kvality než pro vojenskou či ekonomickou sílu. Volné obchodování proto zavrhovali jak kvůli nepřijatelné rovnosti čínské a cizí strany směny, tak kvůli kupeckému upřednostňování zisku před morálkou.\n\nChung-wu (vládl 1368–1398), zakladatel a první císař říše Ming (1368–1644) se snažil o kontrolu ekonomiky i společnosti, styky se zahraničím pro něj proto byly vážným rušivým prvkem. Proto se snažil zahraniční obchod omezit na tributní výměnu v rámci oficiálních diplomatických poselstev. Při nich okolní země odevzdáním tributu uznaly právoplatnost a nadřazenost mingské vlády. Oplátkou zahraniční delegace obdržely čínské zboží v hodnotě odpovídající tributu. Tímto způsobem se mingská vláda snažila zahraniční obchod dostat pod kontrolu a potlačit. Obecným důvodem omezování styků se zahraničím byla bezpečnost státu, v pozadí však byla i obava z odplynutí drahých kovů ze země.\n\nKe kontrole a provozování tributního obchodu vláda zřídila úřady \"ma-š’\" (, Úřady pro obchod s koňmi) na severu, \"čcha-ma-š’\" (, Úřady pro výměnu koní za čaj) na západě a \"š’-po\" (, Námořní obchodní úřady) podél pobřeží. Od těchto úřadů museli obchodníci komplikovaně získávat povolení a souhlas s objemem i komoditami obchodu. Zahraniční obchodníci mohli přicházet pouze v rámci oficiálních poselstev, například Japoncům bylo dovoleno připlout do Ning-po pouze jednou za deset let v množství maximálně tří set lidí na dvou lodích.\n\nV mingské době byla obdobím největšího rozvoje tributních vztahů první třetina 15. století, kdy – v rámci expanzivní zahraniční politiky císařů Jung-le a Süan-te – mingské loďstvo při plavbách Čeng Chea a dalších mořeplavců pravidelně navštěvovalo přístavy jihovýchodní Asie a jižní Indie a dostalo se až ke břehům východní Afriky a Persie.\n\n"}
{"id": "1254814", "url": "https://cs.wikipedia.org/wiki?curid=1254814", "title": "Obština Stambolovo", "text": "Obština Stambolovo\n\nObština Stambolovo ( \"Община Стамболово\") je bulharská jednotka územní samosprávy v Chaskovské oblasti. Leží v jižním Bulharsku ve střední části Východních Rodopů. Správním střediskem je ves Stambolovo, kromě ní zahrnuje obština 25 vesnic. Žije zde necelých 5 tisíc stálých obyvatel.\n\nV obštině žije 4 831 stálých obyvatel a včetně přechodně hlášených obyvatel 15 225. Podle sčítáni 1. února 2011 bylo národnostní složení následující:\n\n"}
{"id": "1254819", "url": "https://cs.wikipedia.org/wiki?curid=1254819", "title": "Ján Kováč (protifašistický bojovník)", "text": "Ján Kováč (protifašistický bojovník)\n\nJán Kováč (* 24. květen 1910, Budapešť - † 13. únor 1985, Bratislava) byl slovenský důstojník a protifašistický bojovník.\n\n\nMaturoval na Vyšší průmyslové škole strojnické v Košicích. Původně výpravčí vlaků ČSD. Od roku 1940 důstojník z povolání, automobilový důstojník v Banské Bystrici. Příslušník slovenské armády a ČSLA. Účastník protifašistického odboje v armádě, člen ilegální vojenské skupiny Victoire, člen ilegálního RNV v Žilině a v Banské Bystrici. Během SNP přednosta silniční služby Velitelství 1. čs. armády na Slovensku v Banské Bystrici. Po přechodu SNP do hor působil v Nízkých Tatrách. Od února 1945 příslušník 5. dělostřeleckého pluku 1. česko-slovenského armádního sboru.\n\n\n\n"}
{"id": "1254821", "url": "https://cs.wikipedia.org/wiki?curid=1254821", "title": "Ľudovít Bakoš", "text": "Ľudovít Bakoš\n\nĽudovít Bakoš (9. října 1919 Pukanec - 15. února 1974 Bratislava) byl slovenský vysokoškolský pedagog a veřejný činitel. Jeho otec byl Michal Bakoš, jeho matkou byla Anna Bakošová roz. Zelienková.\n\nStudoval na gymnáziu v Kežmaroku a v Banské Bystrici, kde roku 1938 maturoval, 1938-1942 filozofii a klasickou filologii na Filozofické fakultě Slovenské univerzity v Bratislavě, 1947 PhDr., 1957 doc., 1958 CSc., 1963 univerzitní profesor. V letech 1943-1944 byl profesorem na gymnáziu v Žilině. Po vypuknutí SNP byl spoluzakladatelem a tajemníkem RNV v Pukanci, později byl pracovníkem ministerstva školství a Tiskové agentury Slovenska v Banské Bystrici. Po roce 1945 profesor na gymnáziu v Banské Štiavnici, pracovník ministerstva školství a národní osvěty, v letech 1946-1947 asistent Filozofické fakulty SU, 1953-1959 přednášel na Vysoké škole pedagogické, od 1959 na Filozofické fakultě UK, zároveň byl v letech 1959-1972 ředitelem Ústavu pro učitelské vzdělávání UK. Zpočátku se zabýval dějinami filozofie, později se věnoval teoreticky i prakticky problematice dalšího vzdělávání učitelů, teorií výchovy a morálce rodinné výchovy. Autor základních kapitol vysokoškolské učebnice Teorie výchovy, přispíval studiemi a články do odborných periodik a sborníků. Člen vědeckých a pedagogických orgánů, redakčních rad, zúčastnil se na vypracování a realizaci základních opatření ve školství. Reprezentoval slovenskou pedagogiku na řadě konferencí a sympozií doma i v zahraničí. Jeho práce a působení bylo poznamenáno dobovou ideologií a poplatné aktuálním politickým požadavkům.\n\n"}
{"id": "1254823", "url": "https://cs.wikipedia.org/wiki?curid=1254823", "title": "Los Ángeles", "text": "Los Ángeles\n\nLos Ángeles je město v Chile, hlavní město provincie Biobío. V roce 2012 zde žilo 186 671 obyvatel. S celkovou rozlohou 1748,2 km² činila hustota zalidnění 110 obyvatel/km². Nachází se mezi řekami Laja a Bío-Bío. Sídlo založil v roce 1739 pod názvem Nuestra Señora de Los Ángeles španělský generál José Antonio Manso de Velasco. Ve městě se narodili například politik Carlos Dávila a fotbalista Nery Veloso.\n\n"}
{"id": "1254824", "url": "https://cs.wikipedia.org/wiki?curid=1254824", "title": "Godfrey Copley", "text": "Godfrey Copley\n\nSir Godfrey Copley (okolo 1653 – 9. dubna 1709 Sprotborough) byl bohatý anglický statkář, který je známý jako zakladatel Copleyho medaile jenž je každoročně udělována Královskou společností v Londýně.\n\nCopley byl synem barona a žil na rodinném statku v Sprotborough (South Yorkshire). Jako bohatý vlastník půdy se zabýval několika věcmi: působil jako sběratel umění a byl zvolen v roce 1691 do \"Royal Society v Londýně\". Od roku 1695 byl deset let členem parlamentu. Také byl komisařem a kontrolorem účtů britské armády.\n\nV roce 1709 odkázal \"The Royal Society\" značnou sumu, kterou poskytl na finanční prostředky na udělování každoročního ocenění, které bylo pojmenované po něm jako Copleyho medaile ( \"Copley medaile\"). Jednalo se o ocenění za nejvýznamnější objev udělovaný \"Royal Society\" za vynikající vědecké úspěchy a stala se vzorem pro řadu obdobných ocenění podobných institucí.\n"}
{"id": "1254825", "url": "https://cs.wikipedia.org/wiki?curid=1254825", "title": "Marie Antonie Neapolsko-Sicilská (1851–1938)", "text": "Marie Antonie Neapolsko-Sicilská (1851–1938)\n\nMarie Antonie Neapolsko-Sicilská (16. března 1851 - 12. září 1938) byla narozením i sňatkem Bourbonsko-Sicilskou princeznou a manželkou Alfonsa z Caserty, žadatele o zaniklý trůn obojí Sicílie.\n\nMarie Antonie se narodila jako nejstarší dcera Františka z Trapani (syn Františka I. Neapolsko-Sicilského) a jeho manželky (a neteře) Marie Izabely Toskánské.\n\nMarie Antonie se 8. června 1868 v Římě provdala za svého bratrance Alfonsa z Caserty, syna Ferdinanda II. Neapolsko-Sicilského a Marie Terezie Izabely Rakouské. Měla s ním 12 dětíː\n\n\n"}
{"id": "1254827", "url": "https://cs.wikipedia.org/wiki?curid=1254827", "title": "Obština Chaskovo", "text": "Obština Chaskovo\n\nObština Chaskovo ( \"Община Хасково\") je bulharská jednotka územní samosprávy v Chaskovské oblasti. Leží v jižním Bulharsku na severních svazích Východních Rodopů a zčásti v Hornothrácké nížině. Správním střediskem je město Chaskovo, kromě něj zahrnuje obština 36 vesnic. Žije zde necelých 90 tisíc stálých obyvatel.\n\nV obštině žije 87 013 stálých obyvatel a včetně přechodně hlášených obyvatel 115 890. Podle sčítáni 1. února 2011 bylo národnostní složení následující:\n\n"}
{"id": "1254831", "url": "https://cs.wikipedia.org/wiki?curid=1254831", "title": "Neonaticida", "text": "Neonaticida\n\nNeonaticida (latinsko/řecký výraz \"neonatus\" označuje \"novorozence\" a přípona \"-cide\" označuje \"zabíjení\", \"vraždu\" nebo \"způsobení smrti\") znamená zabití novorozeného dítěte biologickým rodičem do 24 hodin od porodu. Tento čin je nejčastěji spáchán matkou. V různých kulturách existují odlišné tresty za tento čin. V širším slova smyslu slovo neonaticida může také zahrnovat každou praxi zabíjení novorozenců. Tehdy mluvíme o infanticidě, která se pak dále dělí právě na neonaticidu a filicidu. Neonaticida zahrnuje takové činy, které jsou spáchány do 24 hodin od narození dítěte, a filicida činy spáchané na starších dětech.\n\nJak je již výše zmíněno, infanticida je záměrné usmrcení dítěte. Důvody pro tento čin jsou různé, nejčastěji jde ale o tradiční důvody, kterými jsou narození slabého, či nemocného jedince, který by měl ve společnosti problém přežít. Mezi další důvody patří nedostatek potravy, nepřítomnost otce, či narození dítěte ženského pohlaví. Tyto důvody se ale již v moderní společnosti nevídají. Donedávna jsme je ale mohli vídat například v Číně.\n\nV dnešní době je ve světě výskyt neonaticidy poměrně vzácný a většina takovýchto vražd zůstane často utajená. Ve světě je za neonaticidu považována jak vražda spáchaná otcem, tak i matkou. Zatímco je za častějšího viníka vraždy novorozence označena žena, tak za častějšího viníka flicidy, tedy vraždy staršího dítěte, je označován otec. Většina žen, které spáchají neonaticidu mají společné osobnostní rysy, ale nemají žádné závažné psychické poruchy. Tyto ženy jsou převážně z nízké socioekonomické vrstvy, bývají mladé a nesezdané. Neonaticida se ale vyskytuje i u žen ve věku okolo 40 let. Poporodní blues, který se vyskytuje u žen po porodu (jde o poporodní deprese) nemají s neonaticidou nic společného, jelikož se vyskytuje u matek až 3 dny po porodu.\n\nVe středověkých civilizacích byly děti považovány za dary od bohů. Když se dítě narodilo s nějakou vadou nebo fyzickou abnormalitou, bylo to považováno za trest pro rodiče za jejich nevhodné chování. Tyto děti byly rutinně obětovány, aby zmírnily hněv bohů.\n\nV Číně a Japonsku byly dívenky považovány za finanční zátěž a tak bývaly často utopeny.\n\nPokud se v Řecku a Římě narodilo novorozeně s postižením, nebo bylo nechtěné, bylo ponecháno na kupě hnoje jako potrava pro divokou zvěř.\n\nV Japonsku se po porodu porodní asistentka zeptala otce, zda si chce dítě ponechat. Pokud tomu tak nebylo, musela ho porodní asistentka usmrtit podle zvyku „modosu“, kdy se děťátko vrátilo zpět k bohu.\n\nKmen Kungů, kteří žijí v poušti Kalahari, považují zabití dítěte po porodu za zcela relevantní. Podle Kungů se dítě stává člověkem až poté, co ho matka odnese do vesnice a dojde k jeho pojmenování. Do té doby je pouze na matce, co se bude s dítětem dít. Na ženy, které dítě porodí je vytvářen tlak, že pokud je dítě nějak deformované, je nutné to zatajit. I proto se často stává, že matka dítě po narození usmrtí, neboť nesplňuje kritéria zdravého dítěte, který bude novým členem tohoto kmene.\n\nDůvody pro usmrcení dítěte matky Kungů mohou být:\n\n\nPodle § 142 trestního zákoníku je vražda novorozeného dítěte matkou privilegovaná skutková podstata k trestnému činu vraždy. Matka, která v rozrušení způsobeném porodem úmyslně usmrtí při porodu nebo bezprostředně po něm své novorozené dítě, bude potrestána odnětím svobody na tři léta až osm let. Jde o jediný trestný čin, který může spáchat pouze žena.\n\nZnalci posuzují rozrušení, které bylo u matky způsobené porodem. Zákon musí zohledňovat abnormální psychický stav, ve kterém se matka nachází a který je ovlivněn právě rozrušením z porodu, které může vyústit až k usmrcení novorozeného dítěte. Tento specifický stav matky je důvodem k udělení mírnějšího trestu, než je tomu u trestného činu vraždy.\n\nOd roku 1992 do roku 2002 došlo k 30 případům usmrcení dítěte matkou v důsledku rozrušení způsobeného porodem.\n\nJednou ze snah zabránit v České republice neonaticidě je založení babyboxů, které jsou přístupné na několika místech v mnoha městech. Jde o preventivní opatření, díky kterému má docházet mimo jiné ke snižování usmrcování dětí ihned po porodu. Odložení dítěte do babyboxu není trestné a je zcela anonymní. Není ale jisté, zda babyboxy plní právě tu funkci, pro kterou byly vytvořeny. Můžeme zaznamenat, že počty usmrcovaných dětí se po zavedení babyboxu nezměnily.\n\n"}
{"id": "1254833", "url": "https://cs.wikipedia.org/wiki?curid=1254833", "title": "Obština Mineralni Bani", "text": "Obština Mineralni Bani\n\nObština Mineralni Bani ( \"Община Минерални бани\") je bulharská jednotka územní samosprávy v Chaskovské oblasti. Leží v jižním Bulharsku na severních svazích Východních Rodopů. Správním střediskem je ves Mineralni Bani, kromě ní zahrnuje obština 11 vesnic. Žije zde přes 5 tisíc stálých obyvatel.\n\nV obštině žije 5 246 stálých obyvatel a včetně přechodně hlášených obyvatel 7 603. Podle sčítáni 1. února 2011 bylo národnostní složení následující:\n\n"}
{"id": "1254837", "url": "https://cs.wikipedia.org/wiki?curid=1254837", "title": "Edgardo Franco", "text": "Edgardo Franco\n\nEdgardo Franco (* 27. září 1969 v Panama City, Panama), také známý pod uměleckým jménem El General, je bývalý panamský hudebník a DJ. Je považován za jednoho z průkopníků hudebního žánru reggaeton.\n\nFrancovo umělecké jméno \"El General\" je založeno na skutečnosti, že mu na začátku jeho kariéry přítel po absolvování vojenské služby daroval námořní uniformu. Tuto uniformu nosil Franco na koncertech.\n\nSvoji kariéru zpěváka ukončil Franco v roce 2004. V prosinci roku 2016 řekl v online pořadu svědků Jehovových \"JW Broadcasting\", že jeho touha vrátit se k svědkům Jehovovým byla rozhodujícím faktorem pro ukončení jeho hudební kariéry. Nyní pracuje jako producent a podnikatel (vede Vydavatelství \"ARPA Music\") a podílí se na sociálním projektu \"Niňos Pobres Sin Fronteras\" (chudé děti bez hranic) v jeho rodném městě, kde také pracuje jako moderátor v rozhlasovém vysílání pro děti.\n\n\n"}
{"id": "1254838", "url": "https://cs.wikipedia.org/wiki?curid=1254838", "title": "Umučení sv. Vavřince (Karel Škréta)", "text": "Umučení sv. Vavřince (Karel Škréta)\n\nKresba Umučení sv. Vavřince českého barokního malíře Karla Škréty, datovaná přibližně před rok 1650, je patrně návrhem kompozice k nerealizovanému oltářnímu obrazu. Je součástí sbírky grafiky a kresby Národní galerie v Praze.\n\nKresba perem a štětcem bistrem na světle hnědavém papíře, 311 x 215 mm. Dar rytíře Vojtěcha Lanny Společnosti vlasteneckých přátel umění r. 1889. Inv. č. K1287.\n\nŠkréta od roku 1630 pobýval několik let v Benátkách a nepochybně znal Tizianův obraz \"Utrpení sv. Vavřince\" (1548-1559) z tamního jezuitského kostela. Jeho kompozice přebírá některé postavy z rytiny Cornelise Corta (1571), která kombinuje obě Tizianovy předlohy a je oproti nim stranově převrácená. Je na ní muž nesoucí dřevo, klečící figura obrácená zády a dvojice andělů, z nichž jeden nese palmovou ratolest. Na soklu v pozadí je u Tiziana i Cornelise Corta socha pohanské bohyně Vesty (jako \"Dea Roma\"), zatímco u Pietro da Cortony přihlíží umučení sv. Vavřince císař Valerián. Škréta nakreslil sedícího řeckého boha Dia a sokl poněkud protismyslně ozdobil reliéfním řeckým křížem. Ten může symbolizovat dějinný zlom, který nastal po smrti sv. Vavřince, kdy se v Římě zrodilo křesťanství.\n\nŠkréta patří v českém umění k největším kreslířům. Jeho návrhy obrazů prokazují svěží a bohatou kompoziční invenci, smysl pro organický tvar a robustní věcnost, kterou se odlišuje od svých italských vzorů. Škrétův rukopis charakterizují chvatné a energické tahy pera, dokončené zpravidla lavírováním.\n\n"}
{"id": "1254840", "url": "https://cs.wikipedia.org/wiki?curid=1254840", "title": "Prokop Lažanský z Bukové (1741)", "text": "Prokop Lažanský z Bukové (1741)\n\nProkop Oldřich hrabě Lažanský z Bukové (14. září 1741 Struhaře – 5. srpna 1804 Praha) byl politik a právník ze starobylého českého rodu Lažanských. V zemské správě Českého království dosáhl vysokých funkcí, byl nejvyšším purkrabím a nejvyšším kancléřem. Majetek rodu rozšířil o řadu dalších statků a zajistil vysoké postavení Lažanským až do 20. století. Pro odlišení od svých potomků stejného jména v několika generacích bývá v literatuře označován jako Prokop I. Lažanský.\n\nNarodil se na zámku Struhaře, který jen zřídka plnil úlohu rodinného venkovského sídla na rabštejnském panství. Byl synem plzeňského krajského hejtmana hraběte Maxmiliána Václava Lažanského z Bukové a jeho manželky hraběnky Terezie z Lisova. Po studiích ve Vídni na Tereziánské akademii a Savojské rytířské akademii byl v roce 1760 jmenován c. k. komořím a poté nastoupil dráhu ve státních úřadech. Od roku 1761 byl radou apelačního soudu, později se stal hejtmanem berounského kraje. V roce 1780 jmenován tajným radou a prezidentem apelačního soudu v Haliči (1780–1784). Pak se vrátil do Prahy, kde byl nejvyšším dvorským sudím (1784–1792), v letech 1792–1796 byl jako prezident českého gubernia a nejvyšší purkrabí hlavním představitelem Českého království. Poté byl povolán do Vídně ve funkci nejvyššího kancléře (1796–1802), nakonec se na sklonku života vrátil do Prahy na post prezidenta nejvyššího zemského soudu (1802–1804).\n\nV letech 1789–1794 byl prezidentem Královské české společnosti nauk, z této funkce sice odstoupil kvůli vytížení ve státní správě, ale do smrti zůstal jejím čestným prezidentem. Získal také čestné občanství ve Vídni.\n\nPo otci zdědil západočeská panství Manětín a Rabštejn nad Střelou. Krátce předtím sice Lažanští přišli o zadlužené panství Chříč, ale jeho vynuceným prodejem získal Prokop Lažanský prostředky na rozšiřování rodových statků a vybudování souvislého územního celku na sever od Plzně. Rok po otcově úmrtí koupil v dražbě panství Chyše za 110 000 zlatých (1766), později v této lokalitě získal Lubenec (1774), Kalec (1787) a Drahonice (1787). Na rozdíl od svých předků a potomků nezasáhl do architektury rodových sídel, protože vzhledem k vytížení ve státních úřadech pobýval převážně v Praze (palác Lažanských) nebo ve Vídni.\n\nPoprvé se oženil v Praze v roce 1768 s Walburgou Krakovskou z Kolovrat (1751–1794), dcerou nejvyššího dvorského sudího hraběte Prokopa Krakovského z Kolovrat. Z manželství se narodilo šest synů, prvorozený Prokop II. a čtvrtý Jan následovali otce v kariéře ve státních úřadech a založili dvě rodové větve, manětínskou a chyšskou. Pátý syn Maxmilián (1776–1809) sloužil v armádě a za napoleonských válek padl v bitvě u Wagramu. Druhou manželkou Prokopa I. byla hraběnka Marie Ulrika z Falkenhaynu (1765–1852), pozdější nejvyšší hofmistryně císařovny Karolíny Augusty.\n\n"}
{"id": "1254844", "url": "https://cs.wikipedia.org/wiki?curid=1254844", "title": "Tom Edur", "text": "Tom Edur\n\nThomas „Bomber“ Edur (* 18. listopadu 1954) je bývalý estonsko-kanadský hokejový obránce.\n\nEdur byl vybrán klubem Boston Bruins ve třetím kole draftu NHL v roce 1974, 54. celkově, i když jeho profesionální debut byl v lize spravované World Hockey Association u týmu Cleveland Crusaders. Po třech sezónách v WHA, Edur vstoupil do NHL s Colorado Rockies.\n\nV červenci 1978 ve věku 24 let, po pouhých dvou sezónách v NHL (s Colorado a Pittsburgh Penguins), Edur odešel z profesionálního hokeje.\n\nEdur byl později draftován Edmontonem Oilers, když odešel z WHA kvůli NHL, nicméně, on opět odmítl možnost se stát znovu profesionálním hokejistou a věnoval se plným časem činnosti Svědků Jehovových. Momentálně slouží jako člen výboru pobočky v estonské pobočce svědků Jehovových.\n\n"}
{"id": "1254849", "url": "https://cs.wikipedia.org/wiki?curid=1254849", "title": "Für Danzig", "text": "Für Danzig\n\nPíseň Für Danzig (česky Gdaňsku) byla oficiální hymnou Svobodného města Gdaňsk během let 1920 až do roku 1939, kdy bylo Svobodné město Gdaňsk přidruženo do Velkoněmecké říše. Po roce 1939, byla nahrazena v Gdaňsku německou hymnou \"Das Lied der Deutschen\" a písní Horst-Wessel-Lied.\n\n"}
{"id": "1254852", "url": "https://cs.wikipedia.org/wiki?curid=1254852", "title": "Posel budoucnosti", "text": "Posel budoucnosti\n\nPosel budoucnosti ( ) je americký postapokalyptický výpravný velkofilm z roku 1997, který produkoval, režíroval a ztvárnil v něm hlavní roli Kevin Costner.\n\nPříběh filmu se odehrává ve Spojených státech amerických roku 2013. Země je zpustošena válkou, v níž byly patrně použity jaderné zbraně. Lidé přežívají v izolovaných skupinkách v osadách podobných jako kdysi na divokém západě. Svět se snaží ovládat prostřednictvím svojí armády Holnistů diktátor Bethlehem bezcitnou tyranií. Na scéně se ocitne bezejmenný muž, který jako tajemný tulák putuje se svým mezkem krajinou a živí se hraním Shakespearových her. Při předvádění jedné z nich je zrekrutován do armády Holnistů. Povede se mu ale utéct a schová se do poštovního auta, kde nalezne mrtvého pošťáka a oblékne si jeho uniformu. Když prijde do městečka Pineview, všichni si ho jako poštovního úředníka považují. Ocitá se v roli symbolu zaniklých ideálů demokracie a svobody. Vydává se za poštovního úředníka obnovené vlády Spojených států a mezi lidmi ožívá naděje, víra v jednotu a optimismus. Pošťák se postaví Bethlehemově zlovůli a stává se lidovým hrdinou, okolo kterého koluje spousta legend. Jednotlivé kmeny k pošťákovi shlížejí s nadějí a respektem.\nPřed vydáním filmu byly vysílány filmové upoutávky, ale publikum příliš nezaujaly a několikrát tak musely být předělávány. Po vydání ho kritika odsoudila a diváci se do kin nehrnuli. Film utržil pouhých 18 milionů USD při nákladech 80 milionů. Na Zlatých malinách film získal hned pět cen – za nejhorší film, herce v hlavní roli, režii, scénář a původní píseň. Na druhou stranu film uspokojil autora předlohy Davida Briana, který označil Costnera za ideálního představitele.\n"}
{"id": "1254854", "url": "https://cs.wikipedia.org/wiki?curid=1254854", "title": "Deafheaven", "text": "Deafheaven\n\nDeafheaven je americká metalová skupina založená roku 2010 v San Francisku. Původními členy skupiny jsou zpěvák George Clarke a kytarista Kerry McCoy, kteří společně nahráli a 1. června 2010 vlastním nákladem vydali demoalbum skupiny. Po vydání dema se počet členů skupiny rozrostl na pět, v závěru roku 2010 pak skupina zahájila spolupráci s vydavatelstvím Deathwish Inc. a v dubnu následujícího roku vydala své první studiové album, \"Roads to Judah\". Druhé studiové album, \"Sunbather\", skupina nahrála opět v původním dvoučlenném složení, rozšířeném o nového bubeníka Daniela Tracyho. Album \"Sunbather\" bylo vydáno roku 2013 a setkalo se s nadšenými reakcemi hudebních kritiků, agregátor Metacritic jej prohlásil nejlépe hodnoceným hudebním albem roku a prvním metalovým albem, které zde kdy tohoto úspěchu dosáhlo. Počet členů skupiny se od roku 2013 po příchodu dalších dvou nových hudebníků ustálil na pěti. Roku 2015 vyšlo třetí studiové album skupiny, \"New Bermuda\".\n\nHudební styl skupiny byl časopisem Rolling Stone označen za „hranice posouvající směs black metalu, shoegaze a post-rocku“. Dle kytaristy McCoye je hudba skupiny ovlivněna i dalšími hudebními styly, včetně alternativního rocku a raného thrash metalu. McCoy taktéž prohlásil, že se Deafheaven nepovažují za black metalovou skupinu, pouze za skupinu ovlivněnou tímto žánrem, která se svým charakterem, estetikou i zvukem od typických blackmetalových skupin odlišuje.\n\n"}
{"id": "1254857", "url": "https://cs.wikipedia.org/wiki?curid=1254857", "title": "Římskokatolická farnost Vyšehorky", "text": "Římskokatolická farnost Vyšehorky\n\nŘímskokatolická farnost Vyšehorky je územní společenství římských katolíků v děkanátu Zábřeh s farním kostelem Všech svatých.\n\nPrvní písemná zmínka o kostele je z roku 1369. Kostel byl vystavěn na čtvercovém půdorysu už v první polovině 13. století v románském slohu s gotickými prvky a sloužil jako kaple zdejšího panského dvora. V roce 1529 byla k jižní zdi hlavní lodi přistavěna kaple. Počátkem 18. století byla provedena barokní úprava portálu a oken, roku 1800 byla přistavěna nová sakristie.\nV červenci 1957 do kostela uhodil blesk a následný požár zničil jeho dřevěné části, tj. střechy a nadstavbu zvonice a zasáhl také prakticky všechen vnitřní inventář. Rekonstrukce kostela započala v polovině 60. let, skončila roku 1997.\n\nAdministrátorem je od devadesátých let 20. století P. Mgr. František Lízna, SJ.\nKaždoročně se ve farnosti koná tříkrálová sbírka, v roce 2016 se při ní vybralo ve Vyšehorkách 5 800 korun.\n\n"}
{"id": "1254858", "url": "https://cs.wikipedia.org/wiki?curid=1254858", "title": "Andrea Hauer", "text": "Andrea Hauer\n\nAndrea Hauer (* 7. září 1994 Praha) je česká herečka, zpěvačka a tanečnice.\n\nVystudovala Základní školu U Santošky v Praze. V roce 2010 začala studovat na Konzervatoři a Vyšší odborné škole Jaroslava Ježka obor Muzikálové herectví. Zde po šesti letech studia, v roce 2016, úspěšně absolvovala. Na konzervatoři chodila na herecké semináře s Jozefem Bednárikem. Spolu se spolužáky účinkovala v ročníkových představeních Broadway plná muzikálů (2011, režie: Libor Vaculík) a Chorus Line (2013-2015, režie: Denisa Nová), které se konaly v Divadle Broadway.\n\nAndrea Hauer se zpěvu věnuje od osmi let. Je vítězkou několika celorepublikových pěveckých soutěží (např. Česko zpívá, Karlovarský hlas, Slavíci ve školní lavici v Brně, Talent 2006 aj.) a finalistkou Czechtalent Zlín. V roce 2006 byla hostem pořadu Uvolněte se, prosím, kde si zazpívala s Davidem Krausem.  Je laureátkou ceny Zlatý oříšek, kterou získala za své pěvecké dovednosti. Od roku 2017 zpívá spolu s Petrem Kutheilem v jeho kapele Loď.\n\n\n\nV roce 2007 získala za své pěvecké dovednosti cenu Zlatý oříšek. Vyvrcholení této soutěže je tradičně zakončeno televizním a rozhlasovým finále, které každoročně na Nový rok vysílají Česká televize a Český rozhlas. Díky tomuto ocenění měla možnost zazpívat si v několika televizních pořadech (Střepiny, Dobré ráno, Věříš si?) a účinkovat v dětském pořadu Hřiště 7 s Martinem Dejdarem\n\nV 5. ročníku konzervatoře, v roce 2015, uspořádala spolu se svými pěti spolužáky (Janem Fantou, Richardem Pekárkem, Denisou Šubrtovou, Pavlem Klimendou a Martinem Holcem) koncert s názvem Děkujeme!, který se konal v pražském divadle Ponec. O rok později společně uspořádali pod názvem Já půjdu dál hned dva koncerty v divadle Royal. V roce 2017, konkrétně 17. června, se uskutečnil další galakoncert Já půjdu dál.\n\nOd roku 2017 je členkou kapely Loď Petra Kutheila, s níž pravidelně koncertuje.\n"}
{"id": "1254859", "url": "https://cs.wikipedia.org/wiki?curid=1254859", "title": "Poslední valčík", "text": "Poslední valčík\n\nPoslední valčík (v anglickém originále \"The Last Waltz\") je americký hudební film. Jde o záznam rozlučkového koncertu skupiny The Band, který se odehrál dne 25. listopadu 1976 v sanfranciském sále Winterland Ballroom. Vedle záznamů z koncertu snímek obsahuje také rozhovory s hudebníky. Režisérem filmu byl Martin Scorsese. Kromě členů skupiny se koncertu účastnila řada hostů, mezi nimiž byli například Bob Dylan, Neil Young, Ringo Starr, Eric Clapton a Van Morrison. Film měl premiéru 26. dubna 1978. Roku 2002 byl uveden na DVD.\n\n"}
{"id": "1254860", "url": "https://cs.wikipedia.org/wiki?curid=1254860", "title": "Riesa", "text": "Riesa\n\nRiesa (hornolužicky: \"Ryzawa, Rěža\", česky zastarale \"Řezov\") je velké okresní město v zemském okrese Míšeň v Sasku, v Německu. Město leží na Labi, přibližně 40 km severozápadně od Drážďan. Má obyvatel.\n\nNázev \"Riesa\" je odvozen od slovanského \"Riezowe\". Tento název, romanizovaný jako \"Rezoa\", se poprvé objevil v  říjnu 1119 v dokumentu papeže Kalixta II.\n\nMěsto drží jedno prvenství - mezi ním a městem Lauchhammer bylo jako mezi prvními na světě nainstalováno 110 kV elektrické vedení. Stalo se tak v roce 1912. Mezi lety 1952 a 1994 byla Riesa sídlem okresu.\n\nV 80. letech byla Riesa hlavním velitelstvím 9. tankové divize skupiny sovětských vojsk v Německu.\n\nMěsto rostlo od začátku 20. století v důsledku industrializace. Populace klesla po znovusjednocení Německa v roce 1990. Místní ocelárny ukončily svůj provoz a počet obyvatel klesl z 52 000 na 32 000.\n\nRiesa je partnerským městem s:\n\n\n\n\n\n\n"}
{"id": "1254862", "url": "https://cs.wikipedia.org/wiki?curid=1254862", "title": "Historie české komunity v Baltimoru", "text": "Historie české komunity v Baltimoru\n\nHistorie české komunity v Baltimoru sahá až do poloviny 19. století. Tisíce přistěhovalců z Čech přišlo do východního Baltimoru na konci 19. a na počátku 20. století. Postupně se stali důležitou součástí baltimorského etnického a kulturního dědictví. České komunity založily řadu kulturních institucí, aby se zachoval český původ, včetně odkazů na římskokatolickou církev, vznikly také festivaly, jazyková škola a založen byl i hřbitov. Populačního vrcholu dosáhla česká komunita na konci 19. století a na začátku 20. století, kdy se Baltimore stal domovem 12 až 15 tisíc lidí původem z Čech. Populace začala klesat v průběhu druhé poloviny 20. století, kdy se česká komunita asimilovala a mnoho Čechoameričanů se přestěhovalo na předměstí Baltimoru. Počátkem 90. let 20. století již byla bývalá česká komunita ve východním Baltimoru značně rozptýlena.\n\nV roce 1870 žilo v Baltimoru přibližně 1000 českých katolíků. Během desetiletí tento počet vzrostl na více než 5000. Přímo v roce 1870 přišlo do Baltimoru 766 lidí, kteří se narodili ještě v Čechách, což dělalo tuto oblast třetím největším zdrojem imigrantů v Baltimoru po lidech ze Spojeného království Velké Británie a Irska a z Německa.\n"}
{"id": "1254865", "url": "https://cs.wikipedia.org/wiki?curid=1254865", "title": "Filicida", "text": "Filicida\n\nFilicida či filicidia je úmyslný čin rodiče zabíjení svého vlastního dítě. Slovo označující zabití svého dítěte pochází z latinského slova \"filius\" znamenající \"syna\" nebo \"filia\" znamenající \"dceru\" a příponu \"-cide\" znamenající \"zabíjení\", \"vraždu\" nebo \"způsobení smrti\". Zabití svého dítěte se může vztahovat jak na rodiče, který zabil syna či dceru i na trestný čin, že rodič takové zabití připustil.\n\nNěkdy se rozlišuje neonaticida – vraždění novorozenců do 24 hodin od porodu, které se nejčastěji děje ze strany matky; filicidou se pak myslí zabití staršího dítěte, které je pravděpodobnější ze strany otce.\n"}
{"id": "1254869", "url": "https://cs.wikipedia.org/wiki?curid=1254869", "title": ".expert", "text": ".expert\n\n.expert je internetová generická doména nejvyššího řádu.\n\n\n"}
{"id": "1254871", "url": "https://cs.wikipedia.org/wiki?curid=1254871", "title": "Jesus", "text": "Jesus\n\nJesus, Jesús či Jésus (varianty jména Ježíš) může označovat:\n\n\n\n\n"}
{"id": "1254872", "url": "https://cs.wikipedia.org/wiki?curid=1254872", "title": "Ježíš (rozcestník)", "text": "Ježíš (rozcestník)\n\nJežíš může označovat:\n\n"}
{"id": "1254876", "url": "https://cs.wikipedia.org/wiki?curid=1254876", "title": "Allan Williams", "text": "Allan Williams\n\nAllan Richard Williams (17. března 1930 Bootle – 30. prosince 2016) byl bývalý podnikatel, promotér, původní jednatel a první manažer skupiny The Beatles.\n\nOsobně v roce 1960 řídil dodávku ve které vzal mladou kapelu Beatles do Hamburku, kde ukázal své podnikatelské zkušenosti, které uvedly skupinu Beatles na světovou scénu.\n\nV roce 1957 založil klub Jacaranda ve městě na severozápadě Anglie.\n\nS legendární kapelou Beatles tehdy ještě ve složení John Lennon, Paul McCartney, George Harrison, Pete Best a Stuart Sutcliffe spolupracoval až do roku 1961.\n\n"}
{"id": "1254880", "url": "https://cs.wikipedia.org/wiki?curid=1254880", "title": "Angolské letectvo", "text": "Angolské letectvo\n\nForça Aérea Nacional (Národní letecké síly, zkratkou FAN) je letectvo ozbrojených sil Angoly.\n\nVzniklo 21. ledna 1976 pod názvem Força Aérea Popular de Angola/Defesa Aérea e Antiaérea (\"Lidové vzdušné síly Angoly/vzdušná a protivzdušná obrana\", zkratkou FAPA/DAA) na základě části strojů a pozemní infrastruktury bývalé 2. letecké oblasti (Angola a Svatý Tomáš a Princův ostrov) Portugalského letectva, zanechaných na území Angoly poté, co země získala nezávislost na Portugalsku. Pod sovětským a kubánským vlivem následně FAPA/DAA přijala organizační strukturu a výzbroj po vzoru zemí Varšavského paktu. V roce 2007 změnilo angolské letectvo oficiálně svůj název na \"Força Aérea Nacional\".\n\nTabulka obsahuje přehled letecké techniky Angolského letectva podle Flightglobal.com.\n"}
{"id": "1254883", "url": "https://cs.wikipedia.org/wiki?curid=1254883", "title": "Farní sbor Českobratrské církve evangelické v Chocni", "text": "Farní sbor Českobratrské církve evangelické v Chocni\n\nFarní sbor Českobratrské církve evangelické v Chocni je sborem Českobratrské církve evangelické v Chocni. Sbor spadá pod Chrudimský seniorát.\n\nFarářkou sboru je Hana Schusterová, kurátorem sboru Pavel Trkal.\n\n\n"}
{"id": "1254884", "url": "https://cs.wikipedia.org/wiki?curid=1254884", "title": "Gerhard Roth", "text": "Gerhard Roth\n\nGerhard Roth (* 24. června 1942, Štýrský Hradec) je rakouský prozaik, dramatik a scenárista. V roce 2016 obdržel Velkou rakouskou státní cenu za literaturu.\n\nJe jedním ze tří synů lékaře Emila Rotha a jeho ženy Erny, zdravotní sestřičky. Po maturitě v roce 1961 se, dle přání rodičů, rozhodl stát se také lékařem, avšak studium medicíny na univerzitě v Grazu roku 1967 přerušil. Následující dekádu se živil např. jako programátor, aby si vedle psaní vydělal na živobytí.\n\nSpisovatelem na volné noze je od roku 1978. V jeho dílech je tématizována např. lidská osamělost. \n\n\n"}
{"id": "1254886", "url": "https://cs.wikipedia.org/wiki?curid=1254886", "title": "Štědrá (tvrz)", "text": "Štědrá (tvrz)\n\nŠtědrá je zaniklá tvrz ve stejnojmenné vesnici v okrese Karlovy Vary. Dochovalo se z ní rozsáhlé tvrziště obehnané příkopy. Ačkoliv bývá lokalita tradičně považována za tvrz, zařadil ji Tomáš Durdík mezi hrady. Od roku 1964 jsou zbytky tvrze chráněny jako kulturní památka.\n\nPrvní písemná zmínka o vesnici pochází z roku 1239, kdy jsou uváděni Vít a Vícemil ze Štědré. Dalším známým majitelem byl Heřman ze Štědré, který roku 1321 prodal část svého majetku chotěšovskému klášteru. Poté se odstěhoval do Zhořce a vesnice zůstala jeho příbuznému Přibyslavovi, který patřil ke služebníkům krále Jana Lucemburského a mezi organizátory kolonizace okolní krajiny. Jeho potomkem byl snad Setěch, který zemřel v roce 1354. Ve stejné době byl založen sousední Štědrý hrádek. Štědrou okolo roku 1360 vlastnili Litold, Fridrich a Heřman, ale brzy poté ji spolu se Štědrým hrádkem a Borkem koupili Boršové z Rýzmburka. Centrem nového panství se stal Štědrý hrádek, a sídlo ve Štědré zaniklo.\n\nStaveništěm tvrze se stal nepříliš vhodný táhlý svah. Dochované tvrziště má obdélný půdorys s rozměry 65 × 90 metrů. Ze tří stran ho obklopuje příkop a částečně zachovalý vnější val.\n\nNepřístupné tvrziště se nachází na soukromých zahradách za domem čp. 21.\n\n\n"}
{"id": "1254889", "url": "https://cs.wikipedia.org/wiki?curid=1254889", "title": "Rohrendorf bei Krems", "text": "Rohrendorf bei Krems\n\nRohrendorf bei Krems je obec v Rakousku ve spolkové zemi Dolní Rakousy v okrese Krems-Land.\n\nRohrendorf bei Krems se nachází ve spolkové zemi Dolní Rakousy v regionu Waldviertel. Leží na východ v bezprostřední blízkosti okresního města Kremže. Rozloha území obce činí 9,78 km², z nichž 1,6% je zalesněných.\nÚzemí obce Rohrendorf bei Krems se skládá ze tří částí:\n\nObecní zastupitelstvo se skládá z 21 členů. Od komunálních voleb v roce 2015 zastávají následující strany tyto mandáty:\nNynějším starostou obce Rohrendorf bei Krems je Gerhard Tastl ze strany ÖVP.\n\n"}
{"id": "1254893", "url": "https://cs.wikipedia.org/wiki?curid=1254893", "title": "Morohivka", "text": "Morohivka\n\nMorohivka ( ) je vesnice ve Radomyšlském rajónu Žytomyrské oblasti na Ukrajině. Podle sčítání lidu z roku 2001 měla vesnice 29 obyvatel s hustotou zalidnění 138,76 obyvatele na km² a se stoprocentním podílem ukrajinské národnosti.\n"}
{"id": "1254902", "url": "https://cs.wikipedia.org/wiki?curid=1254902", "title": "Brazilské námořní letectvo", "text": "Brazilské námořní letectvo\n\nBrazilské námořní letectvo () je letecká složka námořnictva Brazílie. Kromě protiponorkových vrtulníků disponuje i letouny operujícími z paluby letadlové lodi NAe \"São Paulo\".\nPočátky námořního letectva v Brazílii sahají až k roku 1916, ale roku 1941 bylo tehdejší námořní letectvo (\"Aviação Naval\") sloučeno se vzdušnými silami Brazilské armády (\"Aviação Militar\") do Brazilského letectva (\"Força Aérea Brasileira\") coby nezávislé složky brazilských ozbrojených sil. V roce 1952 došlo k obnovení velitelství námořního letectva (\"Diretoria de Aeronáutica da Marinha\") a námořnictvo plánovalo provozovat vlastní letadla z paluby letadlové lodi NAeL \"Minas Gerais\", zakoupené v roce 1956. Došlo však ke kompetenčním sporům s letectvem, které v roce 1965 skončily rozhodnutím dle nějž bylo námořnictvu povoleno provozovat vrtulníky, ale palubní letouny podléhaly pravomoci letectva. Zpět pod velení námořního letectva přešly letouny až po rozhodnutí prezidenta Brazílie v roce 1998.\n\n"}
{"id": "1254903", "url": "https://cs.wikipedia.org/wiki?curid=1254903", "title": "Zascenki", "text": "Zascenki\n\nZascenki ( ) jsou vesnice ve Drybinském rajónu Mohylevské oblasti v Bělorusku. Vesnice měla 17 obyvatel v roce 2008, 34 v roce 1999.\n"}
{"id": "1254905", "url": "https://cs.wikipedia.org/wiki?curid=1254905", "title": "Avro 519", "text": "Avro 519\n\nAvro 519 byl britský prototyp bombardéru, vzniklý v roce 1916 vývojem z plovákového letounu Avro 510.\n\nJednalo se o konvenční dvouplošník s dvoukomorovým systémem mezikřídelních vzpěr a výrazně větším rozpětím horního křídla. Plováky byly nahrazeny kolovým podvozkem ostruhového typu s ližinou mezi nohami hlavního podvozku, křídla byla řešena jako sklopná a letoun byl opatřen svislou ocasní plochou stejného typu jakou užívalo Avro 504B. Počátkem roku 1916 byly Royal Naval Air Service objednány dva jednomístné prototypy, poháněné kapalinou chlazeným motorem Sunbeam Nubian o výkonu 150 hp (112 kW). Tato zakázka byla brzy následována objednávkou Royal Flying Corps na dva dvoumístné prototypy poháněné motorem Sunbeam o výkonu 225 hp (168 kW).\n\nPrvní z exemplářů dvoumístné varianty nesl označení Avro 519A, zatímco druhý, který se ještě podstatněji odlišoval novými nosnými plochami se zvětšeným rozpětím horního i dolního křídla, u obou stejným, ve snaze zlepšit stoupavost typu, obdržel typové označení výrobce Avro 522. \n\nStroje byly užívány pouze ke zkouškám, a nikdy nebyly operačně nasazeny. Poslední z nich se na letišti ve Farnborough vyskytoval ještě v dubnu 1917. \n\nPodle některých pramenů se v dvacátých letech ve výzbroji 2. peruti Royal Canadian Air Force vyskytl jeden exemplář označený Avro 522A.\n\nÚdaje dle publikace \"Avro Aircraft since 1908\"\n\n\n\n\n\n"}
{"id": "1254906", "url": "https://cs.wikipedia.org/wiki?curid=1254906", "title": "Nieuport 14", "text": "Nieuport 14\n\nNieuport 14 byl dvouplošný průzkumný letoun vyráběný ve Francii v době první světové války. Po jeho zasazení do bojů začalo být zřejmé, že typ nedosahuje požadovaných výkonů a proto byl brzy stažen z prvoliniové služby a užíván jako cvičný.\n\nTyp byl vyvinut v létě 1915 v odpověď na požadavek \"Aéronautique militaire\" na dvoumístný průzkumný stroj disponující akčním rádiem 300 km s nákladem pum. Konstrukce firmy Nieuport byla založena na jejím průzkumném typu Nieuport 12, s prodlouženým trupem, vyvažujím hmotnost řadového motoru Hispano-Suiza 8A, a zvětšeným rozpětím křídel, která byla opatřena dalším párem mezikřídelních vzpěr ve tvaru písmene „V“. Rozpětí horního křídla bylo větší než spodního, jak bylo u tehdejších typů firmy obvyklé.\nKapalinové chladiče typu Hazet byly umístěny na bocích trupu. \nOsádka stroje měla stanoviště ve společném kokpitu tandemového uspořádání, u prototypu seděl pilot vzadu a pozorovatel na předním sedadle, ale u sériových strojů bylo jejich rozmístění obráceno a pozorovatel v nich současně obsluhoval kulomet Lewis na lafetě Étévé.\n\nZakázka na prvních šest kusů byla zadána v listopadu 1915. \n\nTři Nieuporty 14 byly upraveny pro účely zkoušek: jeden s výřezy ve spodním křídle majícími zlepšit výhled osádky směrem dolů a motorem Lorraine-Dietrich 8A o výkonu 180 hp (134,2 kW), další s motorem Hispano-Suiza o výkonu 150 hp (111,85 kW) a třetí s motorem Hispano-Suiza o výkonu 220 hp (160 kW) a horním křídlem srpkovitého tvaru.\n\nPo neúspěchu letounu v bojové úloze byly vyrobené kusy upraveny na cvičné stroje Nieuport 14 D.2 a Nieuport 82 D.2.\n\nDalším zvětšením rozměrů původní konstrukce vznikl prototyp bombardéru Nieuport 15.\n\nSériové stroje se u francouzských leteckých jednotek objevily na jaře roku 1916, a před koncem roku jich na frontě u několika různých letek, kde nahrazovaly stárnoucí stroje Voisin, sloužilo okolo dvaceti kusů. Kromě nedostatečných výkonů, zjištěných brzy po nasazení letounu do akcí, se typ potýkal i s problémy s nedostatečně účinnými chladiči. Během podzimu pak byl letoun stažen z první linie a pod označením Nieuport 14 École předán výcvikovým jednotkám. Úpravou později vznikla specializovaná cvičná varianta s dvojím řízením a rotačním motorem Le Rhône o výkonu 80 hp Nieuport 14 D.2. Na jejím základě poté vznikl dále zdokonalený cvičný typ Nieuport 82 D.2, přezdívaný \"Grosse Julie\" („Těžká Julie“), který se vyznačoval plochou křídel zmenšenou na 28 m² a pomocným párem podvozkových noh majícím zamezit možnost převrácení letounu na nos při vzletu a přistání.\n\nO typ původně projevila zájem i britská \"Royal Naval Air Service\", která objednala 50 exemplářů, ale zakázka nebyla realizována. Jediným zahraničním uživatelem se stala Brazílie, která získala sedm kusů Nieuportu 82, jež do roku 1924 užívala k výcviku ve Škole vojenského letectva (\"Escola de Aviação Militar\").\n\n\n\nÚdaje platí pro variantu Nieuport 14 A.2\n\n\n\n\n"}
{"id": "1254907", "url": "https://cs.wikipedia.org/wiki?curid=1254907", "title": "Nieuport 15", "text": "Nieuport 15\n\nNieuport 15 byl prototyp bombardéru postavený ve Francii v době první světové války. Vzhledem k neuspokojivým výkonům nebyl sériově vyráběn ani přijat do služby.\nPrototyp nového bombardéru, založený na konstrukci typu Nieuport 14, vznikl v létě 1916, a v listopadu téhož roku byl připraven k letovým zkouškám.\n\nJednalo se o jedenapůlplošník s dvoukomorovým systémem mezikřídelních vzpěr ve tvaru písmene „V“ mezi nestupněnými křídly a nově navrženými vodorovnými ocasními plochami s výškovými kormidly srdčitého tvaru. Pohonnou jednotku představoval dvanáctiválcový vidlicový motor Renault 12F s vertikálními trubkovými chladiči Hazet na bocích trupu.\n\nBěhem letových zkoušek byly zjištěny nevyhovující vlastnosti ovládacích prvků a podvozku a Francouzské armádní letectvo bombardér odmítlo a koncem prosince jej prohlásilo za zastaralý. V září 1916 o typ projevila zájem britská \"Royal Naval Air Service\", která objednala 10 kusů v dvoumístné verzi a 60 v jednomístném provedení, v září 1916 jim předběžně přidělila sériová čísla N5560-N5599, ale v únoru 1917 byla tato zakázka zrušena, po neuspokojivých výsledcích zkoušek.\n\nZákladní údaje podle publikací \"French Aircraft of the First World War\" a \"Nieuport Aircraft of World War One\"\n\n\n\n"}
{"id": "1254909", "url": "https://cs.wikipedia.org/wiki?curid=1254909", "title": "Pablo Iglesias Turrión", "text": "Pablo Iglesias Turrión\n\nPablo Manuel Iglesias Turrión (* 17. října 1978 Madrid) je španělský politik, který je zakladatelem a od roku 2014 generálním tajemníkem hnutí Podemos.\nPochází z tradičně levicově orientované rodiny, ve čtrnácti letech vstoupil do mládežnické organizace Komunistické strany Španělska. Vystudoval práva na Universidad Complutense v Madridu, na Boloňské univerzitě získal titul Ph.D. v politologii a na European Graduate School ve Švýcarsku Master of Arts v oboru filmové a mediální vědy. Působí jako čestný profesor politických věd na Universidad Complutense, spolupracuje s levicovým think tankem Fundación Centro de Estudios Políticos y Sociales a vystupuje jako komentátor na internetové televizi \"La Tuerka\", psal také pro noviny \"Público\", které roku 2012 zanikly. V lednu 2014 stál u zrodu antiglobalizačního hnutí Podemos, za které byl v červnu téhož roku zvolen do Evropského parlamentu. Byl členem frakce Evropská sjednocená levice a Severská zelená levice a pracoval ve výboru pro zahraniční záležitosti, v listopadu 2015 mandát složil a soustředil se na kampaň ke španělským parlamentním volbám, v nichž byl zvolen poslancem Kongresu. \n\n"}
{"id": "1254913", "url": "https://cs.wikipedia.org/wiki?curid=1254913", "title": "Carretera Austral", "text": "Carretera Austral\n\nCarretera Austral (Ruta 7, CH-7) je cesta v jižní části Chile procházející Patagonií. Její začátek se nachází ve městě Puerto Montt a po 1247 kilometrech končí ve Villa O'Higgins. Některé její části jsou zpevněné, avšak velká část má stále štěrkový povrch. Práce na výstavbě silnice byla zahájena v roce 1976 za vlády Augusta Pinocheta. Silnice byla otevřena v roce 1988, roku 1996 se její konec nacházel v Puerto Yungay, přičemž do Villa O'Higgins byla dovedena až roku 2000.\n"}
{"id": "1254918", "url": "https://cs.wikipedia.org/wiki?curid=1254918", "title": "Australské trestanecké osady", "text": "Australské trestanecké osady\n\nAustralské trestanecké kolonie je název jedné z australských památek světového kulturního dědictví UNESCO. Jedná se o soubor 11 lokalit na území států Tasmánie, Nový Jižní Wales, Západní Austrálie a vnějšího teritoria ostrova Norfolk. Australskými trestaneckými koloniemi (téměř 3000 lokalit po celém kontinentu, především v pobřežní části) prošlo přibližně 160 000 odsouzených v období od 80. let 18. století do 60. let 19. století. Vězni byli využíváni pro nucené práce ve prospěch koloniálních projektů. Těchto 11 lokalit přestavuje nejlepší příklady fenoménu masové deportace zločinců a upevňování evropské (britské) koloniální mocnosti za pomoci nucené práce vězňů. \n\nOchrana se týká jedenácti komplementárních míst. Jedná se o jedinečný a rozsáhlý příklad nucené migrace trestanců, kteří byli odsouzeni k přepravě do vzdálených kolonií britské říše; Stejná metoda byla také používána jinými koloniálními státy.\n\nTato místa ukazují různé způsoby, jak odsouzenci sloužili výstavbě koloniálních projektů budov, přístavů, infrastruktury, těžby zdrojů apod. Ukazují životní podmínky trestanců, kteří byli odsouzeni k přepravě daleko od svých domovů, zbaveni svobody a podrobeni nucené práci.\n\nTato doprava a související nucené práce byly prováděny ve velkém měřítku jak pro zločince, tak pro odsouzené za relativně malé trestné činy, jakož i pro vyjádření určitých názorů nebo pro politické oponenty. Vyhoštění do Austrálie se vztahovalo i na ženy a děti od devíti let. Trestanecké stanice jsou svědectvím právní formy trestu, které v 18. a 19. století převládaly ve velkých evropských koloniálních státech, často i po zrušení otroctví.\n\nV rámci koloniálního systému, který byl základem nového osídlení Austrálie, bylo nucené přemístění domorodého obyvatelstva zpět do méně úrodného vnitrozemí a ke vzniku významného zdroje obyvatel evropského původu.\n"}
{"id": "1254919", "url": "https://cs.wikipedia.org/wiki?curid=1254919", "title": "Božena Pacáková-Hošťálková", "text": "Božena Pacáková-Hošťálková\n\nBožena Pacáková-Hošťálková (* 12. března 1946 Rakov) je česká odbornice v oblasti zahradní architektury a publicistka.\n\nAbsolvovala Vysokou školu zemědělskou v Brně, na které v Lednici studovala zahradnický obor. Ve své odborné praxi se věnuje zahradní architektuře a úpravám krajiny. Působila v Bratislavě v tamní památkové péči. Zde také sepsala své první dílo nazvané \"Bratislavské parky\". Následně přešla do projekce v Brně a poté do pražského ústavu památkové péče, ve kterém pracovala do roku 1998. Oblastí jejího působení se staly památkově chráněné pražské zahrady a parky. K roku 1999 pracovala ve Státním ústavu památkové péče v Praze.\n"}
{"id": "1254924", "url": "https://cs.wikipedia.org/wiki?curid=1254924", "title": "Atletika na Letních olympijských hrách 2016 – 400 metrů ženy", "text": "Atletika na Letních olympijských hrách 2016 – 400 metrů ženy\n\nOficiální výsledky běhu na 400 m žen v rámci LOH 2016\n"}
{"id": "1254926", "url": "https://cs.wikipedia.org/wiki?curid=1254926", "title": "Seznam rozhlasových stanic na Slovensku", "text": "Seznam rozhlasových stanic na Slovensku\n\nToto je seznam rozhlasových stanic a rádií vysílajících přes pozemní vysílače, a internet na Slovensku.\n\nVšechny stanice Slovenského rozhlasu jsou součástí 3. (veřejné služby) multiplexu DVB-T.\n\n\nvysílající jen v jednom/více regionech\n\nvysílající  jen v jednom městě\n\nvysílající jen přes internet\n"}
{"id": "1254927", "url": "https://cs.wikipedia.org/wiki?curid=1254927", "title": "Hyacinth Holland", "text": "Hyacinth Holland\n\nHyacinth Holland (16. srpna 1827, Mnichov – 16. ledna 1918, Mnichov) byl německý historik umění a literatury.\n\nByl synem právníka Christopha Hollanda a jeho manželky Karoline Seelové. V roce 1846 složil maturity na Wilhelmově gymnáziu v Mnichově. Na univerzitě ve svém rodném městě začal studovat teologii, ale později přešel k právu a medicíně. Studium umění a literaturu absolvoval v roce 1853 na univerzitě ve Würzburgu.\n\nRoku 1853 debutoval úspěšně jako spisovatel – vydal první svazek \"Geschichte der deutschen Literatur\". Působil na volné noze jako přispěvatel do různých novin a časopisů. Byl aktivní i jako pedagog – sloužil jako soukromý učitel v domácnosti hraběte Arco-Valley. Roku 1865 si vzal v Mnichově vychovatelku Marii Schmittovou (1826–1905). Potkal ji na Ascher’schen Erziehungsinstitut, kde pak až do roku 1911 zastával učitelské místo.\n\nByl v těsném kontaktu s králem Ludvíkem II. Byl nápomocný jako konzultant pro tematické vybavení Neuschwansteinu, Linderhofu a Herrenchiemsee. Osobní znalosti a obrovské množství shromážděného materiálu z něj učinilo jednoho z nejplodnějších bavorských pisatelů nekrologů a autora životopisů. Speciálně pro Allgemeine Deutsche Biographie a \"Biographische Jahrbuch\" napsal řadu článků o bavorských umělcích 19. století, kteří by bez něj zcela upadli v zapomnění. \n\nJeho strýc Benedict von Holland (bratr otce), kněz a pedagog, byl vedoucí královského reformního Hollandea v Mnichově.\n\n"}
{"id": "1254928", "url": "https://cs.wikipedia.org/wiki?curid=1254928", "title": "Martin Mosebach", "text": "Martin Mosebach\n\nMartin Mosebach (* 31. července 1951, Frankfurt nad Mohanem) je německý spisovatel a katolicky smýšlející intelektuál. V roce 2002 se stal laureátem Kleistovy ceny a o pět let později Ceny Georga Büchnera.\n\nNarodil se ve Frankfurtu nad Mohanem v rodině lékaře, na dráhu lékaře se po otci avšak nevydal, jeho mladší bratr ale již ano. Po maturitě na humanistickém gymnáziu vystudoval práva na univerzitě v Bonnu.\n\nSpisovatelem je již od roku 1980. Svůj první román \"Das Bett\" vydal pak o tři roky později.\n\n\n\n"}
{"id": "1254931", "url": "https://cs.wikipedia.org/wiki?curid=1254931", "title": "Zerubábel", "text": "Zerubábel\n\nZerubábel (hebrejsky זְרֻבָּבֶל, z akkadského Zér-Bábili, sémě Babylónu) či Zorobábel (z lat. Vulgáty) je starozákonní postava, vůdce izraelského lidu při návratu z babylonského zajetí. Byl vnukem předposledního judského krále Jójakína a posledním v řadě známých potomků krále Davida. Byl správcem judské provincie perské říše, která po dobytí Babylonu 539 př. n. l. umožnila návrat izraelitů do Judska. Zerubábel postavil druhý jeruzalémský chrám, který nahradil zničený chrám Šalomounův, a veleknězem se stal Jéšua, syn Jósadakův.\n"}
{"id": "1254933", "url": "https://cs.wikipedia.org/wiki?curid=1254933", "title": "Lubomír Oslizlo", "text": "Lubomír Oslizlo\n\nLubomír Oslizlo (* 10. října 1957 Opava) je český hokejista a trenér. Začínal v HC Slezan Opava, roku 1976 přestoupil do prvoligového Zetoru Brno, kde působil čtrnáct sezón, z toho v sedmi byl kapitánem týmu. Odehrál za Brno 533 zápasů, ve kterých vstřelil 63 branek a zaznamenal 101 asistencí, nejlepším ligovým umístěním bylo páté místo v roce 1987. V letech 1978 až 1980 absolvoval vojenskou službu v Dukle Trenčín, na přelomu osmdesátých a devadesátých let krátce působil v zahraničních klubech EHC Straubing (Německo), Kirkcaldy Kestrels (Skotsko) a SG Zoldo (Itálie). Zúčastnil se mistrovství světa juniorů v ledním hokeji 1977, kde s československým týmem na domácí půdě získal třetí místo a byl zvolen do all-stars týmu turnaje. Do seniorské reprezentace nominován nikdy nebyl.\n\nAktivní kariéru ukončil roku 1994 a stal se trenérem. Vedl mládežnické týmy brněnské Komety a českou reprezentaci do 17 let, v Brně pak byl u mužstva dospělých asistentem trenéra a v letech 2002-2003 a 2005-2006 i hlavním koučem, kromě toho trénoval extraligovou Opavu, Senators Rosice, HC Přerov, HKm Zvolen a SHK Hodonín.\nK týmu Komety se vrátil jako asistent trenéra Venery ve \"stříbrné\" sezóně 2011/2012. Po neúspěších mužstva byl během následující sezóny odvolán. \n\nV sezóně 2017/2018 byl asistentem trenéra juniorů Komety, kteří se stali mistry ČR. Od května 2018 se stal členem realizačního týmu u A týmu.\n\n\n \n"}
{"id": "1254935", "url": "https://cs.wikipedia.org/wiki?curid=1254935", "title": "Vlhké tropy Queenslandu", "text": "Vlhké tropy Queenslandu\n\nVlhké tropy Queenslandu (anglicky Wet Tropics of Queensland) je společné označení pro skupinu chráněných oblastí v australském státu Queensland, které byly pod tímto názvem v roce 1988 zapsány na seznam Světového dědictví UNESCO. Souhrnná plocha je 8934 km². Chráněné tropické deštné lesy se táhnou v délce přibližně 450 km po severo-východním pobřeží australského kontinentu v blízkosti Velkého bariérového útesu. Vlhké tropy Queenslandu sestávají z mnoha chráněných území, např národních parků, rezervací, ale i soukromých chráněných území. Nejvýznamnějším městem tohoto regionu je Cairns. \n\nVlhké tropy Queenslandu nebo jen \"Vlhké tropy\" se rozprostírají asi 450 km podél severovýchodního pobřeží Austrálie. Vzhledem k tomu, že zahrnuje 894,420 hektarů převážně tropických deštných pralesů, je tato překrásná oblast mimořádně důležitá pro bohatou a jedinečnou biodiverzitu. Také představuje jedinečné poznatky o ekologických a evolučních procesech, které formovaly flóru a faunu Austrálie, obsahující relikty velkého deštného pralesa Gondwana, který pokrýval Austrálii a část Antarktidy před 50 až 100 miliony lety. Všichni jedineční australští vačnatci a i většina jiných zvířat vznikly v deštných lesních ekosystémech, a jejich nejbližší přežívající příbuzní se vyskytují v mokrých tropech. Tyto živé relikty epochy Gondwana a jejich následná diverzifikace poskytují jedinečný pohled na proces evoluce obecně. Poskytují také důležité informace pro popisování fosilií rostlin a živočichů nacházejících se jinde v Austrálii a o vývoji australské sklerofylní flóře a fauně zvláště. \n\nTato oblast podporuje tropické deštné pralesy ve svých zeměpisných a klimatických polohách a na rozdíl od většiny ostatních sezónních tropických stále zelených rovinných lesů, musí čelit obdobím sucha a častým cyklónům. Mnohé z charakteristických rysů mokrých tropů se týkají mimořádně vysokých, avšak pouze sezónních srážek, dále rozmanitého terénu a prudkých ekologických přechodů. Kromě své rozmanitosti života jsou Vlhké tropy také uznávány jako oblast, která má jedinečné scenérie, přírodní půvab a nádhernou rozsáhlou krajinu.\n\n"}
{"id": "1254939", "url": "https://cs.wikipedia.org/wiki?curid=1254939", "title": "Hydraulic Press Channel", "text": "Hydraulic Press Channel\n\nHydraulic press channel je vědecký Youtube kanál finského experimentátora Lauri Vuohensilta, kde s jeho ženou Anni provádí experimenty, týkající se vysokého tlaku na variaci předmětů s pomocí hydraulického lisu v jejich továrně. Video, které je zviditelnilo byl pokus o přeložení kousku papíru více jak sedmkrát za použití hydraulického lisu. Tento pokus se stal virálním a video vidělo přes 2 miliony lidí v pouhém rozmezí 24 hodin. Lisování věcí s hydraulickým lisem se stalo hitem. 31.12.2016 měl kanál 1 641 000 odběratelů. Jeden z důležitých faktorů popularity tohoto kanálu byl i Lauriho netypický finský přízvuk a jeho reakce plná vzrušení nad neočekávanými výsledky jeho pokusů.\nKanál se také chlubí oceněním zlatého a stříbrného Youtube ocenění, které se obě stala součástí experimentu s hydraulickým lisem.\n\nPřehnutí kousku papíru 7x - video\n"}
{"id": "1254946", "url": "https://cs.wikipedia.org/wiki?curid=1254946", "title": "Rudník (Polsko)", "text": "Rudník (Polsko)\n\nRudník () je vesnice v jižním Polsku ve Slezském vojvodství v okrese Těšín v gmině Hažlach. Leží na území Těšínského Slezska, geomorfologicky je součástí Ostravské pánve. Podle sčítání lidu v roce 2011 zde žilo 451 obyvatel, rozloha obce činí 4,10 km².\n\nPrvní zmínka o obci pochází z roku 1566. Dějiny Rudníku byly úzce spjaté s dějinami Velkých Kunčic. Mezi lety 1608 až 1750 patřila rodu Wilczků, pak Harasovských, a od konce 18. století Larischů. V rakouských sčítáních lidu z konce 19. století se uvádí jako část Velkých Kunčic. V roce 1920 byla spolu s celým východním Těšínskem rozhodnutím Konference velvyslanců připojena k Polsku.\n\nRudník se vyznačuje značným rozptýlením zástavby a nemá jasně vymezený intravilán. Za centrum se označuje nejčastěji křižovatku ulic \"Centralna\", \"Szkolna\" a \"Leśna\", u níž se nachází katolický kostelík z roku 1908 (Kaple Jména Marie), hostinec, hasičská zbrojnice a autobusová zastávka \"Rudnik Centrum\".\n\n"}
{"id": "1254948", "url": "https://cs.wikipedia.org/wiki?curid=1254948", "title": "Carlskrona (P04)", "text": "Carlskrona (P04)\n\nCarlskrona (P04) je oceánská hlídková loď švédského námořnictva. Jedná se o víceúčelové plavidlo. \"Carlskrona\" byla postavena v letech 1980–1983 jako minonoska (s trupovým číslem M04), sloužící sekundárně též jako cvičná loď, mateřská loď minolovek a velitelská loď. Ve službě nahradila minonosku \"Älvsnabben\" (M01). Od roku 2002 plavidlo slouží jako oceánská hlídková loď. Jeho trupové číslo se proto změnilo na P04.\n\nPlavidlo postavila švédská loděnice Karlskronavarvet ve městě Karlskrona. Objednáno bylo 25. listopadu 1977, přičemž stavba byla zahájena o tři roky později. Minonoska byla spuštěna na vodu 28. května 1980 a dne 19. března 1982 byla uvedena do služby.\n\nPosádku tvořilo 180 osob. Pokud byla \"Carlskrona\" použita jako cvičná loď, její posádka byla redukována na 50 osob, které doplnilo 46 instruktorů a 136 kadetů. Byla vybavena dvěma bojovými řídícími centry, z nichž první odpovídalo třídě \"Hugin\" a druhé třídě \"Norrköping\" (Spica II).\n\nElektroniku k roku 1990 tvořily dva navigační radary, vyhledávací radar Sea Giraffe 50HC, systém řízení palby Nobel-Tech 9LV200 a sonar Simrad SQ-3D/SF. Plavidlo bylo vyzbrojeno dvěma 57mm kanóny Bofors a dvěma 40mm kanóny Bofors. Kapacita min činila 105 kusů. Na zádi je přistávací plocha pro vrtulník. Pohonný systém tvoří čtyři diesely Nohab-Polar F212-D825 o celkovém výkonu 10 560 bhp, pohánějící dva lodní šrouby. Nejvyšší rychlost dosahuje 20 uzlů.\n\nRoku 2002 provedla loděnice Kockums rozsáhlou modernizaci plavidla s hodnotě 200 milionů švédských korun. Do služby se \"Carlskrona\" vrátila 20. prosince 2002. Od dubna do srpna 2010 byla \"Carlskrona\" vlajkovou lodí skupiny plavidel námořních sil EU (EU NAVFOR) nasazených do protipirátské operace Atalanta. Plavidlo následně prodělalo modernizaci, která zlepšila jeho schopnosti plnění protipirátských operací. Do protipirátské mise se loď zapojila také roku 2013. Dne 5. června 2013 se přitom podílela na záchraně 14 indických námořníků, jejichž obchodní plavidlo obsadili piráti.\n\n"}
{"id": "1254951", "url": "https://cs.wikipedia.org/wiki?curid=1254951", "title": "Třída Leeuwin", "text": "Třída Leeuwin\n\nTřída Leeuwin jsou hydrografické výzkumné lodě australského námořnictva. Postaveny byly dvě jednotky této třídy.\n\nObě dvě jednotky této třídy postavila australská loděnice NQEA Australia v Cairns.\n\nJednotky třídy \"Leeuwin\":\nPlavidla jsou vybavena navigačním radarem STN Atlas 9600 ARPA, sonary C-Tech CMAS 36/39, Atlas Fansweep a Atlas Hydrographic Deso. Jsou vyzbrojena dvěma 12,7mm kulomety. Jsou vybavena třemi 9metrovými motorovými výzkumnými čluny Fantome. Na zádi nesou přistávací plochu a hangár pro vrtulník Eurocopter AS 350. Pohonný systém tvoří čtyři diesel-generátory GEC Alsthom 6RK 215 a dva elektromotory Alstom. Lodní šrouby jsou dva. Nejvyšší rychlost dosahuje 14 uzlů. Dosah je 8000 námořních mil při 12 uzlech.\n"}
{"id": "1254952", "url": "https://cs.wikipedia.org/wiki?curid=1254952", "title": "Mistrovství světa v ledním hokeji žen do 18 let 2016", "text": "Mistrovství světa v ledním hokeji žen do 18 let 2016\n\nMistrovství světa v ledním hokeji žen do 18 let bylo deváté mistrovství světa v ledním hokeji žen do 18 let. Konalo se ve dnech 8 – 15 ledna 2016 ve městě St. Catharines, Kanada. Ve finále se po deváté v řadě utkala Kanada a USA. Spojené státy zvítězily 3 : 2 v prodloužení. Švédsko popáté v mistrovství světa žen do 18 let získalo bronzovou medaili.\n\"Všechny časy zápasů jsou uvedeny ve středoevropském čase (UTC +1). Data jsou skutečné místní termíny zápasů, zápasy od 1:30 se tak hrájí po středoevropské půlnoci (v následující den).\"\n\n"}
{"id": "1254954", "url": "https://cs.wikipedia.org/wiki?curid=1254954", "title": "Třída Loire", "text": "Třída Loire\n\nTřída Loire jsou víceúčelové podpůrné lodě stavěné pro francouzské námořnictvo. Jejich francouzské označení je Bâtiments de Soutien et d'Assistance Hauturiers (BSAH). Objednány byly celkem čtyři jednotky této třídy. Budou moci být nasazeny například při logistické podpoře, hlídkování ve výlučné ekonomické zóně, misích SAR, kontrole znečištění, nebo ve výzkumu.\n\nVývoj a stavba dvou jednotek této třídy byla objednána v září 2015 u francouzské společnosti Kership (joint venture loděnic Piriou a DCNS). Součástí kontraktu byla opce na další dvě plavidla, která byla uplatněna v listopadu 2015. Vývoj a stavba plavidel probíhá v loděnici Piriou v Concarneau. DCNS plavidlům poskytne technickou podporu a Kership celý projekt koordinuje. Plavidla měla být dodána v letech 2018–2019. Nakonec byla poslední čtvrtá jednotka zařazena v lednu 2020.\n\nJednotky třídy \"Loire\":\nPlavidla jsou postavena z oceli. Kromě 17 členů posádky jsou na palubě ubikace pro 12 dalších osob. Nákladní paluba bude mít plochu 250m. Plavidla na zádi ponesou jeřáb s nosností 12 tun a dva malé čluny. Budou vybavena pro vlečení dalších lodí a hašení požárů. Pohonný systém tvoří dva diesely o výkonu 2650 kW. Nejvyšší rychlost dosáhne 14 uzlů, dosah bude 5000 námořních mil a autonomie 30 dnů.\n"}
{"id": "1254955", "url": "https://cs.wikipedia.org/wiki?curid=1254955", "title": "Konfeta", "text": "Konfeta\n\nKonfeta je kousek barevného papíru různých tvarů, jaký účastníci zejména rodinných oslav házejí po sobě. Název je z ital. \"confetti\", drobné cukrovinky. V 21. století se konfety vyrábějí i z plastických hmot, často pokovených a lesklých. Užívají se i při veřejných a sportovních oslavách, na plesech a karnevalech.\n\n"}
{"id": "1254956", "url": "https://cs.wikipedia.org/wiki?curid=1254956", "title": "Třída Handalan", "text": "Třída Handalan\n\nTřída Handalan (jinak též třída Spica M) jsou raketové čluny malajsijského námořnictva, které jsou modifikovanou verzí švédské třídy \"Spica\". Celkem byly postaveny čtyři jednotky této třídy.\n\nČtyři raketové čluny této třídy postavila švédská loděnice Karlskronavarvet ve městě Karlskrona. Do služby byly přijaty roku 1979.\n\nJednotky třídy \"Handalan\":\nPlavidla jsou vybavena navigačním radarem Decca, sonarem Simrad SU, systémem řízení palby PEAB 9LV200 a ochranným systémem SUSIE-1. Jsou vyzbrojena jedním 57mm kanónem Bofors, jedním 40mm kanónem Bofors a čtyřmi protilodními střelami MM.38 Exocet. Pohonný systém tvoří tři diesely MTU o celkovém výkonu 10 800 bhp, pohánějící tři lodní šrouby. Nejvyšší rychlost dosahuje 37,5 uzlu. Dosah je 1850 námořních mil při rychlosti 14 uzlů.\n\n"}
{"id": "1254957", "url": "https://cs.wikipedia.org/wiki?curid=1254957", "title": "Bunga Mas Lima (BM5)", "text": "Bunga Mas Lima (BM5)\n\nBunga Mas Lima 5 (BM5) je pomocná loď malajsijského královského námořnictva sloužící jako plovoucí základna. Vznikla přestavbou kontejnerové lodě již nejaký čas využívané k zajištění námořní bezpečnosti. Jedná se o první plavidlo přestavěné na malajsijskou pomocnou loď. Operovat bude zejména ve vodách na východě státu Sabah.\n\nPlavidlo bylo původně postaveno loděnicí Malaysian Marine and Heavy Engineering jako kontejnerová loď s kapacitou 699 TEU. Na vodu bylo spuštěno roku 1997. Vlastníkem a provozovatelem plavidla byla společnost Malaysian International Shipping Corporation (MISC), která jej do června 2009 nechala upravit pro doprovod civilních lodí oblastmi, v nichž operovali piráti. Modernizace zahrnovala mimo jiné rozšíření kajut, instalaci přistávací plochy pro vrtulník a hangáru, instalaci zařízení pro provoz rychlých člunů RHIB. Plavidlo bylo poté nasazeno do protipirátské operace v Adenském zálivu, kde loď od června 2009 do května 2014 eskortovala celkem 415 civilních plavidel. Dále v roce 2011 evakuovala malajsijské studenty z revolucí zasaženého Egypta. Dne 22. ledna 2016 plavidlo převzalo malajsijské královské námořnictvo jako svou pomocnou loď.\n\nKromě 42 členů posádky má ubytovací prostory pro dalších 70 osob (např. vojáků). Plavidlo může poskytovat zásoby malajsijským hlídkovým lodím. Je vybaveno přistávací plochou a hangárem pro vrtulníky typů Eurocopter EC 725 a Sikorsky SH-3 Sea King. Slouží také jako základna pro operace rychlých člunů.\n"}
{"id": "1254958", "url": "https://cs.wikipedia.org/wiki?curid=1254958", "title": "Třída Musytari", "text": "Třída Musytari\n\nTřída Musytari je třída hlídkových lodí malajského královského námořnictva. Postaveny byly dvě jednotky této třídy.\n\nCelkem byly postaveny dvě jednotky této třídy. Zatímco první postavila jihokorejská loděnice Korea SB & Eng. v Pusanu, druhou postavila malajská loděnice Malaysian SY & Eng. v Pasir Gudangu.\n\nJednotky třídy \"Musytari\":\nPlavidla jsou vyzbrojena jedním francouzským dvouúčelovým 100mm kanónem Creusot-Loire Compact a dvěma 30mm kanóny. Jsou vybavena navigačním radarem Decca TM 1226 a vyhledávacím radarem Thales DA-05. Systém řízení palby je typu PEAB 9GA-600. Na zádi se nachází přistávací plocha pro vrtulník, nikoliv však hangár. Pohonný systém tvoří dva diesely SEMT-Pielstick o celkovém výkonu 12720 bhp, pohánějící dva lodní šrouby. Nejvyšší rychlost dosahuje 22 uzlů. Dosah je 6000 námořních mil při rychlosti 20 uzlů.\n"}
{"id": "1254959", "url": "https://cs.wikipedia.org/wiki?curid=1254959", "title": "Třída Hvidbjørnen", "text": "Třída Hvidbjørnen\n\nTřída Hvidbjørnen byly hlídkové fregaty dánského královského námořnictva. V Dánsku byly označeny jako inspekční plavidla. Celkem byly postaveny čtyři jednotky této třídy. Jejich hlavním úkolem bylo hlídkování v okolí Grónska, Faerských ostrovů a v Severním moři. Ze služby byly vyřazeny v letech 1991–1992. Byly to první dánské válečné lodě konstruované pro nesení vrtulníku.\n\nStavba čtyř jednotek této třídy byla objednána roku 1960. Postavila je loděnice Aalborg Vaerft v Aalborgu.\n\nJednotky třídy \"Hvidbjørnen\":\nPlavidla nesla radary CWS-1, NWS-1 a sonar MS-26. Byla vyzbrojena jedním 76mm kanónem a jedním vrhačem hlubinných pum. Později byly doplněny ještě dva 37mm kanóny. Na zádi byla přistávací plocha a hangár pro vrtulník. Nejprve do roku 1982 typu Alouette III a později Lynx. Pohonný systém tvořily čtyři diesely General Motors o výkonu 6400 shp, pohánějící jeden lodní šroub. Nejvyšší rychlost dosahovala 18 uzlů. Dosah byl 6000 námořních mil při rychlosti 13 uzlů.\n"}
{"id": "1254960", "url": "https://cs.wikipedia.org/wiki?curid=1254960", "title": "Damen Interceptor", "text": "Damen Interceptor\n\nDamen Interceptor je lodní třída vysokorychlostních hlídkových člunů vyvinutých nizozemskou loděnicí Damen Group. Mezi jejich úkoly patří hlídkování, pronásledování jiných plavidel, potírání pašeráctví a terorismu. Základními variantami jsou 11metrový Damen Interceptor 1102 (DI 1102) a 15metrový Damen Interceptor 1503 (DI 1503).\n\nDélka trupu 14,57 metrů. Trup je vyroben z kompozitů a nástavba ze slitin hliníku. Kromě šesti členů posádky mohou převážet až 10 dalších osob (při nízkých rychlostech). Pohonný systém tvoří tři diesely Marinediesel Sweden VGT-32, každý o výkonu 373 kW, pohánějící tři lodní šrouby Konrad 660. Nejvyšší rychlost přesahuje 60 uzlů. Dosah je 155 námořních mil při rychlosti 55 uzlů.\n\nDélka trupu 10,97 metrů. Nejvyšší rychlost přesahuje 55 uzlů.\n\n\n\n\n\n"}
{"id": "1254962", "url": "https://cs.wikipedia.org/wiki?curid=1254962", "title": "Namaqualand", "text": "Namaqualand\n\nNamaqualand (psáno také Namakwaland) je region na jihozápadě Afriky o rozloze okolo 440 000 km², rozdělený mezi Namibii a Jihoafrickou republiku. Jmenuje se podle původních obyvatel z khoikhoiského etnika Nama. Ve 21. století tvoří většinu místní populace Afrikánci, největším městem je Springbok.\n\nNamaqualand leží jižně od obratníku Kozoroha podél pobřeží Atlantského oceánu, protéká jím Oranžská řeka, která ho dělí na Velký Namaqualand na severu a Malý Namaqualand na jihu. Krajina je skalnatá a vyprahlá, pouze v období dešťů od srpna do září rozkvetou četné pestrobarevné rostliny, tento úkaz je oblíbenou turistickou atrakcí. Oblast je známá bohatými ložisky diamantů, část Velkého Namaqualandu nazývaná Sperrgebiet byla od roku 1908 uzavřenou oblastí, do níž měli přístup pouze zaměstnanci těžařské firmy De Beers. Pro zachovanou unikátní přírodu zde byl roku 2009 vyhlášen národní park, kde se vyskytuje okolo tisícovky endemických druhů rostlin. Dalšími chráněnými územími jsou Richtersveld (zařazený na seznam Světové dědictví) a Goegap. Významnými ekonomickými aktivitami jsou těžba zlata, mědi a zinku nebo rybolov.\n\n"}
{"id": "1254963", "url": "https://cs.wikipedia.org/wiki?curid=1254963", "title": "Stoletý stařík, který vylezl z okna a zmizel", "text": "Stoletý stařík, který vylezl z okna a zmizel\n\nStoletý stařík, který vylezl z okna a zmizel () je humoristický román švédského spisovatele Jonase Jonassona z roku 2009. Jedná se o první autorovu knihu, ve které na pozadí jednoho dlouhého a nevšedního života zachycuje důležité historické události 20. století s humorem a nadsázkou. Román se hned po uvedení na trh stal bestsellerem a byl přeložen do více než 30 jazyků.\n\nVe švédském domě s pečovatelskou službou se připravuje oslava stých narozenin jednoho z jeho obyvatel — Alana Каrlssona, ale jubilant uteče oknem v přezůvkách a skrývá se neznámo kde. Na nejbližší autobusové zastávce se shodou okolností stává majitelem kufru plného peněz z prodeje drog a odjíždí do neznáma. Uprchlíka pronásledují bandité, a pak i policie a na jeho další cestě za dobrodružstvím mu pomáhají noví přátelé.\n\nKromě pokračování dobrodružného života stoletého Alana Karlssona v současnosti, jsou v románu popsány fantastické minulé epizody z jeho dlouhého života. Z nich vyplývá, že Karlsson pomohl vytvořit atomovou bombu v Los Alamos, spřátelil se s Harry S. Trumanem a generálem Francem, poznal Stalina, Kim Čong-ila, Mao Ce-tunga, Kim Ir-sena, Lyndona Johnsona, Charlese de Gaullea a manželku Čankajška Sung Mej-ling. Zmařil atentát proti Winstonu Churchillovi a byl v zákulisí účastníkem mnoha z klíčových událostí dvacátého století. Setkal se s fyzikem Robertem Oppenheimerem, aktivně se účastnil španělské občanské války, čínské občanské války, zažil přechod přes Himálaj a vězení v Teheránu, pět let strávil v sovětském gulagu ve Vladivostoku, zapletl se do korejské války nebo pouličních nepokojů v Paříži v roce 1968.\n\nAlan Karlsson je stoletý stařík ze švédského městečka poblíž Stockholmu, kde se narodil a kde prožil své stáří. I přes to, že v knize spáchá mnohé zločiny, je tato fiktivní knižní postava považována za kladnou postavu. Alan Karlsson je velmi pozitivní, optimistická, vtipná a extrovertní osobnost po celý svůj život. Jeho vlastnosti a povaha mu získávají mnoho přátel a to včetně slavných osobností, od amerického prezidenta po prodavače ve stánku s občerstvením. Jako malý chlapec rád experimentoval a sám zkoumal svět. Ve svém stáří má už šedé vlasy a není tak hbitý, ale má v sobě pořád toho malého kluka, kterým byl.\n\nV roce 2009 vyšla kniha v audioformátu v přednesu švédského herce Björna Granatha. V roce 2013 vyšla v češtině ve vydavatelství Panteon v interpretaci herce Martina Stránského.\n\nV roce 2013 natočil režisér Felix Herngren podle knižní předlohy stejnojmenný film s Robertem Gustafssonem v hlavní roli. Snímek natočený v mezinárodní koprodukci byl uveden v roce 2014 na Berlínském mezinárodním filmovém festivalu v sekci Berlinale Special.\n\n\n"}
{"id": "1254964", "url": "https://cs.wikipedia.org/wiki?curid=1254964", "title": "Návštěvník (film)", "text": "Návštěvník (film)\n\nNávštěvník (v anglickém originále Groom Lake, na některých trzích jako The Visitor) je americký sci-fi film z roku 2002, který natočil režisér William Shatner, jenž je rovněž autorem námětu a ve snímku si i zahrál. V hlavních rolích se kromě Shatnera objevili také Dan Gauthier a Amy Acker. Film pojednává o mladé dvojici, jež dorazí do amerického pouštního městečka, které je známé jako místo častých pozorování UFO, což místní lidé spojují s blízkou vojenskou leteckou základnou.\n\nMladé Kate diagnostikovali lékaři agresivní formu lupu a oznámili jí, že jí zbývá asi půl roku života. Dívka se společně se svým přítelem Andym vydá na road trip po americkém jihozápadě a míří k moři, kde si chtějí užívat slunce a surfování. Na své cestě dorazí do městečka Lowell uprostřed pouštní Nevady, kde potkají nejrůznější podivíny, kteří se sem sjíždějí, neboť toto sídlo je známé jako místo, kde lze spatřit podivná poletující světla, o nichž si lidé myslí, že se jedná o UFO. Vše je podle místních spojeno s blízkou vojenskou leteckou základnou, nacházející se u vyschlého jezera Groom Lake. Skeptický Andy se s Kate, která věří v něco víc, v nesmrtelný život i možný život mimo Zemi, chtějí utábořit za městem na kopci a pozorovat krásy noční oblohy. Dojde však k nehodě a s převráceným a zničeným autem musí přečkat noc, během níž se Andy vydá pro pomoc ke světelné záři za kopcem, o níž si myslí, že se jedná o farmu.\n\nVojenské základně u Lowellu velí komandér Gossner, jeho vedení se však blíží ke konci, neboť ani v Pentagonu neví přesně, co zde pracovníci dělají. Sám Gossner nechal kolem základny postavit věže s neškodnými laserovými paprsky, které v noci vytváří na obloze světelnou show, různě svítí, poblikávají a pohybují se, čímž vyvolávají mezi civilisty dojem nějakých neznámých létajících předmětů. Ve skutečnosti však pracuje na utajovaném projektu, který je v konečné fázi a který se opravdu týká mimozemšťana, jemuž říkají Adam. Před asi 30 lety cosi ztroskotalo v nedaleké poušti a jeden s vyšetřovatelů si uvědomil, že se jedná o kapalnou formu života. Gossner ve svém projektu vymyslel pro Adama speciální oblek a také znovu postavil jeho loď, aby mohl odletět zpět domů. Sám v jeho obleku prováděl v mimozemském plavidle testovací lety kolem základny, což maskoval právě laserovými věžemi. Při posledním z těchto zkušebních letů vyděsí Andyho, který míří pro pomoc za září vydávanou základnou.\n\nKvůli zranění a možného nočního znásilnění Kate, což mají na svědomí ufologové, kteří si mysleli, že dívka je mimozemšťan, se Andy se svou přítelkyní dostane následující den na kliniku v Lowellu. Kate zde prozradí, že sama viděla nějaké plavidlo, proto je kvůli utajení odvezena na základnu. Andy se společně s Dietzem, majitelem místní čerpací stanice a odtahové služby, dostane na základnu, odkud chce dostat Kate. Dietz však unese Adama v jeho obleku a odvleče jej do města, kde ho ukáže místním obyvatelům. Andy, Kate a Gossner se mimozemšťana vydají zachránit, což se jim podaří a odvezou ho zpět na základnu. Adam ve své lodi odletí a Gossner, který dokončil svůj projekt, předá základnu Hesteru Dealtovi z Pentagonu. Kate prozradí Andymu, že mluvila s Adamem a řekla mu, že nechce zemřít. Mimozemšťan jí odpověděl, že umírá pouze její schránka, nikoliv ona sama – její esence, která má tolik času, kolik bude chtít.\n\n\nNámět filmu o „lásce, která neumírá“ napadl Williama Shatnera po utonutí jeho třetí ženy Nerine v roce 1999, Scénář poté napsal Maurice Hurley. Celkový rozpočet snímku činil 750 tisíc dolarů, natáčení tohoto nízkorozpočtového nezávislého filmu proběhlo v listopadu a prosinci 2000 v Arizoně, především v okrese Cochise County – v okolí měst Bisbee a Douglas. Postprodukce snímku byla dokončena v březnu 2002.\n\nJméno základny (a originální název celého filmu) je odvozeno od skutečné pláně Groom Lake, nacházející se v Oblasti 51.\n\nFilm \"Návštěvník\" měl premiéru 21. září 2002 na Temecula Valley International Film Festivalu. Na DVD byl vydán 7. ledna 2003.\n\nSnímku \"Návštěvník\" je vytýkán scénář a výstavba narativu, kdy řada scén nepřináší pokrok v ději a kdy divák také neví, proč se některé postavy chovají právě tak, jak se chovají. Velmi nízký rozpočet neodpovídá příběhu, který chtěli režisér a scenárista vyprávět. Kritizovány jsou mezery v logice vyprávění a chování postav. Naopak námět o věčné lásce je dobrou myšlenkou a také premisa o kapalném mimozemšťanovi a jeho zvláštní lodi je pro žánr sci-fi neobvyklá. I přes špatnou videokvalitu, související s levnou produkcí z doby kolem roku 2000, byla pochválena byla kamera Maca Ahlberga. Vizuální efekty jsou špatné kvůli nízkému rozpočtu, kterému odpovídá i odpovídající herecká kvalita. Z ní vyčnívá především Amy Acker a ve druhé polovině snímku i „zábavná bizarní chemie“ mezi Danem Gauthierem a Tomem Towlesem. Svým stylem se \"Návštěvník\" blíží béčkovým sci-fi filmům z 50. let 20. století.\n\n"}
{"id": "1254971", "url": "https://cs.wikipedia.org/wiki?curid=1254971", "title": "Dům U Velryby (Kadaň)", "text": "Dům U Velryby (Kadaň)\n\nDům U Velryby (čp. 489) je měšťanský dům v ulici Na Příkopě na Špitálském předměstí v Kadani. Dům má bohatou historii, na jeho místě stávala do obléhání města křižáckými vojsky roku 1421 obranná bašta městského opevnění. Dům je přímo nalepený na hradební pás a je vystavěn na místě, kde býval kameny dlážděný hradební příkop. Od roku 1999 nese jako domovní znamení kamennou Velrybu.\n\nV ulici Na Příkopě, jejíž název je doložen již roku 1357 a která pouze v letech 1948 až 2015 nesla jméno Sokolovská, stojí dům U Velryby (čp. 489), ten je přímo přilepený na městskou hradbu nedaleko od Katova domu (čp. 190). Na jeho místě stávala původně půlkruhová obranná bašta zničená roku 1421 při obléhání města vojsky druhé křížové výpravy. Je pravděpodobné, že se jednalo o onu věž, kde zahynul hrdinnou smrtí rytíř Ojíř z Očedělic, jak nás informuje \"Kronika starého pražského kolegiáta\". V polovině 15. století byl na místě původního hradebního příkopu vystavený dům, jehož majitelem byl kadaňský radní Kašpar z Příkopu, připomínaný roku 1469 jako podporovatel minoritského kláštera svatého Michaela.\n\nV roce 1595 byla v tomto domě zřízena tajná evangelická škola pro zdejší německojazyčné utrakvisty hlásící se k nepovolené Augšpurské konfesi. Roku 1603 je jako tamější pedagog zmiňován Daniel Sander. Brzy poté, co byla Rudolfovým Majestátem z roku 1609 vyhlášena v Českém království svoboda vyznání, prodala utrakvistická farnost tuto starou školu \"„v ulici Na Příkopě pod fortnou“\" sukenkraječi (obchodníku s textiliemi - suknem) Hansovi Florianovi za 90 kop míšeňských grošů. Dům byl během staletí častokrát poničen a několikrát stržen (například po velkém požáru města Kadaně roku 1811). Pokaždé byl však znovu vybudován a svou velikostí se řadil k největším měšťanským domům na Špitálském předměstí. \n\nK roku 1896 je jako jeho majitel uveden Franz Hellmich, jehož manželka Theresia v domě provozovala zelinářství. Zchátralý dům nechal roku 1901 přestavět jeho nový majitel Franz Kiesl, jehož neprovdaná dcera Anna jej vlastnila až do roku 1945. V 50. letech 20. století žil v domě pan Tvrzník, který byl zatvrzelým komunistou. Ten během jednoho z masopustních veselí parodoval na alegorickém voze takzvaný číhošťský zázrak, dokonce vtrhl během bohoslužby do kostela Povýšení svatého Kříže, kde zesměšňoval liturgické úkony. Snad kvůli špatnému svědomí se později Tvrzník v podkroví domu oběsil.\n\nPodle pověstí se vždy počátkem září, kolem svátku Narození Panny Marie, dějí v domě podivuhodné věci. Během noci je možné slyšet různé zvuky, od přehazování kamenů přes tekoucí vodu až po tajemný zpěv. Koncem 14. století se zde v někdejší obranné věži měla scházet komunita valdenských křesťanů, kteří byli krutě pronásledováni inkvizicí. Také dne 8. září 1421 měl ve věži se svými druhy zahynout Ojíř z Očedělic, když se jako jeden z posledních obránců odmítl vzdát své věže. Podle pověsti křižáci, kterým se nedařilo hradební baštu dobýt, ji nakonec podkopali a zapálili. Ojíř z Očedělic v baště se svými druhy uhořel.\n"}
{"id": "1254976", "url": "https://cs.wikipedia.org/wiki?curid=1254976", "title": "Střet u Kadaně 1742", "text": "Střet u Kadaně 1742\n\nStřet u Kadaně 14. října 1742 se odehrál mezi předvojem francouzské armády markýze de Maillebois a císařskými vojsky. Nevelká šarvátka však způsobila následný ústup Francouzů do Bavor, díky čemuž nebyla Praha zcela dobyta francouzskými vojsky a České království zůstalo habsburskou državou.\n\nFrancouzské armádě okupující Prahu bylo na pomoc vysláno další francouzské vojsko o síle 40 tisíc mužů, které vedl Jean-Baptiste Desmartes, markýz de Maillebois. Francouzi táhli Poohřím, přičemž předvoje jejich armády se dostaly v říjnu 1742 do Kadaně. V jejich čele stál hrabě Mořic Saský, který ve službách Francie již 12. října 1742 obsadil Klášterec nad Ohří. Jakmile kadaňští měšťané zjistili, že se k městu blíží armáda sedmi tisíc Francouzů, ihned informovali nejvyššího císařského velitele hraběte [János Ghilány de Lóza|Jána Gilánie]. Ten nechal 14. října 1742 obsadit svými čtrnácti tisíci chorvatskými a dalmatskými husary všechny cesty, hory a kopce kolem Kadaně. Následně došlo u Kadaně ke střetu mezi francouzským oddílem a Giulanyho vojáky. Francouzský předvoj byl poražen. V Kadani se následně usadilo asi sedm tisíc císařských vojáků včetně generálního štábu a 18. října 1742 odtud bylo odvedeno velké množství francouzských vojáků do zajetí. Když se markýz de Maillebois dozvěděl, že se do Krásného Dvora blíží císařská armáda pod vedením Karla Lotrinského, ustoupil do Chebu a později zpět do Bavor.\n\nJeště před předvojem Mořice Saského se s náskokem několika dní pohybovaly francouzské jezdecké hlídky v doprovodu intendančních a ubytovacích důstojníků. Proto se francouzští vojáci objevují v Kadani již 12. října 1742, v době, kdy byl Mořic Saský s vojskem teprve v Rybářích. V kronice františkánského kláštera v Kadani zmiňuje děkan Leopold Roch čtyři francouzské důstojníky, kteří tehdy vyhledali kadaňského primátora a notáře Wenzela Zettlitzera a dvě hodiny s ním pobyli v jeho domě (čp. 11). Poté se porozhlédli po městě a v pozdních večerních hodinách se vydali zpět směrem na Klášterec nad Ohří, aniž by v Kadani zanechali posádku, nebo pokračovali v průzkumu dále směrem na Žatec. Kronika nezaznamenává název tohoto jezdeckého oddílu. Dle \"Campagne de Maréchal de Maillebois en Bohême et Bavarie 1741 et 1742\" se jednalo patrně o eskadronu slavného francouzského pluku de Noailles, či o pověstné Berchenyho husary. \n\nDruhého dne ráno poslal Mořic Saský do Kadaně pěchotní odřad pod velením kapitánů Déjeana, z pluku de La Couronne, a von Welze, z pluku la Marck. Odřad se zřejmě skládal z pěti detašovaných oddílů od pluků \"Régiment de Saxe, Régiment la Marck, Régiment de La Couronne, Régiment de Durfort-Duras\" a \"Régiment de Noailles\". Po jednom batalionu těchto pluků se nacházelo jako předvoj Mořice Saského a každý z nich poskytl do odřadu vyslaného do Kadaně jeden peloton (francouzský ekvivalent roty). O složení tohoto odřadu informuje nejen Porgesovo a von Rebrachovo dílo \"Kriege unter der Regrierung der Kaiserin-Königin Maria Theresia – Oesterreichischer Erbfolge-Krieg 1740-1748\", ale také dva další dobové prameny. Částečný popis odřadu se nachází v \"Campagne de Marechal de Maillebois et Bohême et Bavarie 1741 et 1742\" z roku 1772, kterou tvoří korespondence francouzské generality a vyšších důstojníků z let 1741 a 1742 a v kronice kadaňského františkánského kláštera od Leopolda Rocha. Klášterní kronika však obsahuje řadu špatných fonetických přepisů jmen pluků i jejich velitelů. Střetu se ve svém díle věnuje také Voltaire, který celé uskupení vyslané do Kadaně označuje jako \"compagnie Franche\", což lze přeložit jako volná rota. To by odpovídalo dobovému pojetí tohoto detašmentu jako autonomní jednotky vyčleněné pro předem daný úkol. \n\nHistorické prameny se liší v určení velikosti této jednotky. Klášterní kronika hovoří o 150 mužích, poznámka u zápisu však podotýká, že jich mohlo být až 200. Kronika označuje jednotku jako \"piquet\". Označení \"piquet\" či \"un piquet d'infanterie\" odpovídá malé pěší jednotce složené z částí několika větších uskupení pod velením kapitána. V souvislosti s plukem de la Couronne se hovoří o stovce mužů. Tisk \"The London Gazette\" ze dne 2. listopadu 1742, který se tímto střetem podrobně zabývá, hovoří o detašmentu čítajícím až 600 mužů. Přestože se tento zdroj zdá být méně důvěryhodný, potvrzuje rakouské dobové prameny. \n\nÚkolem odřadu bylo sice obsazení města, ale určitě měl i ubytovací a proviantní povinnosti vůči předvoji hraběte Saského i celé \"l'Armée des Mathurins\". Pouze Voltaire ve své práci zmiňuje, že hlavním úkolem odřadu bylo rozebrat most přes Ohři a zabránit tak případnému obsazení města rakouskými vojsky. O tomto úkolu nepojednává žádná z dalších prací, která se střetem v Kadani zabývá. Nesporným faktem však zůstává, že Voltaire psal svou práci již 14 let po této události a měl možnost osobního setkání s francouzskými důstojníky z předvoje saského hraběte. Podle knihy \"Le Régiment de la Couronne (1643-1791)\", ve které de Poli zpracoval archivní prameny k historii pluku došel odřad až do Kadaně a město obsadil. Také Voltaire uvádí, že odřad začal rozebírat most přes Ohři, než byl zaskočen uherskými husary polního strážmistra Nádasdyho. To by ale nasvědčovalo tomu, že Francouzi město alespoň z části obsadili, což je ale v rozporu nejen s Rochovou kronikou, ale i další drobnou kronikou napsanou ve františkánském klášteře roku 1750. Podle těchto pramenů a také podle Porgese a Rebracha, kteří zpracovávali dobové prameny rakouské, tento odřad do Kadaně nikdy nevkročil. \n\nTaké v otázce, kdy do Kadaně přijeli Nádasdyho husaři se prameny rozcházejí. Kronika děkana Rocha i Porges a von Rebrach se zmiňují o táboře Nádasdyho uherských husarů u kostela svatého Vavřince na Želině. Ovšem Roch v rozporu s jinými prameny uvádí, že přední hlídka osmi husarů byla již při příchodu Déjeanovy jednotky přítomna ve městě a dostala se až k Františkánskému klášteru, odkud pochodující Francouze spatřila. Obratem se vrátila zpět do Želiny oznámit příchod nepřítele. V Popisu dalších událostí se již prameny spíše shodují. \n\nPočátek celé srážky lze tedy rekonstruovat asi takto. Dne 14. října 1742 okolo poledne objevila přední hlídka Nádasdyho husarského předvoje francouzský oddíl postupující po silnici z Klášterce do Kadaně směrem od Mikulovic. Proto se ihned vrátila zpět do Želiny upozornit předvoj podmaršálka Ghilányiho. Francouzský detašment mezitím dorazil před Kadaň. Zde se okolo půl jedné střetl s Nádasdyho husary. Poté vydal jeden z francouzských kapitánů rozkaz k ústupu směrem na Klášterec. Ústup pěchoty s nepřátelskou jízdou v týlu se však ukázal jako zhola nemožný, proto došlo k rozdělení detašmentu. Zatímco větší část pod velením von Welzla pokračovala v ústupu na Klášterec, piquet složený z vojáků La Marck a elitního de la Couronne pod velením kapitána Déjeana obsadil kadaňský františkánský klášter a zablokoval tak cestu do zad Welzlových vojáků. Společně s Déjeanovými vojáky zůstali v klášteře také ranění, kteří by komplikovali ústup. Volba františkánského kláštera pro zadržovací boj kapitána Déjeana byla nejlepším možným taktickým řešením. Klášter dobře vyhovoval i obraně před početnějším nepřítelem a palbou z něj bylo možné dobře pokrýt silnici na Klášterec, po které Welzl ustupoval. Do františkánského kláštera pronikli francouzští vojáci už při svém příchodu do Kadaně a hledali zde husarskou hlídku, kterou zahlédli při pochodu z Mikulovic. Děkan Roch se rovněž v kronice zmiňuje o tom, že při odrážení útoku Nádasyho husarů použili Francouzi kostelní lavice na stavbu barikády přes císařskou silnici. Nádasyho husaři byli jen jezdeckou částí silného předvoje podmaršálka Ghilányiho složeného hlavně z uherských a dalmatských jednotek. Nedlouho po husarech přitáhl do Kadaně oddíl 600 pěších varaždínských hraničářů pod velením plukovníka Johanna Sigismunda Macquira. Jednalo se o oddíl stejných chorvatských hraničářů, kterým bylo nedlouho předtím Francouzi dovoleno ustoupit bez boje z Lokte. Ti prošli městem a zaujali postavení na Svatém vrchu nad františkánským klášterem. Odtud ostřelovali klášter a připravovali se k rozhodnému útoku. K tomu došlo okolo půl třetí odpoledne, kdy varaždínští hraničáři zaútočili v čele s plukovníkem Macquirem ze svahu dolů proti vstupu do kostela Čtrnácti svatých Pomocníků. Hraničáři prolomili francouzskou obranu a vnikli do kostelní lodi, zde došlo na boj muže proti muži. Nakonec balkánská zuřivost hraničářů a také jejich početní převaha zlomila francouzský odpor. Část francouzských vojáků se snažila pod vedením kapitána Déjeana ustoupit směrem k řece, kde však byla zajata Nádasdyho husary.\n\nV počtu padlých a raněných se prameny opět rozcházejí. Dle de Poliho zůstalo nezraněno pouze dvacet mužů včetně Déjeana, podle Rocha padlo přímo v klášteře 22 vojáků a 16 bylo posekáno, dalších 5 jich podlehlo zraněním od 16. do 25. října 1742. Poručík de Dartivon zemřel po zpovědi a po přijetí posledního pomazání 24. října a byl pochován 25. října na hřbitově u kostela svaté Anny v Kadani. Jaké byly ztráty mezi uherskými husary a varaždínskými hraničáři neuvádí žádný z pramenů. Zajímavý je také osud kapitána Déjeana. Ten sloužil v pluku de la Couronne již minimálně od roku 1735, kdy velel 4. kompanii 3. batalionu. Po svém zajetí 14. října 1742 byl propuštěn na čestné slovo a podle de Poliho byla po jeho návratu oceňována odvaha, se kterou v Kadani čelil přesile. Tomu by odpovídalo i to, že byl v roce 1749 přijat v hodnosti kapitána do Gardes-Françaises (francouzských gard). U pluku de la Couronne sloužil i Déjeanův bratr, který padl za sedmileté války.\n\n"}
{"id": "1254977", "url": "https://cs.wikipedia.org/wiki?curid=1254977", "title": "Herbert Abrams", "text": "Herbert Abrams\n\nHerbert Abrams (20. března 1921, Greenfield, Massachusetts - 29. srpna 2003, Kent, Connecticut) byl americký malíř. Byl jedním z předních portrétních umělců své doby, známý pro svůj tradiční realismus. Během své plodné kariéry namaloval více než 400 portrétů.\n\nNarodil se jako 9. dítě v rodině. Jeho rodiče byli imigranti první generace z Německa. Své rané dětství strávil na farmě, ale poté se rodina přestěhovala do Hartfordu v Connecticutu, kde navštěvoval Hartford High School. Po ukončení střední školy navštěvoval norwichskou uměleckou školu (1939-1940) a Pratt Institute. V roce 1942 byl povolán do armády a stal se technikem maskování. Poté byl vycvičen jako pilot a stal se letovým instruktorem. Po druhé světové válce se vrátil na Pratt Institute a absolvoval s vyznamenáním v roce 1946. Pak navštěvoval Art Students League of New York (1948-1953), kde studoval s Frankem Vincentem DuMondem.\n\nAbrams strávil mnoho let života na ulici West 67. v New Yorku, prodával obrazy v Greenwich Village Art Show. Učil také na United States Military Academy ve West Pointu v letech 1953 až 1974. V roce 1961 byl pověřen namalováním portrétu Williama C. Westmorelanda. Jeho práce zahrnují oficiální portréty bývalých prezidentů Jimmyho Cartera a George H. W. Bushe. Tyto portréty v současné době visí v Bílém domě ve Washingtonu, DC. Maloval i oficiální portrét první dámy Barbary Bushové. \n\nAbram trávil poslední roky ve Warrenu v Connecticutu a zemřel na rakovinu v nedalekém Kentu. \n"}
{"id": "1254979", "url": "https://cs.wikipedia.org/wiki?curid=1254979", "title": "Francesco Gnecco", "text": "Francesco Gnecco\n\nFrancesco Gnecco (1769 Janov – 1810 nebo 1811 Milán) byl italský hudební skladatel.\n\nNarodil se v Janově kolem roku 1769. Byl druhým ze čtyř dětí. Jeho otec byl obchodník, ale umožnil synovi studovat hudbu. Často je jako jeho učitel uváděn Domenico Cimarosa. V roce 1790 se stal druhým houslistou v orchestru St. Lawrence v Janově. Jako operní skladatel debutoval v roce 1792 v Janově v divadle \"Teatro di San Agostino\" operou \"Auretta e Masullo ossia Il contratempo\" na vlastní libreto. Opera byla úspěšná a tak následovala řada dalších oper, které byly uváděny v mnoha italských divadlech.\n\nKromě oper komponoval i instrumentální hudbu (nejčastěji pro komorní obsazení) a hudbu pro chrámové účely. Zemřel v roce 1810 nebo 1811 v Miláně, v chudobě, krátce před dokončením komické opery \"Conversazione filarmonica\".\n\n\n\n"}
{"id": "1254981", "url": "https://cs.wikipedia.org/wiki?curid=1254981", "title": "Divadlo Raye Bradburyho", "text": "Divadlo Raye Bradburyho\n\nDivadlo Raye Bradburyho (v anglickém originále The Ray Bradbury Theater) je televizní seriál, který představuje zfilmované povídky Raye Bradburyho. Seriál odráží pestrost Bradburyho tvorby, přičemž převažuje mysteriozní, sci-fi a hororový žánr. Jedná se o antologii, kde na sebe díly nenavazují, podobně jako žánrově blízké seriály Pásmo soumraku a Krajní meze. Mnoho dílů představuje věrné ztvárnění Bradburyho povídek, část příběhů však kvůli jednotné seriálové stopáži a filmovému zpracování muselo být doplněno či upraveno.\nNatáčení 65 dílů probíhalo mezi lety 1985 a 1992 v kooprodukci Kanady, USA, Nového Zélandu a Francie. V Česku se seriál vysílal na přelomu 90. let na komerčních televizních stanicích. Dabing vytvořila TV Nova v roce 1994.\n\nZnělka seriálu zobrazuje příchod spisovatele Bradburyho do své pracovny. Záběry na interiér jsou doprovázeny slovy:\n\n\"People ask: \"Where do you get your ideas?\" Well, right here. All this is my Martian landscape. Somewhere in this room is an African veldt. Just beyond perhaps is a small Illinois town where I grew up. I'm surrounded on every side by my magician's toyshop. I'll never starve here. I just look around, find what I need, and begin. I'm Ray Bradbury, and this is...\"\n\"THE RAY BRADBURY THEATER\"\n\"Well then, right now, what shall it be? Out of all this, what do I choose to make a story? I never know where the next one will take me. And the trip? Exactly one-half imagination, exactly one-half terror.\"\n\nV české zkrácené verzi:\n\"Lidé se ptají: \"Kde berete svoje nápady?\" Je to tady. Tohle všechno je moje. Tady o ně nikdy nebudu mít nouzi. Jmenuji se Ray Bradbury a tohle je:\n\"Divadlo Raye Bradburyho\"\"\n\nV seriálu hrálo mnoho známých herců, např. William Shatner, Peter O'Toole, Jeff Goldblum, Drew Barrymore, Robert Vaughn, Eugene Levy, Donald Pleasence, David Ogden Stiers, Barry Morse, Eddie Albert, David Carradine, Lucy Lawless, Louise Fletcher a John Glover.\n\n"}
{"id": "1254994", "url": "https://cs.wikipedia.org/wiki?curid=1254994", "title": "Atletika na Letních olympijských hrách 2016 - ženy, hod kladivem", "text": "Atletika na Letních olympijských hrách 2016 - ženy, hod kladivem\n\nHod kladivem žen na Letních olympijských hrách 2016 se uskutečnil od 12. do 15. srpna na Olympijském stadionu v Riu de Janeiru. Každá soutěžící měla v kvalifikačním kole tři hody. Všechny, které dosáhly kvalifikační vzdálenosti postoupily do finále. Ve finále bezkonkurenčně zvítězila dvojnásobná mistryně světa polka Anita Włodarczyková, která výkonem 82,29 metrů vytvořila nový světový rekord. Na druhém místě se výkonem 76,75 umístila čínská atletka Zhang Wenxiuová, třetí skončila britka Sophie Hitchonová s výkonem 74,54 metrů.\n\nOficiální výsledky hodu kladivem žen v rámci LOH 2016\n"}
{"id": "1254995", "url": "https://cs.wikipedia.org/wiki?curid=1254995", "title": "Semorad", "text": "Semorad\n\nSemorad (řidčeji Šimorad, , ) je vesnice v jižním Polsku ve Slezském vojvodství v okrese Těšín v gmině Dubovec. Leží na území Těšínského Slezska asi dva kilometry sevorozápadně od Skočova, patří k rybníkářské oblasti zvané \"Žabí kraj\" (rybníky zaujímají 12,7 % území obce). Podle sčítání lidu v roce 2011 zde žilo 1 007 obyvatel, rozloha obce činí 6,95 km².\n\nPrvní zmínka o vesnici pochází z roku 1286, kdy prý semoradský farář v ratibořském kostele pronesl kletbu na Jindřicha IV. Probuse. Semorad tedy patří k nejstarším obcím a nejstarším farnostem na Těšínsku. Nejdůležitější místní památkou je gotický kostel sv. Jakuba postavený někdy v 15. století na místě ještě staršího a částečně přestavěný v roce 1842. V presbytáři se zachovaly středověké gotické polychromie a sanktuárium, a také náhrobní desky Skočovských ze 17. století s nápisy ve staré češtině. Evangelický kostel pochází ze 20. let 20. století.\n\nV minulosti existovaly v Semoradu dva velkostatky Těšínské komory, Horní a Dolní. Dolní byl v meziválečné době parcelován, zatímco Horní se v roce 1952 stal základem Zemědělského výrobního družstva „Wyzwolenie“ (\"Osvobození\") o celkové rozloze 103 ha. Družstvo zůstává i v současnosti největším zaměstnavatelem v obci.\n\nVe dnech 28. až 30. ledna 1919 se u Semoradu odehrála jedna z československo-polských bitev sedmidenní války. Roku 1920 byla vesnice spolu s celým východní Těšínskem rozhodnutím Konference velvyslanců připojena k Polsku.\n\n\n"}
{"id": "1255002", "url": "https://cs.wikipedia.org/wiki?curid=1255002", "title": "Alfa Doradus", "text": "Alfa Doradus\n\nAlfa Doradus je nejjasnější hvězda v souhvězdí Mečouna, nachází se přibližně 169 světelných let od Země.\n\nJedná se o dvojhvězdný systém, jehož celková hvězdná velikost se mění v rozmezí 3,26-3,30, s čímž patří mezi nejjasnější dvojhvězdy. Soustava se skládá z podobra spektrální třídy B obíhajícího kolem obří hvězdy třídy A po excentrické oběžné dráze s periodou kolem 12 let. Vzdálenost složek se mění od 2 do 17,5 astronomických jednotek.\n\nHlavní složka, Alfa Doradus A má ve své atmosféře neobvykle vysoký obsah křemíku.\n\n77\" od Alfa Doradus se nachází optický průvodce CCDM J04340-5503C, jenž nemá žádný vztah k ostatním dvěma hvězdám.\n"}
{"id": "1255010", "url": "https://cs.wikipedia.org/wiki?curid=1255010", "title": "Eli'ezer ben Elija Aškenazi", "text": "Eli'ezer ben Elija Aškenazi\n\nEli'ezer ben Elija Aškenazi, též Lazar Aškenazi (hebrejsky ) (1512 asi Levanta – 13. prosince 1585 Krakov) byl rabín, talmudista, lékař, cestovatel a všestranný renesanční učenec. \n\nAčkoliv zřejmě jeho předkové pocházeli z Německa (středověký hebrejský název „Aškenáz“), on sám se narodil někde v Levantě (popř. v italském Levantu), asi v roce 1512. Studoval talmud u Josefa Taitazaka v Soluni. \n\nNejprve působil Aškenázi dvaadvacet let jako rabín v Egyptě, mezi lety 1538 až 1560, a to nejspíše ve Fustátu. Byl zde velmi úspěšný a oblíbený, pro svoji autoritu a také své relativně vysoké sociální postavení se tu těšil velkému věhlasu. Z nepříliš jasných důvodů – patrně však pro politické neshody – byl nucen v roce 1560 Egypt opustit a odešel na Kypr, kde působil dva roky jako rabín obce ve Famagustě. Touha navštěvovat cizí kraje a objevovat neznámé obyčeje cizích lidí ho však záhy znovu donutila opustit i tento úřad a vydat se opět na cestu. \n\nNejdříve se dostal do Benátek, ale konflikt s místním vrchním rabínem Jehudou Katzenellenbogenem, věhlasným Maharamem z Padovy, ho přiměl ještě tentýž rok město opustit, až se roku 1561 usadil v Praze. Zde položil základy pohřebního bratrstva Chevry kadiša a jeho podpis se skví jako první pod stanovami pohřebního bratrstva. Po odchodu z Čech směrem na východ (docestoval postupně až na Krym), se někdy po roce 1570 vrátil zpět do Itálie, kde se ujal rabinátu v Cremoně. Zde roku 1576 poprvé vyšlo jeho dílo \"Josef lekach\", věnované donu Josefovi Nasimu, židovskému šlechtici a mecenáši na dvoře sultána Sulejmána I. Toto dílo se pro svou popularitu dočkalo opakovaného vydání. \n\nO čtyři roky později, roku 1580, se Aškenazi objevil opět ve východní Evropě; stává se vrchním rabínem Poznaně. Právě zde roku 1583 vyšlo jeho exegetické dílo \"Ma'ase ha-Šem\" (\"Dílo Hospodinovo\"), zabývající se tématem exodu z Egypta. \n\nRoku 1584 Aškenazi z Poznaně odešel do ústraní do Krakova, kde 13. prosince 1585 (22. kislev 5346) zemřel. Je pochován na Starém krakovském židovském hřbitově, hned vedle synagogy Remu. \nJeho náhrobek se nachází v jihozápadní části Starého židovského hřbitova v Krakově, v místní části Kazimierz (bývalé ghetto). Jeho maceva je ozdobena symbolem hada – užovky stromové (zřejmě jediný náhrobek svého druhu zde) a kryta plechovou stříškou. V roce 2016 se plánovala postupná restaurace náhrobku, neboť byl částečně poničen nacisty během druhé světové války a holocaustu. \n"}
{"id": "1255011", "url": "https://cs.wikipedia.org/wiki?curid=1255011", "title": "Mistrovství světa v ledním hokeji žen do 18 let 2017", "text": "Mistrovství světa v ledním hokeji žen do 18 let 2017\n\nMistrovství světa v ledním hokeji žen do 18 let bylo desáté mistrovství světa v ledním hokeji žen do 18 let. Konalo se ve dnech 7. - 14. ledna 2017 ve městech Zlín a Přerov v České republice. Ve finále se po desáté v řadě utkaly týmy Kanady a USA. Po výhře 3:1 se z titulu mistryň světa radovaly Američanky. Třetí skončil tým Ruska.\n\n"}
{"id": "1255012", "url": "https://cs.wikipedia.org/wiki?curid=1255012", "title": "379 (číslo)", "text": "379 (číslo)\n\nTři sta sedmdesát devět je přirozené číslo, které následuje po čísle tři sta sedmdesát osm a předchází číslu tři sta osmdesát. Římskými číslicemi se zapisuje CCCLXXIX.\n\n\n\nSilnice II/379 je česká silnice II. třídy vedoucí na trase Velká Bíteš – Tišnov – Lipůvka – \"peáž s \" – Jedovnice \"peáž s \" – Vyškov\n\n\n"}
{"id": "1255013", "url": "https://cs.wikipedia.org/wiki?curid=1255013", "title": "Malé Kunčice (Polsko)", "text": "Malé Kunčice (Polsko)\n\nMalé Kunčice (, ) jsou vesnice v jižním Polsku ve Slezském vojvodství v okrese Těšín v gmině Žibřidovice. Leží poblíž českých hranic na území Těšínského Slezska na řece Petrůvce. Podle sčítání lidu v roce 2011 zde žilo 3 327 obyvatel, rozloha obce činí 11,94 km².\n\nPřes vesnici vede krajská silnice č. 937 spojující Těšín s Jastrzębím-Zdrojí a také železniční trať Těšín–Žibřidovice–Čechovice-Dědice se zastávkou \"Kończyce\".\n\nU Malých Kunčic se 26. ledna 1919 odehrála jedna z československo-polských bitev sedmidenní války, v níž zahynul Cezary Haller de Hallenburg. V roce 1920 byla vesnice spolu s celým východním Těšínskem rozhodnutím Konference velvyslanců připojena k Polsku.\n\nMalokunčický zámek byl postaven v gotické podobě Golasovskými na konci 14. století. Kolem roku 1560 jej noví majitelé, Czelové, přestavěli na renesanční šlechtické sídlo s arkádovým nádvořím, díky němuž vzniklo označení „těšínský Wawel“. Ve 20. letech 19. století, za vlády Pełků, byl kolem zámku založen rozsáhlý anglický park. Během bojů v závěrečné fázi druhé světové války byl areál značně poškozen, severní a východní křídlo dokonce úplně zničeno. V současnosti se v obnovených hradních prostorách nachází hotel, restaurace, knihovna a regionální muzeum. Na místě zničeného východního křídla byl v roce 1960 postaven divadelní sál.\n\nSeverozápadně od hradu stojí barokní katolický kostel Narození Panny Marie z roku 1713 (na místě staršího dřevěného), ve kterém se nachází vzácný renesanční epitaf Zikmunda Vyškoty z Vodnik (1568) a uctívaný obraz Matky Boží Kunčické (\"Madonna s pampeliškou\").\n"}
{"id": "1255014", "url": "https://cs.wikipedia.org/wiki?curid=1255014", "title": "Kurdská hymna", "text": "Kurdská hymna\n\nEy Reqîb (Sorání: ئەی ڕەقیب‎) je kurdská hymna. Byla napsána kurdským básníkem a politickým aktivistou Dildarem (vl. jménem \"Yûnis Reuf\") v roce 1938, když byl vězněný. \"Ey Reqîb\" znamená v češtině <nowiki>\"</nowiki>Hej, nepříteli!<nowiki>\"</nowiki>, a tento název odkazuje na vězeňské strážce a na vězení, kde Dildar byl uvězněn a mučen, ale také symbolizuje okupující země Kurdistánu: Turecko, Irák a Sýrii. Píseň byla původně napsána v kurdském dialektu Sorání, ale dnes je zpívána spolu s dialektem Kurmándží. Roku 1946 byla tato píseň přijata jako hymna Mahábádské republiky, krátkodobého kurdského státního útvaru na území Íránu. \"Ey Reqîb\" odkazuje na revoluční socialismus a na mýtickou kurdickou historii. Často je hrána tradičním stylem.\n\n\"Ey Reqîb\" byla také přijata Kurdistánskou regionální vládou (KRG) jako národní hymna Iráckého Kurdistánu.\n\nMnoho řádků je zde oprakováno kvůi rytmice.\n\n"}
{"id": "1255016", "url": "https://cs.wikipedia.org/wiki?curid=1255016", "title": "Snovačka moravská", "text": "Snovačka moravská\n\nSnovačka moravská (\"Enoplognatha bryjai\") je kriticky ohrožený pavouk z čeledi snováčkovitých rozšířený pouze na malém území na Moravě. Druhové jméno v odborném názvu připomíná jejího prvotního objevitele Vítězslava Bryju. Tento druh byl Českou arachnologickou společností označen jako velmi ohrožený.\n\nPoprvé byl popsaný Milanem Řezáčem z Výzkumného ústavu rostlinné výroby v Praze-Ruzyni. Zatím se ji podařilo najít pouze u Lednických rybníků a u mrtvého ramene v přírodní rezervaci Stibůrkovská jezera u Lanžhota na Břeclavsku, tam ještě do poloviny 19. století byla slaniska a přirozená mělká jezera s brakickou vodou, dnes se zde takovéto biotopy již nevyskytují. Samci tohoto druhu jsou opatřeni mohutnými zubovými výrůstky.\n\nSamci výrůstky používají při námluvách či při kopulaci. Samice a mláďata si stavějí drobné lapací síťky na listech jednoděložných orobinců či ostřic rostoucích z vody na březích jezer.\n"}
{"id": "1255018", "url": "https://cs.wikipedia.org/wiki?curid=1255018", "title": "Kristus uzdravuje nemocné (Rembrandt van Rijn)", "text": "Kristus uzdravuje nemocné (Rembrandt van Rijn)\n\nKristus uzdravuje nemocné, neboli „stozlatkový list“ je jedním z nejslavnějších Rembrandtových grafických listů. Rembrand desku přepracovával několik let a dokončil ji až roku 1949. Sbírka grafiky a kresby Národní galerie v Praze vlastní vzácný autorský otisk z nedokončené desky. U tohoto listu je známo celkem šest stavů, z nichž první, nejcennější, je znám pouze v devíti exemplářích.\n\nLept, suchá jehla a mědiryt, nedokončeno, stav před retušemi. Velikost 275 x 395 mm. Dar dr. Huga Richtera (1981). Inv. č. R 179577\n\nGrafický list \"Kristus uzdravuje nemocné\" byl vysoce ceněn již za umělcova života a patří k nejslavnějším Rembrandtovým dílům. Označení stozlatkový list má původ v ničím nedoložené legendě obchodníka s uměním J. P. Marietteho, že Rembrandt jej sám zpětně vykoupil a zaplatil nezvykle vysokou částku 100 guldenů obchodníkovi nebo jej za tuto částku koupil v aukci. S tímto listem v rukou namaloval svůj autoportrét i jeden z posledních Rembrandtových žáků Aert de Gelder.\n\nPro Rembrandta byla bible hlavním inspiračním zdrojem a biblickým výjevům je v jeho tvorbě věnováno více než 80 grafických listů. Na této desce pracoval několik let (možná už od roku 1642) a při tisku experimentoval i s různými druhy papíru. Ke grafickému listu se dochovala řada návrhových kreseb a je známo několik Rembrandtových (nebo dílenských) portrétních studií hlavy Krista. Podle rukopisné básně, kterou k jednomu vydání stozlatkového listu připojil Rembrandtův současník Herman Frederik Waterloos, kreslil Rembrandt postavu Krista podle živého modelu. Kromě leptu použil i techniky suché jehly a desku dokončil rytím. Kombinuje v ní hluboké stíny na pravé straně s jasným světlem ozařujícím centrální výjev. Kresbu figur na levé straně tvoří lehké a čisté linie.\n\nList zobrazuje několik příběhů z evangelia podle Matouše. Kristus se svatozáří, stojící v centru kompozice, žehná levou rukou nemocným a gestem pravé ruky zve ženy s dětmi, aby k němu přistoupily. Po jeho pravici stojí Kristovi učedníci v čele se sv. Petrem. Před nimi s obličejem v dlani sedí bohatý mladík, kterému Kristus pravil aby se zbavil majetku, jestliže chce věčný život v nebi. Z pravé strany přichází ke Kristu zástup chudých starých a nemocných žádajících o uzdravení, jeden z nich je vezen na trakaři. Vpředu ležící žena na rohoži je slepá. Velbloud na konci zástupu, procházející klenutým průchodem, je zmíněn v Ježíšově výroku o čistotě chudoby. Na levé straně výjevu diskutují kolem stolu farizejové, kteří Krista obvinili z malověrnosti.\nDěj se vztahuje k několika konkrétním pasážím evangelia. Poslední pasáž, hovořící o stonásobku, mohla souviset i s názvem listu:\n\n"}
{"id": "1255023", "url": "https://cs.wikipedia.org/wiki?curid=1255023", "title": "Hanušovice - kostel", "text": "Hanušovice - kostel\n\nPřírodní památka Hanušovice - kostel se nachází v prostoru římskokatolického kostela svatého Mikuláše na severním okraji obce Hanušovice. Předmětem ochrany je biotop netopýra velkého (\"Myotis myotis\"). Přírodní památka je zároveň evropsky významnou lokalitou. Dlouhodobým cílem péče je zachovat existenci letní kolonie netopýra velkého, počet netopýrů tohoto druhu se zde odhaduje na téměř 650 až 962. Kolonie byla poprvé zjištěna v roce 1998.\n\n"}
{"id": "1255029", "url": "https://cs.wikipedia.org/wiki?curid=1255029", "title": "Fiona McGregorová", "text": "Fiona McGregorová\n\nFiona McGregorová (* 1965 v Sydney) je australská spisovatelka a performerka. Její třetí román, \"Indelible Ink\", vyhrál v roce 2011 The Age Book of the Year.\n\nPíše pro celou řadu periodik, včetně \"Sydney Morning Herald\", \"Heat\", \"Meanjin\", \"TLS\", \"The Age\", \"The Monthly\", \"The Saturday Paper\" a \"Real Time\". Po zveřejnění svého prvního románu v roce 1993 byla jmenována Sydney Morning Heraldem jednou z nejlepších mladých australských romanopisců v roce 1997.\n\n"}
{"id": "1255031", "url": "https://cs.wikipedia.org/wiki?curid=1255031", "title": "Dětská nemocnice (Brno)", "text": "Dětská nemocnice (Brno)\n\nDětská nemocnice v Brně je zdravotnické zařízení určené pro pacienty v dětském věku. Nemocnice sídlí v Černých Polích v ulici Černopolní a je součástí Fakultní nemocnice Brno. Nemocniční areál je chráněn jako kulturní památka České republiky.\n\nV roce 1846 vznikl Spolek pro dětskou nemocnici sv. Cyrila a Metoděje, který chtěl v Brně zřídit nemocnici pro děti z chudých rodin. To se mu povedlo ještě téhož roku, kdy vznikla dětská nemocnice v dnešní Kounicově ulici. V 80. letech 19. století byla přestavěna a stala se součástí Všeobecné zemské nemocnice U sv. Anny. V průběhu let však její kapacita přestala postačovat, proto Spolek vybudoval v letech 1897–1898 zcela nové zdravotnické zařízení na dosud nezastavěném kopci nad Lužánkami, v Černých Polích. Dětská nemocnice císaře Františka Josefa byla slavnostně otevřena 30. listopadu 1898 a provozně začala fungovat od 1. ledna 1899. Jejím autorem byl zemský stavební ředitel Hugo Kranz, tvořena byla šesti samostatnými pavilony (s rezervou pro další tři) se 150 lůžky. Pozemky mezi dnešními ulicemi Černopolní, Helfertovou, Kunzovou a Milady Horákové, určené pro tento zdravotnický komplex, věnovalo město, většinu stavby finančně zabezpečila První moravská spořitelna. Nemocnice byla celá elektrifikovaná a patřila mezi tehdejší nejmodernější zařízení. V roce 1905 byla mírně rozšířena a během první světové války i první republiky si zachovala svoji kvalitu.\nV roce 1941 se majitelem nemocnice stalo město a po druhé světové válce ji převzal zemský národní výbor (nově jako Státní oblastní dětská nemocnice v Brně-Černých Polích). Tehdy se nacházela v neutěšeném stavu, kdy nestačila ani rekonstrukce opuštěných a poškozených budov. Výbor roku 1946 rozhodl o výstavbě nové nemocnice. Zpočátku probíhaly diskuse o jejím umístění, nakonec však bylo zvoleno stávající místo, výstavba však nesměla narušit provoz starého komplexu. Projekt vypracoval Bedřich Rozehnal, který od 30. let navrhl již několik nemocničních areálů. Budování funkcionalistické novostavby proběhlo v letech 1948–1953, slavnostně otevřena byla 3. května 1953. Nejvýraznějším prvkem dětské nemocnice je pětipodlažní lůžkový pavilon B na půdorysu písmene Y s průběžnými terasami, které otvírají z pokojů pacientů výhled jižním směrem do parku a na město. Další operační, ambulantní a hospodářské části jsou ukryty za touto budovou v dlouhém bloku až k ulici Helfertově, vstupní část se nachází na východním boku areálu z ulice Černopolní. Ve středu nemocničního bloku se nachází vstupní hala s centrální evidencí. V roce 1953 byl v Kunzově ulici dokončen bytový dům pro zaměstnance ústavu. Od roku 1957 bylo zařízení součástí Krajského ústavu národního zdraví v Brně a neslo název Fakultní dětská nemocnice s poliklinikou. Mezi lety 1969 a 1973 byl postaven podle projektu Karla Volavého expektační pavilon.\nPo roce 1989 získala nemocnice název Fakultní dětská nemocnice J. G. Mendela. V 90. letech 20. století proběhla celková rekonstrukce zařízení, spojená s dostavbou dalších pavilonů, vše podle projektu Zdeňka Janského. Roku 1996 byl v sousedství Kunzovy ulice dokončen pavilon F s centralizovanými operačními sály a s heliportem, o čtyři roky později byl dán do užívání nový integrovaný objekt G uprostřed nemocničního bloku. Stavební práce definitivně skončily v roce 2001 a díky rozšíření komplexu mohla být do areálu přestěhována i pracoviště, která do té doby musela být z kapacitních důvodů umístěna mimo dětskou nemocnici.\n\nZ ekonomických a organizačních důvodů byla v roce 1998 Fakultní dětská nemocnice J. G. Mendela sloučena s Fakultní nemocnicí s poliklinikou Bohunice a Fakultní porodnicí Brno ve Fakultní nemocnici Brno.\n\nSoučástí dětské nemocnice je i samostatný infekční pavilon v Černopolní ulici. Ten byl postaven roku 1898 jako Útulna pro slepé dívky, která zde fungovala do roku 1945. Měla být obnovena v roce 1948, kdy však byla budova předána obnovované dětské nemocnici.\n\n"}
{"id": "1255032", "url": "https://cs.wikipedia.org/wiki?curid=1255032", "title": "Seznam medailistů na mistrovství Československa a Česka mužů a žen ve skoku do dálky", "text": "Seznam medailistů na mistrovství Československa a Česka mužů a žen ve skoku do dálky\n"}
{"id": "1255041", "url": "https://cs.wikipedia.org/wiki?curid=1255041", "title": "Sirotek (film)", "text": "Sirotek (film)\n\nSirotek () je americký filmový horor z roku 2009. Snímek natočil španělský režisér Jaume Collet-Serra, hlavní role ztvárnili Vera Farmiga, Peter Sarsgaard a v titulní roli na sebe poprvé výrazně upozornila v té době dvanáctiletá Isabelle Fuhrman. Kritici její herecký výkon přirovnali k výkonu Lindy Blairové ve filmu Vymítač ďábla. \n\nKate a John Colemanovi zažívají těžké chvíle poté, kdy se jejich třetí dítě narodí mrtvé. Zdravotní důvody nedovolují Kate znovu otěhotnět, tak se manželé rozhodnou pro adopci. Při návštěvě místního sirotčince se setkají s devítiletou Esther, pocházející z Ruska, která je svou duševní vyspělostí natolik upoutá, že je rozhodnuto a Esther se stává novou členkou rodiny Colemanových. Okamžitě se sblíží s hluchoněmou dcerou Max, avšak starší syn Daniel svou novou sestrou nijak nadšený není. Později začíná být ostražitá i samotná Kate, když zjistí, že Esther ví o sexu více než by dívka jejího věku vědět měla. Pochybnosti se dále stupňují, když poté Esther schodí jinou dívku z dětské skluzavky, a ač se hájí, že šlo o nehodu, tak Kate nabývá jistoty, že s jejich adoptivní dcerou není všechno v pořádku. Řekne o svém podezření Johnovi, ale ten jí nevěří.\n\nNic na tom nezmění ani Katino setkání se sestrou Abigail, ředitelkou sirotčince. Ba naopak, ta už tak znepokojenou mladou ženu varuje, že lidem v okolí Esther se v minulosti stávaly zlé věci, včetně žhářství a vraždy. Kate a sestra Abigail však netuší, že Esther jejich hovor vyslechla. Využije malou Max, která je na své sestře závislá. Když sestra Abigail odjíždí, obě dívky čekají u silnice a Esther strčí Max do vozovky. Vyděšená Abigail dokáže zastavit, a když vystoupí a sklání se nad tělem otřesené Max, tak ji Esther umlátí kladivem. \n\nKate, jejíž podezření po vraždě ještě zesílí, najde v Estheryně dětském pokoji bibli, a z ní se dozvídá, že přišla ze Saarnova institutu v Estonsku, nikoli tedy z Ruska. Pošle do institutu e-mail s prosbou o více informací. Později tam i telefonuje, ale dostane se jí odpovědi, že Esther nemohla být od nich, protože jde o psychiatrickou kliniku, nikoli dětský domov.\n\nDaniel si je téměř jist, že za vraždou sestry Abigail je Esther. Řekne Max o svém plánu získat kladivo, aby mohl svou nevlastní sestru usvědčit. Ether však znovu hovor vyslechne, a když Daniel hledá kladivo v domku v koruně stromu, tak ho tam zavře a domek zapálí. Danielovi se podaří z plamenů uniknout, při skoku ze stromu se těžce zraní. Je v bezvědomí převezen do nemocnice, takže nemůže vypovědět, co se stalo. Esther se podaří proniknout do jeho pokoje a pokusí se ho udusit polštářem, aby ho tak navždy umlčela. To se jí nepodaří a Daniela se podaří oživit. Esther však opět dokáže uniknout a jediná, kdo ví co se stalo je Kate. Napadane Esther, ale je zpacifikována nemocničním personálem. Navíc její manžel jí stále nevěří a přičítá její chování znovupropuklému alkoholismu, ze kterého se Kate v minulosti léčila.\n\nJohn s Esther se vrací domů, Kate pod sedativy zůstane v nemocnici. Esther využije situace, že je s Johnem sama doma a vyzývavě oblečená se ho pokusí svést. Ten však reaguje zcela jinak než by si přála, je jejím chováním zděšen, a asi poprvé si vnitřně připustí, že by Katino obvinění mohlo být pravdivé. \n\nMezitím Kate zavolá na mobil dr. Värava, ředitel Saarnova institutu, a sdělí ji šokující informaci. Esther, pravým jménem Leena Klammerová, není ve skutečnosti devítiletá dívka, ale třiatřicetiletá dospělá žena. Její dětský vzhled je způsoben hormonální poruchou. Dr. Värava Kate důrazně varuje před obrovským nebezpečím, které lidem v okolí jeho bývalé pacientky hrozí. Kate neváhá ani chvilku, uteče z nemocnice a řítí se autem k domovu, aby zabránila nejhoršímu. \n\nEsther, tedy vlastně Leena, rozezlená, že jí pokus o svedení Johna nevyšel, způsobí výpadek elektřiny v domě. John se jí pokouší najít, ale Leena ho v temném domě překvapí a zabije nožem. Malá Max je toho svědkem, ale podaří se jí ukrýt.\n\nZanedlouho dorazí Kate a začíná boj na život a na smrt. Při zápase na zmrzlém zahradním jezírku se obě ženy propadnou pod led, Kate se podaří vylézt. Leena ji prosí o pomoc, ale Kate ji nemilosrdně skopne zpátky do ledové vody, kde vražedkyně nalézá smrt. \n\n\n"}
{"id": "1255046", "url": "https://cs.wikipedia.org/wiki?curid=1255046", "title": "Věrohodnost", "text": "Věrohodnost\n\nVěrohodnost (též \"důvěryhodnost\" nebo \"hodnověrnost\") je vlastnost entity, která vyjadřuje míru souladu touto entitou v budoucnu emitovaných informací s pravdou, realitou, skutečností; čím je věrohodnost vyšší, tím větší je tato shoda. Věrohodnost je kladnou vlastností, hovoří se o ní především v souvislosti s bytostmi (entitami používajícími přirozenou inteligenci) a úzce souvisí se ctí, důvěrou, spolehlivostí nebo vážností.\n\nBudování a ochrana věrohodnosti jsou pro subjekt, k němuž je tato vlastnost vztahována, žádoucí. Subjekt si jí získává úctu a společenské postavení.\n"}
{"id": "1255052", "url": "https://cs.wikipedia.org/wiki?curid=1255052", "title": "Dobré jméno", "text": "Dobré jméno\n\nDobré jméno nebo dobrá pověst (někdy vážnost, reputace, renomé) právního subjektu je právně-ekonomický termín, který vyjadřuje míru, v jaké subjekt drží objektivně uznávané kladné vlastnosti — například čest, věrohodnost nebo spolehlivost. Pod tento pojem lze zahrnout nehmotné a samostatně nevyčíslitelné hodnoty spojované s právnickou osobou, jakými jsou například profesionalita, přízeň veřejnosti, u podnikatele třeba kvalita výrobků a poskytovaných služeb, dodržování obchodních závazků nebo schopnost ochrany obchodního tajemství.\n\nDobré jméno se vždy posuzuje jako celek — nevztahuje se k jednotlivým vlastnostem. Dobré jméno se buduje jednáním, které je v souladu se všemi objektivně uznávanými kladnými vlastnostmi, a oslabuje jednáním, které takové znaky nenaplňuje. Alternativně, stran jednání subjektu samotého, se dobré jméno posiluje doporučeními a ztrácí pomluvami.\n\nPojem se často skloňuje v souvislosti s obchodními společnostmi. Buduje se postupně a je jednou ze složek goodwillu podnikatelského subjektu.\n\n"}
{"id": "1255053", "url": "https://cs.wikipedia.org/wiki?curid=1255053", "title": "Emil Holárek", "text": "Emil Holárek\n\nEmil Holárek (26. ledna 1867 Louny – 26. únor 1919 Praha-Podolí ), byl český akademický malíř, grafik a kreslíř.\n\nEmil Holárek se narodil v Lounech do rodiny hodináře Jana Holárka. Již od raného dětství se u něho projevoval výrazný výtvarný talent. V Lounech absolvoval obecnou i měšťanskou školu. V posledním ročníku měšťanky byli jeho spolužáky budoucí architekt Kamil Hilbert a varhaní virtuós Eduard Tregler. Další studium na pražské malířské akademii mu umožnilo stipendium města Loun, respektive Městské spořitelny, které obdržel. Od roku 1882 studoval na pražské akademii u prof. Maxmilián Pirnera. Poté odešel studovat na šest let do Mnichova. V roce 1889 se vrátil do Prahy a pokračoval ve studiu u prof. Františka Sequense. V roce 1892 pak odjel ještě studovat na jeden rok do Říma. Během studia byl Holárek silně ovlivněn dílem významného německého symbolisty Maxe Klingera. Po návratu ze studií byl poctěn úkolem vyzdobit zasedací síň Živnobanky v Praze, společně s M. Alšem, M. Švabinským. V letech 1899 a 1907 uspořádal souborné výstavy v pražském Rudolfinu. V roce 1895 vydal Holárek první vydání kreslířského cyklu z názvem \"„Reflexe z katechismu“\". Dílo vzbudilo velký rozruch a pro značný zájem bylo vydáno v řadě dalších nákladů. V roce 1901 pak vydal cyklus kreseb s názvem \"„Noc“\" a v ten samý rok následoval další cyklus kreseb k básním Jaroslava Vrchlického s názvem \"„Sen“\". V roce 1906 vydal opět cyklus kreseb s názvem \"„Válka“\", v němž se odrážela zdrcující porážka Ruské říše v rusko-japonské válce roku 1905. V roce 1916 nastoupil již téměř padesátiletý Emil Holárek vojenskou službu v Chomutově. Postupně se stal kadetem a záhy dosáhl hodnost c.k. poručíka. Během svého působení v rakousko-uherské armádě byl několikrát vyznamenán, což mělo za následek ztrátu téměř všech přátel. Z vojny se vrátil z podlomeným zdravím a následně 26. února 1919 v podolském sanatoriu zemřel. Jeho ostatky byly převezeny do rodných Loun, kde byl pohřben na \"\"Novém hřbitově\"\". \n\nV Lounech jsou po Emilu Holárkovi nazvány \"\"Holárkovy sady\"\".\n\nSouborná výstava děl Emila Holárka se konala posmrtně v Rudolfinu v roce 1919. Jeho dílo \"Umělcův sen\" bylo např. součástí významné výstavby o symbolismu \"Tajemné dálky\" (Olomouc, 2014–2015).\n\n"}
{"id": "1255057", "url": "https://cs.wikipedia.org/wiki?curid=1255057", "title": "Teresva (řeka)", "text": "Teresva (řeka)\n\nTeresva (, ) je ukrajinská řeka v Zakarpatské oblasti v povodí Tisy.\n\nŘeka pojmenovaná podle rakouské arcivévodkyně a uherské královny Marie Terezie vzniká severně od sídla Usť-Čorna v okrese Ťačovo v Poloninách soutokem Mokrjanky a Brusturjanky. Teče jižním směrem údolím Teresvy kolem města Dubove. Jihozápadně od obce Teresva ústí do Tisy.\n\nŘeka je dlouhá 56 km a povodí má rozlohu 1225 km².\n\nV minulosti byla po celé délce řeky vybudována úzkorozchodná dráha. Vycházela ze železniční stanice obce Teresva, podél řeky byla proti proudu vedena do obce Usť-Čorna, a přitom odbočovala do jednotlivých údolí malých přítoků na horním toku řeky Teresva. Dráha byla využívána pro přepravu dřeva z pasek do stanice Teresva pro další transport do dřevozpracujících podniků. Úzkorozchodný osobní vlak také pendloval. Dráha křižovala řeku na mostech v několika místech. Po ničivých povodních v roce 1999 bylo několik mostů silně poškozeno. Poté bylo rozhodnuto, že dráha nebude obnovena a kolejový svršek byl demontován.\n"}
{"id": "1255059", "url": "https://cs.wikipedia.org/wiki?curid=1255059", "title": "Ochota", "text": "Ochota\n\nOchota (od slovesa \"chtít\") je vůle podstoupit nějaký úkon, který je přinejmenším v nějakém smyslu nepříjemný nebo s nímž je spojeno riziko ztráty nějaké subjektivně ceněné vlastnosti. Slovo se velice často používá jako vyjádření vůle bytosti (entity používající přirozenou inteligenci) nezištně někomu nebo něčemu pomoci (v kladném slova smyslu); nežádoucí je zde ztráta pohodlí, času a energie.\n\nNe vždy je ochota všemi stranami vnímána jako kladná hodnota. Takovým případem může být ochota činit ústupky v roli voleného zástupce lidu, který se tímto projevem nemusí dočkat přijetí všech svých voličů.\n"}
{"id": "1255066", "url": "https://cs.wikipedia.org/wiki?curid=1255066", "title": "Widmannové", "text": "Widmannové\n\nWidmannové (Widmannové–Sedlničtí) jsou německý šlechtický rod, který se připomíná od 16. století. V roce 1730 byli povýšeni do panského stavu, v jedné linii pak získali hraběcí titul spolu se jménem vymřelého rodu Sedlnických z Choltic (\"Widmann-Sedlnický\", 1871). V 18.–20. století vlastnili několik panství v Čechách a na Moravě (Plaveč, Luka nad Jihlavou). V 19. století vynikli Widmannové v politickém životě na Moravě, dva z nich zastávali funkce ministra v rakouské vládě.\n\nRod Widmannů pochází původně z Bavorska, kde v roce 1593 získal šlechtický stav, později začali členové rodu pronikat ve státních službách do habsburské monarchie. Jan Michael Widmann (1640–1719) žil v Chebu a vynikl provozováním poštovních služeb, získal český inkolát a v roce 1712 byl povýšen do rytířského stavu. Jeho syn Jan Antonín (1675–1739) byl radou dvorské kanceláře a v roce 1731 byl povýšen do stavu svobodných pánů. V generaci jeho synů došlo k domestikaci Widmannů v Čechách a na Moravě, Jan Václav (1722–1772) působil v diplomacii a v letech 1766–1772 byl nejvyšším zemským sudím na Moravě. V roce 1743 koupil na jižní Moravě panství Plaveč, jeho mladší bratr Josef (1724–1791), c.k. tajný rada, koupil v roce 1769 za 154 000 zlatých panství Luka nad Jihlavou. \nJosefův vnuk Vojtěch (1804–1888) byl poslancem moravského zemského sněmu a v letech 1870-1884 zemským hejtmanem na Moravě. Jeho syn Vojtěch (1868-1945) zahájil svou kariéru u českého místodržitelství v Praze, a proto v roce 1891 koupil Nalžovice na Sedlčansku. Zdejší zámek byl jeho sídlem až do roku 1931, kdy jej prodal poručníkům Františka Schwarzenberga. Vojtěch Widmann byl v roce 1911 rakouským ministrem zemědělství a v letech 1915-1918 zemským prezidentem ve Slezsku, v roce 1917 získal dědičné členství v rakouské panské sněmovně. \n\nMladší linii v Lukách nad Jihlavou založil Antonín (1805–1866), který byl poslancem moravského zemského sněmu. Oženil se s Marií Leopoldinou Sedlnickou z Choltic (1812–1898) a po vymření hraběcí větve tohoto starobylého rodu přešlo jméno i dědictví na Widmanny. Majestát na jméno a erb Sedlnických získal v roce 1871 Viktor Widmann (1836–1886), který se od té doby psal jako hrabě \"Widmann-Sedlnitzky von Choltitz\". Viktor Widmann patřil k významným osobnostem politického života na Moravě v druhé polovině 19. století a v roce 1870 byl krátce i rakouským ministrem obrany. Součástí dědictví po Sedlnických byly velkostatky Loděnice a Štemplovec na Opavsku, zde ale Widmannové vůbec nepobývali a v roce 1911 tento majetek prodali. Posledním majitelem velkostatku Luka nad Jihlavou byl hrabě Antonín Widmann-Sedlnický (1865–1949), který byl dlouholetým poslancem Moravského zemského sněmu, v Lukách byl starostou a získal zde i čestné občanství. Rodina se ale v roce 1940 přihlásila k německému občanství, takže v roce 1945 jim byl majetek zkonfiskován, Widmannové zde ale žili až do roku 1947. Syn Arnošt Alois (1905–1988) žil poté v Rakousku.\n\n\n\n\n\n\n\n\n\n\n\n\n\n\n\n"}
{"id": "1255068", "url": "https://cs.wikipedia.org/wiki?curid=1255068", "title": "Kostel svatého Martina (Budkov)", "text": "Kostel svatého Martina (Budkov)\n\nKostel svatého Martina je farní kostel v římskokatolické farnosti Budkov, nachází se nedaleko zámku Budkov při hřbitovu s kaplemi sv. Jana a sv. Pavla v centru obce Budkov. Kostel je barokní jednolodní stavbou s čtyřbokou věží v čele stavby. Kostel je chráněn jako kulturní památka České republiky. \n\nSoučástí kostela je barokní cibulovitá kupole, kostel je žlutě omítnut. Před vchodem do kostela se nachází barokní schodiště se sochami svatého Jana Nepomuckého a svatého Jana Sarkandera, v kostele se pak nachází hrobka Berchtoldů, součástí věže jsou dva zvony (sv. Martin a sv. Anna) z roků 1489 a 1655. \n\nV kapli na hřbitově je uložena hrobka Salmů.\n\nKostel stál v Budkově snad již od 14. století, vysvěcen pak byl až v roce 1507 a to svatému Martinovi. Věž pak byla postavena v roce 1729, mezi lety 1743 a 1745 pak byl kostel rekonstruován a přestavěn do dnešní barokní podoby. V letech 1720 až 1740 byla postavena kaple na hřbitově. Zvony nebyly ani při jedné ze světových válek rekvírovány, snad kvůli vlivu tehdejších Budkovských pánů. V roce 1954 zvon sv. Martin pukl a tak v roce 1955 však došlo k jeho opravě a novému vyzvednutí na věž. V srpnu 2015 byly rekonstruovány oba zvony na věži. V roce 2011 také došlo k opravě varhan v kostele.\n\nDne 1. července 1953 byl v kostele sv. Martina pokřtěn litoměřický biskup Pavel Posád.\n\n\n"}
{"id": "1255077", "url": "https://cs.wikipedia.org/wiki?curid=1255077", "title": "Villa O'Higgins", "text": "Villa O'Higgins\n\nVilla O'Higgins je obec v Chile, patřící do regionu Aysén. Založena byla roku 1966 a svůj název dostala podle vojevůdci Bernardu O'Higginsovi. Se zbytkem země obec spojuje silnice Carretera Austral, která až sem byla dovedena roku 2000 (do té doby vedla pouze do 120 kilometrů vzdáleného Puerto Yungay). V letním období odtud jezdí lodě do osady Candelario Mancilla, odkud je možné dojít pěšky do Argentiny (silnice zde nevede).\n\n"}
{"id": "1255078", "url": "https://cs.wikipedia.org/wiki?curid=1255078", "title": "Římskokatolická farnost Mírov", "text": "Římskokatolická farnost Mírov\n\nŘímskokatolická farnost Mírov je územní společenství římských katolíků v děkanátu Zábřeh s farním kostelem Panny Marie Pomocnice křesťanů.\n\nPoté, co olomoucký biskup Bruno ze Schauenburku založil v roce 1256 hrad Mírov, se okolní řídké osídlení rozrostlo a nabylo na významu. Časem zde vzniklo městečko a sídlo správy severních oblastí olomoucké diecéze. Mimo jiné se zde konaly též církevní soudy a při nich zde bylo zřízeno i malé vězení.\n\nPostupem času vojenský význam hradu upadal, za třicetileté války jej vypálili císařští vojáci při vyhánění švédské posádky. Zároveň s tím bylo vypáleno a vydrancováno i městečko, které upadlo na úroveň průměrné vesnice.\n\nAdministrátorem excurrendo je od roku 1995 P. Mgr. František Lízna SJ.\nKaždoročně se ve farnosti koná tříkrálová sbírka, v roce 2016 se při ní vybralo ve Mírově 8 959 korun.\n\n"}
{"id": "1255079", "url": "https://cs.wikipedia.org/wiki?curid=1255079", "title": "Dějiny Janova", "text": "Dějiny Janova\n\nTento článek pojednává o dějinách Janova, od jeho počátků po začlenění do Sardinského království roku 1815.\n\nOblast Janova byla osídlena již několik tisíc let před naším letopočtem, žili zde například Féničané, Řekové a Etruskové. V antice se - už jako malé městečko - stal součástí Římské říše. Po pádu Západořímské říše profitoval z větší potřeby námořní dopravy. Vládli mu postupně Ostrogóti, Byzantská říše, Langobardi a Karlovci, až se v 11. století stal suverénním městským státem, pouze formálně podřízeným Svaté říši římské.\n\nV průběhu 11. a 12. století upevnila nová republika svou nadvládu nad Liguriií a získala i první kolonie, nejdůležitější byly Korsika a část Sardinie. Toto období také charakterizují četné války mezi Janovem a Pisou. Rozsáhlý obchod s východním Středomořím umožnil městu výrazně zbohatnout, objevily se ale i první interní problémy, které budou město trápit až do 16. století a významně přispějí k jeho postupnému úpadku. Tyto konflikty začaly hlavně v důsledku sporů mezi císařem Svaté říše římské a papežem, kdy se Janované, podobně jako v jiných severoitalských městech, rozdělili na dvě frakce zápasící o moc. Republika se výrazně podílela na křížových výpravách, za což byla odměněna obchodními privilegii ve vzniklých státech, významně ale obchodovala i s muslimy a Byzancí.\n\nVe 13. a první třetině 14. století zažil Janov období svého největšího rozmachu. Krom Pisy v tomto období zápasil i s Benátkami, hlavně kvůli kontrole nad východními trhy. Velkou ranou byl pro Janov postupný úpadek křižáckých států, dokázal se však přeorientovat na obchod s tamějšími muslimskými vládci a zajistit si rozsáhlá obchodní privilegia v Byzanci. Naproti Konstantinopoli založil svou obchodní kolonii Pera a získal důležitou kolonii na Krymu - město Kaffa a okolí. Přese všechny úspěchy již republika trpěla problémy, které přinesou její úpadek - mohutné zadlužení nutné k financování častých válek a hlavně vnitřní konflikty, způsobující časté vzpoury a změny vlády. Na počátku čtrnáctého století se občané snažili zajistit pořádek předáním vlády nad městem cizím vládcům, tento krok byl ale zcela neúspěšný a zlaté období skončilo ničivou občanskou válkou v letech 1316 až 1331.\n\nPo skončení občanské války spory mezi guelfy a ghibelliny už zeslábly a příští, neméně časté a ničivé nepokoje budou způsobovat hlavně konflikty mezi urozenými a neurozenými občany. V roce 1348 zasáhla město černá smrt, z které se již nikdy zcela nevzpamatovalo. V následujících stoletích došlo k dalším experimentům s cizí vládou, vládnutím lidu a vládnutím šlechty, žádné z nich ale nedokázalo zajistit trvající mír uvnitř města. Další konflikty s Benátkami a Milánem, ztráta východních kolonií v důsledku rozšiřování Osmanské říše a konkurence ze strany západoevropských zemí vedly k pomalému úpadku, až bylo roku 1522 město poprvé za několik století dobyto a vydrancováno vojsky španělského krále.\n\nV roce 1528 byla zrušena politická práva neurozených občanů a z republiky se stala dědičná oligarchie. Město se ocitlo ve sféře vlivu Španělska, přičemž zprvu profitovalo z jeho koloniálních úspěchů, následně ale upadalo v reakci na španělské krize a bankroty. V roce 1768 musel Janov odprodat Francii Korsiku. Roku 1797 ho obsadila Napoleonská Francie. Dle rozhodnutí Vídeňského kongresu byl roku 1815 připojen k Sardinskému království, v rámci něhož se následně roku 1861 stal součástí sjednocené Itálie.\n\nOblast Janova byla osídlena již od dávných dob, mimo jiné Féničany, Řeky a Etrusky. Mezi její výhody patřila výhodná poloha na spojnici severozápadní Itálie s mořem, dobrý přírodní přístav, později rozšiřovaný a vylepšovaný obyvateli města, a snadno bránitelná poloha. Mezi nevýhody náročné zemědělství z důvodu nedostatku vody a výnosné půdy, nijak zvlášť výnosné rybaření a absence přírodních zdrojů. Už tyto výhody a nevýhody ukazují, že se Janované museli soustředit na hledání blahobytu na moři, zvláště s přihlédnutím k obklopení Ligurie mocnějšími sousedy.\n\nPod Římem byl Janov stále ještě málo důležitým sídlem a i v oblasti Ligurie existovala sídla důležitější, například Ventimiglia, Albenga a Vado. Ve městě nezůstaly žádné impozantní římské budovy, jádro Janova (včetně jeho přístavu) se ale vyvinulo z původního římského městečka a ve městě z této doby přežily později tak důležité znalosti plavby a stavby lodí. V pozdním období Římské říše vznikla v Janově pevná křesťanská komunita a ve městě byly postaveny první kostely.\n\nPád Římské říše znamenal konec pečlivě udržovaných cest, což způsobilo větší zaměření na námořní dopravu, z čehož mohl Janov díky své poloze profitovat. Krátce mu vládli Ostrogóti, než byli vytlačeni Byzantskou říší, která město ovládala v letech 537 až 642, kdy ho obsadili Langobardi. Ani za vlády Byzance a Langobardů nebyl Janov nijak důležitý a o jeho historii v této době toho tedy příliš nevíme.\n\nLangobardi byli v roce 774 ovládnuti dynastií Karlovců, během jejich vlády se ale také nedochovalo o městě příliš záznamů. Víme že zde měli velký vliv duchovní z Milána, jehož arcibiskupové zde dokonce strávili zhruba sedmdesát let v exilu pod ochranou Byzantské říše kvůli vpádu Langobardů. V této době poblíž města také vzniká klášter v Capodimonte.\n\nStejně jako velká část křesťanského Středomoří v této době ani Janov nebyl ušetřen muslimských nájezdů. Mezi roky 934 a 935 bylo město vydrancováno během nájezdu muslimů ze severní Afriky a několik následujících let bylo pravděpodobně opuštěno. Soudobé Arabské zdroje naznačují, že byl v této době Janov již poměrně velkým městečkem obchodujícím nejen ve lněných tkaninách, ale i v hedvábí, a byl tak pro útočníky lákavou kořistí. Po tomto útok se město stalo pouze stínem sebe sama a již se nedozvíme, jak významné bylo, neboť byly všechny existující lokální záznamy během útoku zničeny.\n\nKolem poloviny desátého století byl Janov znovu osídlen, ve světě písemných záznamů se znovu objevuje chartou, udělenou králi Berengarem a Adalbertem roku 958, potvrzující zvyky a vlastnictví Janovanů, od území až po otroky – otroctví přežilo všechny předcházející vládce města a vytrvalo nejméně do 17. století. Město bylo v tomto období znovu nevýznamným a ještě mělo i v Ligurii vážné konkurenty. Obchod byl minimální a pouze lokální, omezený na komodity jako je olivový olej a kaštany. Přesto se Janov do roku 1016 zotavil natolik, že byl schopen vést po boku Pisy námořní ofenzívu proti muslimům na Sardinii. Existuje více teorií ohledně rychlého rozvoje města v letech 950 až 1050. Někteří historikové prosazují teorii pomalého vývoje v celém tomto období, jiní obhajují náhlý vzestup kolem přelomu tisíciletí, další vysvětlují tento vzestup kapitalismem založeným na výdělcích z pirátství a války proti muslimům.\n\nPo roce 950 se dochovaly převážně církevní záznamy, které krom zakládání kostelů a klášterů informují i o zvycích a právu používaných v oblasti. Hodné zmínky je zvláště velmi složité právo, kdy někteří žili dle práva římského, jiní dle práva langobardského a další dle práva sálského. Rozvoj pozemků byl obtížný z důvodu nehostinné krajiny, vlastníci proto vyhledávali způsoby jak rozvoje dosáhnout, například se více podílníků složilo na stavbu mlýna a následně se dělili o jeho výnosy, nebo byly pozemky levně pronajaty za příslib jejich rozvoje a nájemník po určité době jejich část získal do svého vlastnictví. Urozené rody byly důležité v okolí Janova, nad ním samým ale velkou moc neměly. Některé z nich se postupně stěhují do města a stávají se z nich první obchodníci.\n\nJanovští historici začínají zaznamenávat události během první křížové výpravy, první informace o janovských námořnících máme tedy pouze od cizinců, přičemž tyto údaje mohou být zkreslené rivalitou jejich států s Janovem. Na začátku 11. století Janov a Pisa spolupracují kvůli nutnosti společné obrany proti muslimům. Roku 1016 zabraňují obsazení Sardinie, ale obě města se následně na tento ostrov zaměří a spory ohledně vlivu nad ním rozpoutají v 60. letech 11. století první z mnoha válek mezi nimi. Obě města dále zápasí s muslimy o kontrolu nad obchodem v západním Středomoří, pirátstvím a válkou, ale zároveň s nimi i čile obchodují – Janov bohatne na obchodu s luxusním zbožím z východu, zatímco lokálním obchodem si zajišťuje dostatek životně potřebných komodit, například potravin.\n\nJanovští námořníci se účastní první křížové výpravy, kdy pomáhají se zásobováním a dobýváním přístavů, které nebylo možné bez lodí obléhat. Dohody s křižáky zajišťují následně Janovu lukrativní privilegia v těchto přístavech. Dle janovského příběhu byli tito námořníci důležitým faktorem i při dobývání Jeruzaléma – dvě galéry byly v přístavu rozebrány a dopraveny k obléhanému městu, kde měly posloužit k výrobě obléhacích strojů. Díky této pomoci se Janov jako první z italských měst uchytil na východě Středomoří a prosazoval zde své obchodní zájmy až hluboko do 16. století.\n\nOd roku 1099 řídí Janov společnost občanů zvaná \"compagna\", vedená čtyřmi až osmi konzuly. Konzulové měli za úkol reprezentovat město v rámci diplomatických jednání, sloužit jako soudci a vést armády. Také měli jurisdikci nad obchodem. Některé z těchto povinností byly dále delegovány na nižší konzuly. Do roku 1143 sahala jejich autorita od Monaka až po Portovenere. V této době již je Janov opravdu nezávislým městským státem, s rozsáhlou námořní mocí a mohutným obchodním vlivem. Stálým problémem byly veřejné finance, nutné pro prosazování pořádku a bezpečí republiky. Získávany byly různými způsoby, od přímých daní a cel až po podnikání státu, mnohdy však museli konzulové přistoupit i k půjčování prostředků odjinud, což se postupem času stává vážným problémem.\nEkonomickou spory s Pisou a spory ohledně vlivu na Sardinii a Korsice způsobily ve dvanáctém století další období válek mezi těmito italskými mocnostmi, které bylo ukončeno až v důsledku oboustranného vyčerpání. Pro zajištění výhody nad svým rivalem neváhali konzulové ani podplácet papežskou kurii. Nadále pokračovali v zajišťování dominance v oblasti Ligurie podmaňováním místní šlechty a menších měst. Také zajišťovali síť spojeneckých dohod podél středomořského pobřeží, pro zajištění bezpečí jejich obchodu. Ke konci první poloviny 12. století se Janov v rámci snahy o zajištění pozice mocnosti v západním Středomoří účastnil reconquisty na Pyrenejském poloostrově, tato expedice ale způsobila pouze ekonomické potíže a nemalé dluhy, neboť musel být v době expedice významně omezen obchod a vydržování rozsáhlého vojska bylo velmi drahé. Tyto problémy musely být řešeny novými daněmi, půjčováním peněz i prodejem majetků republiky. Přes to všechno vstupuje Janov do druhé poloviny 12. století jako významná a prosperující středomořská mocnost.\n\nHlavním zdrojem bohatství Janova bylo v této době obchodování s lehkými a drahými komoditami, jako jsou pepř, bavlna, zlato nebo hedvábí, nejdůležitějšími obchodními partnery pak křižácké státy a Egypt, ale důležitými zůstávaly i Sicílie a severní Afrika. Risk obchodních výprav se často rozkládal mezi několik podílníků, což umožňovalo nejen minimalizovat případné ztráty, ale i začít mladým obchodníkům bez velkého kapitálu. I právní systém města byl přizpůsoben aby co nejlépe odpovídal potřebám rozvíjejícího se obchodu, obzvláštní důraz byl kladen na poctivost a podvod se velmi tvrdě trestal. Obchodní dohody byly pečlivě zkoumány a uzavírány pod dohledem svědků. Většina ekonomiky města byla podřízena námořnímu obchodu, od stavby lodí a řemesel s ní spojených až po rozšiřující se textilní výrobu, závislou na dovážených surovinách. Pro zajištění přímé vlády nad co největší částí Ligurie využívá republika své příjmy ke skupování hradů, měst a polností od místní šlechty.\n\nZásadním problémem republiky se v druhé polovině 12. století staly spory mezi mocnými rody, které v mnoha případech přerostly i do otevřených bojů v ulicích a musely být usmiřovány za pomoci všech složek vlády, od konzulů až po církev. Tyto spory byly obvykle způsobovány rozdíly v názorech ohledně vládnutí městu. Množily se vraždy, ať už členů soupeřících frakcí nebo přímo městských hodnostářů, a jakkoli bylo v dřívějších obdobích zakázáno být ve městě ozbrojen, náhle byli ozbrojeni všichni. Nejbohatší občané si dokonce najímali osobní ochranky a opevňovali svá sídla uvnitř města. V důsledku těchto bojů o moc došlo k reformám, nejprve byl založen poradní sbor starších zvaný \"anziani\", následně pak úřad zvaný \"podestá\", což byl na rok volený profesionál z ciziny, sloužící jako hlavní řídící a soudní orgán města a vojenský velitel. Tento úřad byl založený na konci 12. století a s pár výjimkami byl používán po celé 13. století. Tito dočasní vládci konečně zajistili v ulicích města mír, spory které boje způsobily ale pod povrchem doutnaly nadále.\n\nSpory s Pisou pokračovaly a znovu vyústily v dlouhé boje bez jasného vítěze. Janov si zajistil zadlužením místního vládce nepřímou kontrolu nad Korsikou a Sardinie byla po skončení války rozdělena na jejich zóny vlivu. Ke sporům docházelo také kvůli privilegiím ohledně obchodu s Byzantskou říší, viz níže. K další válce, tentokrát na Sicílii, došlo na začátku 13. století. V té době také sílily spory s Benátkami, které vyústily v boje o Krétu. Ty ale v roce 1212 skončily vítězstvím Benátek, ve stejném roce bylo uzavřeno příměří i s Pisou. Během všech těchto zahraničních sporů se musela republika ještě vypořádat se vzpourami menších ligurských měst a urozených rodů, čehož bylo často docilováno využíváním sil loajálních šlechticů.\nRepublika musí ve 12. a 13. století balancovat mezi třemi velkými mocnostmi Svatou říší římskou, Byzantskou říší a Sicilským královstvím pod vládou Normanů, jež bylo ustanoveno v jižní Itálii a na Sicílii. Německým králům a císařům se formálně podřídila, ale odmítala jim vyplácet peníze, pod záminkou že již vydává nemalé sumy na obranu pobřeží severní Itálie. Kvůli tomu byly vztahy s nimi napjaté a Janov investoval mnoho peněz do obranyschopnosti Ligurie, například ve formě skupování a udržby hradů chránících přístupy k městu, výstavby a posilování vlastních hradeb a dokonce i pasování vlastních rytířů, kteří měli k obraně přispívat. S Byzantskou říší bylo postupně ustanoveno několik obchodních dohod, zajišťujících mimo jiné nízká cla pro janovské obchodníky na celém území říše a janovskou obchodní čtvrť v Konstantinopoli, kterou byla ale dvakrát s mohutnými finančními ztrátami vydrancována, poprvé z iniciativy Pisy, podruhé Benátek. Republika nakonec dosáhla s říší velmi výhodných dohod roku 1201, roku 1204 ale byla Konstantinopol obsazena a vypleněna Benátčany, kteří tak získali ve zbytku Byzantské říše na dalších padesát let dominantní postavení. S Normanským královstvím byly uzavřeny dohody ve snaze zajistit mezi oběma státy mír, přesto se ale Janov později podílel na dobytí Sicílie ze strany Svaté říše římské.\n\nPo roce 1212 začíná mít republika vážné finanční problémy a musí zavádět nové daně, mimo jiné i kvůli vedení nákladných válek s Benátkami a Pisou. Z důvodu Saladinova vítězství nad Jeruzalémským královstvím bylo vážně narušeno odbytiště ve svaté zemi a Byzantská říše přestala na několik desítek let existovat. Přesto se Janovu dařilo prosperovat, období vnějšího míru ale znovu umožnilo vzestup vnitřních problémů. Toto střídání vnějších a vnitřních rozporů je příznačné pro celou historii Janovské republiky. I proto byli v roce 1215 pro zajištění nestranné justice zaměstnáni profesionální zahraniční soudci. V roce 1216 byl navždy zrušen úřad konzulů, neboť boje o tyto úřady často způsobovaly rozbroje a byl dále posílen úřad \"podestá\". Mimo jiné i pro zajištění klidu v Ligurii se Janov následně připojuje k neúspěšné křížové výpravě do Egypta, krom toho se zaplétá do dalších válek s Benátkami a Pisou. V následné mírové dohodě Benátky mimo jiné slibují zajistit obnovení obchodních privilegií Janova v následnických státech Byzantské říše.\n\nV roce 1220 potvrdil císař Frederick II. chartou práva Janova na nadvládu nad Ligurií a samosprávu. Dále ale odmítal uznat priviliegia města, což způsobovalo zhoršilo vztahy mezi ním a městem. Během konfliktu císaře s papežem vznikly nejen v Janově, ale i v celé severní Itálii dvě strany – jedna podporující papeže, druhá císaře. Díky ochotě papeže k vydávání privilegií Janovu nakonec v mocenském boji zvítězila propapežská frakce, toto dělení ale způsobovalo problémy i v následujících staletích. Po obchodním embargu, zabavování majetku Janovanů na území Říše a dalším sporům kvůli císařovým bojům s Lombardií započala v roce 1238 otevřená válka mezi Janovem a Říší. Frakce podporující císaře začala způsobovat problémy ve městě i mimo něj a některá podřízená města využila této příležitosti k rebelii. Kombinace těchto hrozeb způsobila, že poprvé za tři století (od vyplundrování města muslimy) byl ohrožen sám Janov, a třebaže toto nebezpečí bylo odvráceno, válka s císařem trvala až do roku 1251 a byla velmi vyčerpávající. V padesátých letech 13. století byly rebelie potlačeny a uzavřen mír se všemi protivníky, město se následně vrací zpět k míru a prosperitě.\nPo roce 1255 se začala zhoršovat ekonomická situace, neboť po skončení války válečná ekonomika zaměřená na budování a vybavování flotil ztratila odbytiště. V následujících letech se ve městě zhroutilo několik bank. To v kombinaci s faktem že vládu v republice i nadále tvořili hlavně příslušníci urozených rodů vyvolalo v roce 1257 vzpouru obyčejného lidu, která byla překvapivě nenásilná a velmi rychle úspěšná. V jejím důsledku byl vytvořen nový úřad \"Capitano del popolo\" a byli zvolení noví příslušníci \"anziani\". První nositel tohoto titulu, Guglielmo Boccanegra, následně provedl restrukturalizaci financí republiky, obnovil dobré vztahy se Sicílií a s Byzancí a, byť nepřímo, zvýšil podíl lidu na vládě nad městem. Také podporoval stavebnictví, za jeho úřadování byl mimo jiné postaven Palazzo San Giorgio a významně vylepšen přístav. V roce 1262 došlo k rebelii urozených, kteří se cítili odříznuti od moci, vláda Boccanegry byla ukončena a Janov se vrací k vládě \"podestá\".\n\nDo druhé poloviny 13. století vstupuje Janov jako jedno z největších, nejbohatších a nejmocnějších měst Evropy, které právě triumfovalo nad svými soupeři. Zároveň ale stále trpí množstvím problémů, hlavně vnitřní nejednotou, a ve Středomoří mu v podobě Barcelony a Marseille rostou noví rivalové. Byzantská říše byla obnovena roku 1261, což umožnilo obnovení obchodu s ní, dále Janov mohutně obchodoval s Egyptem i se Svatou zemí (třebaže v této době došlo ke zničení posledních křižáckých států). V 60. letech 13. století byla získána kolonie Kaffa na Krymu a důležitou oblastí pro janovskou ekonomiku se stalo Černé moře. Dále pokračovalo i obchodování se severní Afrikou. Z důvodu problémů s vládnoucími dynastiemi byl však vážně narušen obchod se Sicílií a Sardinií. O svou pozici na Sardinii Janov zcela přišel když byla papežem v roce 1297 přidělena Aragonii. Mezi další cíle janovského obchodu patří jih Francie a Iberský poloostrov, když Janov zrovna není ve válce s místními vládci.\n\nV padesátých a šedesátých letech 13. století probíhá další válka s Benátkami, ta končí v roce 1270 příměřím bez významných následků, válka ale znovu napíná finanční zdroje republiky, nemluvě o faktu že Janov prohrál většinu důležitých bitev a musel pokutovat své admirály, aby dodal motivaci ostatním.\n\nDalší problémy nastávají s Karlem I. z Anjou, v té době hrabětem z Anjou a Provence, který nahradil nadvládu Svaté říše římské v Itálii a stal se mimo jiné i sicilským králem. V roce 1270 došlo v Janově k další revoluci a moc získaly rodiny Doria a Spinola, které byly Karlovi nepřátelské. V roce 1273 začíná válka, ve které je Janov znovu ze všech stran ohrožen, ale daří se mu ubránit se a s pomocí papeže je uzavřen mezi bojujícími stranami v roce 1276 mír. V roce 1282 začíná sicilská revoluce která z ostrova vyhání Karla z Anjou a nastoluje zde vládu aragonského krále, Petra III. Janov byl v tomto konfliktu oficiálně neutrální, ale zřejmě ho přijal pozitivně a pravděpodobně i rebelii tajně podporoval.\n\nV důsledku rebelie na Korsice propuká v roce 1282 další konflikt s Pisou, pro který Janov vybavil na onu dobu masivní flotilu 189 galér. V roce 1284 došlo k bitvě mezi flotilami obou městských států poblíž samotné Pisy, ve které byla pisanská flotila prakticky zničena a ačkoli se válka protáhla až do roku 1288, pisanské ztráty a množství zajatců Janovem získaných znamenaly, že Pisa už nebojovala s Janovem jako rovný s rovným, ale pouze o své přežití a její moc se z této války již nikdy plně nezotavila.\n\nV roce 1290 uzavírá Janov pakt s egyptským sultánem – obchodníci pochopili, že s křižáckými státy je konec a snaží se zachránit východní obchodní příležitosti. Tento pakt zajišťoval republice obchodní práva, zatímco ona se zavazovala nahradit škody způsobené svými piráty a bránit těmto pirátům napadat egyptské lodě. Ve stejném roce kvůli nelibosti lidu (pravděpodobně v důsledku dlouhých válek a vysokých daní), skončila vláda rodů Doria a Spinola, nejvyšší úředníci neměli být nadále vybíráni z obyvatel Janova a zvýšil se podíl neurozených lidí na vládě.\n\nV čase míru ale znovu, jak už to bylo obvyklé, propukají vnitřní rozpory. Na přelomu roků 1295 a 1296 propukl ve městě chaos, který byl v únoru ukončen a jako vládci města znovu dosazeny rody Doria a Spinola, i přes rozhodnutí z roku 1290. Tyto rody znovu nastolily pořádek, zároveň se ale republika ocitá ve válce s Benátkami ohledně pozic ve východním obchodu a s Pisou kvůli problémům ohledně plnění mírové smlouvy z roku 1288. V bitvě u ostrova Curzola na pobřeží Dalmácie poráží roku 1298 Janovská flotila Benátky, obě strany ale utrpí těžké ztráty, o rok později proto Janov s Benátkami a Pisou uzavřou mír. Mírová dohoda s Benátkami potvrdila status quo, mír s Pisou byl pro Janov velice výhodný. Vládci z rodů Doria a Spinola následně rezignují a město se vrací k vládě \"podestá\".\n\nNásledně však propukají další nepokoje a Janované, unavení dekádou vnitřních bojů, předávají roku 1311 vládu nad městem Jindřichu VII. Lucemburskému, který se právě snažil obnovit imperiální nadvládu nad severní Itálií. Výměnou za obnovení míru a pořádku se Janov na příštích dvacet let dobrovolně vzdává samostatnosti. I přestože skutečná moc stále zůstává rodům Doria a Spinola, přináší imperiální nadvláda vítanou úlevu od vnitřních bojů. Jindřich ale v roce 1313 umírá, Janov je znovu bez vládce a vrací se do stavu z roku 1311. V roce 1316 v důsledku sporů mezi rody Doria a Spinola propuká občanská válka, která se postupně rozvíjí do války guelfů proti ghibellinům a zapojují se do ní i zahraniční mocnosti. V roce 1318 byla nadvláda nad městem ve snaze zajistit mír na omezenou dobu předána Robertu Neapolskému a papeži, tento krok ale nebyl úspěšný a občanská válka pokračovala dál. Válka končí až v roce 1331, je pro Janov velmi ničivá (i samo město je nějakou dobu obleženo) a znamená začátek konce janovské moci. Mimo jiné přišla republika v roce 1324 o svou část Sardinie.\n\nV roce 1331, ještě před ukončením občanské války, vyvstává Janovu nová vnější hrozba – Katalánci, kteří napadají západní Ligurii, dlouho bez rázné odpovědi z janovské strany.\n\nV roce 1335 vyhání povstání rektora vládnoucího ve jménu Roberta Neapolského a město si znovu vládne samo v režii rodů Doria a Spinola. Rozbroje mezi guelfy a ghibelliny od této chvíle slábnou a příští nestabilita bude způsobena hlavně konflikty mezi urozenými a neurozenými občany. V roce 1339 dochází k další revoluci, ve které neurození občané ukončují vládu urozených a Simone Boccanegra je jmenován dóžetem Janova, po vzoru Benátek. Boccanegra se snaží konsolidovat Ligurii, zajistit dobré podmínky pro obchod a řešit problém zadlužení. Do této doby, a i nadále, musela být téměř každá válka financována půjčkami. Tento státní dluh vyplácel vysoké úroky (okolo 10% ročně) a byl velikou zátěží pro stát, neboť úroky samy o sobě vyžadovaly většinu příjmů státu a pro financování tohoto dluhu musely být zaváděny nové daně. Tyto daně byly příčinou pro velké množství následujících povstání a velké náklady na dluh navíc snižovaly schopnost státu financovat svou obranu. Roku 1344 proběhla další revoluce, tentokrát v rukou nespokojené, od moci odříznuté šlechty. Boccanegra, neochoten začít další občanskou válku, odstupuje, revoluce ale úspěšná není a po půl roce utichá.\nV roce 1348 zasahuje Janov černá smrt. O průběhu nemoci v Janově toho moc nevíme, stejně jako zbytek Evropy ale zřejmě přišel o velkou část své populace. Podle jedné verze událostí černá smrt přišla do Evropy přes krymský přístav Kaffa, který byl obléhaný Tatary. Nemoc zasáhla obléhající armádu, která ve snaze rozšířit ji i ve městě, katapultovala své mrtvé přes hradby. Lodi odplouvající z přístavu poté mor rozšířily do Evropy. Mohutné ztráty způsobily zvýšení ceny práce a v konečném důsledku i kvality života, mor ale také změnil náhled lidí na svět. Mění se i přístup obchodníků, kteří jsou nadále opatrnější a přikládají větší váhu riziku. Rozšiřuje se také využití pojištění a je méně inovací. Kvůli zajištění východního obchodu začíná krátce po opadnutí epidemie další válka s Benátkami. V roce 1353 pak, po těžkých ztrátách a mnoha porážkách, předávají Janované nadvládu nad městem Giovanni Viscontimu, lordovi a arcibiskupovi Milána, pro zajištění ochrany před nepřáteli a financování dalšího průběhu války. V roce 1355 byl uzavřen mír, obě strany vyčerpány válkou přistoupily na kompromisní řešení arbitráží.\n\nRoku 1356 se do města vrací Simon Boccanegra a po krátké revoluci se znovu ujímá titulu dóžete. Daleko méně než dříve závisí na urozených a místo toho vyzdvihá k moci neurozené. Probíhá další válka, tentokrát s Aragonií, která přináší další zadlužení a Boccanegra se ji snaží co nejrychleji ukončit. Roku 1363 Boccanegra umírá, pravděpodobně na otravu. Jako nový dóže je zvolen Gabriele Adorno, který se též opírá hlavně o neurozený lid. Ten vyjedná v roce 1367 ukončení smlouvy s Viscontim a ještě v roce 1363 vydává nový zákoník, který mimo jiné kodifikuje způsob vlády republice, čímž se snaží zajistit vnitřní mír. V průběhu jeho vlády probíhá několik povstání, až je v roce 1370 po nenásilném puči odstraněn a novým dóžetem je zvolen Domenico Campofregoso.\n\nKrom obchodu s východním středomořím a svými koloniemi – nejdůležitějšími jsou Pera (u Konstantinopole), Kaffa (na Krymu) a Korsika – můžeme najít janovské lodě i na severu Evropy, Afriky, ve Španělsku i ve Francii. Objem obchodu černá smrt prakticky nezasáhla, veřejné finance se naopak stále zhoršují a s každým dalším konfliktem upadá republika do větších dluhů.\n\nMezi léty 1378 až 1381 probíhá další válka s Benátkami, tentokrát kvůli janovskému obsazení Kypru. Válka znovu skončila bez jasného vítěze vyčerpáním válčících stran a uzavřený mír byl kompromisní. Na rozdíl od Benátek, které z války odešly nepoškozeny, se Janov propadá do dalších dluhů a nepokojů. V roce 1383 vypuká kvůli nové dani povstání, které svrhává tehdejšího dóžete Niccolo Guarca. Po krátkém období chaosu je k moci znovu vyzdvižen Gabriele Adorno, zároveň ve městě znovu vypuká mor. V právě vypuklém papežském schizmatu se Janov staví na stranu papeže Urbana VI., kterého dokonce zachraňuje a nějakou dobu chrání v Janově.\n\n90. léta 14 století přináší několik dalších povstání. V touze po klidu se, po dlouhých debatách, město obrací na francouzského krále Karla VI., který za uznání své suverenity a pomoc ve válkách slíbil zajistit ve městě pořádek a pomoci v obraně Janova proti případnému útoku. V roce 1396 Adorno rezignuje na pozici dóžete a vzápětí je jmenován guvernérem ve jménu krále. Podřízení se ale nepřineslo kýžené výsledky, neboť byl guvernér ve své moci omezen prakticky stejně jako dóže.\n\nBěhem 15. století se snižuje objem obchodu, na jedné straně kvůli ztrátě většiny východních trhů – zčásti působením Benátek a zčásti Turků, kteří obsazují většinu východních kolonií – na straně druhé zvyšující se konkurencí západoevropských mocností na západě. Ve městě posiluje textilní výroba, což umožňuje zabránit rychlému propadu, ale i v tomto odvětví má Janov velkou konkurenci. Republiku navíc dusí zvětšující se veřejný dluh. Dluh je konsolidován, instituce která ho spravuje – Casa san Giorgio, řízená největšími podílníky, se postupně stává státem ve státě – zasahuje do politiky, vybírá většinu daní a dokonce přímo spravuje některá území, věc do té doby nevídaná.\n\nMezi lety 1398 a 1401 probíhá v Janově řada dalších rebelií. V roce 1401 je jako guvernér dosazen Jean Le Meingre, maršál Francie, který pořádek udržuje silou a represivními opatřeními. Kvůli násilnosti a nákladnosti nového režimu ztrácí podporu občanů a v roce 1409, když se nachází ve Francii, je Le Meingre sesazen novou vzpourou a jeho zástupci vyhnáni z města. K rebelii se rychle připojuje celá Ligurie a francouzská vláda zde končí. Vláda nad městem je následně předána markýzi z Montferratu, který dostává stejná práva jako míval dóže. V roce 1413, po další vzpouře, vzniká vláda vedená dóžetem Giorgo Adornem, složená rovným dílem z urozených a neurozených občanů. V letech 1414 a 1415 probíhá další občanská válka, která končí zvolením Tommase Campofregosa dóžetem. Ten rychle obnovuje pořádek a snižuje některé daně, pro zajištění popularity mezi chudými. Dále rozšiřuje přístav a arzenál.\n\nV roce 1421 ale někteří z urozených Janovanů v exilu vyhledávají pomoc v Miláně a v důsledku útoku Milána a Aragonie se republika znovu podřizuje Milánu dohodou podobnou té s francouzským králem. Milán tvrdě zjednává pořádek, nakonec ale zatahuje Janov do svých bojů s Benátkami, čímž propukne již pátá a poslední válka mezi těmito státy. Tato válka skončila roku 1433. Na konci roku 1435 vypuká proti nadvládě Milána vzpoura (poslední kapkou byl požadavek milánského vévody na zapojení do války proti Francii po boku Katalánců) a republika se zbavuje další cizí nadvlády.\n\nNásledující léta se nesou v duchu obvyklých problémů s Aragonií, Milánem a domácími rebeliemi. V roce 1453 dobývá sultán Mehmed II. Konstantinopol, bráněnou mimo jiné i janovskými vojáky. Jakmile je jistá porážka, Pera se vzdává, díky čemuž si Janov zachovává svá obchodní práva v oblasti bývalé Byzantské říše. Sama Pera však je již navždy ztracena. V roce 1475 dobývají Turci i Kaffu. Z důvodů neschopnosti vzdorovat samostatně Aragonii se v roce 1454 republika znovu dává do područí Francie.\n\nFrancouzská nadvláda vydržela do roku 1461, kdy nepopularita francouzského režimu způsobuje další revoluci. Po rychlém vyhnání Francouzů následuje období bojů o moc, po kterém propuká válka proti Francii, která se snaží Janov znovu obsadit. S pomocí Milána se Janov ubrání, zakrátko – v roce 1464 – ale podléhá Milánu. Po vraždě milánského vévody se Janov v roce 1477 znovu bouří a, po dalším období neklidu, v roce 1478 vzniká vláda rovně dělená mezi lid a šlechtu. V následujících letech proběhlo několik dalších revolucí, které končí roku 1488 dalším podřízením Milánu. Ve francouzské invazi do Itálie v roce 1494 podporoval Janov po boku Milána francouzského krále Karla VIII. Tato invaze začíná několik století vměšování cizích mocností do italských záležitostí a postupný úpadek zdejších států.\n\nRoku 1499 se Janov znovu dostává do područí Francie. V roce 1507 proběhlo poslední lidové povstání, které však bylo francouzským králem brzy potlačeno. V roce 1512 byli Francouzi vytlačeni Španěly vedenou koalicí, již o rok později se ale vrací. Po další Španěly podporované vládě je město od roku 1515 podřízeno Francii. V roce 1522 vojsko španělského krále Janov dobývá a vydrancuje, poprvé za stovky let.\n\nOd této doby se Janov nachází ve sféře vlivu Španělska a již nikdy se ve Středomoří nestane velkým hráčem. V roce 1528 byla zrušena politická práva neurozených a stát od té chvíle řídí pouze šlechta. Z Janova se tímto stává dědičná oligarchie. V roce 1571 se účastní malý janovský kontingent bitvy u Lepanta, které je poslední janovskou velkou námořní bitvou. Skrze svou alianci se Španělskem profituje Janov z bohatství přiváženého z Nového světa – říkalo se, že se zlato rodí v Novém světě, umírá ve Španělsku a je pohřbeno v Janově. Tato prosperita ale končí množstvím španělských bankrotů. V roce 1768 je Janov donucen odprodat Korsiku Francii. V roce 1797 se dostal pod vliv napoleonské Francie a v roce 1805 je dokonce anektován. Roku 1815 byl Janov Vídeňským kongresem přisouzen Sardinskému království a roku 1861 se tak stal součástí sjednocené Itálie.\n\nJanovská republika\n\n"}
{"id": "1255091", "url": "https://cs.wikipedia.org/wiki?curid=1255091", "title": "Ponížení", "text": "Ponížení\n\nPonížení je vystavení bytosti (entity používající přirozenou inteligenci) takovému úkonu, pro jehož uplatnění na sobě tato entita může oprávněně cítit stud a o kterém se současně lze důvodně domnívat, že přistoupení k němu není nezbytné k zachování chodu společnosti, nebo je nezbytné jen v krajních případech — takových, jimž se bytost při vyvinutí jistého úsilí může bezpečně vyhnout.\n\nJako ponížení může být vnímáno poučení, jednání imperativem, veřejně nebo necitlivě podané nelichotivé hodnocení, veřejné seznámení se závěrem testování, jehož výsledek stoprocentní, suspenze, osobní prohlídka nebo třeba pranýřování. K naplnění podstaty ponížení ve smyslu vyvolání studu není neobvyklá podmínka, aby předmětný úkon administrovala autorita (např. policista, přepravní kontrolor, učitel nebo správní úřad); více, než šikaně v podobě násilného obnažení studentky gymnázia spolužáky ve škole, intuitivnímu chápání ponížení odpovídá necitlivé vyřešení sporu mezi žáky učitelem; pomluva, nedojde-li k ní v přítomnosti dotčeného subjektu, ponížením spíše není.\n\nV historickém vývoji společnosti je patrná snaha o vytěsňování ponižujícího zacházení. Lze říci, že akt ponížení je ospravedlnitelný jen tehdy, je-li zřejmé, že dotčená bytost si byla plně vědoma, že s konáním, kterého se dopustila, je spojeno riziko uplatnění takového aktu (na rozdíl od právní zásady „nevědomost neomlouvá“). Proto se dnes setkáváme s nápisy informujícími o přítomnosti kamerového systému nebo ukazateli zbývajícího času při časově omezených výkonech. Institutem, který bytosti chrání před ponížením, je důstojnost.\n\nZ důvodu objektivní potřeby přísnějších pravidel pro zachování funkce společnosti jsou normy zakazující úkony vnímané jako ponižující principielně méně restriktivní za válečného stavu. Ke strpění jednání více zasahujícího do lidské důstojnosti může zavazovat služební poměr policisty, příslušníka vězeňské služby, ozbrojených sil apod.\n\n"}
{"id": "1255092", "url": "https://cs.wikipedia.org/wiki?curid=1255092", "title": "Česká ženská hokejová reprezentace do 18 let", "text": "Česká ženská hokejová reprezentace do 18 let\n\nČeská ženská hokejová reprezentace do 18 let je výběrem nejlepších českých hráček ledního hokeje v této věkové kategorii. Od roku 2008 se účastní mistrovství světa žen do 18 let. V letech 2008 a 2014 česká ženská osmnáctka získala bronz.\n"}
{"id": "1255099", "url": "https://cs.wikipedia.org/wiki?curid=1255099", "title": "Jiří Schoenbauer", "text": "Jiří Schoenbauer\n\nJiří Schoenbauer (4. května 1949 Praha – 31. prosince 2016) byl český operní a muzikálový zpěvák zpívající basovým hlasem.\n\nVystudoval herectví na pražské konzervatoři u M. Dvořákové. Od činohry se přes operetu a muzikál dostal až k opeře. Od roku 1972 účinkoval v teplické operetě a od roku 1982 v liberecké opeře. V letech 1994 – 1998 hrál roli Kaifáše v české verzi rockového muzikálu \"Jesus Christ Superstar\" v pražském divadle Spirála, kde byli jeho kolegy na jevišti mj. Kamil Střihavka, Dan Bárta anebo Bára Basiková. Vystupoval též v českém muzikálu \"Krysař\" (role Štěpána) v pražském divadle Ta Fantastika (1996), pro jehož obnovenou premiéru (1998) nastudoval roli Starosty. Pohostinsky vystupoval rovněž na různých scénách v České republice (Plzeň, České Budějovice, Olomouc aj.). Hrál v Národním divadle a v Pražské Státní opeře. Hostoval v Německu i Nizozemsku. Vystupoval jako Vodník v českém muzikálu \"Rusalka\" (Divadlo Milénium v Praze). Hrál hlavní roli v avantgardní opeře E. F. Buriana \"Bubu z Montparnassu\" (Státní opera Praha) a dále roli Mefista v Gounodově opeře \"Faust a Markétka\" (Moravské divadlo Olomouc). Ve Straussově operetě \"Netopýr\" hrál roli ředitele věznice Franka (HD Karlín v roce 2004). V muzikálu \"Jekyll & Hyde\" (HDK v roce 2005) nastudoval roli lorda Savage. V roce 2011 působil jako sólista Komorní opery v Praze a opery Divadla F. X. Šaldy v Liberci. Zemřel na následky komplikací spojených s výdutí na mozkové cévě (aneurysma), kterou mu lékaři diagnostikovali počátkem roku 2016.\n"}
{"id": "1255101", "url": "https://cs.wikipedia.org/wiki?curid=1255101", "title": "Pryslip (Krásná polonina)", "text": "Pryslip (Krásná polonina)\n\nPryslip, též Pryslop () je horské sedlo na pomezí okresů Mižhirja a Ťačovo v Zakarpatské oblasti Ukrajiny, spojující údolí řek Terebla a Teresva. Sedlo leží v nadmořské výšce 915 metrů.\n\nNa jihu navazuje hřeben Krásná Polonina, na severu Horhany.\n\nSedlem prochází horská silnice spojující sídla Koločava a Německá Mokrá. Sjízdnost silnice je špatná, způsobilá pro animální trakci, motocykly a terénní auta. V zimě se cesta nepoužívá.\n"}
{"id": "1255105", "url": "https://cs.wikipedia.org/wiki?curid=1255105", "title": "Jaroslav Jutka", "text": "Jaroslav Jutka\n\nJaroslav Jutka [jaroslau jutka] (* 16. ledna 1941 Bartošovce) je bývalý slovenský fotbalový brankář a sportovní lékař. Oba jeho bratři – starší Václav (1939–2010) i mladší Štefan (* 1947) – byli rovněž prvoligovými fotbalisty.\n\nV československé lize chytal za VSS Košice. V nižších soutěžích nastupoval za Slavoj Trebišov.\n\n\n"}
{"id": "1255106", "url": "https://cs.wikipedia.org/wiki?curid=1255106", "title": "Augustín Müller", "text": "Augustín Müller\n\nAugustín Müller [augustýn miler] (* 9. dubna 1941) je bývalý slovenský fotbalový útočník.\n\nV československé lize hrál za VSS Košice, vstřelil celkem 10 prvoligových branek.\n\n"}
{"id": "1255108", "url": "https://cs.wikipedia.org/wiki?curid=1255108", "title": "Ivan Piršč", "text": "Ivan Piršč\n\nIvan Piršč (* 16. července 1940) je bývalý slovenský fotbalový obránce a středopolař.\n\nV československé lize hrál za VSS Košice, aniž by skóroval.\n\n"}
{"id": "1255109", "url": "https://cs.wikipedia.org/wiki?curid=1255109", "title": "Anton Smetana", "text": "Anton Smetana\n\nAnton Smetana (* 28. května 1944) je bývalý slovenský fotbalový útočník.\n\nV československé lize hrál za VSS Košice, aniž by skóroval. Z Košic odešel na začátku 70. let do Ružomberku, výraznou stopu zanechal ve Snině.\n\n\n"}
{"id": "1255110", "url": "https://cs.wikipedia.org/wiki?curid=1255110", "title": "Ľudovít Széles", "text": "Ľudovít Széles\n\nĽudovít Széles [ľudovít séleš] (* 28. října 1948) je bývalý slovenský fotbalový záložník a obránce .\n\nV československé lize hrál za VSS Košice, aniž by skóroval.\n\n\n"}
{"id": "1255111", "url": "https://cs.wikipedia.org/wiki?curid=1255111", "title": "Gerhard Tokár", "text": "Gerhard Tokár\n\nGerhard Tokár (* 15. března 1948) je bývalý slovenský fotbalový obránce. Hrál také na postu útočníka.\n\nV československé lize hrál za VSS Košice, aniž by skóroval. V 70. letech hrál za Odevné závody kapitána Nálepku Svidník.\n\n\n"}
{"id": "1255112", "url": "https://cs.wikipedia.org/wiki?curid=1255112", "title": "Vladimír Harman", "text": "Vladimír Harman\n\nVladimír Harman (* 22. března 1950) je bývalý slovenský fotbalový útočník.\n\nV československé lize hrál za VSS Košice, aniž by skóroval.\n\n"}
{"id": "1255114", "url": "https://cs.wikipedia.org/wiki?curid=1255114", "title": "Ondrej Pončák", "text": "Ondrej Pončák\n\nOndrej Pončák (27. listopadu 1940 – 1. dubna 2016) byl slovenský fotbalový útočník a obránce.\n\nV československé lize hrál za Slovan ÚNV Bratislava (11.06.1961) a Lokomotívu VSŽ Košice (09.09.1965–12.09.1965) a vstřelil 1 prvoligovou branku (09.09.1965).\n\n\n"}
{"id": "1255116", "url": "https://cs.wikipedia.org/wiki?curid=1255116", "title": "František Sohan", "text": "František Sohan\n\nFrantišek Sohan (* 15. června 1940) je bývalý slovenský fotbalový útočník.\n\nV československé lize hrál za Spartak Leninovy závody Plzeň a Lokomotívu Košice, vstřelil 1 prvoligovou branku.\n\n\n"}
{"id": "1255117", "url": "https://cs.wikipedia.org/wiki?curid=1255117", "title": "Seznam medailistů na mistrovství Československa a Česka mužů a žen ve skoku o tyči", "text": "Seznam medailistů na mistrovství Československa a Česka mužů a žen ve skoku o tyči\n"}
{"id": "1255120", "url": "https://cs.wikipedia.org/wiki?curid=1255120", "title": "Chris Terkelsen", "text": "Chris Terkelsen\n\nChris Terkelsen (* 16. února 1972, Dánsko) je dánský reprezentant v orientačním běhu.\nMezi jeho největší úspěchy patří zlatá a stříbrná medaile z mistrovství světa z let 1997 a 2005; a celkové prvenství v hodnocení světového poháru za rok 1998. V současnosti již běhá pouze domácí soutěže, zde repezentuje dánský klub \"Farum OK\".\n\n"}
{"id": "1255121", "url": "https://cs.wikipedia.org/wiki?curid=1255121", "title": "Büchiho automat", "text": "Büchiho automat\n\nBüchiho automat je v teorii automatů ω-automat, který rozšiřuje koncept konečného automatu pro nekonečné vstupy (slova nekonečné délky). Büchiho automat akceptuje slovo, pokud existuje běh automatu, který navštíví alespoň jeden koncový stav nekonečněkrát. Automat je pojmenován po švýcarském matematikovi Juliovi Richardu Büchim, který ho vynalezl v roce 1962.\n\nDeterministický Büchiho automat je pětice \"A\" = (\"Q\",Σ,δ,\"q\",F) skládající se z těchto komponent:\n\nNedeterministický Büchiho automat je podobný deterministickému, ale přechodová funkce Δ odkazuje na množinu stavů (místo jednoho konkrétního stavu) a začáteční stav \"q\" je nahrazen množinou začátečních stavů \"I\". Obecně pojem \"Büchiho automat\" bez přívlastku označuje právě nedeterministický Büchiho automat.\n\n"}
{"id": "1255123", "url": "https://cs.wikipedia.org/wiki?curid=1255123", "title": "Americká ženská hokejová reprezentace do 18 let", "text": "Americká ženská hokejová reprezentace do 18 let\n\nAmerická ženská hokejová reprezentace do 18 let je výběrem nejlepších hráček ledního hokeje Spojených států amerických v této věkové kategorii. Od roku 2008 se účastní mistrovství světa žen do 18 let. V letech 2008, 2009, 2011, 2015, 2016, 2017 a 2018 americká ženská osmnáctka získala zlato.\n"}
{"id": "1255125", "url": "https://cs.wikipedia.org/wiki?curid=1255125", "title": "Ω-automat", "text": "Ω-automat\n\nΩ-automat je v teorii automatů varianta konečného automatu, který na vstupu zpracovává slovo nekonečné délky. Protože výpočet ω-automatů běží nekonečně dlouho, liší se jednotlivé automaty akceptujícími podmínkami namísto pouhého definování koncových stavů jako u automatů zpracovávajících slova konečné délky.\n\n"}
{"id": "1255126", "url": "https://cs.wikipedia.org/wiki?curid=1255126", "title": "Ottrott", "text": "Ottrott\n\nOttrott je francouzská obec v departementu Bas-Rhin v regionu Grand Est. V roce 2013 zde žilo 1 567 obyvatel.\n\nSousední obce jsou: Barr, Bernardswiller, Bœrsch, Grendelbruch, Le Hohwald, Neuviller-la-Roche, Obernai a Saint-Nabor.\n\n\"Počet obyvatel\"\n\n\n"}
{"id": "1255128", "url": "https://cs.wikipedia.org/wiki?curid=1255128", "title": "Frank Oz", "text": "Frank Oz\n\nFrank Oz (narozený jako Frank Richard Oznowicz 25. května 1944) je americký loutkoherec, režisér a herec. Na začátku své kariéry začínal jako loutkoherec v seriálu \"The Muppet Show\". Zahrál si např. ve snímcích \"Blues Brothers\", \"Americký vlkodlak v Londýně\", \"Špioni jako my\" či \"Příšerky s.r.o\". Dále namluvil hlas mistra Yody ve filmové sérii Star Wars. Jako režisér natočil například filmy \"Malý krámek hrůz, A co Bob?, Trhák pana Bowfingera, Kdo s koho, Horší než smrt\" či \"Stepfordské paničky.\"\n"}
{"id": "1255130", "url": "https://cs.wikipedia.org/wiki?curid=1255130", "title": "Geaune", "text": "Geaune\n\nGeaune je francouzská obec v departementu Landes v regionu Nová Akvitánie. V roce 2013 zde žilo 712 obyvatel.\n\nSousední obce jsou: Castelnau-Tursan, Clèdes, Payros-Cazautets, Pécorade, Mauries a Sorbets.\n\n\"Počet obyvatel\"\n\n\n"}
{"id": "1255134", "url": "https://cs.wikipedia.org/wiki?curid=1255134", "title": "Seznam hlav států v roce 2017", "text": "Seznam hlav států v roce 2017\n\nV seznamu hlav států v roce 2017 jsou uvedeni nejvyšší představitelé všech nezávislých států, kteří vládli v roce 2017. Seznam je seřazen abecedně podle světadílů. Jsou zde uvedeny nejvyšší hlavy států (prezidenti, králové, atd.) a předsedové vlád (pokud taková funkce existuje), případně i další významné státní funkce (typicky generální guvernér zastupující britskou královnu nebo faktické hlavy států, pokud se liší od nominálních hlav).\n\nV seznamu je uvedeno i několik území se sporným mezinárodním postavením, která jsou \"de facto\" nezávislá, \"de iure\" jsou ale součástí některého jiného státu.\n\n"}
{"id": "1255135", "url": "https://cs.wikipedia.org/wiki?curid=1255135", "title": "DJI", "text": "DJI\n\nDJI (celým názvem Dà-Jiāng Innovations) je čínská technologická společnost sídlící v Šen-čenu. Vyrábí bezpilotní letadla, také známé jako drony, pro leteckou fotografii a video, kamery nebo stabilizátory kamer. Jejich produkty jsou známé a vyhledávané u amatérských i profesionálních filmařů a jejich nejvyhledávanějším artiklem jsou quadkoptéry řady Phantom.\n\nSpolečnost DJI byla založena roku 2006 hongkongským studentem Univerzity vědy a technologie Frankem Wangem. Samotný nápad vznikl na studentské koleji, později si Wang spolu s dalšími dvěma spolužáky pronajal malou kancelář v Shenzhenu za hranicemi Hong Kongu.\n\nZpočátku vyvíjeli především součástky, gimbaly a samořídící systémy, až v roce 2013 globálně prorazili s modelem Phantom, prvním dronem pro širokou veřejnost. Ten dále zdokonalovali, orientovali se ale také na další tržní segmenty a vyvíjeli dražší drony pro profesionální použití. Spotřebitelské produkty z portfolia DJI byly přitom s každým rokem menší a nabízely nové užitečné funkce. V roce 2016 uvádí společnost na trh skládací dron Mavic Pro a o rok později Spark, doposud nejmenší dron své kategorie. \n\nV současné době má původně čínská firma pobočky v USA, Evropě i v několika asijských státech. Frank Wang stále působí jako CEO firmy a díky úspěchu svého nápadu je dnes nejmladším asijským tech miliardářem. Drony DJI slaví úspěch ve filmovém odvětví (byly použity např. při natáčení Game of Thrones), průmyslu, zemědělství nebo např. při záchranných akcích. Společnost dále rozšiřuje své aktivity, např. švédská značka Hasselblad, jejíž fotoaparát vzala na měsíc mise Apollo, je od roku 2017 dceřinou firmou DJI.\n\nPodle článku v \"The Economist\" z roku 2015 je DJI vedoucí společností v civilním využití dronů.\n\nDJI vyrábí množství produktů mezi které patří bezpilotní letadla, také známé jako drony, pro leteckou fotografii a video, kamery nebo stabilizátory kamery. Tyto produkty jsou určené jak pro amatérské tak pro profesionální použití.\n\n"}
{"id": "1255137", "url": "https://cs.wikipedia.org/wiki?curid=1255137", "title": "Cesta přátelství", "text": "Cesta přátelství\n\nCesta přátelství je soubor čtrnácti plastik, rozmístěných v okolí obce Bílka na severním úpatí Milešovky. Soubor vznikl v návaznosti na zbudování kaple svatého Václava v Bílce. Plastiky jsou rozmístěny podél tří cest, které se sbíhají právě u této kaple. Autory je čtrnáct sochařů z České republiky a Německa. Sochy vznikly v lomu Schulte v Německu, nedaleko města Anröcht ve spolkové zemi Severní Porýní-Vestfálsko. V Bílce byly instalovány v roce 2002.\n\nNacházejí se podél tří cest: plastiky číslo 1 až 4 jsou podél cesty z Bořislavi do Bílky, plastiky 5 až 10 stojí podél cesty z Bílky do Černčic a plastiky 11 až 14 podél cesty z Bílky na Milešovku.\n\n\n\n"}
{"id": "1255145", "url": "https://cs.wikipedia.org/wiki?curid=1255145", "title": "Třída Edenton", "text": "Třída Edenton\n\nTřída Edenton byly záchranné lodě námořnictva Spojených států amerických. Celkem byly postaveny tři jednotky této třídy. Jejich hlavním úkolem byla záchrana (hašení požárů, čerpání vody, nebo provádění nouzových oprav) a odvlečení (v boji) poškozených plavidel.\n\nVšechny tři plavidla této třídy postavila britská loděnice Brooke Marine v Lowestoftu. Stavba čtvrté a páté jednotky (ATS-4 a 5) byla v březnu 1973 zrušena.\n\nJednotky třídy \"Edenton\":\n\nPlavidla byla vyzbrojena dvěma 25mm kanóny Mk 38 Bushmaster a dvěma 12,7mm kulomety M2. Na zádi byla přistávací plocha pro vrtulník. Pohonný systém tvořily čtyři diesely Caterpillar 3516, pohánějící dva lodní šrouby. Nejvyšší rychlost dosahovala 16 uzlů. Dosah byl 10 000 námořních mil při rychlosti 13 uzlů.\n\nAmeričany vyřazené záchranné lodě \"Beaufort\" a \"Brunswick\" byly od 20. února 1997 provozovány jihokorejským námořnictvem jako \"Pyongtaek\" (ATS-27) a \"Gwangyang\" (ATS-28). Obě byly ze služby vyřazeny. \"Pyongtaek\" byla 28. prosince 2016 vyřazena jako poslední válečné loď jihokorejského námořnictva, která byla postavena v USA.\n"}
{"id": "1255153", "url": "https://cs.wikipedia.org/wiki?curid=1255153", "title": "Jilm habrolistý na Přemilově", "text": "Jilm habrolistý na Přemilově\n\nJilm habrolistý na Přemilově je památný strom, který roste ve vesnici Přemilov, asi 5,5 kilometru jihovýchodně od města Seč (pod kterou vesnice spadá) a asi 1,9 kilometru od obce Klokočov v CHKO Železné hory.\n\n\nJilm roste na severozápadním okraji vesnice Přemilov, do které nevede žádná zpevněná silnice. Okolo prochází modrá turistická značená trasa pro pěší (z Klokočova nejprve po žluté, která se na modrou napojuje na rozcestí \"Mladiny\") a cyklotrasa č. 4115. Vede tudy též \"Vlastivědná stezka Krajem Chrudimky\", která má celkem 82 km a 31 zastavení. Zastavení č. 18 se nachází v bezprostřední blízkosti památného stromu.\n\nStrom je ve velmi dobrém stavu, má nádhernou pravidelnou korunu, které nejlépe vynikne na jaře. Nicméně u tohoto druhu stromu se plody (nažky) s nazelenalým blanitým křídlem vytvářejí dříve než se strom olistí. Některý rok je jich tolik, že se zdálky může zdát, že strom již má zelenou korunu. Tento památný strom patří mezi několik málo dochovaných jilmů, protože většina starých jilmů v Čechách odumřela v 70. letech dvacátého století po napadení houbovým onemocněním, grafiózou (nazývanou též holandská nemoc). Proto informační tabule u stromu má titulek \"Poslední mohykán\".\n\nV nepříliš vzdáleném okolí se nachází značné množství dalších památných a významných stromů. Některé z nich navíc patří k nejstarším nebo největším svého druhu (další, již zaniklé, neuvádíme). Za zvláštní zmínku stojí pět památných lip mimořádného věku nebo rozměrů, které rostou jen několik kilometrů od sebe.\n\n\n"}
{"id": "1255154", "url": "https://cs.wikipedia.org/wiki?curid=1255154", "title": "Seznam zemětřesení v roce 2017", "text": "Seznam zemětřesení v roce 2017\n\nToto je seznam zemětřesení v roce 2017. Zahrnuta jsou zde pouze zemětřesení o síle 6 nebo výše. Pokud mají slabší zemětřesení za následek velké škody a/nebo ztráty na životech, tak jsou zde taktéž zahrnuta. Všechny termíny jsou uvedeny podle UTC času. Maximální míry podpory jsou uvedeny na Mercalliho stupnici intenzity a pochází z USGS ShakeMap dat.\n\nZde jsou uvedeny zemětřesení, která mají 5 a více obětí.\n\nZde jsou uvedeny otřesy, které měly sílu 7,0 a více.\n\n 2. ledna došlo k zemětřesení 6,3, které mělo epicentrum u Fidži.\n\n 3. února došlo k zemětřesení 5,6, které mělo epicentrum u ostrova Martinik, který patří Francii. Toto zemětřesení bylo nejsilnější na Martiniku od roku 2015. Při zemětřesení se zranila 1 žena. \n\n 2. března došlo k zemětřesení 5,6, které mělo epicentrum v Turecku. Zemětřesení zranilo 30 lidí. \n\n 24. dubna došlo poblíž Chile k zemětřesení o síle 6,9. Zemětřesení bylo cítitelné i v Santiagu.\n\n 1. května došlo k zemětřesením o sílách 6,2 a 6,3. Ty měla epicentra v Kanadě asi 10 kilometrů od sebe. Tyto otřesy bylo možné pocítit i na Aljašce.\n\n 14. června zasáhlo Guatemalu a částečně Mexiko zemtřesení o síle 6,9. Zemětřesení zabilo 5 lidí a téměř 30 zranilo.\n\n 6. července došlo k zemětřesení 5,8 s epicentrem v USA poblíž Yellowstonského národního parku. Toto zemětřesení bylo v Montaně nejsilnější od roku 1975.\n\n10. července došlo k zemětřesení 5,9 s epicentrem na Filipínách, které bylo dotřes po zemětřesení z 6. července. Zraněno bylo 5 lidí.\n\n 2. srpna došlo k zemětřesení 5,5 s epicentrem v Chile. Jeden člověk zemřel.\n\n 8. září došlo k mohutnému zemětřesení o síle 8,2 s epicentrem v Tichém oceánu poblíž Mexika. Při otřesu zemřelo zhruba 100 lidí.\n\n 10. října došlo k zemětřesení o síle 6,3 s epicentrem v Chile. V důsledku zemětřesení utrpělo 7 lidí zranění.\n\n 1. listopadu zasáhlo Novou Kaledonii zemětřesení o síle 6,6. Byl to dotřes po otřesu z 31. října, tedy o 1 den dříve.\n\n 1. prosince zasáhlo íránskou provincii Kermán na jihozápadě Íránu zemětřesení o síle 6,0. Při otřesu se zranilo 51 lidí.\n\n"}
{"id": "1255157", "url": "https://cs.wikipedia.org/wiki?curid=1255157", "title": "Mistrovství světa v ledním hokeji žen 2015", "text": "Mistrovství světa v ledním hokeji žen 2015\n\nMistrovství světa v ledním hokeji žen 2015 bylo šestnácté mistrovství světa v ledním hokeji žen. Konalo se ve dnech 28. března - 4. dubna 2015 ve městě Malmö, Švédsko. Ve finále se po šestnácté v řadě utkala Kanada a USA. Spojené státy zvítězily 7 : 5. Finsko pojedenácté v mistrovství světa žen získalo bronzovou medaili.\n\n\n\n\n\n\n"}
{"id": "1255160", "url": "https://cs.wikipedia.org/wiki?curid=1255160", "title": "Mordechaj Jaffe", "text": "Mordechaj Jaffe\n\nMordechaj ben Abraham Jaffe, též Joffe, Yaffe nebo Levuš (hebrejsky ; mezi 1530 a 1535 Praha – 7. března 1612 Poznaň) byl rabín, roš ješiva, posek a významný renesanční učenec. Jeho nejznámějším dílem je desetidílný halachický kodex \"Levuš malchut\". V hebrejštině je znám podle svého nejznámějšího díla jakožto „Levuš“ nebo „Ba'al ha-Levušim“.\n\nNarodil se někdy mezi lety 1530 a 1535 v pražském židovském městě, jeho předky údajně byli Raši, Hilel, Elnathan a dokonce i král David. Studoval v Polsku u dvou nejvýznamnějších aškenázských halachistů té doby, u Šeloma Lurii a Mošeho Isserlese, na jehož popud se věnoval patrně také studiu astronomie, filozofie a matematiky. Za svého učitele kabaly označuje Matitjáše Delacruta. Po studiích se vrátil do Prahy, kde působil jako roš ješiva, děkan místní rabínské akademie, a po své svatbě začal pracovat na svém prvním dílu, poznámkách k suprakomentáři k Rašiho komentáři Tóry. V Praze působil až do vypovězení Židů z Čech roku 1561. Jaffe odešel do Benátek, kde se věnoval studiu astronomie (1561–71). V roce 1572 byl zvolen rabínem v Grodnu, kde působil až do roku 1588. Poté přešel jako nový úřadující rabín do Lublinu. Zde se z něj stal jeden z vedoucích představitelů tzv. Sněmu čtyř zemí (\"Va'ad arba arcot\"), což byla nejvyšší židovská organizace v rámci Polsko-litevské unie. Posléze přijal nabídku na rabinát v Kremenci, odkud se r. 1592 nastoupil jako vrchní rabín \"(av bejt-din)\" v Praze namísto Maharala, který odcházel do Poznaně. V roce 1599 si s Maharalem opět vyměnili působiště: Maharal se vrátil do Prahy a Jaffe se stal vrchním rabínem Poznaně. V této pozici setrval posledních třináct let svého života (1599–1612), až do své smrti.\n\nKromě studia Tóry, Talmudu, učitelské a publikační činnosti se věnoval komunálním záležitostem. Velmi často navštěvoval trhy v Jarosławi a v Lublinu, kam se sjíždeli rabíni a čelní představitelé židovských obcí, aby zde diskutovali o všednodenních záležitostech týkajících se Židů v polskolitevském soustátí. Tato setkání vlastně položila základ Sněmu čtyř zemí a Litevskému sněmu.\n\n"}
{"id": "1255163", "url": "https://cs.wikipedia.org/wiki?curid=1255163", "title": "Josef Barhoň", "text": "Josef Barhoň\n\nJosef Barhoň (23. března 1872 Nechvalice – 1939 Praha) byl český obchodní inženýr a vůdčí textilní obchodník pražské sítě prodejen první poloviny 20. století.\n\nNarodil se jako nejstarší ze tří synů Josefa a Františky, rozené Stiborové, na Sedlčansku. Matka brzy ovdověla a přestěhovala se se syny do Prahy. Josefovi bratři Václav (narozený r. 1874) a Bedřich (narozený r. 1884) tragicky zahhynuli roku 1900. Odborné obchodní studium Josef uzavřel na vysoké škole s titulem Ing. roku 1892.\n\nPo cestách Evropou se roku 1899 stal obchodním příručím v Praze. Již roku 1901 otevřel svůj první obchod látkami a textilním zbožím v Praze na Smíchově, na Arbesově náměstí. Pro mimořádný obchodní rozhled a importované tkaniny se stal brzy finančním objemem transakcí i sortimentem zboží vůdčím podnikem tohoto odvětví v Čechách. Jeho velkoobchod měl čtyři velké závody v Praze. Proslulá byla jeho prodejna s designovými interiéry vyzdobenými ve stylu art deco, otevřená roku 1922 v novostavbě paláce Adria čp. 36/II na nároží dnešní Národní třídy a Jungmannovy ulice. Barhoň patřil k hlavním dodavatelům tkanin pro salón Hany Podolské, který sídlil v patře nad jeho prodejnou, a proto si zákaznice salónu vybíraly buď přímo v prodejně nebo z Barhoňova vzorníku, který obsahoval i nabídku zahraničních výrobců.\n\nStarousedlíci nazývali prodejnu \"U Barhoně\" ještě dlouho po znárodnění a zlikvidována byla teprve po roce 1990. Sociální a zdravotní zabezpečení jeho zaměstnanců bylo na úrovní závodů Schichtových či Baťových.\n\nSpolečenská povaha a organizační schopnosti vedly Josefa k čestným funkcím v místě prvního závodu a bydliště, například byl předsedou Obchodního gremia na Smíchově, členem správního výboru Občanské záložny na Smíchově, a členem Obchodní a živnostenské komory v Praze. Patřil k velkorysým mecenášům kulturních a dobročinných institucí.\n\n\n"}
{"id": "1255164", "url": "https://cs.wikipedia.org/wiki?curid=1255164", "title": "Terebla", "text": "Terebla\n\nTerebla (, ) je ukrajinská řeka v Zakarpatské oblasti v povodí Tisy. Délka toku činí 80 km a povodí má rozlohu 750 km².\n\nŘeka vzniká severně od sídla Siněvirská Poljana v okrese Mižhirja v Poloninách soutokem Roztoky a Slobody. Teče jižním směrem místy velmi úzkým říčním údolím. Jižně od města Buštyno ústí do Tisy zprava.\n\nVyužívá se k zásobování vodou, rybolovu a výrobě energie. Na středním toku mezi horami je přehradní nádrž Vilšany, která se táhne pod poloninou Mančul téměř až ke Koločavě. Z přehradní nádrže je část průtoku svedena 3,6 km dlouhým podzemním potrubním kanálem v západním směru k řece Rika, kde se nachází vodní elektrárna Terebla-Rika ().\n"}
{"id": "1255166", "url": "https://cs.wikipedia.org/wiki?curid=1255166", "title": "CZ 110", "text": "CZ 110\n\nSamonabíjecí pistole CZ 110 je pistole české výroby a vychází z modelu CZ 100, hlavní rozdíl mezi těmito zbraněmi spočívá ve spoušťovém ústrojí, které je na rozdíl od pistole CZ 100 dvojčinné. CZ 110 se vyráběla kromě ráže 9 mm Luger i v ráži .40 S&W. U náboje .40 S&W je kapacita zásobníku 10 ran. Produkce této pistole skončila v roce 2007.\n\n"}
{"id": "1255167", "url": "https://cs.wikipedia.org/wiki?curid=1255167", "title": "Novoroční koncert Vídeňských filharmoniků", "text": "Novoroční koncert Vídeňských filharmoniků\n\nNovoroční koncert Vídeňských filharmoniků (německy \"Neujahrskonzert der Wiener Philharmoniker\") je koncert klasické hudby, který každoročně na Nový rok odehrají Vídeňští filharmonikové v rakouském hlavním městě Vídni. Koncert se koná ve Zlatém sále Wiener Musikvereinu, budovy Spolku přátel hudby, známé svou kvalitní akustikou.\n\nJedná se o jeden z nejpopulárnějších evropských koncertů, který např. v roce 2011 mohli sledovat televizní diváci v 73 zemích světa. O lístky na koncert je obrovský zájem, a proto je na ně uspořádána loterie. Svá místa ale mají jistá např. vysocí představitelé Rakouské republiky a příslušníci diplomatického sboru.\n\nShodný program filharmonie hraje 30. prosince, 31. prosince a 1. ledna od 11.15 hodin, kdy je novoroční koncert vysílán a pořizována nahrávka.\n\nSoučástí koncertu jsou vždy skladby, které složili členové hudební rodiny Straussů – Johanna Strausse staršího, Johanna Strausse mladšího, Josefa Strausse a Eduarda Strausse. Dosti často se hrají i skladby dalších rakouských nebo i maďarských skladatelů – např. Wolfganga Amadea Mozarta, Franze Schuberta, Josefa Lannera, Franze von Suppé a Franze Lehára. Jedná se o valčíky, polky, mazurky a pochody.\n\nTradiční trojice přídavků zahrnuje valčík \"Na krásném modrém Dunaji\" od Johanna Strausse mladšího, jemuž zpravidla předchází dirigentovo novoroční přání posluchačům. Posledním přídavkem bývá \"Radeckého pochod\", který složil Johann Strauss starší, přičemž je tato populární skladba doprovázena rytmicky tleskajícím obecenstvem.\n\nV rámci televizního přenosu koncertu bývají některá čísla doprovázena vystoupením sólistů baletního souboru Vídeňské státní opery, k jiným televize vysílá prostřihy záběrů rakouské krajiny apod.\n\nPrvní koncert v roce 1939 nebyl odehrán na Nový rok, ale 31. prosince a výtěžek z něj byl věnován nacistické dobročinné organizaci Winterhilfswerk. Na Nový rok byl termín koncertů přesunut v roce 1941. Jako první jej dirigoval Clemens Krauss, poté jej v letech 1946–47 vystřídal Josef Krips. Pak hudebníky až do své smrti v roce 1954 opět řídil Clemens Krauss. Po něm následoval až do roku 1979 Willi Boskovsky, kterého v roce 1980 vystřídal Lorin Maazel. Od té doby se dirigenti novoročního koncertu každoročně střídají. Staly se jimi takové osobnosti hudební scény, jako jsou Riccardo Muti nebo Georges Prêtre, který koncert v roce 2010 dirigoval ve svých pětaosmdesáti letech. Světoznámý indický dirigent Zubin Mehta řídil tyto koncerty již pětkrát, a to v letech 1990, 1995, 1998, 2007 a 2015. Novoroční koncert roku 2016 dirigoval lotyšský \"maestro\" Mariss Jansons, a to potřetí (předtím 2006 a 2012).\n\nPři slavnostním koncertu dne 1. ledna 2017 řídil Vídeňské filharmoniky Gustavo Dudamel, rodem z Venezuely, se svými 35 lety doposud nejmladší dirigent, kterému se této cti dostalo. Koncert byl přenášen televizními stanicemi do více než 90 zemí světa (v Česku ČT2), a vidělo ho přes 50 milionů lidí. O bohatou květinovou výzdobu sálu se zasloužili rakouští zahradníci a květináři, zvláště z vídeňského městského zahradnictví. Po Dudamelovi následovali Ital Riccardo Muti (2018) a Němec Christian Thielemann (2019), který je šéfdirigentem Saskou státní kapelu (\"Sächsische Staatskapelle\") v Drážďanech. Novoroční koncert dne 1. ledna 2020 řídil Lotyš Andris Nelsons, od roku 2014 šéfdirigent Bostonského symfonického orchestru, který od 1. ledna 2018 zároveň vede Gewandhausorchester v Lipsku. Pro koncert dne 1. ledna 2021 byl angažován Riccardo Muti, který zde vystoupí již pošesté.\n\nTelevizní přenosy novoročních koncertů produkuje rakouská veřejnoprávní společnost Österreichischer Rundfunk (ORF), která signál distribuuje prostřednictvím sítě Eurovize (Evropské vysílací unie). V letech 1989–1993, 1997–2009 a 2011 byl Brian Large režisérem televizní produkce koncertů. V letech 2014–2017 a opět 2020 byl režíroval Michael Bayer toto vysílání, v letech 2018 a 2019 byl Henning Kasten režisérem televizní produkce. Pro německojazykové stanice moderuje Barbara Rett tyto pořady. Moderátorkou pro americkou veřejnoprávní televizi Public Broadcasting System byla po dobu osmi let (2010–2017) britská herečka Julie Andrewsová.\n\nV roce 2013 koncert přenášely mimo jiné belgické stanice Één a La Une, německá ZDF, francouzská France 2, britská BBC Two, italská Rai 2, švýcarská RSI La 1, španělská La 1, česká ČT2, portugalská RTP1, polská TVP2 či ruská Kultura. Odhadovaná sledovanost koncertu činí přibližně 50 milionů diváků; v roce 2012 byl přenášen do 73 států, v roce 2017 do 93 zemí a roku 2018 do 95 států.\n\nMimo evropský kontinent přenáší koncert americká síť PBS, od roku 1987 čínská CCTV, rovněž jako od roku 2013 čínský národní rozhlas CNR, od roku 1973 japonská NHK, dále pak indonéská stanice MetroTV, jihokorejská KBS a SBS v Austrálii. V roce 2006 byl koncert zprostředkován do afrických zemí (Botswana, Lesotho, Malawi, Mosambik, Namibie, Svazijsko, Zambie a Zimbabwe). V Latinské Americe drží vysílací práva chilská stanice La Red a přenos směřuje také do Guatemaly, Ekvádoru či Bolívie. V roce 2010 vystoupení poprvé přenášely Mongolsko, Mosambik, Srí Lanka a Trinidad.\n\nSoučástí televizních přenosů novoročního koncertu jsou baletní vložky, při kterých účinkují sólisté baletního souboru Vídeňské státní opery.\n\nPrvní živý audiozáznam pro komerční účely pořídilo studio Decca Records 1. ledna 1979, jakožto svou první nahrávku v podobě digitálního LP nosiče. Jednalo se o 25. výročí, kdy vídeňské filharmoniky vedl dirigent Willi Boskovsky.\n"}
{"id": "1255169", "url": "https://cs.wikipedia.org/wiki?curid=1255169", "title": "Josef ben Šlomo Delmedigo", "text": "Josef ben Šlomo Delmedigo\n\nJosef ben Šlomo Delmedigo (též psáno \"Del Medigo\", Jašar Mi-Kandia, \"Jašar Ha-Rofe\" nebo zkráceně jen Jašar; hebrejsky ישר מקנדיא) (16. června 1591 Candia – 16. října 1655 Praha) byl rabín, lékař, astronom, matematik, hudební teoretik, cestovatel a všestranně nadaný renesanční sefardský učenec. Poslední část života strávil v rudolfinské Praze, zde je i pohřben na Starém židovském hřbitově. Jedná se pravděpodobně o nejvýznačnější sefardskou osobnost v českých dějinách. \n\nNarodil se v Heráklionu (benátský název je \"Candia\") na řeckém ostrově Kréta. Studoval u svého otce a posléze v akademickém roce 1609 až 1610 na univerzitě v Padově u Galilea Galileiho, kterého ve svém díle nazývá \"„rabbi Galileo“\" (ovšem patrně ve smyslu „učitel\"“\", pro titul rabína se užíval termín \"„morejnu ha rav rabbi“,\" tj. \"„náš učitel, pan rabín“\"). \n\nPo ukončení studií roku 1613 se přestěhoval do Benátek, kde strávil rok ve společnosti Leona de Modeny a Simona Luzzata. Z Benátek se posléze vrátil na Krétu. Odtud se vydal na pouť do Alexandrie a Káhiry, kde se mj. účastnil veřejné matematické soutěže s místními matematiky. \n\nZ Egypta se přestěhoval do Konstantinopole, kde roku 1619 uskutečnil astronomické pozorování komety. Z Istanbulu se vydal po karaitských komunitách ve východní Evropě, dále procestoval Litvu, Polsko, Ukrajinu, Německo, až konečně roku 1623 dorazil do Amsterdamu, kde se na nějakou dobu usadil. Působil zde jako lékař (\"„el medigo“\"), matematik, astronom, ale také jako rabín, kazatel a poradce místních bohatých měšťanů a nizozemské šlechty. Zde také vydal své nejznámější dílo Sefer elim u nakladatele Menasse ben Israele. \n\nNakonec se Jašar usadil v největší židovské obci tehdejší Evropy – v Praze – kde působil přes dvacet let. Za svého života byl všeobecně znám a uznáván, mimo jiné jako matematik, polyglot, myslitel a také byl znám díky své, na tehdejší dobu objemné sbírce knih a rukopisů. Jeho nejznámějším dílem je Sefer Elim, ve které pojednává o rozličných tématech, např. matematice, metafyzice, astronomii, přírodních vědách, ale i filozofii či hebrejské abecedě.\n\nPochován je na Starém židovském hřbitově v Praze.\n\n\nJašar je pochován na Starém židovském hřbitově v Praze, a to v honosné tumbě na severovýchodním okraji hřbitova.\n"}
{"id": "1255179", "url": "https://cs.wikipedia.org/wiki?curid=1255179", "title": "Seznam medailistů na mistrovství Československa a Česka mužů a žen v trojskoku", "text": "Seznam medailistů na mistrovství Československa a Česka mužů a žen v trojskoku\n"}
{"id": "1255188", "url": "https://cs.wikipedia.org/wiki?curid=1255188", "title": "Mullerův automat", "text": "Mullerův automat\n\nMullerův automat je v teorii automatů ω-automat, tedy konečný automat, který rozpoznává slova nekonečné délky. Automat akceptuje nekonečné slovo, pokud všechny jeho stavy, které byly během výpočtu navštíveny nekonečněkrát patří do množiny koncových stavů. Automat je pojmenován po americkém matematikovi a informatikovi Davidu E. Mullerovi, který ho vynalezl v roce 1963.\n\nDeterministický Mullerův automat je pětice \"A\" = (\"Q\",Σ,δ,\"q\",F) skládající se z těchto komponent:\n\nNedeterministický Mullerův automat je podobný deterministickému, ale přechodová funkce Δ odkazuje na množinu stavů (místo jednoho konkrétního stavu) a začáteční stav \"q\" je nahrazen množinou začátečních stavů I. Obecně pojem \"Mullerův automat\" bez přívlastku označuje právě nedeterministický Büchiho automat.\n"}
{"id": "1255189", "url": "https://cs.wikipedia.org/wiki?curid=1255189", "title": "Obština Černoočene", "text": "Obština Černoočene\n\nObština Černoočene ( \"Община Черноочене\") je bulharská jednotka územní samosprávy v Kărdžalijské oblasti. Leží v jižním Bulharsku v Rodopech, na rozhraní mezi Východními a Západními Rodopy. Správním střediskem je ves Černoočene, kromě ní zahrnuje obština 48 vesnic. Žije zde přes 8 tisíc stálých obyvatel.\n\nV obštině žije 8 172 stálých obyvatel a včetně přechodně hlášených obyvatel 16 130. Podle sčítáni 1. února 2011 bylo národnostní složení následující:\n"}
{"id": "1255190", "url": "https://cs.wikipedia.org/wiki?curid=1255190", "title": "Kostel svatého Petra a Pavla (Velký Újezd)", "text": "Kostel svatého Petra a Pavla (Velký Újezd)\n\nKostel svatého Petra a Pavla je farní kostel v římskokatolické farnosti Velký Újezd u Jemnice, nachází se vedle hřbitova a je chodbou spojen s památkově chráněnou farní budovou se zemědělským dvorem a naproti domovu pro seniory Velký Újezd. Součástí kostela je socha ve výklenku nad kostelním portálem.\n\nKostel byl postaven mezi lety 1859 a 1861.\n\n\n"}
{"id": "1255191", "url": "https://cs.wikipedia.org/wiki?curid=1255191", "title": "Lučina (Milíře)", "text": "Lučina (Milíře)\n\nLučina () je zaniklá vesnice v okrese Tachov. Ležela v Českém lese u obce Milíře na pravém břehu Mže v nadmořské výšce okolo 545 metrů. Zanikla v sedmdesátých letech dvacátého století v důsledku výstavby vodní nádrže Lučina.\n\nJméno vesnice bylo odvozeno z příjmení Sorger. V historických pramenech se název objevuje ve tvarech Saigernhof (1523), Sorgerhoff (1555), ke dvoru Seygerovu (1588), na Sorghoffu (1594), Sarghof (1607), Sorghof (1607 a 1625), Sarchhoff (1774) a Sorfhof (1788 a 1838).\n\nPrvní písemná zmínka o vesnici je z roku 1523.\n\n"}
{"id": "1255192", "url": "https://cs.wikipedia.org/wiki?curid=1255192", "title": "Martice", "text": "Martice\n\nMartice () jsou zaniklá vesnice v okrese Karlovy Vary. Ležela v Tepelské vrchovině asi půl kilometru jihozápadně od Polomi v nadmořské výšce okolo 600 metrů. Zanikla vysídlením v sedmdesátých letech dvacátého století.\n\nJméno vesnice je odvozeno z osobního jména Marta ve významu ves lidí, kteří náleželi Martě. V historických pramenech se název objevuje ve tvarech (1383), de Marticz (1390), z Martnic (1480), z Martic (1513), Marticze (1592), Maratitz (1630), Meroditz (1785) a Martič nebo Maroditz (1854).\n\nPrvní písemná zmínka o vesnici z roku 1383 zmiňuje úmrtí jakéhosi Hrocha. Další známí majitelé byli Jarek a Ctibor, jejichž potomci zde žili až do šestnáctého století, kdy roku 1540 Jiří Zikmund Martický prodal vesnici Markétě Lobkovské z Plavna, která ji připojila k panství sousední Polomi. Ze stejného roku pochází první zmínka o tvrzi. Celé panství koupili o pět let později Štensdorfové, kteří Martice roku 1591 připojili k Miroticím. Hned rok poté jsou Martice uváděny jako pustá vesnice a spolu s tvrzí spojeny s Ratiboří. Vesnice však byla brzy obnovena a roku 1615 připojena k Údrči. Na počátku třicetileté války údrčské panství patřilo Janu Libštejnskému z Kolovrat, kterému však bylo za účast na stavovském povstání zkonfiskováno. Roku 1623 Martice koupil sekretář královské koruny Severýn Thal z Horštejna, který o vesnici přišel za účast na saském vpádu v roce 1631. Panství potom získal Albrecht z Valdštejna a v roce 1635 nejvyšší hofmistr hrabě Leonard Helfried z Meggau.\n\nTvrz pravděpodobně stála ve východní části panského dvora na terénní hraně v severozápadní části vesnice (v místech zvaných ). Poslední zmínka o ní je z roku 1630. Samotný dvůr byl roku 1791 rozparcelován a pronajímán. Roku 1860 vyhořel a nové usedlosti byly postaveny odděleně. Je možné, že se budova tvrze dochovala alespoň v podobě základů zdiva.\n\n"}
{"id": "1255193", "url": "https://cs.wikipedia.org/wiki?curid=1255193", "title": "Kyselina heptadecylová", "text": "Kyselina heptadecylová\n\nKyselina heptadecylová, též nazývaná kyselina margarová je nasycená mastná kyselina se vzorcem CH(CH)COOH. Vyskytuje se v mléčném tuku hlodavců a ojediněle i v jiných tucích, ovšem v žádném z nich není přítomna ve větších koncentracích. Soli a estery této kyseliny se nazývají heptadekanoáty.\n\n"}
{"id": "1255194", "url": "https://cs.wikipedia.org/wiki?curid=1255194", "title": "František Samuelčík", "text": "František Samuelčík\n\nFrantišek Samuelčík (21. února 1931 Lopej – 17. února 1992) byl slovenský fotbalový obránce. Profesně se věnoval stomatologii.\n\nByl nejmladší z pěti bratrů, jeho starší bratr Karol Samuelčík (* 1927) byl taktéž prvoligovým fotbalistou.\n\nS fotbalem začínal ve Svätém Ondreji nad Hronom (dnes jako Ondrej nad Hronom součást Brusna).\n\nV nejvyšší soutěži hrál za MEZ Židenice, Sláviu VŠ Bratislava, Spartak VSS / Jednotu Košice a Duklu Pardubice. Zásahl do 83 prvoligových utkání, aniž by skóroval. Zasáhl do všech utkání MEZ Židenice v I. lize, což se povedlo už jen Eduardu Schönovi.\n\nV nižších soutěžích hrál ještě za Chemko Humenné, hráčskou kariéru uzavřel v Sobrancích.\n\nDvakrát nastoupil v základní sestavě reprezentačního B-mužstva, branku nevstřelil. Ve středu 26. září 1956 nastoupil v Plzni proti indonéskému reprezentačnímu A-mužstvu (výhra 5:1) a v neděli 30. září téhož roku v Praze proti B-mužstvu Jugoslávie (prohra 1:2).\n\n"}
{"id": "1255195", "url": "https://cs.wikipedia.org/wiki?curid=1255195", "title": "Šarlota Sasko-Hildburghausenská", "text": "Šarlota Sasko-Hildburghausenská\n\nŠarlota Sasko-Hildburghausenská (17. června 1787 - 12. prosince 1847) byla potomkem Fridricha Sasko-Altenburského a Šarloty Georginy Meklenbursko-Střelické, manželkou Pavla Württemberského a matkou pěti dětí.\n\nŠarlota se narodila jako druhý z dvanácti potomků a nejstarší dcera Fridricha Sasko-Altenburského a Šarloty Georginy Meklenbursko-Střelické. Jednou z jejích kmoter byla Kateřina II. Veliká.\n\nSpolu se svými sestrami Terezou a Luisou byla Šarlota považována za krásku. Básník Friedrich Rückert jí věnoval jedno ze svých děl, \"Mit drei Moosrosen\", které bylo ny tyto tři mladé dámy. Titul se překládá zhruba jako \"Tři mechové růže\".\n\n28. září 1805 se provdala za Pavla Württemberského. Svatba to byla extravagantní, ale manželství šťastné nebylo. Často se hádali a říkalo se, že měl Pavel spoustu milenek. Přesto spolu měli manželé několik dětíː\n\n\nManželé od sebe odešli krátce po narození pátého dítěte. Myšlenka na rozvod byla odmítnuta württemberským králem. Šarlota žila v domě zvaném Sovereignty v Hildburghausenu. Její nejstarší dcera Šarlota ji tam často navštěvovala.\n\nŠarlota zemřela v Královském paláci v Bamberku a byla pohřbena v kryptě rodu Württemberků v Ludwigsburgu.\n\nBrzy po Šarlotině smrti se Pavel znovu oženil. Šarlota byla babičkou švédské královny Žofie Nasavské.\n"}
{"id": "1255196", "url": "https://cs.wikipedia.org/wiki?curid=1255196", "title": "Apple Corps", "text": "Apple Corps\n\nApple Corps je multimediální společnost založená v lednu 1968 britskou rockovou skupinou The Beatles, která nahradila jejich předchozí společnost \"Beatles Ltd\". Hlavní a jedinou ziskovou divizí společnosti je Apple Records, která vznikla tentýž rok. Dalšími divizemi byly \"Apple Electronics\", \"Apple Films\", \"Apple Publishing\" a \"Apple Retail\" (pod kterou spadal neúspěšný \"Apple Boutique\" v Londýně). Apple Corps dodnes řídí Neil Aspinall, bývalý koncertní manažer The Beatles.\n\nOd konce 70. let se společnost Apple Corps několikrát soudila s Apple Computer (dnes Apple Inc.) o užívání registrované známky Apple.\n\n"}
{"id": "1255197", "url": "https://cs.wikipedia.org/wiki?curid=1255197", "title": "Obština Banite", "text": "Obština Banite\n\nObština Banite ( \"Община Баните\") je bulharská jednotka územní samosprávy ve Smoljanské oblasti. Leží v jižním Bulharsku v severovýchodní části Západních Rodopů. Správním střediskem je ves Banite, kromě ní zahrnuje obština 19 vesnic. Žijí zde necelé 4 tisíce stálých obyvatel.\n\nV obštině žije 3 837 stálých obyvatel a včetně přechodně hlášených obyvatel 4 638. Podle sčítáni 1. února 2011 bylo národnostní složení následující:\n"}
{"id": "1255202", "url": "https://cs.wikipedia.org/wiki?curid=1255202", "title": "Roscoe Carlyle Buley", "text": "Roscoe Carlyle Buley\n\nRoscoe Carlyle Buley (16. července 1893, Georgetown – 25. dubna 1968, Indianapolis) byl americký historik a pedagog.\nByl synem učitele Davida M. Buleyho a Nory (Keithley) Buleyové. Vystudoval Vincennes Lincoln High School (1910). Získal titul bakaláře na Indiana University v roce 1914 a magisterský titul od téže instituce v roce 1916.\n\nBěhem první světové války sloužil po dobu jednoho roku v United States Army Signal Corps. Poté se vrátil domů a vzal si za manželku Esther Gilesovou (1898-1921) v roce 1919. Poté, co Ester v roce 1921 zemřela, se Buley oženil s Evelyn Barnettovou (14. ledna 1904 – 28. února 1989). Učil historii na středních školách v Delphi a Muncii v Indianě a Springfieldu v Illinois, než obdržel titul PhD z University of Wisconsin-Madison v roce 1925. V letech 1925-1964 byl profesorem historie na Indiana University a emeritním profesorem od roku 1964 až do své smrti 25. dubna 1968.\n\nJe autorem řady článků, recenzí a knih, vyhrál roku 1951 Pulitzerovu cenu za historii za dílo \"The Old Northwest: Pioneer Period 1815–1840\". Získal cenu Elizura Wrighta za \"The American Life Convention, 1906-1952: Study in the History of Life Insurance\",\n\n"}
{"id": "1255204", "url": "https://cs.wikipedia.org/wiki?curid=1255204", "title": "Alexandra Tavernier", "text": "Alexandra Tavernier\n\nAlexandra Tavernierová (* 13. prosince 1993 Annecy, Francie) je francouzská atletka, jejíž specializací je hod kladivem. V této disciplíně je bronzovou medailistkou z mistrovství světa v Pekingu a juniorskou mistryní světa z MSJ 2012 v Barceloně. V současnosti reprezentuje klub \"Annecy Haute-Savoie Athlétisme\", jejím trenérem je Walter Ciofani. Osobním maximem Tavernierové je hod z roku 2015 dlouhý 74,39 metru.\n"}
{"id": "1255206", "url": "https://cs.wikipedia.org/wiki?curid=1255206", "title": "380 (číslo)", "text": "380 (číslo)\n\nTři sta osmdesát je přirozené číslo, které následuje po čísle tři sta sedmdesát devět a předchází číslu tři sta osmdesát jedna. Římskými číslicemi se zapisuje CCCLXXX.\n\n\nSilnice II/380 je česká silnice II. třídy vedoucí na trase Brno () – Brno-Tuřany – Telnice – Moutnice – Klobouky u Brna – Krumvíř – Čejč \"peáž s \" – Mutěnice – Hodonín\n\n\n"}
{"id": "1255208", "url": "https://cs.wikipedia.org/wiki?curid=1255208", "title": "Velká synagoga (Brno)", "text": "Velká synagoga (Brno)\n\nVelká synagoga v Brně se nacházela ve čtvrti Trnitá, na nároží ulic Spálené a Přízovy. Dokončena byla v roce 1855, zbořena byla roku 1939.\n\nPrvní novodobá brněnská synagoga byla postavena v novorománském stylu mezi lety 1853 a 1855. Jejími autory byli rakouští architekti Johann Romano a August Schwendenwein, vybudoval ji brněnský stavitel Anton Onderka. Náklady na stavbu dosáhly výše 100 tisíc zlatých. Jednalo se o volně stojící třípodlažní stavbu o půdorysných rozměrech 27×22 m s vchodem na západní straně. Vysvěcena byla 17. září 1855. V roce 1886 byla synagoga rozšířena na východní straně, kde navázala na uliční čáru Přízovy ulice. Tato přístavba, realizovaná ve stejném slohu jako zbytek chrámu, byla dílem rakouského architekta Ludwiga Tischlera. Měla rozměr 7×33 m a na šířku tak přesáhla dvěma krátkými křídly rozměr původní stavby. Velká synagoga byla 16. března 1939 vypálena nacisty a krátce poté byla zbořena. Pozemek, kde stála, nebyl od té doby zastavěn.\n"}
{"id": "1255213", "url": "https://cs.wikipedia.org/wiki?curid=1255213", "title": "Mistrovství světa v ledním hokeji žen 2016", "text": "Mistrovství světa v ledním hokeji žen 2016\n\nMistrovství světa v ledním hokeji žen 2016 bylo sedmnácté mistrovství světa v ledním hokeji žen. Konalo se ve dnech 28. března - 4. dubna 2016 ve městě Kamloops, Kanada. Ve finále se po sedmnácté v řadě utkala Kanada a USA. Spojené státy zvítězily 1 : 0 po prodloužení. Rusko potřetí v mistrovství světa žen získalo bronzovou medaili.\n\"Všechny časy zápasů jsou uvedeny ve středoevropském čase (UTC +1). Data jsou skutečné místní termíny zápasů, zápasy od 0:00, 0:30, 2:00 a 4:30 se tak hrají po středoevropské půlnoci (v následující den).\"\n\n\n\n\n\n\n"}
{"id": "1255216", "url": "https://cs.wikipedia.org/wiki?curid=1255216", "title": "Nová synagoga (Brno)", "text": "Nová synagoga (Brno)\n\nNová synagoga v Brně se nacházela ve čtvrti Zábrdovice, v ulici Ponávka. Dokončena byla v roce 1906, zbořena byla na přelomu let 1985 a 1986.\n\nKvůli rychle rostoucímu počtu brněnského židovského obyvatelstva zakoupila židovská obec dům Koliště č. 45. za kterým se nacházel volný prostor směrem k ulici Ponávka. Na něm byla brněnským stavitelem Alfredem Zeiselem postavena v letech 1905–1906 v pořadí třetí novodobá brněnská synagoga, která měla odlehčit především přeplněné a technicky nevyhovující modlitebně v Novobranské ulici. Náklady na stavbu dosáhly výše 221 501 korun. Plány této novorománské stavby, ovlivněné křesťanskou architekturou (bazilikální trojlodí), vypracoval rakouský architekt Max Fleischer. Synagoga měla rozměry 32×18 m, delší osu ve směru západ–východ a vchod na západní straně.\nBohoslužby v Nové synagoze byly zahájeny 13. září 1906. Otevření se zúčastnil i starosta a zástupce místodržitelství. Slavnostní řeč pronesl rabín brněnské židovské obce Ludwig Levy, který byl teprve krátce předtím uveden do úřadu.\n\nPři náletech v listopadu 1944 byla synagoga poškozena. Po druhé světové válce se majitelem domu na Kolišti i synagogy stalo Ministerstvo zdravotnictví a chrám byl využíván jako skladiště. Vznikly studie ke kulturnímu využití synagogy, protože se však nenašel zájemce o její odkoupení, byla na přelomu let 1985 a 1986 zbořena. Některé cenné architektonické a výzdobné prvky byly převezeny do Muzea města Brna. Na místě synagogy se nachází parkoviště, vjezd a průchod mezi jednotlivými budovami Úrazové nemocnice.\n\nSynagogu připomíná pamětní deska na domě Ponávka 10 (budova Úrazové nemocnice).\n"}
{"id": "1255218", "url": "https://cs.wikipedia.org/wiki?curid=1255218", "title": "Šarlota Württemberská", "text": "Šarlota Württemberská\n\nŠarlota Württemberská, rozená Friederike Charlotte Marie von Württemberg, (9. ledna 1807 - 2. února 1873) byla jako velkokněžna \"Jelena Pavlovna Ruská\" manželkou velkoknížete Michaila Pavloviče Ruského, nejmladšího syna ruského cara Pavla I. a jeho manželky Marie Fjoforovny (Žofie Doroty Württemberské).\n\nŠarlota se narodila ve Stuttgartu jako nejstarší dcera Pavla Württemberského a Šarloty Sasko-Hildburghausenské. V dětství žila s otcem a mladší sestrou Pavlínou v Paříži. Jejich dům byl ve srovnání s královskými standardy velice skromný. V Paříži přišla Šarlota pod vedení několika intelektuálů.\n\nV roce 1822 byla zasnoubena s otcovým bratrancem Michailem. Šarlota byla prý výjimečná dívka, vysoce inteligentní a zralá na svůj věk patnácti let. Na velkoknížete zřejmě zapůsobila svou krásou a držením těla, a během recepce, konané na její počest, okouzlila všechny hosty konverzací. 17. prosince 1823 přestoupila na pravoslavnou víru a přijala jméno Jelena Pavlovna. 20. února 1824 byl pár oddán v Petrohradu a usídlil se v Michajlovském paláci. Když v roce 1828 zemřela carevna vdova Marie Fjodorovna, přešel palác Pavlovsk na Michaila, který jej s Jelenou často navštěvoval. Jejich manželství nebylo šťastnéː Michailovou jedinou vášní byla armáda a Jelenu zanedbával. Z manželství se narodilo pět dcerː\n\n\nJelena si byla blízká se svým švagrem, carem Alexandrem I. a jeho manželkou Jelizavetou. Rychle se také spřátelila s plachou Marií Alexandrovnou, manželkou cesareviče Alexandra.\n\nKdyž v roce 1849 zemřel Šarlotin manžel, stala se patronkou několika dobročinných organizací a umění. Založila například Konzervatoř N. A. Rimského-Korsakova v Petrohradu a podporovala skupinu sester s pečovatelskou službou, která se stala předchůdkyní červeného kříže v Rusku. Byla také iniciátorkou a donátorkou pravoslavného chrámu svatých apoštolů Petra a Pavla v Karlových Varech.\n\nJako patronka skladatele Antona Rubinsteina ho pověřila zkomponováním první z jeho tří operː \"Fomka blázna\" (1853), \"Sibiřští lovci\" a \"Pomsta\".\n\nJelena zemřela ve Stuttgartu ve věku 66 let.\n"}
{"id": "1255221", "url": "https://cs.wikipedia.org/wiki?curid=1255221", "title": "Vodní nádrž Nová Říše", "text": "Vodní nádrž Nová Říše\n\nVodní nádrž Nová Říše byla vybudována mezi lety 1979-1984 na Řečici (též označovaná jako Olšanský potok) u Vystrčenovic, asi 5 km nad soutokem s Vápovkou. Od roku 2004 je chráněna jako EVL Nová Říše a od roku 2012 jako přírodní památka Nová Říše.\n\nS rozvojem ve druhé polovině 20. století vyvstala nutnost zajištění zásob vody a jejího zásobování pro průmysl a také pro obyvatelstvo. To měla zajistit nově budovaná nádrž, která by byla zdrojem pro vodárenskou skupinu Telč, Třešť a Jihlava. S projektovou dokumentací se započalo v roce 1971 a hotova byla o tři roky později. V roce 1976 vydal Okresní národní výbor v Jihlavě povolení ke stavbě. Vlastní realizace začala v únoru 1979 a hotovo bylo v roce 1984.\n\nVoda z nádrže je odebírána do úpravny vody Nová Říše a odtud pokračuje do skupinového vodovodu Třešť – Telč. Vodní nádrž dále zajišťuje minimální průtok v Řečici pod hrází. Z důvodu využití k vodárenským účelům došlo v okolí nádrže k vytyčení ochranných pásem vodního zdroje.\n\nVlastní vodní nádrž není pro veřejnost přístupná. U Brázdova rybníka vede na hráz silnička odbočující ze silnice II/112. Nedaleko vodní nádrže prochází červeně značená turistická stezka od Vystrčenovic na Rozsíčky a trasa NS Otokara Březiny.\n\n"}
{"id": "1255224", "url": "https://cs.wikipedia.org/wiki?curid=1255224", "title": "Martina Čufar", "text": "Martina Čufar\n\nMartina Čufar (14. ledna 1977, Jesenice, Slovinsko) je bývalá slovinská reprezentantka ve sportovním lezení. Vítězka Rock Masteru v Arcu, mistryně světa a vicemistryně Evropy v lezení na obtížnost.\n\n\n\n"}
{"id": "1255229", "url": "https://cs.wikipedia.org/wiki?curid=1255229", "title": "Kateřina Michajlovna Ruská", "text": "Kateřina Michajlovna Ruská\n\nKateřina Michajlovna Ruská (28. srpna 1827 – 12. května 1894) byla třetí z pěti dcer velkovévody Michaila Pavloviče, nejmladšího syna cara Pavla I., a princezny Šarloty Württemberské.\n\nNarodila se v Petrohradu jako třetí z pěti dětí. Měla dvě starší sestry, velkovévodkyni Marii a Alžbětu, zvanou \"Lili\". Dvě mladší sestry Alexandra a Anna zemřely v dětství.\n\nKateřina se 16. února 1851 v Petrohradu provdala za Jiřího Augusta Meklenbursko-Střelického, druhého syna Jiřího Meklenbursko-Střelického a Marie Hesensko-Kaselské. Měli spolu pět dětí, dvě zemřely v útlém věkuː\n\nKateřina zemřela v Petrohradu ve věku 66 let.\n"}
{"id": "1255230", "url": "https://cs.wikipedia.org/wiki?curid=1255230", "title": "Andrea Bernasconi", "text": "Andrea Bernasconi\n\nAndrea Bernasconi (1706 Marseille – 24. ledna 1784 Mnichov) byl italský hudební skladatel.\n\nPatrně se narodil v Marseille jako syn francouzského důstojníka italského původu, který se po skončení vojenské služby usadil v Parmě. O jeho hudebnim vzdělání a mladých skladatelských letech není mnoho zpráv. První informace pocházejí z libret k operám uváděným na scénu v letech 1737–1774. Od roku 1744 do roku 1753 byl kapelníkem v \"Ospedale della Pietà\" v Benátkách. V roce 1747 se oženil s Marií Josefou Wageleovou (1722–1762), vdovou po komorníkovi württemberského vévody. Ta již měla dceru Antonii. Bernansconi převzal její hudební výchovu a pomohl jí v počátcích kariéry operní pěvkyně.\n\nDne 1. srpna 1753 byl jmenován zástupcem kapelníka na dvoře bavorského kurfiřta Maxmiliána III.. Působil také jako učitel hudby kurfiřta i jeho manželky Marie Anny Saské. Po smrti skladatele Giovanniho Porty postoupil na místo kapelníka. V Mnichově žil až do své smrti v roce 1784.\n\nPokud není uvedeno jinak, je autorem libret Pietro Metastasio.\n\n\n22 symfonií\n1 flétnový koncert\n1 triová sonáta\n\n\n"}
{"id": "1255233", "url": "https://cs.wikipedia.org/wiki?curid=1255233", "title": "Seznam medailistů na mistrovství Československa a Česka mužů a žen ve vrhu koulí", "text": "Seznam medailistů na mistrovství Československa a Česka mužů a žen ve vrhu koulí\n"}
{"id": "1255235", "url": "https://cs.wikipedia.org/wiki?curid=1255235", "title": "Štefánikova kasárna", "text": "Štefánikova kasárna\n\nŠtefánikova kasárna (nazývaná někdy též Smíchovská kasárna) se nacházela v dnešní soudní budově na adrese Náměstí Kinských 234/5, Praha 5, Smíchov, kde je od 90. let 20. století sídlo Krajského soudu v Praze a původně též Obvodního soudu pro Prahu 5. Kasárna měnila v průběhu let svůj název. Mezi světovými válkami to byla Štefánikova kasárna, za protektorátu je Němci přejmenovali zpět na Albrechtova kasárna a po druhé světové válce to byla kasárna Fučíkova. Ke generální přestavbě na justiční palác došlo v devadesátých letech dvacátého století.\n\nBudova z roku 1892 je charakteristická monumentálním průčelím, které je obráceno do náměstí. Ve středním rizalitu je i portál vjezdu. Vrchol rizalitu je zakončen kopulí s hodinami, pod nimiž se nachází dvojice plastik od vídeňského sochaře Františka Enderse. Celý komplex byl postaven v letech 1892 až 1902 na místě zbouraného hostince Eggenberk, v jehož sále byla založena a působila smíchovská jednota Sokola, a na místě divadelní arény, kterou postavil Pavel Švanda ze Semčic. Dne 29. července 1945 byl před kasárna umístěn jako připomínka osvobození Prahy známý tank číslo 23, později nahrazen fontánou.\n\nV letech předmnichovské republiky tu byl dislokován pěší pluk 5 „T. G. Masaryka“. Za druhé světové války se zde ve „Smíchovských kasárnách“ nalézalo sídlo Inspektorátu I a „hradního“ 1. praporu protektorátního Vládního vojska. Dne 6. srpna 1944 byla v kasárnách otevřena nemocnice Vládního vojska, která sloužila k ošetření vojáků, kteří se vrátili z bojového nasazení v Itálii. \n\nV době před vypuknutím Pražského květnového povstání 1945 navázal budoucí náčelník povstaleckého štábu Vojenského velitelství Velké Prahy „Bartoš“ (VVVP Bartoš) podplukovník generálního štábu František Bürger-Bartoš kontakt se zástupcem náčelníka štábu Inspektorátu I Vládního vojska podplukovníkem generálního štábu Antonínem Šilhavým. S jeho organizační pomocí počítal František Bürger především při vytvoření velkého mobilizačního střediska povstalců ve Štefánikových kasárnách, kde dosud sídlily jen torza 1. praporu Vládního vojska. \n\nBěhem Pražského květnového povstání 1945 sehrála Štefánikova kasárna na levém břehu Vltavy důležitou úlohu při koordinaci aktivit povstaleckých sil a to nejen v oblasti tehdejšího IV. policejního úseku (Motol, Košíře, Jinonice, Hlubočepy, Malá Chuchle, Radlice, Smíchov, Malá Strana), ale i na dalších místech Prahy kupříkladu u vinohradského rozhlasu, Staroměstské radnice, Hlavní pošty a jinde. Revolučním velitelem Štefánikových kasáren v květnu 1945 byl major pěchoty Vojtěch Bouzek a jeho zástupcem byl major pěchoty Leopold Rauš.\n\nAčkoliv byla Štefánikova kasárna ovládána Vládním vojskem (formální opora protektorátní vlády), přesto se stala jedním z hlavních center povstalců, mezi nimiž byli (krom příslušníků Vládního vojska) i odbojáři, bývalí vojáci, legionáři a pražští dobrovolníci. Kasárna se nacházela na strategicky výhodném místě nedaleko Vltavy, u Jiráskova mostu a navíc v místě vyústění hlavní trasy na Plzeň. Do Štefánikových kasáren byly povstalci soustřeďovány ukořistěné zbraně z celého Smíchova, Košíř a Motola. Zde bylo rovněž zbudováno středisko zpravodajské, intendantní, ale i proviantní. Odtud byly vysílány povstalecké posily na další místa v Praze, jenž žádala o vojenskou a materiální pomoc. Ve štábním traktu Štefánikových kasáren byla umístěna i nemocnice. Ta byla původně určena pro příslušníky Vládního vojska, ale během Pražského povstání pak byla využita jako povstalecký lazaret. Tehdy tu bylo ošetřeno celkem 328 zraněných (z toho 253 Čechů).\n\n\n\n\n\n\n\n\n\n\n\n\n\n\n\n"}
{"id": "1255237", "url": "https://cs.wikipedia.org/wiki?curid=1255237", "title": "Pavlína Württemberská (1810–1856)", "text": "Pavlína Württemberská (1810–1856)\n\nPavlína Württemberská (25. února 1810 – 7. července 1856) příslušela jako württemberská princezna k rodu Württemberků a sňatkem s Vilémem Nasavským také k rodu Nassau.\n\nPavlína se narodila jako čtvrtý potomek Pavla Württemberského a jeho manželky Šarloty Sasko-Hildburghausenské.\n\nPavlína se 23. dubna 1829 ve Stuttgartu provdala za Viléma Nasavského, nejstaršího syna Fridricha Viléma Nasavsko-Weilburského a jeho manželky Luisy Isabely Kirchberské. Měli spolu čtyři dětiː\n\n\n"}
{"id": "1255241", "url": "https://cs.wikipedia.org/wiki?curid=1255241", "title": "Seznam nacisty vyhlazených sídel", "text": "Seznam nacisty vyhlazených sídel\n\nToto je neúplný seznam sídel, které byly v průběhu druhé světové války vyhlazeny nacisty. \n\nVesnic, které byly vydrancovány a jejich obyvatelé byli umučeni je několik stovek. Největší množství se nachází na území dnešní Ukrajiny, kde byly masakry odplatou za skutečnou či smyšlenou spolupráci s ukrajinskými partyzánskými oddíly nebo s Ukrajinskou povstaleckou armádou. Více jak stovka sídel byla zlikvidovaná také na území dnešního Slovenska. Na území dnešní České republiky bylo vyhlazeno celkem sedm vsí. První z nich byly Lidice, které jsou také nejznámější. V případě Lidic se jednalo o vyhlazení obce jako pomstu za spáchání atentátu na Reinharda Heydricha, obyvatelé vesnice však s atentátem neměli nic společného. Z iniciativy Památníku Lidice bylo v roce 2009 uzavřeno \"Memorandum o vzájemné spolupráci vypálených obcí\" na území České republiky.\n\n\n\n\"celkem 459 sídel\"\n\n\n\n\n"}
{"id": "1255243", "url": "https://cs.wikipedia.org/wiki?curid=1255243", "title": "Helena Nasavská", "text": "Helena Nasavská\n\nHelena Nasavská (18. srpna 1831 - 27. října 1888) byla dcerou Viléma Nasavského a manželkou Jiřího Viktora Waldecko-Pyrmontského.\n\nHelena se narodila ve Wiesbadenu jako desáté dítě Viléma Nasavského (a druhé dítě své matky) a jeho druhé manželky Pavlíny Württemberské. Byla nevlastní sestrou Adolfa Lucemburského, byla spřízněná s nizozemskou královskou rodinou a také vzdáleně, s britskou královskou rodinou, přes oba své rodiče, kteří byli potomky Jiřího II.\n\nPrincezna Helena se 26. září 1853 ve Wiesbadenu provdala za Jiřího Viktora Waldecko-Pyrmontského, syna Jiřího II. Waldecko-Pyrmontského.\n\nMěli spolu sedm dětíː\n\n\n"}
{"id": "1255245", "url": "https://cs.wikipedia.org/wiki?curid=1255245", "title": "Polský templ", "text": "Polský templ\n\nPolský templ (též Polská škola) byla synagoga v Brně, ve čtvrti Trnitá, v ulici Křenová. Fungovala od roku 1883 a přestala být využívána před rokem 1927.\n\nCharakter Polského templu byl na rozhraní synagogy a modlitebny. Vznikl v roce 1883 ve dvorním křídle nájemního domu pozdějšího čísla Křenová 22 pro židovské obyvatele, kteří do Brna přišli z východní Haliče. Templ zabíral nejjižnější část traktu, zhruba třetinu jeho délky, vchod se nacházel na západní straně. Sama budova byla pravděpodobně starší a pro potřeby věřících pouze adaptována. Délka vnitřního prostoru synagogy byla limitována šířkou traktu přibližně 12 m, na šířku měl interiér templu 5–6 m (východním směrem se zužoval). Zaklenut byl třemi poli klenby. Budova přestala být nábožensky využívána za první republiky, pravděpodobně před rokem 1927. Následně ji komerčně využívala firma Frank & Neufeld. Roku 1954 byl interiér bývalého Polského templu přestropován a fungovala zde aranžérská dílna podniku Textil-oděvy Brno, po roce 1989 zde byl sklad sousední prodejny potravin. V roce 2006 byl bývalý dvorní trakt s prostorem někdejší synagogy zbořen.\n"}
{"id": "1255247", "url": "https://cs.wikipedia.org/wiki?curid=1255247", "title": "Kostel svatého Václava (Dukovany)", "text": "Kostel svatého Václava (Dukovany)\n\nKostel svatého Václava je farní kostel v římskokatolické farnosti Dukovany, nachází se na návrší v jižní části obce Dukovany. Kostel je barokní podélnou jednolodní stavbou s pravoúhlým kněžištěm a na západní straně kostela s hranolovou věží. Kostel je chráněn jako kulturní památka České republiky. \n\nV kostele se nachází sakristie na severní straně, na jižní straně pak je depozitář s oratoří v patře. Na západní ose lodi se nachází odsazená hranolová věž se schodišťovými přístavky. Ve věži pak je kruchta a zvonice. Součástí interiéru kostela je hlavní oltář s oltářním obrazem, na kterém se kloní svatý Václav a svatý Zikmund svatému Benediktovi. V presbytáři pak je umístěn obraz Panny Marie Římské, kolem lodi pak je rozmístěno 14 obrazů křížové cesty. V kostele jsou umístěny sochy, sochy svatého Josefa a Ježíše Krista na severní části vítězného oblouku, napravo od středního pilíře lodi je umístěna socha Panny Marie, dvě další sochy jsou umístěny pod kruchtou a na severní straně lodi je umístěna socha černouška. Součástí kruchty jsou varhany, v kostele jsou umístěny dvě křtitelnice.\n\nKostel byl postaven pravděpodobně v rané gotice, první písemná zmínka o tehdy ještě \"tokovanském\" kostelu pochází z roku 1263, kostel byl pak vysvěcen v roce 1279 snad pod patronátem Templářů, světitelem byl ermelanský biskup Jindřich Warmiensky z Ermelandů. Tehdy byl kostel filiálním kostelem a spadal pod farní kostel svatého Petra a Pavla v Horních Dubňanech, dalším filiálním kostelem v téže farnosti byl i kostel v zaniklé obci Bohuslavice. Dle některých pramenů byl kostel vystavěn právě až pod patronátem Templářů někdy kolem roku 1279. \n\nV roce 1312 kostel přešel pod patronaci maltézského rytířského řádu z Brna. V roce 1488 kostel patřil pod patronaci českobratrské církve. V roce 1653 pak kostel byl nově přifařen (spolu s kostelem svatého Petra a Pavla v Horních Dubňanech) do farnosti v Horních Kounicích, v roce 1654 pak do farnosti v Moravském Krumlově, v roce 1657 pak do farnosti v Miroslavi a v roce 1671 pak opět do Moravskokrumlovské farnosti. V této době také kostel byl v zanedbaném stavu, takřka byl polorozbořen. V roce 1658 pak panství přešlo do majetku Jana Viléma Müllera z Mühlbachu, jeho dcera v roce 1681 majetek převzala a zasloužila se o barokní přestavbu kostela, kostel pak byl v roce 1690 znovu vysvěcen. V roce 1691 pak vznikla lokálie při kostele svatého Václava v Dukovanech. \n\nPočátkem 18. století obec i s kostelem vyhořela, ale kostel pak byl opraven, nicméně v roce 1713 došlo ke kompletnímu vyloupení kostela, mobiliář kostela byl nahrazen z příspěvků farníků. Do roku 1836 se kolem kostela nacházel ohrazený hřbitov s hrobem Antonie Rosálie Claudius, ta zemřela v roce 1834. Ohradní zeď byla odstraněna až v roce 1850. Roku 1870 pak z tehdejší lokálky vznikla farnost. K další rekonstrukci kostela došlo v roce 1901, tehdy byl kostel i rozšířen o sakristii, opravy nechala provést baronka Gisela Stadionová (později Gisela Coudenhove). \n\nPřibližně ve čtvrtině 20. století došlo k dostavbě oratoře, ta dle pramenů existovala zcela jistě už v roce 1926, kdy došlo k úpravám kostela a také k přesunutí oltářního obrazu z vedlejšího na hlavní oltář (úpravy byly provedeny dle návrhu Antonína Kreutze). V roce 1930 byla opravena farní budova, byla opravena střecha, kamna a fara byla nově vymalována. V roce 1947 pak byla odstraněna malá věž na zvon rekvírovaný za druhé světové války, podle původních plánů měla být při dostatku peněz obnovena, ale k tomu již nedošlo. K další rekonstrukci došlo v sedmdesátých letech 20. století, byly odkryty a opraveny fresky z 13. století.\n\nNejstarší zvon byl přelit evangelíky v roce 1567 na menší, v roce 1781 byl majitelem panství Janem Nepomukem z Hofferů zakoupen zvon, další zvon pak byl zakoupen v roce 1935. Nejstarší zvon pak byl zrekvírován za druhé světové války.\n\n\n"}
{"id": "1255249", "url": "https://cs.wikipedia.org/wiki?curid=1255249", "title": "Kvadrantidy", "text": "Kvadrantidy\n\nKvadrantidy nebo Bootidy jsou meteorický roj, jehož radiant se nachází v souhvězdí Pastýře. Název roje pochází z názvu zaniklého souhvězdí Zední kvadrant.\n\nMaximum meteorického roje Kvadrantidy nastává 3. ledna. Roj je aktivní od 1. ledna do 6. ledna. Frekvence meteorů v maximu aktivity kolísá mezi 60 a 200 meteory za hodinu, což je způsobeno nerovnoměrnou hustotou v proudu meteoroidů. Působením Jupiteru se tento proud postupně posouvá pryč od dráhy Země, takže o 1 000 let už vůbec nebude existovat. Nejbližším hvězdou k jeho radiantu je hvězda Nekkar. \n\nZa mateřské těleso tohoto roje se někdy považuje 2003 EH, což může být stejný objekt jako kometa C / 1490 Y1, kterou pozorovali Číňané, Japonci a Korejci. Za mateřské těleso bývá ale někdy považována i kometa 96P Machholz, která se měla ke Slunci vrátit na konci roku 2017.\n"}
{"id": "1255252", "url": "https://cs.wikipedia.org/wiki?curid=1255252", "title": "Srovnání raketových motorů", "text": "Srovnání raketových motorů\n\nTento seznam raketových motorů není kompletní.\n"}
{"id": "1255254", "url": "https://cs.wikipedia.org/wiki?curid=1255254", "title": "Farní sbor Českobratrské církve evangelické v Chrudimi", "text": "Farní sbor Českobratrské církve evangelické v Chrudimi\n\nFarní sbor Českobratrské církve evangelické v Chrudimi je sborem Českobratrské církve evangelické v Chrudimi. Sbor spadá pod Chrudimský seniorát.\n\nFarářkou sboru je Anna Lavická, kurátorkou sboru Hana Mazurová.\n\n\n"}
{"id": "1255255", "url": "https://cs.wikipedia.org/wiki?curid=1255255", "title": "Save Me (píseň, Queen)", "text": "Save Me (píseň, Queen)\n\n\"Save Me\" je skladba britské rockové skupiny Queen. Vyšla roku 1980 na albu The Game, jejím autorem je Brian May.\n\nJedná se o pompézní baladu plnou energie – typ písně, kterých kapela nahrála více. Singl se umístil na 11. místě britské hitparády. V Německu se vyšplhal na 42. příčku tamějšího žebříčku a v Nizozemsku se dostal na 9. místo. Na trh přišel o půl roku dříve než album The Game, a proto zní jinak než na albu. Týká se to Mercuryho hlasu, činel a minutu a půl po začátku písně i zvuku kytary.\n\nVideoklip k písni se natáčel roku 1979 na koncertu v londýnském Alexandra Palace, který byl součástí turné skupiny zvaného Crazy Tour.\n\nSkladba se také objevila na živě nahraných deskách \"Queen Rock Montreal\" a \"Queen on Fire – Live at the Bowl\" a dále výběrových albech \"Greatest Hits\" a \"Queen Forever\".\n\n"}
{"id": "1255257", "url": "https://cs.wikipedia.org/wiki?curid=1255257", "title": "Sedlecký potok (přítok Mastníku)", "text": "Sedlecký potok (přítok Mastníku)\n\nSedlecký potok je potok ve středních Čechách, levostranný přítok Mastníku v povodí Vltavy. Délka jeho toku činí 21,3 km (podle jiných zdrojů 24,5 km), rozloha povodí 142,0 km² a průměrný průtok v ústí 0,61 m³/s. \n\nPotok pramení zhruba 1 km severovýchodně od vsi Ostrý v nadmořské výšce okolo 640 m. Teče převážně severozápadním směrem. Mezi Jetřichovicemi a městem Sedlec-Prčice, od něhož má svůj název, protéká několika rybníky. Pod obcemi Jesenice a Nedrahovice vznikl přehrazením potoka Dlouhý rybník a pod ním rybí sádky. Poblíž Sedlčan je postavena větší přehradní nádrž, která způsobuje vzdutí v délce téměř 2 km. V Sedlčanech se potok vlévá do Mastníku v nadmořské výšce 340 m jako jeho největší přítok. \n\nV místech, kde Sedlecký potok přitéká od jihu k Sedlčanům, je vybudována retenční nádrž. Stavba, plánovaná už od 60. let, byla zahájena v polovině roku 1981 a dokončena o rok později; napouštět se začala začátkem roku 1983. Sypaná hráz dlouhá 160 m je vybudována převážně z navezené a udusané cihlářské hlíny těžené na nedalekých kopcích, vypouštěcí komora je betonová. Stavbu prováděl státní podnik Vodní stavby. Plocha přehrady je zhruba 20 ha a zadržuje okolo 750 000 m³ vody. Voda zde není vhodná ke koupání, přehrada je hojně využívána především rybáři. V roce 1994 byla uvedena do provozu malá vodní elektrárna se dvěma turbínami a výkonem 18 kW, která však byla roku 2002 poničena povodněmi a dosud nebyla obnovena. \n\nVětšími přítoky jsou Uhřický potok (L), Divišovický potok (P), Novodvorský potok (P), potok Slabá (L) a Libíňský potok (L).\n\nN-leté průtoky u ústí do Mastníku:\n\n"}
{"id": "1255263", "url": "https://cs.wikipedia.org/wiki?curid=1255263", "title": "Kostel svaté Kateřiny Alexandrijské (Merboltice)", "text": "Kostel svaté Kateřiny Alexandrijské (Merboltice)\n\nKostel svaté Kateřiny Alexandrijské v Merbolticích byl farní kostel římskokatolické farnosti Merboltice. Jednolodní barokní sakrální stavbu postavil v letech 1708–1709 lipovský stavitel Zacharias Hoffmann na objednávku hraběte Františka Antonína Šporka. Po druhé světové válce kostel chátral, až byl roku 1975 odstřelen.\n\nV písemných pramenech se merboltický farní kostel poprvé objevuje roku 1352 v registru papežských desátků. V období let 1530–1624 sloužil protestantským bohoslužbám. Po rekatolizaci nebyla samostatná farnost obnovena a kostel se stal filiálním. Stavbu nového chrámu inicioval majitel panství hrabě František Antonín Špork (1662–1738). V letech 1708–1709 jej postavil Zacharias Hoffmann (1678–1754) z Lipové a stal se tak patrně jeho první chrámovou stavbou. Samostatná farnost byla obnovena v roce 1855. Důkladnou renovací kostel prošel v roce 1896.\n\nPo skončení druhé světové války nebyl stav kostela uspokojivý, opravu potřebovala zejména střecha. V nepříznivé době komunistické totality však nebylo možné sehnat finanční prostředky na jeho rekonstrukci. Na konci 50. let 20. století se proto již konaly bohoslužby na faře. V 60. letech se postupně rozpadla střecha a strop lodi. Likvidaci merboltického kostela a řady dalších v okolí začal připravovat církevní tajemník děčínského Okresního národního výboru Josef Pecháň v roce 1973. Kostel svaté kateřiny Alexandrijské nepodléhal památkové ochraně. Dne 13. října 1975 vydal ONV demoliční výměr, na demolici samotnou došlo 28. prosince téhož roku. Spolu s kostelem zanikl i okolní hřbitov, dochovala se pouze zvonice a budova fary.\n\nV roce 2009 začala snaha o obnovu kostela, respektive o výstavbu zcela nového. Základní kámen, který pochází z původního kostela, požehnal papež Benedikt XVI. dne 28. září 2009 ve Staré Boleslavi. Roubená stavba má být zasvěcena svaté Kateřině, svaté Markétě a svaté Apolonii.\n\nPoměrně jednoduchá jednolodní barokní stavba bez věže byla obdélného půdorysu, zakončená odsazeným obdélníkovým presbytářem a navazující čtvercovou sakristií umístěnou v ose. Průčelí členily lizény, velké obdélníkové okno a dvě niky, štít vrcholil trojúhelníkovým nástavcem. Nečleněné boční stěny prolamovaly dvě řady polokruhových oken. Loď zakrýval stlačený rákosový strop, plochostropá byla rovněž předsíň a sakristie s trámovým stropem, pouze presbytář byl sklenut valenou klenbou s lunetami. Střechu pokrýval šindel. Z její zadní části vybíhala sanktusová vížka zakončená cibulovitou bání. Tříramenná kruchta stála na dřevěných sloupech.\n\nMobiliář pocházel převážně z počátku 18. století, jeho část byla přenesena z původního kostela. Dominantou býval dřevěný hlavní oltář se třemi obrazy od Kryštofa Viléma Tietze z roku 1722. Titulární obraz zobrazoval svatou Kateřinu, na bocích oltáře stály sošky svatého Antonína Paduánského a světce bez atributů. Kazatelnu z první poloviny 18. století zdobily obrazy Církevních otců a socha apoštola na stříšce. Boční oltáře svatého Josefa a Zvěstování Panny Marie pocházely z poloviny 17. století. Nejstarší součástí kostela byla kamenná křtitelnice s pozdně gotickými motivy z první poloviny 16. století. Ta se spolu s oltářním obrazem dochovala ve verneřickém kostele svaté Anny. Starší varhany z valkeřického kostela svaté Barbory od českokamenického Tobiase Flecka ml. (1671–1751) sloužily do roku 1784, kdy je nahradil starší nástroj ze zrušeného konojedského kláštera. Varhany disponovaly jedním manuálem se sedmi rejstříky a pedálem s dalšími dvěma. V průběhu následujících let procházely různými opravami a úpravami, naposledy v roce 1936. Varhany zanikly spolu s kostelem.\n\nZvonice pochází z 16. století. Spodní dvě patra jsou kamenná, vršek je dřevěný. Rekonstrukcí prošla v letech 1780, 1832 a 1896. Přestože zvonice přežila demolici kostela, nebyla jí věnována dostatečná pozornost a postupně chátrala. Na přelomu 20. a 21. století prošla celkovou rekonstrukcí. V roce 2001 se stala majetkem obce Merboltice. Nově ulitý zvon Kateřina požehnal v roce 2004 tehdejší generální vikář litoměřické diecéze Karel Havelka. V roce 2014 přibyly další dva zvony, svatý Josef a Matka Boží. Přízemí zvonice slouží jako kaple. Objekt je od roku 1958 chráněn jako nemovitá kulturní památka.\n\n"}
{"id": "1255265", "url": "https://cs.wikipedia.org/wiki?curid=1255265", "title": "Vodní nádrž Staviště", "text": "Vodní nádrž Staviště\n\nVodní nádrž Staviště je údolní vodní nádrž, která byla vybudována mezi lety 1956-1959 na potoku Staviště na okraji Žďáru nad Sázavou. V okolí města se nachází dvojice dalších vodních nádrží – Pilská mezi Žďárem a Polničkou a Strž mezi Stržanovem a Světnovem.\n\nVodní nádrž byla vybudována v letech 1956 – 1959 a jejím úkolem bylo zásobování města pitnou vodou. S postupným rozvojem a rozrůstáním Žďáru však přestala stačit a proto byly do zdejší vodárenské soustavy připojeny i vzdálené vodní nádrže Vír a Mostiště. Po roce 1990 byla v zásobování dána přednost kvalitnější vodě z Víru a přehrada tak dnes slouží pouze jako záložní zdroj. Hlavními úkoly přehrady tak dnes jsou ochrana před povodněmi a nadlepšování minimálních průtoků potoka.\n\nVlastní vodní nádrž není pro veřejnost přístupná. K její hrázi nevede žádná silnička, pouze pěšina od ulice \"V Lískách\". V blízkosti přehrady prochází modře značená turistická stezka ze Žďáru na Lhotku.\n\n"}
{"id": "1255268", "url": "https://cs.wikipedia.org/wiki?curid=1255268", "title": "Štefan Kuna", "text": "Štefan Kuna\n\nŠtefan Kuna (29. července 1908, Bošáca – 3. listopadu 1944, Pohronský Bukovec) byl slovenský důstojník, protifašistický bojovník a účastník SNP.\n\n\nŠtefan Kuna byl příslušníkem československého četnictva, po roce 1939 hlavním důstojnickým zástupcem četnictva na různých místech Slovenska. Už od začátku roku 1944 v Martině aktivně spolupracoval s partyzány. Na udání Němců musel sám zakročit proti partyzánům, které nejprve zatkl, ale pak je odvedl na bezpečné místo a propustil. Němce následně ujistil, že je vše v pořádku. Během SNP byl styčným důstojníkem Velitelství čs. četnictva na Slovensku v Turčianských Teplicích s Hlavním štábem partyzánských oddílů. Bojoval v prostoru Vrútky – Martin – Banská Bystrica. Po přechodu SNP do hor byl zajat u Pohronského Bukovce spolu s B. Žingorem a O. Vrbou a následně popraven. Pohřben byl v Bystřičce.\n\n\n"}
{"id": "1255269", "url": "https://cs.wikipedia.org/wiki?curid=1255269", "title": "Sottunga", "text": "Sottunga\n\nSottunga je nejmenší obec na ostrovech Alandy, autonomním území Finska. Pokud jde o populaci Aland a Finska, obec má nejméně obyvatel, pouze 99. Sottunga má rozlohu 342,46 km², z nichž 314,41 km² tvoří vodní plochy. Hustota zalidnění je 3,53 obyvatel na km².\n\nÚředním jazykem je švédština, kterou zde mluví 88,7 % obyvatel.\n\nSottunga zahrnuje mnoho ostrovů, z nichž pouze tři, Huso, Finno a Storsottunga (obvykle nazvána Sottunga), jsou obydleny. Existuje pět vesnic v obci: Finnö, Husö, Hästö, Mosshaga a Sottunga. Nejvyšším bodem Sottungy je \"Kasberget\" (25 m).\n\nObec měla své první stálé obyvatele někdy v 11. století, ačkoli existují důkazy, že ostrov byl obydlen už dlouho předtím. V 17. století byly na ostrově desítky domácností a asi 70 obyvatel.\n\nSottunga trpěla v průběhu mnoha válek, nejprve během severní války (1714-22), když všichni obyvatelé z Aland uprchli do Švédska a poté během finské války (1808-09), kdy byly všechny budovy na ostrově vypáleny, aby obec nepadla do rukou nepřítele. V roce 1800, před finskou válkou, ostrov osobně navštívil švédský král Gustav IV. Adolf. Později, během zimní války (1939-40), byl ostrov bombardován Sovětským svazem. Bomby potopily nákladní loď SS Notung v roce 1940 severovýchodně od Sottungy.\n\nPopulace Sottungy dosáhla svého vrcholu v roce 1920 s asi 400 obyvateli, v průběhu 20. století postupně klesala.\n\nKostel byl původně postaven v roce 1661. Moderní kostel byl na jeho místě postaven v roce 1728 poté, co oheň zničil ten původní. Je to nejmenší dřevěný kostel ve Finsku. Jeho věž s hodinami byla postavena v roce 1770 a budova byla renovována v roce 1802. Obraz na oltáři zhotovil P. Berggren ve Stockholmu v roce 1845.\n\nPředtím, než byl kostel postaven, měla Sottunga kapli, která byla postavena v roce 1544 a která stála asi jeden kilometr od současného kostela.\n\nNa ostrově Södö existují stará důlní děla, z 19. století. Mezi lety 1839-1847, kdy byly v provozu doly, bylo vytěženo pouze 1700 tun železné rudy.\n\nSottunga nemá mnoho obyvatel, a tak ostrov má pouze jednu banku, poštu, základní školu a zdravotní středisko. Oseto je 1,54 km² plochy. Komerční rybolov už není praktikován. V hospodářství ostrova dominují mléčné výrobky a pěstování cukrové řepy.\n"}
{"id": "1255275", "url": "https://cs.wikipedia.org/wiki?curid=1255275", "title": "Katolická církev v Ugandě", "text": "Katolická církev v Ugandě\n\nKatolická církev v Ugandě je křesťanské společenství v jednotě s papežem. Ke katolicismu se v Ugandě hlásí asi 13,6 miliónu obyvatel, tzn. asi 42% populace.\nDo Ugandy přišli bílí otcové v roce 1879. V následujících letech bylo křesťanství pronásledováno ze strany státu a o život přišla asi stovka křesťanů, z toho 22 ugandských mučedníků, kteří byli beatifikováni v roce 1920 a svatořečeni v roce 1964. V roce 1973 byl v Namugongu postaven podle plánu Justa Dahindena jim zasvěcený kostel, který se stal významným poutním místem. V roce 1993 vznikla ve Nkozi katolická univerzita s názvem Uganda Martyrs University.\n\nV Ugandě jsou 4 metropolitní diecéze, mezi něž je rozděleno dalších 15 sufragánních diecézí. Jde o následující:\n\nVšichni katoličtí biskupové v zemi jsou členy Ugandské biskupské konference (\"Uganda Episcopal Conference, UEC\").\n\nSvatý stolec je v Ugandě reprezentován apoštolským nunciem, který sídlí v havním města země Kampale. Nyní tuto funkci zastává Michael August Blume.\n\n"}
{"id": "1255277", "url": "https://cs.wikipedia.org/wiki?curid=1255277", "title": "Římskokatolická farnost Rohle", "text": "Římskokatolická farnost Rohle\n\nŘímskokatolická farnost Rohle je územní společenství římských katolíků v děkanátu Zábřeh s farním kostelem Nanebevzetí Panny Marie.\n\nSoučasný kostel je empírovou stavbou z let 1802–1803. byl postaven místo již nevyhovujícího kostela, který stál opodál. Rohelský kostel má celkem 3 zvony, nejstarší je z roku 1540.\n\nK lednu 2017 je zde administrátorem excurrendo R. D. Mgr. Jaroslav Šíma.\n\nFarnost se pravidelně podílí na projektu Noc kostelů \n\nKaždoročně se ve farnosti koná tříkrálová sbírka, v roce 2016 se při ní vybralo v Rohli 7 108 korun.\n\n"}
{"id": "1255282", "url": "https://cs.wikipedia.org/wiki?curid=1255282", "title": "Skarčava", "text": "Skarčava\n\nSkarčava (bělorusky \"Скарчава\", rusky \"Скарчево\") je obec v Baranavickém rajónu v Brestské oblasti v Bělorusku. Je součástí Krošynského selsovětu. Nachází se 10 kilometrů severně od města Baranavičy.\n\nDříve obec nesla název \"Плябанская Слабада\" (Pljabanskaja Slabada). Pod tímto názvem byla Skarčava zmíněna v roce 1889. Podle sčítání lidu z roku 1897 byl ve Stalovické volosti Navahrudského povětu Minské gubernie v provozu kromě jiného i hostinec. V roce 1909 byl v obci postavena veřejná škola.\n\nOd roku 1921 byla Skarčava součástí Polska na území Stalovické gminy Baranavického povětu Navahrudského vojvodsví. Od roku 1939 byla Skarčava součástí BSSR. Od 15. ledna 1940 byla pod správou Haradziščanského rajónu Baranavické, od 8. ledna 1954 Brestské oblasti, od 25. prosince 1962 je pod správou Baranavického rajónu.\n\nBěhem Velké vlastenecké války od června 1941 do července 1944 byla Skarčava obsazena německými fašistickými okupanty. Na frontě zahynulo 5 rodáků Skarčavy.\n\n19. století\n\n20. století\n\n21. století\n"}
{"id": "1255284", "url": "https://cs.wikipedia.org/wiki?curid=1255284", "title": "Vodní nádrž Strž", "text": "Vodní nádrž Strž\n\nVodní nádrž Strž byla vybudována mezi lety 1952-1954 zvýšením hráze původního rybníka, ležícího na Stržském potoce na okraji Světnova. Tvoří součást vodárenské soustavy Želivka.\n\nNa místě vodní nádrže se dříve nacházel stejnojmenný rybník (ještě dnes na něj upozorňuje rozcestník \"Strž – rybník\"), u něhož došlo v letech 1952 – 1954 ke zvýšení hráze. Tím vznikla současná vodní nádrž. Jejím hlavním úkolem je nadlepšování průtoků potoka, kromě toho slouží také k rekreaci, rybolovu a částečně i k ochraně před povodněmi.\n\nVodní nádrž je snadno dostupná, neboť v její blízkosti se nachází několik chatových osad. Navíc podél ní vede zelená turistická značka ze Světnova na Stržanov.\n\n"}
{"id": "1255285", "url": "https://cs.wikipedia.org/wiki?curid=1255285", "title": "Puklice (zámek)", "text": "Puklice (zámek)\n\nZámek Puklice je drobná stavba při vjezdu do obce Puklice v okrese Jihlava v kraji Vysočina. Stojí na místě starší gotické tvrze, později přestavěné v barokní zámeček, do dnešní klasicistní podoby stavebně sjednocené v první polovině 19. století.\n\nZámek je čtyřkřídlá jednopatrová budova, jejíž východní křídlo vzniklo renesanční přestavbou gotické tvrze. Západní a jižní křídlo je barokní, fasáda sjednocující zámek je klasicistní. Pod východním křídlem se nacházel rybník zavezený v šedesátých letech dvacátého století, jeho tvar je dosud patrný na tvaru parku, který na jeho místě na dnes zakrytém Puklickém potoce vznikl, i na zákrutu silnice vedoucí na Studénky a Jihlavu, která tento park obkružuje. Naproti zámku leží objekty bývalého velkostatku, jemuž zámeček sloužil v posledních letech jako správcovská budova, dnes tyto objekty slouží jako prostory pro místní podnikatele, sokolovna a truhlářství. Do zámku se dnes vchází jižním barokním křídlem, vnitřní zámecké nádvoří je v přízemí ze třech stran lemované arkádovým ochozem, všechna křídla budovy jsou patrová. Ze čtvercového půdorysu vystupuje na jižní straně nejstaršího křídla arkýř na mohutném pilíři.\n\nNejstarší zmínka o obci Puklice je z roku 1318, kdy Jan Lucemburský potvrzuje její zástavu Janovi z Řečice. Snad již v té době vzniká v Puklicích tvrz, i když poprvé se písemně připomíná teprve v roce 1534, kdy Jan z Lipé ves propouští z léna jihlavskému měšťanovi, nekatolíkovi Františku Hordarovi, který se začal psát s přídomkem z Puklice. Hordarův náhrobek lze dodnes spatřit v kostele sv. Petra a Pavla v blízkých Petrovicích. Hordarům byly za účast ve stavovském odboji proti Ferdinandovi II. dvě třetiny panství zkonfiskovány a rod musel přestoupit na katolickou víru, samotné Puklice ale drží až do roku 1666. Snad tehdy na místě staré tvrze začínají stavět zámeček.\nDle letopočtu na zazděném portálku zámku navázalo v roce 1578 na východní podsklepené křídlo původní tvrze nové křídlo severní, po roce 1720 jsou pak v barokním stylu dostavěna západní a jižní křídla, připojená nicméně k původním dvěma ne zcela organicky, s patrným odskokem. Na počátku 19. století pak probíhají klasicistní úpravy celé budovy, viditelné především na fasádách. Majitelé zámku se rychle střídali, po Hordarech panství kupuje Jakub Manuel von Trümmel, po Trümmlovi se objevuje František Josef z Waderbornu, roku 1731 František Adam Grisl z Grislova, roku 1749 jeho manželka, od roku 1770 rodina Malovcova, roku 1807 Otto, svobodný pán Skrbenský. Jeho syn Otto prodal zboží puklické roku 1878 Karlu, hraběti z Blankensteina. Roku 1892 koupil velkostatek Miloslav Peška, tento jihlavský továrník jej v roce 1905 prodal Siegfriedu Fischmannovi, členovi puklické židovské obce, po jeho smrti majetek v roce 1917 zdědil poslední majitel panství, Richard Fischmann.\nRichard Fischmann, se pro Puklice ukázal být dobrým hospodářem. Statek rozšířil o ovocný sad, skleník a zahrady, dle pozemkových knih se za jeho vlastnictví výměra půdy velkostatku zvětšila o 40 hektarů. V roce 1941 však bylo všechno židovské obyvatelstvo Jihlavska včetně Fischmannových vystěhováno do sběrného střediska v Třebíči, odkud jsou postupně deportováni do Lublinu, Treblinky a Osvětimi. Vzhledem k následné arizaci obyvatelstva může znít ironicky fakt, že až do druhé světové války byli na Jihlavsku předními nositeli místního němectví právě Židé. Z 1350 osob odvlečených za války do koncentračních táborů přežilo nacistické běsnění pouhých 32 lidí, mezi přeživšími byl i Fischmannův syn Vítězslav a dcera Eliška. Zámek však byl mezitím zkonfiskován a Fishmann byl označen za kolaboranta, přestože Fishmannovi potomci se snažili rozhodnutí o konfiskaci zvrátit, ONV Jihlava a Zemský národní výbor jejich stížnosti zamítly.\n\nO budovu zámku se nadále dělila pošta, knihovna, do roku 1977 provizorní mateřská škola, a místní národní výbor. Sýpka byla proměněna na kostel, lihovar se škrobárnou na místní Sokolovnu, pole a pastviny se staly základem pro místní JZD. Rybník pod zámkem, který pravděpodobně již od středověku existoval jako ochrana tvrze, byl zasypán. Lze se pouze dohadovat, co se stalo s inventářem zámku. Jak vypadal mobiliář za Fischmannů a po skončení války, se dnes již nedá zjistit, záznamy o něm chybí. V roce 1957 byla do prostor zámku přesunuta šestá až osmá třída místní základní školy.\n\nPo roce 1989 probíhal letitý restituční spor, ukončený nakonec navrácením zámku dědicům Elišky Fishmannové (Fábryové). Na motivy spletitého restitučního sporu i situace v obci, kterou spor vyvolal, napsala Radka Denemarková knihu Peníze pro Hitlera, oceněnou v roce 2007 Magnesii literou.\n\nArnošt Pátek uvádí v zámku od dávných dob existenci kaple s oltářním obrazem nanebevzetí Panny Marie, nacházela se v prvním poschodí, mše se v ní sloužily od roku 1729, za veřejnou byla prohlášena v roce 1787. Poté co kapli v roce 1893 zrušil továrník Miroslav Peška, sloužily její prostory jako tělocvična pro místní sokolskou jednotu. V současné době kaple neexistuje.\n\nPuklice\n\nhttp://www.dedictvivysociny.cz/kultura/pamatky-50/fortifikacni-10/?id=618\n\nObec Puklice\n"}
{"id": "1255290", "url": "https://cs.wikipedia.org/wiki?curid=1255290", "title": "Mirotice (tvrz)", "text": "Mirotice (tvrz)\n\nMirotice jsou zaniklá tvrz ve stejnojmenné vesnici u Bochova v okrese Karlovy Vary. Zachovaly se z ní drobné zbytky zdí.\n\nPrvní písemná zmínka o vesnici pochází z roku 1394, kdy zde zemřel zeman Pešek z Miřetic, který byl leníkem pánů z Rýzmburka na bochovském hradě. Od roku 1442 je v Miroticích uváděn Broum, předek vladyckého rodu Broumů z Miřetic. Mikuláš Broum byl v roce 1495 služebníkem Plavenských z Plavna. V roce 1567 Jindřich starší Plavenský zrušil manské povinnosti mirotického panství, které od roku 1563 patřilo Hanušovi z Utenhofu. Ze stejné doby pochází také první zmínka o mirotické tvrzi postavené v renesančním slohu, která nahradila starší a nevyhovující panské sídlo, jehož polohu neznáme. Roku 1567 vesnici získal Adam Steinsdorf ze Steinsdorfu, jehož potomci ji v roce 1624 prodali Juliu Jindřichovi Sasko-Lauenburskému, který ji připojil ke svému ostrovskému panství. Tvrz ztratila svou rezidenční funkci, ale její budova byla využívána k provozním účelům hospodářského dvora až do doby po druhé světové válce, kdy ji převzal státní statek. V šedesátých letech dvacátého století byla spolu s dvorem zbořena.\n\nObdélná budova tvrze stála v jižní části dvora na okraji terénní hrany, které okolí převyšovala až o čtyři metry. Průčelí budovy bylo zpevněno čtyřmi opěrnými pilíři. Pod budovou se nacházely valeně zaklenuté sklepy a stejný typ klenby měly také místnosti v přízemí. Z celé stavby se dochovaly jen zasypané sklepy, část jižní obvodové zdi s pilíři a pozůstatky oken.\n"}
{"id": "1255292", "url": "https://cs.wikipedia.org/wiki?curid=1255292", "title": "Belavia", "text": "Belavia\n\nBelavia Belarusian Airlines, krátce Belavia je běloruská národní letecká společnost s hlavní leteckou základnou na Mezinárodním letišti v Minsku a sídlem v Minsku. Tato státem vlastněná společnost měla v roce 2007 1017 zaměstnaců, v roce 2016 létala do 50 destinací s flotilou 25 letadel. Byla založena 5. března 1996. Letecké společnosti Belavia se nestala od založení jediná smrtelná letecká nehoda. V roce 2016 společnost uvedla novou grafiku včetně nového zbarvení letadel.\n\nBelavia provozovala v roce 2016 síť 50 leteckých spojení mezi Evropou a Společenstvím nezávislých států, létá také do některých destinací ve Středním východě a Africe.\n\nSpolečnost Belavia není členem žádné z aliancí leteckých společností, létá ale codeshare lety s následujícími dopravci:\nSpolečnost létá od 15. května 2007 pravidelně také na Letiště Václava Havla Praha, linku zahájila se třemi frekvencemi týdně a letounem Bombardier CRJ100ER. V roce 2012 společnost navýšila provoz na této lince. Později začala linku létat s Boeingem 737-500, který bývá střídán Embraery E-Jet.\n\nK 23. prosinci 2016 společnost Belavia provozovala následující letadla s průměrným stářím 15 let:\n\nV minulosti Belavia provozovala následující typy letadel:\n\n"}
{"id": "1255294", "url": "https://cs.wikipedia.org/wiki?curid=1255294", "title": "Římskokatolická farnost Dubicko", "text": "Římskokatolická farnost Dubicko\n\nŘímskokatolická farnost Dubicko je územní společenství římských katolíků v děkanátu Zábřeh s farním kostelem Povýšení svatého Kříže.\n\nSoučasný kostel je jednolodní barokní stavba s raně gotickým jádrem ze 2. poloviny 13. století, do barokní podoby byl rozšířený v roce 1710.\n\nK lednu 2017 je zde farářem R. D. Mgr. Jaroslav Šíma.\n\nFarnost se pravidelně podílí na projektu Noc kostelů \n\nKaždoročně se ve farnosti koná tříkrálová sbírka, v roce 2016 se při ní vybralo v Dubicku 32 175 korun, v Bohuslavicích 15 466 korun, v Hrabové 14 753 korun\n\n"}
{"id": "1255297", "url": "https://cs.wikipedia.org/wiki?curid=1255297", "title": "Mistrovství světa v ledním hokeji žen 2017", "text": "Mistrovství světa v ledním hokeji žen 2017\n\nMistrovství světa v ledním hokeji žen 2017 bylo osmnácté mistrovství světa v ledním hokeji žen. Konalo se ve dnech 31. března - 7. dubna 2017 ve městě Plymouth, Spojené státy americké. Titul získal počtvrté za sebou obhajující domácí tým , stříbro, též počtvrté za sebou, vybojovala a bronz si odvezlo . Vzhledem k rozšíření elitní skupiny na 10 týmů v roce 2019 žádný tým nesestoupil, a sice ani z elitní skupiny ani z žádné ze skupin nižších divizí.\n\"Všechny časy zápasů jsou uvedeny ve středoevropském letním čase (UTC +2). Data jsou skutečné místní termíny zápasů, zápasy od 00:00 a 01:35 se tak hrají po středoevropské půlnoci (v následující den).\"\n\n\n\n\n\n\n"}
{"id": "1255304", "url": "https://cs.wikipedia.org/wiki?curid=1255304", "title": "Pryslip (Boržava)", "text": "Pryslip (Boržava)\n\nPryslip () je horské sedlo na pomezí okresů Iršava a Mižhirja v Zakarpatské oblasti Ukrajiny v horském pásmu polonina Boržava.\n\nSedlo spojuje údolí řek Kušnice (přítok Boržavy) na západě a Rypenky (přítok Riky) na východě. Sedlo leží v nadmořské výšce 937 metrů.\n\nZe sedla vedou turistické trasy v několika směrech a prochází jím vyhlášená turistická trasa \"Vrcholy poloniny Boržava\" ().\n"}
{"id": "1255308", "url": "https://cs.wikipedia.org/wiki?curid=1255308", "title": "Pryslip", "text": "Pryslip\n\nPryslip může být:\n\n"}
{"id": "1255310", "url": "https://cs.wikipedia.org/wiki?curid=1255310", "title": "Katolická církev v Africe", "text": "Katolická církev v Africe\n\nKatolická církev v Africe je součást celosvětové katolické církve pod vedením papeže. V roce 2005 bylo odhadováno, že katolíků je v Africe celkem 135 miliónů, což představovalo asi 16,5 % africké populace. Během návštěvy Benedikta XVI. v Africe v roce 2009 se počet katolíků odhadoval již na 158 milionů.\nKromě římskokatolické církve (latinského ritu) jsou v Africe přítomny i některé východní katolické církve:\n\nV roce 2010 bylo v Africe asi 500 diecézí nebo jim na roveň postavených územních katolických struktur. V roce 1969 vzniklo Sympozium biskupských konferencí Afriky a Magadaskaru (\"Symposium of Episcopal Conferences of Africa and Madagascar\", SECAM, nebo \"Symposium des Conférences Episcopales d’Afrique et de Madagascar\", SCEAM), ale v Africe působí i jiné regionální biskupské konference, jako:\n\nV katolické církvi k lednu 2017 žije 16 afrických kardinálů, služebně i věkově nejmladším z nich je kardinál Dieudonné Nzapalainga; Peter Turkson byl považován při konkláve v roku 2013 za jednoho z papabili.\nJedním z největších problémů afrického křesťanství je pronásledování ze strany militantního islamismu, např. ze strany fundamentalistické organizace Boko Haram. I přes pronásledování patří katolicismus v Africe k dynamicky se rozvíjejícím náboženstvím a očekává se, že v roce 2025 bude celá šestina katolíků na světě (230 milionů) pocházet z Afriky.\n\n\n"}
{"id": "1255311", "url": "https://cs.wikipedia.org/wiki?curid=1255311", "title": "Ochota (rozcestník)", "text": "Ochota (rozcestník)\n\nOchota může být:\n\n"}
{"id": "1255315", "url": "https://cs.wikipedia.org/wiki?curid=1255315", "title": "Sympozium biskupských konferencí Afriky a Madagaskaru", "text": "Sympozium biskupských konferencí Afriky a Madagaskaru\n\nSympozium biskupských konferencí Afriky a Madagaskaru ( , , ) je organizace zastřešující všechny biskupské konference v Africe. Vznikla po návštěvě papeže Pavla VI. v Africe roku 1969. Její sídlo je v ghanské Accře.\n\n\n\n"}
{"id": "1255316", "url": "https://cs.wikipedia.org/wiki?curid=1255316", "title": "Paul Speratus", "text": "Paul Speratus\n\nPaul Speratus (nebo také Paulus Speratus; česky jako Pavel Speratus) byl německý protestantský teolog, luterský reformátor. \n\nPaul Speratus byl německý protestantský kněz, jenž se v období německé reformace přiklonil na stranu Lutherova učení, a proto musel utéci z Würzburgu, kde doposud kněžsky působil. Přes rakouský Salzburg se dostal až do Jihlavy (Iglau), kde se stal místním farářem. Jeho kázání se ale nezamlouvalo olomouckému biskupu, který se jej rozhodl nechat zatknout. \n\nJe po něm pojmenován evangelický Kostel svatého Pavla v Jihlavě (Pauluskirche).\n"}
{"id": "1255317", "url": "https://cs.wikipedia.org/wiki?curid=1255317", "title": "Gould Bay", "text": "Gould Bay\n\nGould Bay (česky: \"Gouldova zátoka\") je antarktická zátoka spojující břehy šelfového ledovce Filchnera-Ronneové se severovýchodním cípem Berknerova ostrova, v jižní oblasti Weddellova moře. \n\nZátoku objevila výzkumná antarktická expedice z let 1947–1948, vedená norským polárníkem žijícím ve Spojených státech Finnem Ronnem, který ji pojmenoval po americkém geologu a geografu Laurenci McKinleym Gouldovi, druhém důstojníku Byrdovy expedice do Antarktidy mezi roky 1928–1930.\n"}
{"id": "1255318", "url": "https://cs.wikipedia.org/wiki?curid=1255318", "title": "Jan Mikeš", "text": "Jan Mikeš\n\nJan Mikeš (* 21. března 1985 Vimperk) je český římskokatolický duchovní. \n\nJan Mikeš vyrůstal ve vesnici Horosedly. Do základní školy chodil ve Čkyni, dále pokračoval ve studiu na gymnáziu ve Vimperku. Absolvoval Teologický konvikt Olomouc, v letech 2005–2010 studoval na Katolické teologické fakultě Karlovy univerzity v Praze. \n\nOd září 2010 sloužil ve farnosti Březnice u Příbrami, nejprve rok jako pastorační asistent a jáhen. Dne 25. června 2011 byl v kostele Obětování Panny Marie v Českých Budějovicích vysvěcen na kněze. Další tři roky působil v Březnici jako farní vikář. Pracoval také jako kaplan pro mládež píseckého vikariátu. \n\nV roce 2014, kdy se stal kaplanem v Prachaticích a 17 okolních farnostech, se přidal k místním divadelníkům. Účinkuje v muzikálu \"Ledová země\", kde hraje zamilovaného kněze. \n\nV listopadu 2015 byl ustanoven admistrátorem farnosti Vlachovo Březí, Lažiště a Záblatí na Prachaticku. Již po několika týdnech však byl českobudějovickým biskupem Vlastimilem Kročilem odvolán. Místní farníci proti rozhodnutí biskupa protestovali a na biskupství odeslali petici s více než 400 podpisy. Biskupovi Kročilovi napsal i ředitel základní školy ve Vlachově Březí a radní města Michal Novotný. \"„Spojoval generace, oživil nepovinný předmět náboženství, je to člověk, který dokáže motivovat malé děti, zapojil se kulturního života města,“\" řekl o Mikešovi Novotný, který jeho odvolání označil za nekoncepční krok. \n\nOd února 2016 slouží Jan Mikeš jako kněz ve farnosti Velešín na Českokrumlovsku.\n"}
{"id": "1255322", "url": "https://cs.wikipedia.org/wiki?curid=1255322", "title": "Tockoje", "text": "Tockoje\n\nTockoje je obec, administrativní centrum Tockého rajónu Orenburské oblasti Ruska.\n\nTockoje bylo založeno v srpnu roku 1736. Počet obyvatel je 6938.\n\nNachází se 200 km severozápadně od Orenburgu na levém břehu řeky Samara, kde se do ní vlévá malá říčka Soroka.\n\nTockoje je jednou z prvních osad v Orenburské oblasti. Bylo založeno jako pevnost prvním šéfem Orenburské expedice Ivanem Kirillovičem Kirillovým v srpnu roku 1736 podle vyhlášky císařovny Anny Ivanovny. V roce 1773 posádka se připojila k vojskům Jemeljana Pugačova.\n\n17. září 1833 obec navštívil Alexandr Sergejevič Puškin, když shromažďoval materiál pro příběh \"Kapitánská dcerka\". Tocký hrad je zmiňován Puškinem v textu \"Historie Pugačeva\". V letech 1914-1917 byl v tockém táboře český spisovatel Jaroslav Hašek, válečný zajatec číslo 294217. V táboře vypukla epidemie tyfu, během níž zemřelo mnoho vězňů. Hašek také onemocněl, ale přežil.\n\n23. září roku 1919 agitvlakem \"Říjnové revoluce\" navštívil obec Michail Kalinin. V letech 1941-1942 bylo v obci Tockoje jedno z center pro formování polské \"Andersovy armády\". 14. září 1954 na Tockém cvičišti 13 km severně od obce poprvé v SSSR bylo provedeno vojenské cvičení s použitím jaderných zbraní.\n\n\nV blízkosti obce se nachází vojenské letiště \"Tockoje\". V současné době není funkční. Probíhají zde pouze vojenská cvičení.\n\nV obci byly strojírny \"Тоцкий машиностроитель\", mlékárna, pekařství, typografický závod, lesní a další podniky. Podle Federální daňové služby, jsou všechny podniky uzavřeny.\n\n"}
{"id": "1255323", "url": "https://cs.wikipedia.org/wiki?curid=1255323", "title": "CA Colón", "text": "CA Colón\n\nClub Atlético Colón je argentinský fotbalový klub sídlící v Santa Fe založený roku 1905. Většinou je zmiňován jako Colón de Santa Fe. Klubové barvy jsou černá a červená. V sezóně 2016 je účastníkem nejvyšší argentinské soutěže Primera División.\n\nKlub byl založen 5. května 1905 jako „Colón Foot-ball Club“ skupinou přátel zblázněných do fotbalu. Byl pojmenován po Kryštofu Kolumbovi (Cristóbal Colón), jehož životopis jeden z hráčů právě studoval.\n\nV roce 1965 Colon vyhrál Primera B a postoupil výše.\nPrvní zápas v Primera odehrál proti Chacarita Juniors 6. května 1966. V první sezóně v nejvyšší soutěži skončil na šestnáctém místě, ale v následujícím roce došlo k reorganizaci a hrály se dvě mistrovské soutěže v každé sezóně: . Do druhé z nich se kvalifikovaly jen lépe umístěné týmy první z nich. Colón se probojoval do mistrovské Nacional až v roce 1968, tehdy skončil dokonce šestý.\n\nV roce 1972 Colón skončil na druhém místě ve své skupině.\nV roce 1975 si mužstvo vedlo celkem dobře v soutěži Metropolitano a skončilo šesté. O dva roky později si vedlo ještě lépe a skončilo páté, avšak v Nacional neuspělo. V roce 1978 se Colón dostal do vyřazovací fáze Nacional, ale vypadl ve čtvrtfinále s Independiente.\n\nColón sestoupil z Metropolitano v roce 1981, když vyhrál pouhých šest zápasů. Čtrnáct let trvalo, než se dokázal vrátit do nejvyšší soutěže (uspěl až v sezóně 1995–96). V mezičase byl několikrát blízko postupu, v sezóně 1988–89 jej vyřadil v play-off městský rival Union celkovým skóre 3–0 a v sezóně 1992–93 Colón prohrál v play-off s Banfieldem a pak nedokázal postoupit ani z opravné fáze.\n\nPo několika umístěních ve středu tabulky skončil Colón v sezóně 1996-97 na druhém místě v Torneo Clausura 1997, což je nejlepší umístění v celé historii klubu. Protože River Plate vyhrál v této sezóně oba tituly, rozhodovalo se v play-off mezi oběma semifinalisty. V prosinci 1997 Colón porazil Independiente 1–0 a kvalifikoval se do Poháru osvoboditelů 1998.\n\nDomácí zápasy hraje na Estadio Brigadier General Estanislao López, který pojme 47 000 diváků. Byl otevřen v roce 1946 a v roce 2002 modernizován.\n\n\"Aktuální k datu: 30. 8. 2017\"<br>\n\n"}
{"id": "1255351", "url": "https://cs.wikipedia.org/wiki?curid=1255351", "title": "Farní sbor Českobratrské církve evangelické v Litomyšli", "text": "Farní sbor Českobratrské církve evangelické v Litomyšli\n\nFarní sbor Českobratrské církve evangelické v Litomyšli je sborem Českobratrské církve evangelické v Litomyšli. Sbor spadá pod Chrudimský seniorát.\n\nSbor byl založen roku 1923; odloučil se od sloupnického sboru.\n\nFarářem sboru je Václav Hurt, kurátorem sboru Michal Sadílek.\n\n\n"}
{"id": "1255352", "url": "https://cs.wikipedia.org/wiki?curid=1255352", "title": "Thirasia", "text": "Thirasia\n\nThirasia ( ) je ostrov v Egejském moři, který je součástí ostrovní skupiny Santorini v souostroví Kyklady v Řecku. Ostrov je 5,7 km dlouhý od severu k jihu a 2,7 km široký. Nachází se západně od Théry. Tvoří zároveň stejnojmennou komunitu o rozloze 9,246 km². Nejvyšším bodem je Profitis Ilias s nadmořskou výškou 295 m. Ostrov je součástí obecní jednotky Oia.\n\nV roce 2011 žilo na ostrově 319 obyvatel. Celý ostrov tvoří jednu komunitu, která se skládá z jednotlivých sídel, tj. měst a vesnic. V závorkách je uveden počet obyvatel jednotlivých sídel.\n"}
{"id": "1255381", "url": "https://cs.wikipedia.org/wiki?curid=1255381", "title": "Prověřování", "text": "Prověřování\n\nPrověřování je v trestním právu úvodní fáze rozšířeného přípravného řízení. Začíná sepsáním záznamu o zahájení úkonů trestního řízení. Policejní orgán prověřuje informace obsažené v trestním oznámení, případně vyvíjí vlastní činnost k zjištění skutku a pachatele. Končí odevzdáním věci jinému orgánu, typicky do přestupkového či kárného řízení. Případně odložením věci či dočasným odložením trestního stíhání. Další možností je posunutí přípravného řízení usnesením o zahájení trestního stíhání do druhé fáze – vyšetřování.\n"}
{"id": "1255396", "url": "https://cs.wikipedia.org/wiki?curid=1255396", "title": "Povstání v Herátu", "text": "Povstání v Herátu\n\nPovstání ve městě Herát bylo ozbrojený výstup proti vládnoucímu hnutí Tálibán s centrem ve městě Herát na severozápadě země; součástí války v Afghánistánu. Na přípravě povstání se podíleli příslušníci Severní aliance ve spolupráci s americkými a íránskými tajnými službami. Zajímavá byla právě íránsko-americká spolupráce, která probíhala v době vyhrocení vzájemných vztahů.\n\nZe strany USA se do boje zapojili vojáci pod velením generála Tommyho Frankse. Jmenovitě šlo o příslušníky jednotek Rangers a Delta Force. Z íránské strany se akce zúčastnili agenti speciálních jednotek Quds pod velením generála Jahjá Rahím Safawího, velitele íránských revolučních gard. Severní aliance měla k dispozici 5 000 mužů, které vedl známý polní velitel Isma'il Chán. Proslavil se už během bojů proti sovětské armádě a do roku 1995 působil jako guvernér Herátu.\n\nGenerálové Franks a Safawí vypracovali plán, podle kterého se v první fázi měly íránské jednotky infiltrovat do města a podněcovat lidi k povstání. Po vytvoření vhodného prostředí měla do města vtrhnout vojska Severní aliance. Na plán dohlíželi američtí a íránští plánovači z íránského hlavního města Teherán.\n\nLetecké útoky začaly již 7. října. Americké nálety byly namířeny proti vojenské technice, důležitým prvkem infrastruktury, jakož i podzemním komplexem. Zasažené bylo i místní letiště, na kterém se nacházelo několik bojových letounů sovětské výroby.\n\nÍránským jednotkám se podařilo oblast úspěšně infiltrovat a 12. listopadu byly spuštěny akce namířené proti Tálibánu. To poskytlo možnost bojovníkům Severní aliance provázených americkými speciálními jednotkami dostat se do města. Taliban se ani nepokoušel udržet si kontrolu nad městem a stáhl se do hor na íránských hranicích, přičemž za sebou zanechal velké množství vojenského materiálu. Do zajetí padlo i několik zahraničních bojovníků z Čečenska a různých arabských zemí.\n\nPo ústupu Talibanu propukly ve městě oslavy. Isma'il Chán dal milost všem bojovníkům Talibanu kteří se vzdají, ale zároveň je varoval před návratem k nepříteli. Chán byl opět jmenován guvernérem, ale ve funkci setrval jen do roku 2004, když ho odvolal afghánský prezident Hámid Karzaj. Toto rozhodnutí se setkalo s nevolí obyvatel, která vyústila až do násilných protestů.\n\n"}
{"id": "1255407", "url": "https://cs.wikipedia.org/wiki?curid=1255407", "title": "Giovanni Maria Capelli", "text": "Giovanni Maria Capelli\n\nGiovanni Maria Capelli (7. prosince 1648 Parma – 16. října 1726 tamtéž) byl italský hudební skladatel.\n\nTéměř nic není známo o jeho mládí a hudebním vzdělání. V roce 1699 byl zpěvákem v parmské katedrále. V té době byl zřejmě také vysvěcen na kněze. V následujícím roce se stal kapelníkem katedrály. V červenci 1709 byl jmenován varhaníkem kostela \"Madonna della Steccata\". Ve stejném roce mu bylo nabídnuto místo u dvora parmského vévody Farnese a pravděpodobně hned nebo o několik let později se stal dvorním kapeníkem.\n\nByl to údajně jemný a tichý muž, vynikající varhaník a skladatel oratorií a duchovní hudby. Divadlu se začal věnovat divadlu až v pokročilémvěku. Debutoval v roce 1710 v Reggio Emilia hudebním dramatem \"I rivali generosi\" na text Apostola Zena. Jeho operní kariéra skončila v roce 1726, ve věku nedožitých 78 let. Byl pohřben v kostele sv. Trojice v Parmě.\n\nNejisté autorství:\n\n\n"}
{"id": "1255409", "url": "https://cs.wikipedia.org/wiki?curid=1255409", "title": "Háje (Potůčky)", "text": "Háje (Potůčky)\n\nHáje () jsou zaniklá vesnice v Krušných horách v okrese Karlovy Vary. Ležela v údolí řeky Černé asi pět kilometrů východně od Potůčků. Zanikla vysídlením v padesátých letech dvacátého století.\n\nNěmecké jméno znamená mlýn na cínovou rudu. V historických pramenech se objevuje ve tvarech Zwittermühl (1654), Zwittermühle (1785) a Zwittermühl (1848).\n\nPrvní písemná zmínka o vesnici je z roku 1536.\n\n\n"}
{"id": "1255413", "url": "https://cs.wikipedia.org/wiki?curid=1255413", "title": "Gregorio Álvarez Armelino", "text": "Gregorio Álvarez Armelino\n\nGregorio Conrado Álvarez Armelino (26. listopadu 1925 – 28. prosince 2016) byl uruguayský prezident a diktátor a generálporučík uruguayské armády.\n\nJeho otec byl generál Gregorio Álvarez Lezama. Jeden z bratrů generála Alvareze byl zabit levicovou gerilou Tupamaros v roce 1972.\n\nV roce 1940 nastoupil na Národní vojenskou akademii. A v letech 1946-1959 působil jako důstojník jezdeckého pluku. Když se stal v roce 1978 velitelem armády, vojáci pod jeho vedeným vedli brutální boj proti levicové gerile Tupamaros. V roce 1984 po sérii demonstrací souhlasil s předáním moci po volbách, které se uskutečnily v roce 1985.\n\nV roce 2009 byl odsouzen na 25 let vězení za jeho roli v úmrtí nebo zmizení 37 občanů Uruguaye během jeho vlády. V polovině roku 2015 utrpěl mrtvici v prosinci 2016 a infarktu myokardu, kvůli níž byl přijat do nemocnice Ústřední ozbrojených sil Montevidea, kde zemřel.\n\n"}
{"id": "1255415", "url": "https://cs.wikipedia.org/wiki?curid=1255415", "title": "Česká ženská hokejová reprezentace", "text": "Česká ženská hokejová reprezentace\n\nČeská ženská hokejová reprezentace je výběrem nejlepších českých hráček ledního hokeje. Od roku 1999 se účastní mistrovství světa žen. Nejlepší výsledek z tohoto šampionátu pochází z Mistrovství světa v ledním hokeji žen 2015, kdy česká ženská hokejová reprezentace dosáhla na 6. místo.\n\nČesko na ženských turnajích v ledním hokeji na zimních olympijských hrách nikdy nestartovalo. Třikrát bylo vyřazeno v kvalifikaci.\nNa mistrovství světa startovalo Česko vždy od roku 1999, kdy bylo zrušeno mistrovství Evropy a byly ustanoveny nižší skupiny a divize mistrovství světa. Nejprve hrálo stabilně v 1. divizi až do roku 2009, kdy sestoupilo do 2. divize. Hned se ale vrátilo do 1. divize a nadále se pohybuje mezi elitní skupinou a 1. divizí.\nNa mistrovství Evropy startovalo Česko vždy od roku 1993, kdy navázalo na dvě účasti Československa.\n\n"}
{"id": "1255417", "url": "https://cs.wikipedia.org/wiki?curid=1255417", "title": "Luhy (Potůčky)", "text": "Luhy (Potůčky)\n\nLuhy () jsou zaniklá vesnice v Krušných horách v okrese Karlovy Vary. Ležela v údolí řeky Černé asi 3,5 kilometru jihovýchodně od Potůčků. Zanikla vysídlením v padesátých letech dvacátého století.\n\nNěmecké slovo znamená hřebec a je základem názvů několika míst v okolí. Odvozeno bylo buď z názvu hory nebo z příjmení nějakého usedlíka. V historických pramenech se objevuje ve tvarech Hengst (1579), Jungerhengst (1785), Jungenhengst (1847) a Junghengst (1854).\n\nPrvní písemná zmínka o vesnici je z roku 1579.\n\n"}
{"id": "1255420", "url": "https://cs.wikipedia.org/wiki?curid=1255420", "title": "Podlesí (Potůčky)", "text": "Podlesí (Potůčky)\n\nPodlesí () je částečně zaniklá vesnice v Krušných horách v okrese Karlovy Vary. Ležela v údolí Podleského potoka asi tři kilometry severovýchodně od Potůčků. Zanikla vysídlením v padesátých letech dvacátého století.\n\nNěmecký název znamená sporné sejpy. V historických pramenech se v jiných tvarech nevyskytuje.\n\nObdobí vzniku osady je nejisté, ale cínové doly v okolí jsou doložené již v roce 1380.\n\n"}
{"id": "1255421", "url": "https://cs.wikipedia.org/wiki?curid=1255421", "title": "77. ročník udílení Oscarů", "text": "77. ročník udílení Oscarů\n\n77. ročník udílení Oscarů proběhl 27. února 2005 v Kodak Theatre (Los Angeles) a udílel ocenění pro nejlepší filmařské počiny roku 2004. Udílely se ceny ve 24 kategoriích a producentem byl Gil Cates († 2011). Večer moderoval Chris Rock.\n\nChrise Rocka vypral pro roli hlavního moderátora producent Gil Cates, který o něm řekl, že dokáže diváka vždy rozesmát a vždy dokáže říct něco zábavného. Podle něj také „představuje to nejlepší z nové generace komiků“. Chris Rock se tak stal prvním člověkem afroamerického původu, který byl hlavním moderátorem udílení Cen Akademie. Večer se ale nakonec nestal příliš úspěšným, například televizní kritik Robert Bianco napsal, že 77. ročník udílení Oscarů pro něj bylo zklamáním a Chris Rock byl tím nejhorším moderátorem, jakého Cena Akademie zažila. Navíc označil Rockovy vtipy za trapné. Na druhou stranu, objevily se i kladná hodnocení Rockova výkonu. Frazier Moore jeho projev označil jako svěží a moderní.\n\nCeny za jednotlivé kategorie předávaly například Halle Berry (cena za nejlepší výpravu), Renée Zellweger (nejlepší herec ve vedlejší roli), Robin Williams (nejlepší animovaný film), John Travolta (nejlepší hudba), Prince (nejlepší píseň), Leonardo DiCaprio (nejlepší dokument), Adam Sandler (nejlepší adaptovaný scénář), Charlize Theron (nejlepší herec) nebo Jeremy Irons (nejlepší krátký hraný film)\n\nNejvíce nominací měl film \"Letec\" v hlavní roli s Leonardem DiCapriem, celkem se jednalo o devět nominací. Získal jich ale jen pět. Dalšími často nominovanými počiny byl film Clinta Eastwooda \"Million Dollar Baby\" (4 proměněné nominace) nebo \"Ray\" (dvě ceny). Právě Clint Eastwood se ve věku 74 let stal nejstarším vítězem ocenění pro nejlepší režii v historii Cen Akademie. Jamie Foxx byl zase jedinečný tím, že byl nominován na Oscara za dva filmy: v případě filmu \"Ray\" byl nominován na nejlepšího hlavního herce a nominaci proměnil, nominaci na nejlepšího vedlejšího herce ze snímku \"Collateral\" ale získal Morgan Freeman.\n\nCate Blanchettová získala Cenu Akademie za její roli Katharine Hepburnové ve filmu \"Letec.\" Sama Hepburnová získala za svůj živt čtyři Oscary pro nejlepší herečku.\n\nČestného Oscara (anglicky \"Academy Honorary Award\") získal Sidney Lumet († 2011), americký režisér, jako uznání za jeho dlouhodobou práci ve filmu a celkovému přínosu.\n\nVítězové v dané kategorii jsou uvedeni tučně.\n"}
{"id": "1255422", "url": "https://cs.wikipedia.org/wiki?curid=1255422", "title": "Corey Stoll", "text": "Corey Stoll\n\nCorey Daniel Stoll (* 14. března 1976 New York) je americký herec.\n\nNarodil se na Upper West Side v New Yorku do rodiny Judith a Stephen Stollocých. Byl vychován v židovské víře. V letech 1988 až 1992 studoval herectví na Long Lake Camp for the Arts. V roce 1998 absolvoval na Oberlin College a v roce 2003 na New York University's Graduate Acting Program at the Tisch School of the Arts.\n\nV roce 2004 získal nominaci na divadelní cenu Drama Desk Award za nejlepší mužský herecký výkon ve vedlejší roli za hru \"Intimate Apparel\", kde si zahrál vedle Violy Davis. Dále se objevil ve vedlejších rolích v několika filmech, jako jsou \"Její případ\", \"Nabít a zabít\", \"Holka jako já - příběh Gwen Araujo\" a \"Push\". V roce 2011 ztvárnil spisovatele Ernesta Hemingwaye ve filmu Woodyho Allena, \"Půlnoc v Paříži\".\n\nStoll je plešatý, a tak ve většině svých rolí má paruku. V roce 2013 získal nominaci na Zlatý glóbus za výkon v seriálu \"Dům z karet\". O dva roky později se objevil v jedné z hlavních rolí v seriálu \"Agresivní virus\", který vytvořili Chuck Hogan a filmový režisér Guillermo del Toro.\n\nV roce 2014 ztvárnil policistu Austina Reillyho v akčním filmu \"NON-STOP\" a Paula Altmana v komedii \"Co by kdyby\". O rok později si zahrál Bena Daye v thrilleru \"Temné kouty\" a Darrena Crosse ve filmu \"Ant-Man\". V roce 2016 znovu spolupracoval s Woody Allenem, a to na filmu \"Café Society\". Ve stejném roce ztvárnil Odyssea v Shakespearově hře Troilus a Kressida v uvedení Public Theatre v Central Parku.\n\nV říjnu 2014 se zasnoubil se svou přítelkyní, herečkou Nadia Bowers. Pár byl oddán dne 21. června 2015 a v říjnu 2015 se jim narodilo první dítě.\n\n"}
{"id": "1255427", "url": "https://cs.wikipedia.org/wiki?curid=1255427", "title": "Alfa Indi", "text": "Alfa Indi\n\nAlfa Indi je nejjasnější hvězda v souhvězdí Indiána. Tento obr spektrální třídy K0 má hmotnost 2 M a poloměr 12 R.Nedaleko od ní jsou dvě hvězdy spektrální třídy M vzdálené asi 2 000 astronomických jednotek, které s hlavní hvězdou pravděpodobně tvoří vícenásobný systém.\n"}
{"id": "1255438", "url": "https://cs.wikipedia.org/wiki?curid=1255438", "title": "CZ 122 Sport", "text": "CZ 122 Sport\n\nCZ 122 Sport je pistole v ráži .22 LR a je určená především pro střelbu do terče. Tento model měl na rozdíl od CZ 122 mikrometricky seřiditelná mířidla a vyráběl se ve dvou verzích záchytu zásobníku. Zásobník se tak nacházel buď na levé straně rámu, nebo na spodní části rukojeti. CZ 122 Sport je také první zbraň určená pro sportovní střelbu, kterou Česká zbrojovka vyráběla po vzniku samostatné České republiky.\n\n"}
{"id": "1255445", "url": "https://cs.wikipedia.org/wiki?curid=1255445", "title": "Estadio Brigadier General Estanislao López", "text": "Estadio Brigadier General Estanislao López\n\nEstadio Brigadier General Estanislao López je fotbalový stadion stojící v argentinském Santa Fe. Byl otevřen v roce 1946 a pojme 47 000 diváků. Nese jméno santafeského rodáka a patriota Estanislao Lópeze. Domácí zápasy nejvyšší argentinské soutěže zde hraje fotbalový klub CA Colón.\n\nOd roku 1964 se stadionu přezdívá pohřebiště slonů, neboť tehdy zde utrpěl překvapivou porážku brazilský \nSantos FC vedený samotným Pelém. Pravidelné porážky nejsilnějších argentinských týmů pověst nadále posilují.\n"}
{"id": "1255448", "url": "https://cs.wikipedia.org/wiki?curid=1255448", "title": "Seznam medailistů na mistrovství Československa a Česka mužů a žen v hodu diskem", "text": "Seznam medailistů na mistrovství Československa a Česka mužů a žen v hodu diskem\n"}
{"id": "1255451", "url": "https://cs.wikipedia.org/wiki?curid=1255451", "title": "Jaderná elektrárna Bruce", "text": "Jaderná elektrárna Bruce\n\nJaderná elektrárna Bruce () je osmireaktorová jaderná elektrárna v Kanadě. Má instalovaný výkon 7,474 MW, což z ní činí největší na světě (pozn. JE Kashiwazaki-Kariwa se nepočítá, protože po událostech v roce 2011 je její provoz uzavřen). \n\nVýstavba započala v roce 1970 a 1. blok elektrárny vstoupil do provozu v roce 1977. Areál obsahuje celkem 9 reaktorů: 1. blok JE Douglas Point, který je již odstaven, 8 reaktorů je po rekonstrukci v provozu. V elektrárně byly použity kanadské tlakovodní reaktory PHWR-CANDU, chlazené těžkou vodou. Licenci vlastní do roku 2030. Pro prodloužení licence by byla nutná kompletní a velmi nákladná oprava.\n"}
{"id": "1255457", "url": "https://cs.wikipedia.org/wiki?curid=1255457", "title": "Americká ženská hokejová reprezentace", "text": "Americká ženská hokejová reprezentace\n\nAmerická ženská hokejová reprezentace je výběrem nejlepších hráček ledního hokeje ze Spojených států amerických. Od roku 1990 se účastní mistrovství světa žen. Nejlepší výsledek z tohoto šampionátu pochází z let 2005, 2008, 2009, 2011, 2013, 2015, 2016, 2017 a 2019, kdy americká ženská hokejová reprezentace vybojovala zlato. Též má 5 účastí na zimních olympijských hrách, kde v roce 1998 a 2018 vybojovala zlato.\n\nUSA startovalo na všech pěti ženských turnajích v ledním hokeji na zimních olympijských hrách a kromě tří stříbrných medailí, získalo zlato v roce 1998 a bronz v roce 2006.\nNa mistrovství světa startuje USA od roku 1990. Hraje stále v elitní skupině a vždy získala zlatou nebo stříbrnou medaili.\nUSA získaly dvakrát 2. místo na Mistrovství pobřeží Tichého oceánu.\n"}
{"id": "1255461", "url": "https://cs.wikipedia.org/wiki?curid=1255461", "title": "Vodní nádrž Kožichovice", "text": "Vodní nádrž Kožichovice\n\nVodní nádrž Kožichovice (též přehrada Markovka) je retenční nádrž dokončená v roce 1991 při stavbě nedaleké silnice na Markovce, mezi Kožichovicemi a Stříteží u Třebíče. Její objem je 715 tisíc m a je ohrazena 300 metrů dlouhou a 16 metrů vysokou hrází, po které vede silnice II/351.\n\nVodní nádrž slouží především k rekreaci a také rybářům. V zimě bývá vyhledávána bruslaři a otužilci. Přehrada je snadno dostupná, neboť po její hrázi vede silnice II/351 z Třebíče na Dalešice a jadernou elektrárnu Dukovany.\n\nVodní nádrž byla v roce 2016 vypuštěna a měla být opravena, napuštěna měla být opět v roce 2020. Opravy začaly v říjnu 2018. Náklady na opravy, které vyčíslil majitel přehrady česká společnost Lesy ČR, mají dosáhnout k 34 milionům Kč. Po opravě má být objem nádrže 618 tisíc m, při běžných podmínkách má nadržení nádrže trvat 180 dní. Plný stav by tak měl být dosažen v roce 2022. Napouštět by se měla začít v březnu roku 2020. Celková cena stavby dosáhla 36,7 milionu Kč.\n\n"}
{"id": "1255464", "url": "https://cs.wikipedia.org/wiki?curid=1255464", "title": "Vodní nádrž Lubí", "text": "Vodní nádrž Lubí\n\nVodní nádrž Lubí je vodní nádrž na stejnojmenném potoce v Třebíči\n\nVodní nádrž Lubí byla zbudována v letech 1960–1962 brigádníky rybářského svazu. Měla sloužit jako záložní zdroj pitné vody pro Třebíč. Plocha činí 4,5 ha, hráz měří 260 m. Rozkládá se zcela na území Nového Města před vtokem Lubí do Ptáčovského žlebu.\n\nLubí se uvádí jako vodohospodářsky významný tok. V letech 1963–1967 byla vodní nádrž Lubí pro Třebíč jedním ze zdrojů vody. Technická infrastruktura úpravny vody byla zpod hráze odstraněna na samém začátku 21. století. Naopak byla u hráze zbudována odpočívadla na cyklistických trasách č. 5106 a 5213. V roce 2012 proběhlo odbahnění vodní nádrže a byla upravena výpusť. O investici bylo rozhodnuto v roce 2011.\n"}
{"id": "1255465", "url": "https://cs.wikipedia.org/wiki?curid=1255465", "title": "Malatíny", "text": "Malatíny\n\nMalatíny jsou obec na Slovensku, v okrese Liptovský Mikuláš v Žilinském kraji. Obec se nachází v jižní části Liptovské kotliny na úpatí Nízkých Tater.\n\nPrvní písemná zmínka o obci pochází z roku 1270.\n"}
{"id": "1255468", "url": "https://cs.wikipedia.org/wiki?curid=1255468", "title": "Římskokatolická farnost Vranová Lhota", "text": "Římskokatolická farnost Vranová Lhota\n\nŘímskokatolická farnost Vranová Lhota je jedno z územních společenství římských katolíků v děkanátu Svitavy s farním kostelem svaté Kateřiny.\n\nPrvní zmínka o obci je z roku 1258. O lhotském duchovním patronátě je zmínka v zemských deskách z roku 1507. Lhotská fara zanikla pravděpodobně zároveň s biskupickou katolickou farou v roce 1618. Okolo roku 1630 byl zdejší obvod poprvé přidělen k Městečku Trnávka. Roku 1658, kdy tato fara nebyla obsazena, náležela Lhota do Bouzova, poté byla přidělena k Lošticím, Podruhé se uvádí Lhota pod správou trnavskou v letech 1638–1691. V roce 1691 je podruhé dána pod administraci vyšehorskou, a to do roku 1693, potřetí byla přidělena až do roku 1767 k Trnávce, kdy byla opět lokální kuracie zřízena, a pak v roce 1843 povýšena na faru.\n\nRoku 1712 dal trnavský farář Karel Leopold Svoboda důkladně opravit kostel ve Vranové Lhotě a potom přistavěl novou kapli, která byla zasvěcena svatým Andělům Strážným. Ta zmizela při stavbě kostela roku 1788 a zbyl pouze oltář svatých Andělů strážných. Farní budova byla postavena majitelem panství roku 1792. V roce 1788 byl bývalá kaple svaté Kateřiny rozšířena na kostel takřka v nynější podobě. \n\nAdministrátorem excurrendo od září 2012 je R. D. Mgr. Václav Dolák.\n\n"}
{"id": "1255470", "url": "https://cs.wikipedia.org/wiki?curid=1255470", "title": "Klub chovatelů teriérů", "text": "Klub chovatelů teriérů\n\nKlub chovatelů teriérů (KCHT) je klub sdružující majitele, chovatele, držitele a přátele mnoha teriérských plemen. Jeho účelem je výkon kynologické činnosti, s důrazem na ochranu zdraví teriérů.\n\nKlub chovatelů teriérů je členem Českomoravské kynologické unie prostřednictvím Českomoravské kynologické jednoty (ČMKJ), jejíž plemenná kniha vystavuje průkazy původu odchovů pod KCHT.\n\nKlub chovatelů teriérů se zaměřuje především na:\n\nKCHT zastřešuje tato plemena:\n\n\nMezi nejpočetněji zastoupené patří border a Jack Russell teriér. Ostatní teriérská plemena mají vlastní chovatelské kluby.\n\nKCHT pořádá vlastní klubové, speciální i krajské výstavy. Mezi ty nejvýznamnější patří zářijová klubová výstava v Mladé Boleslavi, kam jsou pravidelně zváni zahraniční rozhodčí. Vánoční krajská výstava v Praze se poprvé konala v roce 2014.\n\nKlubové zkoušky KCHT pořádá především ve spolupráci s Klubem chovatelů foxteriérů (KCHF). K nejvýznamnějším akcím se zde řadí Memoriál M. Říhy nebo Pětiboj border teriérů, který je součástí jejich speciální výstavy.\n\nSpolek podporuje také vzdělávání jak svých členů, tak rozhodčích. Pro obě skupiny posluchačů pořádá specializované semináře.\n\n"}
{"id": "1255475", "url": "https://cs.wikipedia.org/wiki?curid=1255475", "title": "Brisbane International 2017", "text": "Brisbane International 2017\n\nBrisbane International 2017 byl společný tenisový turnaj mužského okruhu ATP World Tour a ženského okruhu WTA Tour, hraný v areálu Queenslandského tenisového centra na otevřených dvorcích s tvrdým povrchem Plexicushion. Konal se na úvod sezóny mezi 1.  až 8. lednem 2017 v brisbanském Tennysonu jako devátý ročník turnaje.\n\nMužská polovina se řadila do kategorie ATP World Tour 250 a její dotace činila 495 630 amerických dolarů. Ženská část s rozpočtem 1 milion dolarů byla součástí kategorie WTA Premier Tournaments. Turnaj představoval první událost Australian Open Series s vrcholem v úvodním grandslamu roku, Australian Open.\n\nPremiérová účast bývalé světové jedničky Rafaela Nadala byla potvrzena 24. srpna 2016. Španěl nastoupil jako pátý nasazený do mužské dvouhry.\n\nNejvýše nasazenými hráči v soutěžích dvouher se stali třetí hráč žebříčku a obhájce titulu Milos Raonic z Kanady a německá světová jednička Angelique Kerberová. Jako poslední přímí účastnici do dvouher nastoupili 79. francouzský tenista pořadí Pierre-Hugues Herbert a 68. žena klasifikace Louisa Chiricová ze Spojených států.\n\nPátou trofej ve dvouhře okruhu ATP Tour získal Grigor Dimitrov, čímž ukončil šňůru čtyř finálových porážek. Sedmý singlový titul vybojovala 24letá Češka Karolína Plíšková, která poprvé startovala pod trenérským vedením Davida Kotyzy. Po turnaji se posunula zpět na 5. místo. Vítězem mužské čtyřhry se stal australský pár hrající na divokou kartu, Jordan Thompson a Thanasi Kokkinakis, který se na okruh vrátil po 15měsíční přestávce způsobené poraněním ramene. Premiérovým titulem na okruhu ATP Tour se stali první ryze australskou dvojicí, jež událost ovládla. Ženskou čtyřhru opanovala americko-indická dvojice Bethanie Matteková-Sandsová a Sania Mirzaová. Bodový zisk znamenal, že Mirzaová přenechala po 91 týdnech pozici světové jedničky v ženské čtyřhře Mattekové-Sandsové, jež se stala historicky 34. ženou v čele klasifikace a 10. ze Spojených států.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčka postoupila z kvalifikace jako tzv. šťastná poražená:\n\n\nNásledující pár obdržel divokou kartu:\n\n\n\n\n"}
{"id": "1255478", "url": "https://cs.wikipedia.org/wiki?curid=1255478", "title": "Podklášterský most", "text": "Podklášterský most\n\nPodklášterský most (původně Masarykův most) je most přes řeku Jihlavu v Třebíči, je spojnicí mezi Vnitřním městem a Podklášteřím a Zámostím, resp. mezi Žerotínovým náměstí a Komenského náměstím. Původní most byl postaven v roce 1930, v roce 2009 bylo rozhodnuto, že původní most bude stržen a bude postaven nový most, ke stavbě nového mostu došlo v roce 2016 s tím, že dostavěn bude v roce 2017.\n\nOd neznámé doby spojoval Podklášteří a Vnitřní město dřevěný most (stál určitě v roce 1862), ten však v roce 1873 shořel a přes něj se do Vnitřního města přenesl požár z oblasti Podklášteří. V roce 1874 byl postaven železný most se dvěma oblouky. Ten byl odstraněn v roce 1929 a byl postaven nový, betonový, most, ten byl dokončen v roce 1930, stavba si vynutila výrazné zvýšení tělesa silnice.\n\nTím vznikl i taras, který se svažuje k severu a z něhož lze u sochy sv. Jana Nepomuckého po schůdkách sestoupit do Židů. V roce 2009 bylo rozhodnuto o tom, že most bude z důvodu katastrofálních statických podmínek stržen a bude postaven nový most. Dle předpokladů měla začít stavba nového mostu v dubnu 2016, práce měly být ukončeny v rámci jedné stavební sezóny a předpokládalo se dokončení stavby do konce roku 2016. Při zbourání mostu se očekávaly problémy s dopravou, to se však nestalo.\n\nBudoucí stavba bude jednopólový most o deset metrů kratší (tj. celková délka mostu bude 44 metrů, od opěry k opěře celkem 38,5 metru) a o 3,5 metru širší než původní most, římsy přemostění budou z bílého betonu a skryjí inženýrské sítě, vzhled nového mostu byl konzultován s Národním památkovým ústavem. Maximální hodnoty zatížení mostu budou v normálním provozu 32 tun, výhradní 80 tun a výjimečná 196 tun. Při bourání mostu byla snížena hladina řeky Jihlavy, celkem bylo odvezeno 280 tun suti, most byl zbourán mezi dny 16. a 17. května a dle původních informací z května 2016 měla být stavba mostu hotova do konce listopadu téhož roku. V červenci 2016 bylo uvedeno, že most by měl být nejspíše postaven až v prosinci téhož roku. Bylo zjištěno, že podloží mostu je odlišné od původně očekávaného a tak musí dojít ke změně projektu.\n\nNa podzim 2016 byly vyjádřeny obavy, že stavba mostu potrvá z důvodu nepříznivých klimatických podmínek déle a otevřen bude až na jaře roku 2017. Diskutovalo se i o nočních pracích na mostě, nicméně i přes to došlo k tomu, že most nebude otevřen do konce roku 2016. Na konci listopadu 2016 bylo uvedeno, že kraj Vysočina převezme most do provozu až v dubnu roku 2017. Důvodem je časová tíseň, nevhodné podnební podmínky a přesun přeložky plynu a také změna založení mostu. Životnost mostu je plánována na 100 let, životnost vozovky na 10 let. V prosinci 2016 bylo oznámeno, že noční práce pracovníci bezpečnosti práce nepovolí a tak lze pracovat pouze za dne, k přerušení prací dojde 22. prosince 2016. Při stavbě stavbaři narazili na starou kamennou stoku budovanou pro zámek. Dle vyjádření městského architekta Lubora Herzána zpoždění stavby není nic neobvyklého, stejně tak konstrukce mostu zapadne do lokality Zámostí, konstrukce je dle něj lehká a nosná.\n\nV únoru 2016 začaly znovu práce na Podklášterském mostě, začalo se napojením nábřežních zdí. V tom samém měsíci také došlo k posunutí termínu otevření na květen roku 2017. Předpokládané uvedení do zkušebního provozu je naplánováno na konec dubna. V únoru roku 2017 bylo uvedeno, že na přelomu února a března by mělo dojít k dalším pracím na mostovce a vozovce, předání mostu do provozu včetně předání kompletní dokladové části projektu je naplánováno na 31. května 2017. Na počátku dubna byla dokončena izolace mostovky a zalití asfaltem, stejně tak byly dokončeny montáže obrub na přilehlých komunikacích. V dubnu bylo upřesněno, že most bude otevřen 22. dubna.\n\nV důsledku rekonstrukce byl poškozen provozem Baileyho most v Poušově, kdy muselo v květnu 2017 dojít k jeho rekonstrukci. V plánu je také odstřelit blízkou skálu a rozšířit silnici a případně pak od podzimu téhož roku přestavět menší most přes náhon do tzv. Poušovského mlýna, případně příští rok i postavit nový most přes řeku Jihlavu. Most byl opraven a bude v provozu minimálně další rok, pak jej město plánuje přesunout. V roce 2017 byla rekonstruována socha svatého Jana Nepomuckého, byla rekonzervována a byl postaven nový podstavec.\n\n"}
{"id": "1255480", "url": "https://cs.wikipedia.org/wiki?curid=1255480", "title": "Kanadská ženská hokejová reprezentace", "text": "Kanadská ženská hokejová reprezentace\n\nKanadská ženská hokejová reprezentace je výběrem nejlepších hráček ledního hokeje z Kanady. Od roku 1990 se účastní mistrovství světa žen. Nejlepší výsledek z tohoto šampionátu pochází z let 1990, 1992, 1994, 1997, 1999, 2000, 2001, 2004, 2007 a 2012, kdy kanadská ženská hokejová reprezentace vybojovala zlato. Má též 5 účastí na zimních olympijských hrách, kde v letech 2002, 2006, 2010 a 2014 vybojovala zlato.\n\nKanada startovala na všech pěti ženských turnajích v ledním hokeji na zimních olympijských hrách a kromě roku 1998, kdy byla stříbrná, vždy zvítězila.\nNa mistrovství světa startuje Kanada od roku 1990. Hraje stále v elitní skupině a vždy získala zlatou nebo stříbrnou medaili.\nKanada dvakrát vyhrála Mistrovství pobřeží Tichého oceánu.\n"}
{"id": "1255484", "url": "https://cs.wikipedia.org/wiki?curid=1255484", "title": "Reebok", "text": "Reebok\n\nReebok je americká společnost vyrábějící sportovní oblečení, obuv a vybavení. Je to globální obuvní a oděvní společnost, od roku 2005 dceřiná společnost firmy Adidas. Reebok vyrábí a distribuuje kondiční a sportovní předměty včetně bot, sportovního oblečení, doplňků, a tréninkového zařízení. Je oficiální obuvním a oděvním sponzorem UFC, CrossFit a Les Milles.\n\nZnačku Reebok (\"srnka\" v jazyce afrikaans) založil roku 1895 Joseph William Foster v Boltonu u Manchesteru ve Velké Británii. Jeho rodinná firma dodávala sportovní obuv závodníkům LOH 1924. Roku 1958 založili dva Fosterovi vnuci společnost Reebok a roku 1979 se stal jejich distributorem v USA Paul Fireman. Roku 1981 ovládla firmu Reebok USA v Cantonu (Massachusetts) britská firma Pentland a její ředitel Stephen Rubin jí svými nápady i obchodní politikou dovedl k úspěchu. Zejména pestře barevná obuv pro aerobik pro ženy měla veliký úspěch a kolem roku 1985 činil podíl firmy Reebok na americkém trhu skoro 35 %. Roku 1986 vstoupila firma na newyorskou burzu a její světový obrat činil téměř miliardu dolarů. Když odezněla móda aerobiku, začal Reebok vyrábět obuv pro basketbal a také technologie Reebok Pump zaznamenala obrovský úspěch. Byly to elegantní sportovní boty s malou vzduchovou pumpičkou, takže nahuštěná bota výborně přiléhala k noze.\n\nFirma dále rozšiřovala sortiment, například o tenisky, a získala výhradní práva na trička klubů americké první ligy hokeje, basketbalu a dalších sportů, které sponzorovala dodávkami obuvi. Sponzorovala řadu vynikajících sportovců (Venus Williams, Thierry Henry, Andrij Ševčenko aj.) i klubů, postupem času se však začala věnovat hlavně vybavení pro fitness a rekreační sporty. Přesto je například v hokejovém vybavení vedoucí světovou značkou. Od roku 2006 je dceřinou firmou německé firmy Adidas a od roku 2012 je generálním ředitelem Matthew H. O'Toole.\n\n"}
{"id": "1255485", "url": "https://cs.wikipedia.org/wiki?curid=1255485", "title": "Panormos (Tinos)", "text": "Panormos (Tinos)\n\nPanormos () je řecká obecní jednotka a komunita na ostrově Tinos v Egejském moři v souostroví Kyklady. Je jednou ze tří obecních jednotek na ostrově. Do roku 2011 byla obcí. Nachází se v severní části ostrova a na jihu sousedí s obecní jednotkou Exomvourgo. Její součástí je mimo jiné i stejnojmenná vesnice.\n\nObecní jednotka Panormos je zároveň komunitou a skládá se z 10 sídel. V závorkách je uveden počet obyvatel.\n"}
{"id": "1255493", "url": "https://cs.wikipedia.org/wiki?curid=1255493", "title": "Seznam dílů seriálu Terra Nova", "text": "Seznam dílů seriálu Terra Nova\n\nToto je \"'seznam dílů seriálu \"Terra Nova\".\n\n<onlyinclude>\n</onlyinclude>\n\n"}
{"id": "1255495", "url": "https://cs.wikipedia.org/wiki?curid=1255495", "title": "Osoblažka (film)", "text": "Osoblažka (film)\n\nOsoblažka je český dokumentární film režiséra Daniela Bordovského z roku 2015. Film pojednává o úzkorozchodné železniční trati v Osoblažském výběžku, na které od roku 2009 jezdí zrenovovaná modrá parní lokomotiva U 57.001 z roku 1948. Film měl premiéru 9. prosince 2015 v Kině Mír 70 v Krnově a následně byl zdarma uvolněn veřejnosti skrze servery YouTube.\n\nFilm začíná časně ráno v depu, na železničním nádraží v Třemešné ve Slezsku. Hlavní postavou je topič parní lokomotivy, který si hned v úvodu připravuje dřevo, kterým bude zatápět lokomotivní kotel. Po pomalém a důkladném zatopení kotle topič začíná přihazovat uhlím, které popožene tlak v kotli na vyšší čísla a lokomotiva tak bude následně schopna provozu. Mezitím přichází druhý topič, který má na starost kontrolu technické způsobilosti lokomotivy. Doplňuje tedy olej, vodu a kontroluje, jestli je lokomotiva schopná vyrazit na trať. Asi v osm hodin, po zatopení a zkontrolování lokomotivy, přichází do depa strojvedoucí, vlakvedoucí a průvodčí, kteří si začnou připravovat vlakovou soupravu. Následuje posun lokomotivy, připojení vlakové soupravy a příjezd k nádražní budově, odkud mohou cestující nastupovat. V 10:45 vlak odjíždí ze stanice a jede po 20 km dlouhé trati směrem do Osoblahy. Film zobrazuje jízdu vlaku jak z pohledu topiče, tak i z pohledu osoby mimo trať, která jízdu vlaku sleduje zpovzdálí. Vlak celkem zastaví na sedmi stanicích. Liptáň, Dívčí Hrad, Horní Povelice, Amalín, Slezské Rudoltice, Koberno a Bohušov.\n\nPo příjezdu vlaku do Osoblahy se začne doplňovat voda do parní lokomotivy. Zároveň je v Osoblaze připravena druhá, černá parní lokomotiva U46.002. Vlaková souprava se tedy přesune k druhé lokomotivě a film sleduje jízdu druhé lokomotivy, která se vrací po trati zpátky do stanice Slezské Rudoltice. Následně se otočí a jede opět do Osoblahy, kde se vlaková souprava přesune zpět k původní lokomotivě, která je již připravená vyrazit na cestu zpátky. Závěr filmu probíhá opět v Třemšené ve Slezsku, kde se vlak v 16:42 vrací. Topiči hasí oheň v kotli, strojvedoucí posouvá lokomotivu do depa a průvodčí počítají tržbu.\n\nCílem filmu bylo podle slov režiséra a kameramana Daniela Bordovského zachytit běžnou atmosféru letního dne na Osoblažské úzkokolejce. \"\"Šlo mi o přenesení atmosféry na diváka, který může jen pokojně sedět, sledovat a užívat si krásu přírody spojenou s kouskem historie.\"\"\n\nNatáčení začalo již v roce 2014, ovšem materiálu bylo jen velmi málo, takže se postup a celkové pojetí filmu trošku změnilo a v létě 2015 došlo k oficiálnímu natáčení. Jedná se o první film režiséra Daniela Bordovského, kterému v té době bylo pouhých 16 let.\n\n"}
{"id": "1255498", "url": "https://cs.wikipedia.org/wiki?curid=1255498", "title": "Svätý Kríž", "text": "Svätý Kríž\n\nSvätý Kríž je obec na Slovensku, v okrese Liptovský Mikuláš v Žilinském kraji. Obec se nachází v jižní části Liptovské kotliny na úpatí Nízkých Tater.\n\nPrvní písemná zmínka o obci pochází z roku 1277. V obci se nachází řimskokatolický kostel Povýšení svatého Kříže z 19. století. Nad obcí (poblíž obce Lazisko) stojí dřevěný artikulární kostel, který byl přenesen z Liptovskou Marou zatopené obce Paludza.\n\n"}
{"id": "1255500", "url": "https://cs.wikipedia.org/wiki?curid=1255500", "title": "SprintAir", "text": "SprintAir\n\nSprintAir Sp. z. o. o. je polská regionální letecká společnost s hlavní základnou na Varšavském letišti Frédérica Chopina a sídlem ve Varšavě. Operuje především vnitrostátní regionální linky s cestujícími i nákladem. Společnost vznikla v roce 2003 pod názvem \"Air Polonia Cargo Sp. z o.o.\" s třemi letouny Let L-410 UVP-E, od roku 2008 se společnost jmenuje SprintAir a patří pod SprintAir Group.\n\nV roce 2016 SprintAir létalo do 15 evropských destinací, civilně s cestujícími pouze do tří mezinárodních (Berlín, Praha a Lvov).\n\nSprintAir dne 18. května 2016 zahájil pravidelnou linku z Radomi do Prahy s dvěma frekvencemi týdně a letounem Saab 340A. Toto spojení od 18. září 2015 do 26. října provozovaly také ČSA.\n\nSpolečnost v prosinci 2016 provozovala následující letadla průměrného stáří 26,7 let:\nSprintAir v minulosti provozoval následující typy letadel:\n\n"}
{"id": "1255514", "url": "https://cs.wikipedia.org/wiki?curid=1255514", "title": "Židovský hřbitov v Hoješíně", "text": "Židovský hřbitov v Hoješíně\n\nZbytky židovského hřbitova v Hoješíně se nacházejí v těsném sousedství silnice, která se u rozcestníku \"Na Předělu\" odpojuje ze silnice II/345 a vede přes \"Horní Ves\" do Hoješína. Hřbitov současně leží na jihozápadním břehu vodní nádrže Seč, pokud je přehrada zaplněná, voda dosahuje téměř až k ohradní zdi, která je vybudována pouze na straně k vodní hladině. Hřbitov je od centra Hoješína vzdálen asi 1 kilometr severním směrem, od \"Horní Vsi\" (místní část Hoješína) jen asi 300 metrů. Od rozcestníku \"Na Předělu\" je to 1,3 kilometru jihovýchodním směrem. Hřbitov je chráněn jako kulturní památka České republiky.\n\nModlitebna v obci Hoješín je doložena v 18. a 19. století, hřbitov z počátku 19. století (podle nápisu na kameni přímo na hřbitově založen 1810) byl zlikvidován v roce 1980, dochoval se jen malý zbytek, který byl někdy po roce 1990 pietně upraven.\n\nDochované zbytky hřbitova mají tvar nepravidelného čtyřúhelníku se stranami o délce asi 35 metrů (přibližně severní strana, směrem k vodě), 37 metrů (východní strana), 38 metrů (přibližně jižní strana, u silnice) a 23 metrů (západní strana). Plocha tak činí zhruba 1000 m, dochovalo se však jen asi 7 náhrobních kamenů (\"macev\") nebo jejich torz při západní straně.\n\n"}
{"id": "1255515", "url": "https://cs.wikipedia.org/wiki?curid=1255515", "title": "Fairey F.2", "text": "Fairey F.2\n\nFairey F.2 byl prototyp britského stíhacího letounu vzniklý v době první světové války. Jednalo se o první letoun zkonstruovaný společností Fairey Aviation.\n\nFairey F.2 byl v roce 1916 britskou Admiralitou objednán jako dálkový stíhací letoun, určený pravděpodobně k boji s německými zeppeliny. Jednalo se o rozměrný dvouplošník s tříčlennou osádkou, poháněný dvěma motory Rolls-Royce Falcon, se zdvojenými svislými ocasními plochami, čtyřkolým příďovým podvozkem s pomocnou záďovou ostruhou, a křídly vně motorů sklopnými směrem vzad. Jeho výzbroj se skládala ze dvou kulometů Lewis ráže 7,7 mm na oběžném kruhu Scarff, jednoho ve střelišti na přídi trupu a druhého na jeho hřbetě, za odtokovou hranou křídel.\n\nPo postavení v Harlingtonu byl stroj v rozloženém stavu přepraven na letiště Northolt, odkud 17. května 1917 poprvé vzlétl, ale v té době již zájem Admirality o typ opadl. Letoun byl shledán pomalým a náročným na ovládání, a k jeho sériové produkci proto následně nedošlo.\n\n\nÚdaje podle publikace \"Fairey Aircraft since 1915\"\n\n"}
{"id": "1255516", "url": "https://cs.wikipedia.org/wiki?curid=1255516", "title": "Trstené", "text": "Trstené\n\nTrstené je obec na Slovensku, v okrese Liptovský Mikuláš v Žilinském kraji. Obec se nachází v západní části Liptovské kotliny na úpatí Západních Tater.\n\nPrvní písemná zmínka o obci pochází z roku 1269. V obci se nachází raněgotický římskokatolický kostel Všech svatých se šindelovou střechou. Pochází z konce 13. století.\n\n"}
{"id": "1255519", "url": "https://cs.wikipedia.org/wiki?curid=1255519", "title": "Pietro Chiarini", "text": "Pietro Chiarini\n\nPietro Chiarini (1717 Brescia – 1765 Cremona) byl italský hudební skladatel.\n\nV letech 1738–1744 žil v Benátkách, kde uvedl čtyři opery a oratorium. Později odešel do Cremony, kde bylo provedeno jeho intermezzo \"La donna dottor\". V roce 1756 byl jmenován kapelníkem cremonského dvorního orchestru.\n\nNěkteří autoři spekulují, že opera \"Il geloso schernito\", připisovaná Pergolesimu, je ve skutečnosti dílem Pietra Chiariho.\n\n\n\n\n"}
{"id": "1255521", "url": "https://cs.wikipedia.org/wiki?curid=1255521", "title": "Kamil Pixa", "text": "Kamil Pixa\n\nKamil Pixa (1. března 1923 Plzeň – 8. června 2008 Praha) byl vysoký důstojník StB, později mnoho let ředitel Krátkého filmu Praha.\n\nPocházel z rodiny sociálních demokratů Jaroslava a Milady Pixových (25. dubna 1901 – 9. října 1944), za druhé světové války skrývali Jana Ziku, po vyzrazení byla matka 22. července 1942 zatčena a v koncentračním táboře Terezín popravena . Do odboje se zapojil i Kamil Pixa a byl vězněn v Terezíně a Dachau. Po válce dokončil střední školu a zapojil se do budování Zemského odboru bezpečnosti, později StB. Jeho vyšetřovací metody byly nejenom brutální, nicméně též „umělecké“. V roce 1952 přešel do Národní bezpečnosti a na konci roku u bezpečnostních složek zcela rezignoval a začal působit v československém filmu, posléze se stal ředitelem Krátkého filmu (zde zůstal až do roku 1985). U filmů vystupuje jako bezpečnostní poradce, podílel se také na několika filmových scénářích. Kamil Pixa zůstává značně kontroverzní postavou, přes jeho temnou minulost se zmiňují jistá pozitiva, kdy pomohl nechtěným filmovým tvůrcům v Krátkém filmu (byť i zde se jednalo o pomoc výběrovou).\n\nPodle tvrzení Kamila Pixy přišli Pixové z Benátek jako obchodníci s relikviemi. Otec Jaroslav Pixa se s touto tradicí výrazně rozešel, byl ateista a sociální demokrat. Matka Milada byla divadelní herečka. \n\nV době heydrichiády byli matka a syn zatčeni a drženi v Terezíně. O matce Miladě se zmiňoval (negativně) Julius Fučík ve své Reportáži psané na oprátce, Milada byla zastřelena 4. října 1944. Kamil byl později převezen do Dachau, zde se posléze podílel na stavbě tunelu v Leonbergu. V Dachau se seznámil mimo jiné s hercem Erwinem Geschonneckem.\n\nPo válce se vrátil do Prahy, kde 6. června 1945 nastoupil k Zemskému národním výboru, záhy byl již 12. srpna 1945 přeřazen k Zemskému odboru bezpečnosti II. (ZOB II). K odboru BA MV (Velitelství StB) byl převelen 15. dubna 1947. Února 1948 přinesl přiřazení k sektoru BAa I. nejprve jako velitel 4. oddělení a současně zástupce velitele sektoru. Vrcholu kariéry při StB dosáhl 20. června 1951, kdy působil jako velitel I. sektoru Velitelství StB v hodnosti nadporučíka. Již zde se projevoval „umělecky“, kdy jako spolupracovníky získával prostitutky, které se měly prodávat zahraničním diplomatům a příslušné scény pak StB natáčela (akce Isolace namířená k izolaci Československa od západních diplomatů).\n\n14. února 1952 převeden k hlavní správě Veřejné bezpečnosti do funkce velitele II. sektoru (kriminální služba). Po nespokojenosti kriminalistů na konci roku 1952 skočil a v únoru 1953 byl z ministerstva národní bezpečnosti propuštěn. Odešel k Československému filmu. V nastupující normalizaci (1969) se stal ředitelem Krátkého filmu. Za Pixy se podařilo nalézt azyl některým po okupaci vyhozeným tvůrcům, jako byli Jaromír Kallista, Jiří Barta, Petr Brada, Drahomíra Vihanová, či historička Ivana Koutská.\n\n\n"}
{"id": "1255526", "url": "https://cs.wikipedia.org/wiki?curid=1255526", "title": "Andělský let", "text": "Andělský let\n\nAndělský let je osmým románem amerického spisovatele detektivních knih Michaela Connellyho. Jedná se o jeho šestou knihu s losangeleským detektivem Hieronymem \"Harrym\" Boschem v hlavní roli.\n\nKdyž je v centru Los Angeles v kabince lanové dráhy zvané Andělský let nalezeno tělo známého právního obhájce černé pleti Howarda Eliase, v celém městě by se nenašel jediný detektiv, který by se k tomuto případu chtěl jenom přiblížit. Elias se totiž specializoval na právní žaloby v případech policejní brutality, rasismu a korupce, a každý policista losangeleského policejního sboru může být v tomto případě považován za podezřelého.\n\nPřípadem je pověřen detektiv Harry Bosch. Vražda se stala v předvečer velkého soudního procesu, kde měl Elias zastupovat klienta černé pleti jménem Michael Harris, a Elias se v tomto případě chystal obvinit losangeleský policejní sbor z násilných praktik při výslechu jeho klienta, které vedly k částečné ztrátě jeho sluchu. Harris byl zproštěn viny v případě znásilnění a vraždy dvanáctileté dívky, ale mnoho lidí, včetně Bosche, věřilo, že je vinen. Elias již dopředu vyhlásil, že tento proces bude mít dva cíle – najít a potrestat viníky z řad policie a odhalit skutečného vraha zavražděné dívky. Po zkušenostech s incidentem Rodneyho Kinga a následných nepokojů v roce 1992 a po soudním procesu s O. J. Simpsonem, žije Město Andělů (Los Angeles) v napětí. Aby se Harry dostal k pravdě, musí se ponořit hluboko i do svých vlastních temných zákoutí, která jsou jako minové pole a jsou plné podezření a nenávisti, které se kdykoliv můžou obrátit proti němu.\n\nA jako kdyby toho nebylo dost, tak jeho šťastný společný život s Eleanor Wishovou se zřejmě chýlí ke konci. Pokerová touha ji přitahuje do míst, kam za ní Harry nemůže.\n"}
{"id": "1255528", "url": "https://cs.wikipedia.org/wiki?curid=1255528", "title": "Prosinec 2016", "text": "Prosinec 2016\n\n\n\n\n\n\n\n\n\n\n\n\n\n\n"}
{"id": "1255529", "url": "https://cs.wikipedia.org/wiki?curid=1255529", "title": "8 mm Steyr", "text": "8 mm Steyr\n\n8 mm Roth-Steyr je náboj se středovým zápalem, vyvinutý v Rakousku firmou Steyr. Byl určený pro samonabíjecí pistoli Repetierpistole M7 vyráběnou fimou Roth, která byla v roce 1907 přijata jako služební zbraň Rakousko-Uherským jezdectvem. Náboj 8 mm Steyr vyrábělo mnoho výrobců střeliva do druhé světové války, po válce náboj už skoro nikdo nenabízel. Střela je celoplášťová (FMJ) o hmotnosti 7,1 - 7,5 g. Nábojnice používá zápalku typu Berdan. Náboj byl laborován bezdýmným střelným prachem.\n\n\n"}
{"id": "1255539", "url": "https://cs.wikipedia.org/wiki?curid=1255539", "title": "Boržava (řeka)", "text": "Boržava (řeka)\n\nBoržava (, ) je ukrajinská řeka v Zakarpatské oblasti v povodí Tisy.\n\nŘeka pramení pod horou Stij v neobydlené oblasti severně od vesnice Bereznyky v okrese Svaljava v Poloninách. Teče jižním směrem až do vesnice Dovhe, kde se stáčí v jihozápadního směru do nížiny, kde jižně obtéká město Iršava. Jihovýchodně od města Berehovo ústí u vesnice Vary do Tisy.\nŘeka je dlouhá 106 km a povodí má rozlohu 1360 km².\n"}
{"id": "1255540", "url": "https://cs.wikipedia.org/wiki?curid=1255540", "title": "Finská ženská hokejová reprezentace", "text": "Finská ženská hokejová reprezentace\n\nFinská ženská hokejová reprezentace je výběrem nejlepších hráček ledního hokeje z Finska. Od roku 1990 se účastní mistrovství světa žen. Nejlepší výsledek z tohoto šampionátu pochází z let 1990, 1992, 1994, 1997, 1999, 2000, 2004, 2008, 2009, 2011 a 2015, kdy finská ženská hokejová reprezentace vybojovala bronz. Má též 5 účastí na zimních olympijských hrách, kde v letech 1998, 2010 vybojovala bronz.\n\nFinsko startovalo na všech pěti ženských turnajích v ledním hokeji na zimních olympijských hrách a dvakrát získalo medaili.\nNa mistrovství světa startuje Finsko od roku 1990. Hraje stále v elitní skupině. Vždy skončilo v semifinále a získalo 3. nebo 4. místo.\nFinsko startovalo na všech pěti ročnících mistrovství Evropy a kromě roku 1996, kdy získalo bronzové medaile, vždy zvítězilo.\n"}
{"id": "1255542", "url": "https://cs.wikipedia.org/wiki?curid=1255542", "title": "Pavel Klimenda", "text": "Pavel Klimenda\n\nPavel Klimenda (* 11. srpna 1994 Praha) je český muzikálový herec, zpěvák a tanečník.\n\nVystudoval Základní školu Strossmayerovo nám. v Praze. V roce 2010 začal studovat na Konzervatoři a VOŠ Jaroslava Ježka šestiletý obor Muzikálového herectví. Na konzervatoři chodil na herecké semináře s Jozefem Bednárikem. Spolu se spolužáky účinkoval v ročníkových představeních Broadway plná muzikálů (2011, režie: Libor Vaculík) a Chorus Line (2013–2015, režie: Denisa Nová), které se konaly v Divadle Broadway.\n\nV roce 1999 ho rodiče zapsali do sboru Bambini di Praga. Zde se naučil hudební teorii a sborový a sólový zpěv. Během svého působení v tomto sboru, které ukončil v roce 2010, se zúčastnil turné v Jižní Koreji. Od května 2017 je členem souboru operety a muzikálu plzeňského Divadla J. K. Tyla.\n\n\n\n\n\n\n\n\n\nV roce 2016 uspěl na tanečním konkurzu do původního francouzského muzikálu Roméo et Juliette, se kterým se vydal na turné po Asii a zahrál si tak v Taiwanu, Guangzhou a Pekingu.\n\nPavel Klimenda se tanci věnuje odmalička. Během studia na konzervatoři se věnoval jazzovému a modernímu tanci, prošel baletní průpravou a chodil na hodiny stepu. \n\nPavel Klimenda se v roce 2000 přihlásil do tanečního studia TASK Silueta Praha, kde se 12 let věnoval akrobatickému párovému Rock and Rollu, s nímž procestoval téměř celou Evropu. S taneční partnerkou Petrou Brichovou získali titul Mistrů ČR v kategorii Žáci a s partnerkou Veronikou Shíbalovou 2× obhájili titul Mistrů ČR v kategorii Junior a na mistrovství Evropy se v Maďarsku v roce 2011 umístili na 3. místě.\n\nDva roky se věnoval street dance v taneční škole Dance Academy Prague pod vedením Yemiho AD. Se street dance se dostal až na Kanárské ostrovy, kde byl choreografem pro taneční disciplíny na české soutěži krásy \"Pretty Woman\". Kromě toho byl součástí tanečního klipu pro píseň \"Something new\" od bývalé kapely Charlie Straight, ke které vytvořil choreografii brazilský streetový tanečník Fillipi Escudine. \n\nBěhem svého angažmá v DJKT Plzeň se začíná Pavel Klimenda podílet na různých projektech nejen jako herec, ale i jako inscenátor. V muzikálu Šumař na střeše dělal asistenta choreografie, v interaktivním pořadu U nás to baLETÍ se podílel na scénáři a tímto pořadem také provází.\n\nV 5. ročníku konzervatoře, v roce 2015, uspořádal spolu se svými pěti spolužáky (Janem Fantou, Andreou Hauer, Denisou Šubrtovou, Richardem Pekárkem a Martinem Holcem) koncert s názvem Děkujeme!, který se konal v pražském divadle Ponec. O rok později společně uspořádali pod názvem Já půjdu dál hned dva koncerty v divadle Royal. V roce 2017, konkrétně 17. června, se uskutečnil další galakoncert Já půjdu dál.\n"}
{"id": "1255546", "url": "https://cs.wikipedia.org/wiki?curid=1255546", "title": "Celostátní halová soutěž 1968", "text": "Celostátní halová soutěž 1968\n\nCelostání halová soutěž, která předcházela I. halovému přeboru Československa v atletice, se konala v Jablonci nad Nisou ve dnech 9. a 10. března 1968. I přes neúčast 17 nejlepších atletů, kteří se účastnili EHM v Madridu, se soutěže zúčastnilo 190 závodníků, byly překonány tři halové československé rekordy a jeden vyrovnán. Rozsahem byla soutěž na úrovni přeboru, nicméně Český atletický svaz považuje ze první halové mistrovství Československa až to konané v roce 1969.\n\nBěhem mistrovství byly překonány tři halové československé rekordy a jeden vyrovnán:\n\n"}
{"id": "1255551", "url": "https://cs.wikipedia.org/wiki?curid=1255551", "title": "Isabelle Eberhardtová", "text": "Isabelle Eberhardtová\n\nIsabelle Wilhelmine Marie Eberhardtová (17. února 1877 Ženeva — 21. října 1904 Ain Sefra) byla švýcarská dobrodružka a spisovatelka, která v mužském přestrojení procestovala severní Afriku.\n\nByla nemanželského původu. Její matka Nathalie Eberhardtová pocházel z baltskoněmecké šlechtické rodiny a provdala se za generála carské armády Pavla Moerdera, který byl o čtyřicet let starší. Během pobytu v Ženevě najala Nathalie jako učitele pro své děti Alexandra Trofimovského, zběhlého kněze a anarchistu arménského původu. Brzy s ním navázala milostný poměr a měli dvě děti, staršího Augustina a mladší Isabelle. \n\nIsabelle byla svým otcem vychovávaná v nonkonformním duchu. Již v dětství se naučila číst Korán v originále, roku 1895 vydala pod pseudonymem Nicolas Podolinsky svoji první povídku, jejímž námětem byla nekrofilie. Pohybovala se v bohémských kruzích, střídala milence, užívala alkohol a drogy, šokovala množstvím vymyšlených historek ze svého života. Často se oblékala do mužských šatů: důvodem mohla být jak její transsexualita, tak i tehdejší morálka, která poskytovala mužům daleko větší volnost. \n\nRoku 1897 odcestovala se svojí matkou do Alžírska. Usadily se v Annabě, Isabelle konvertovala k islámu, vydávala se za muže a přijala arabské jméno Sí Mahmúd Saádí, žila mezi beduíny jejich způsobem života. Na Sahaře našla svobodu, kterou jí civilizovaná Evropa nemohla poskytnout, a po smrti rodičů se zde rozhodla zůstat natrvalo. Psala pro evropské časopisy reportáže a romantické povídky z exotického prostředí, její názory ovlivnilo setkání se súfistickou myslitelkou Lallou Zajnabovou. Vstoupila do tajného mystického společenství kádiríja a podporovala odboj domorodců proti francouzské koloniální nadvládě, zároveň se však přátelila s generálem Cizinecké legie Hubertem Lyauteyem. Úřady ji vykázaly zpět do Francie; aby dostala povolení k návratu, provdala se roku 1901 za Slimana Ehního, příslušníka jednotek sipáhíů. Téhož roku přežila vražedný útok šavlí, zřejmě související s jejími politickými aktivitami, ale zahynula ve 27 letech při bouřce, když náhlá povodeň zničila její dům ve městě Ain Sefra. \n\nV roce 1991 o jejím životě natočil režisér Ian Pringle film \"Isabelle Eberhardtová\", v němž hrála hlavní roli Mathilda May. Je po ní také pojmenována ulice v Ženevě. \n\n"}
{"id": "1255553", "url": "https://cs.wikipedia.org/wiki?curid=1255553", "title": "Paranthodon africanus", "text": "Paranthodon africanus\n\nParanthodon africanus je druh ptakopánvého dinosaura ze skupiny Stegosauria a v ní monotypického rodu \"Paranthodon.\" Žil ve spodní křídě, před asi 139 až 131 miliony lety. Druh byl popsán pouze na základě několika pozůstatků, na délku odhadem měřil přibližně pět metrů a vážil asi 454 až 907 kg. Je pravděpodobné, že měl podobně jako jeho příbuzní tělo pokryté pláty a ostny.\n\nDruh byl objeven amatérskými paleontology společně s dalšími fosiliemi v roce 1845 v Kapsku ve formaci Kirkwood, která je známa četnými nálezy živočichů; jednalo se o první objev dinosaura v Africe a na jižní polokouli. Fosilie byly zaslány Richardu Owenovi, který většinu z nich zařadil do rodu \"Anthodon\". Roku 1909 došel Robert Broom k závěru, že Owen smíchal dva druhy dohromady a na základě čelisti – BMNH 47338 – jej popsal mylně jako druh z rodu \"Paleoscincus\". Nezávisle na něm pojmenoval Franz Nopcsa fosilii jako \"Paranthodon Owenii\". Od roku 1978 je platné pojmenování \"Paranthodon africanus\".\n\n\"Paranthodon\" byl menším příbuzným větších stegosauridů, jako byl například \"Stegosaurus\". Tento čtyřnohý ptakopánvý dinosaurus měřil na délku dle aerického paleontologa Thomase Holtze okolo pěti metrů a vážil 454 až 907 kg. Přesné rozměry však nelze s jistotou určit. Čenich měl protáhlý, ale ne extrémně a nahoře konvexní. Zadní strana mezičelistní kosti je dlouhá a široká a vnější nosní dírky velké. Část zachovalé lebky se podobá lebce stegosaura, jediného stegosaurida, u kterého se dochovala většina lebečního materiálu a se kterým byl \"Paranthodon\" porovnáván během studie z roku 1981. Nicméně ačkoli je podobnost velká, stegosauridé se výrazně odlišují ve stavbě zubů: u lebek čtyř rodů – \"Stegosaurus\", \"Paranthodon\", \"Kentrosaurus\" a \"Tuojiangosaurus\" se u všech zuby lišily.\n\nHorní čelist paranthodona chrání zubní řadu (horní zubní oblouk) a tvarem dává malý prostor pro přečnívání. Zuby paranthodona mají střední hřeben a z každé strany pět méně výrazných hřebenů. Hřebeny jsou o podobné velikosti, jako měl \"Kentrosaurus\", Zuby byly, stejně jako u všech ostatních stegosaurů, na špičkách zaoblené, což je odlišuje od zubů ankylosaurů. Rovněž jako \"Huayangosaurus\", ale na rozdíl od \"Kentrosaura\" a \"Stegosaura\", měl \"Paranthodon\" vyvýšený bukální okraj (rýhu podél zubní řady). \"Paranthodon\" pravděpodobně neměl skus mezi zuby, čemuž svědčí to, že většina zubů nebyla opotřebovaná, podobně, jako u huayangosaura. Protože jsou známy pouze dva fragmenty obratle, lze u nich pozorovat pouze málo anatomických detailů.\nJe pravděpodobné, že \"Paranthodon africanus\" měl jako ostatní stegosauři na těle pláty, případně i ostny. Nebylo to však prokázáno.\n\nRoku 1845 objevili dva amatérští geologové William Guybon Atherstone a Andrew Geddes Bain v údolí řeky Bushmans River v Kapsku několik fosilií dinosaurů; jednalo se o první nález dinosaura v Africe a na celé jižní polokouli. Bain následně v letech 1849 a 1853 poslal Richardu Owenovi některé exempláře pro identifikaci druhu. Mezi nimi byla i horní čelist, kterou Bain označoval za kapského iguanodona, tedy místo pojmenoval \"Iguanodonhoek\". Atherstone nález zveřejnil roku 1857, nebyla mu však věnována pozornost až do roku 1876, kdy Owen řadu zaslaných vzorků pojmenoval jako \"Anthodon serrarius\", tedy „květinový zub“. Do rodu \"Anthodon\" zařadil lebku BMNH 47337, část čelisti a jiných fosilií BMNH 47338 a část lebky a obratlů BMNH 47337a.\n\nRoku 1909 pak Robert Broom, jihoafrický lékař a paleontolog, navštívil londýnské Přírodopisné muzeum. Zde došel k závěru, že Owen smíchal dvě různé zkameněliny: lebku, zuby a čelisti pareiasaurů a horní čelist BMNH 47338, která by měla patřit jinému druhu. Pro pariasaury ponechal jméno \"Anthodon\" a sám mylně přiřadil čelist k druhu z rodu \"Paleoscincus\" (tedy mezi ankylosaury), který o tři roky později pojmenoval \"Paleoscincus africanus\".\n\nFranz Nopcsa studující vzorek nezávisle na Broomovi rovněž dospěl k závěru, že by čelist měla být odlišena a druh pojmenoval jako \"Paranthodon Owenii\" (později došlo ke změně na malé písmeno, tedy \"owenii\"). Rodové jméno tohoto taxonu bylo složeno z latinského \"\", znamenající \"podobný\", \"blízko\" nebo \"vedle\" a rodu \"Anthodon\", druhové jméno pak vycházelo z Owenova příjmení. V roce 1978 Walter Coombs pojmenoval druh jako \"Paranthodon africanus\". Názvy \"Palaeoscincus africanus\" a \"Paranthodon owenii\" se tak staly synonymy. Dalším synonymem pro druh je starší pojmenování \"Anthodon serrarius\".\n\nHolotyp BMNH 47338 byl objeven ve vrstvě Kirkwood mezi chronostratigrafickými stupni berias a časným valanginem. Tvořen je horní čelisti se zuby, části mezičelistí a několika zuby, pravděpodobně z dolní čelisti. Studie z roku 2018 k nim navíc přiřadila několik fragmentálních pozůstatků obratlů. K vzorku může být ještě přiřazen BMNH 4992 včetně zubů, avšak v roce 2008 byly přiřazeny neurčenému stegosaurovi. Studie z roku 2018 (Raven & Maidment) navíc určila, že zuby postrádají některé typické znaky stegosaurů a přiřadila je neurčitému zástupci skupiny Thyreophora.\n\nDva výzkumníci Lee Hall a Mark Goodwin popsali v roce 2011 dvě části zubů pocházející z etiopské formace Mugher Mudstone jako zuby Paranthodona, avšak důvody pro tento popis nebyly diskutovány. Mugher Mudstone patří mezi bohatá fosilní naleziště, bylo zde nalezeno množství pozůstatků dinosaurů z různých skupin. Společně s Tendaguru se jedná o největší a nejúplnější africké naleziště fosilií dinosaurů z pozdní jury.\n\nRod \"Paranthodon\", obsahující jeden druh \"Paranthodon africanus\", byl nejprve po Broomově popsání jako \"Palaeoscincus africanus\" zařazen mezi ankylosaury. Nopcsa klasifikaci změnil a přeřadil paranthodona mezi stegosaury, protože mu je nejvíce připomínal. Tato klasifikace se však dočkala další úpravy v roce 1978, kdy Coombs rod nadále ponechal mezi ankylosaury, ve shodě s Broomem. Následný přezkum Galtona & Coombse o tři roky později však znovu potvrdil Nopcsovu klasifikaci a určil paranthodona jako stegosaurida ze spodní křídy.\n\nV roce 2010 byla provedena analýza téměř všech stegosaurů, ve které byl rod \"Paranthodon\" postaven mimo čeleď Stegosauridae, společně s rody \"Tuojiangosaurus\", \"Huayangosaurus\", \"Chungkingosaurus\", \"Jiangjunosaurus\" a \"Gigantspinosaurus\". Při vyjmutí gigantspinosaura a jiangjunosaura, u nichž nebyl dostatek údajů pro dotatečně stabilní definici rodu/druhu, zpřesněné výsledky naznačovaly, že \"Paranthodon\" je sesterským rodem k rodu \"Tuojiangosaurus\". V roce 2018 byla publikována celková revize systematiky druhu \"P. africanus\". Dle ní byl \"Paranthodon\" seskupen s rody \"Tuojiangosaurus\", \"Huayangosaurus\" a \"Chunkingosaurus\" jako bazální linie pravých stegosaurů. Kladogram doprovázející tuto analýzu je uveden níže.\n\nJiné analýzy zjistily, že je \"Paranthodon\" příbuzný s tuojiangosaurem, loricatosaurem a kentrosaurem v podčeledi Stegosaurinae.\n\n\"Paranthodon africanus\" byl první odkrytou fosilií ve formaci Kirkwood. Oblast se začala vytvářet ve svrchní juře až spodní křídě, s nejstaršími ložisky před 145,5 miliony lety. Nejmladší horniny, které se vytvořily ve valanginu, jsou staré 130 milionů let. V oblasti byla nalezena řada živočichů, například krokodýli, hatérie, žáby a želvy. Většinou jsou však dochovány úlomky kostí nebo zuby. Z dinosaurů se zde dále vyskytovali například \"Nqwebasaurus\" či titanosauridi a mnoho ptakopánvých, mimo paranthodona také například čeleď Hypsilophodontidae. Hojně zde žili také sauropodi. Specifická část formace s fosiliemi obratlovců byla datována do období před 139 až 131 miliony lety.\n\n"}
{"id": "1255556", "url": "https://cs.wikipedia.org/wiki?curid=1255556", "title": "Džbánov", "text": "Džbánov\n\nDžbánov je název více sídelních útvarů a územních celků:\n\n"}
{"id": "1255558", "url": "https://cs.wikipedia.org/wiki?curid=1255558", "title": "Mistrovství Československa v ragby", "text": "Mistrovství Československa v ragby\n\nMistrovství Československa v ragby byla soutěž profesionálních ragby klubů v Československu. Hrála se od roku 1929 do roku 1992, kdy byla nahrazena extraligou a národní ligou.\n"}
{"id": "1255559", "url": "https://cs.wikipedia.org/wiki?curid=1255559", "title": "Gustavo Dudamel", "text": "Gustavo Dudamel\n\nGustavo Adolfo Dudamel Ramírez (* 26. ledna 1981 Barquisimeto, Venezuela) je venezuelský dirigent a houslista. Je považován za „symbolickou postavu jedinečného nadšení pro klasickou hudbu ve své zemi”.\n\nDudamel se narodil ve venezuelském městě Barquisimeto v hudební rodině. Jeho otec je hráčem na trombon a matka učitelkou zpěvu. S hudebním vzděláním začal velmi brzy v rámci státem podporovaného programmu Sistema de Orquestas Juveniles de Venezuela (zkráceně \"El Sistema\"). Tato akce působí po celé zemi a má za účel podporu hudební výchovy dětí a mládeže bez rozdílu sociální příslušnosti. Ve věku deseti let začal Dudamel studovat hru na housle, později i kompozici.\n\nKdyž Dudamel ve věku 12 let poprvé zástupně řídil mládežnický orchestr svého rodného města, byl jeho dirigentský talent rychle objeven, načež začal se soustavným hudebním studiem. Již jako osmnáctiletý, v roce 1999, byl jmenován šéfdirigentem Symfonického orchestru venezuelské mládeže Simóna Bolívara (\"Orquesta Sinfónica de la Juventud Venezolana Simón Bolívar\") v  hlavním městě Caracasu, nazvaného podle latinskoamerického revolucionáře a venezuelského státníka Simóna Bolívara.\n\nDne 16. dubna 2007 dirigoval slavnostní koncert ve Vatikánu při příležitosti 80. narozenin papeže Benedikta XVI. Vedl přitom německý Rozhlasový symfonický orchestr Stuttgart (\"Radio-Sinfonieorchester Stuttgart\"). Na programu byla především \"Novosvětská symfonie\" Antonína Dvořáka, dále také díla, která složili Giovanni Gabrieli a Wolfgang Amadeus Mozart.\n\nV letech 2007 až 2012 působil Dudamel jako šéfdirigent švédského orchestru Göteborger Symphoniker. Poté byl jmenován čestným dirigentem tohoto orchestru. V roce 2008 řídil poprvé významný německý symfonický orchestr, Berlínské filharmoniky, při jejich koncertu na Lesní scéně (\"Waldbühne\") v Berlíně.\n\nOd sezóny 2009/2010 převzal místo dirigenta v Los Angeles u jednoho z nejdůležitějších symfonických orchestrů Spojených států, Los Angeles Philharmonic. Za prvních pět let jeho působení v Los Angeles (do roku 2014) provedl orchestr 60 původních děl různých skladatelů, z nichž on sám dirigoval 20 premiér. Zasloužil se také o rozvoj mládežnického orchestru v Los Angeles (\"Youth Orchestra Los Angeles\"), který do roku 2014 přijal do svých řad 600 dětí a mladých lidí z kulturně opomíjených čtvrtí města a okolí. Jeho smlouva jako šéfdirigenta Los Angeles Philharmonic byla postupně prodlužována, v současnosti má platnost do roku 2021.\n\nV roce 2012 dirigoval letní koncert Vídeňských filharmoniků v parku Zámku Schönbrunn ve Vídni. V únoru a prosinci 2013 koncertoval znovu s Berlínskými filharmoniky a v roce 2014 zastoupil jejich šéfdirigenta Simona Rattleho v Redefinu. Dne 8. března 2013 řídil Symfonický orchestr venezuelské mládeže při státním pohřbu prezidenta Huga Cháveze.\n\nDne 1. ledna 2017 se stal vůbec nejmladším dirigentem, který kdy řídil Vídeňské filharmoniky při příležitosti jejich Novoročního koncertu ve Zlatém sále budovy Hudebního spolku (\"Wiener Musikverein\"). Koncert byl přenášen do 90 zemí světa (v Česku byl vysílán na ČT2) a sledovalo ho více než 50 milionů lidí.\n\nV roce 2006 uzavřel Dudamel v Caracasu sňatek s venezuelskou baletkou a novinářkou Eloísou Maturén. Církevní obřad se konal v kapli Katolické univerzity Andrés Bello na caracaském předměstí Montalbán. V roce 2011 se manželům narodil v Los Angeles syn Martín Dudamel Maturén, který má americké státní občanství. V roce 2015 však následoval jejich rozvod. Dudamelovou partnerkou se poté stala španělská filmová herečka María Valverde, která byla společně s jeho rodiči přítomna při novoročním koncertu Vídeňských filharmoniků dne 1. ledna 2017.\n\n"}
{"id": "1255560", "url": "https://cs.wikipedia.org/wiki?curid=1255560", "title": "Zlatá Studna", "text": "Zlatá Studna\n\nZlatá Studna () je zaniklá část obce Horská Kvilda na Šumavě. V osadě se během 19. století vyrábělo sklo, v 50. letech 20. století byla už jako opuštěná zničena československou armádou.\n\nZ osady Ranklov nedaleko Zlaté Studny pocházel legendární šumavský silák Rankl Sepp.\n\nV současnosti se na Zlaté Studně nachází významná křižovatka turistických a lyžařských tras.\n\n"}
{"id": "1255561", "url": "https://cs.wikipedia.org/wiki?curid=1255561", "title": "Jaroslav Bobowski", "text": "Jaroslav Bobowski\n\nJaroslav Bobowski, v nahrávkách uváděn také jako Jarda Bobowski (* 15. května 1972), je český zpěvák, textař a skladatel zlínské skupiny Premier.\n\nAbsolvoval Střední průmyslovou školu – konstrukce. Dále studoval pedagogiku, kterou však nedokončil. V roce 1992 založil spolu s Danem Hrnčíříkem, s nímž do té doby působil v punkové formaci Attak, skupinu Premier. Skupina Premier je známá řadou hitů české hudební scény z nich nejznámější je zřejmě píseň \"Hrobař\" z roku 1995. Ovládá hru na akustickou kytaru a ukulele. Má tři děti: Nikolu, Alexandra a Kristýnu. Pracuje jako svobodný umělec.\n\n"}
{"id": "1255563", "url": "https://cs.wikipedia.org/wiki?curid=1255563", "title": "Daniel Hrnčiřík", "text": "Daniel Hrnčiřík\n\nDaniel Hrnčiřík (* 24. října 1972 Zlín) je český kytarista a zakládající člen zlínské skupiny Premier.\n\nV roce 1992 založil spolu s Jaroslavem Bobowským, s nímž do té doby působil v punkové formaci Attak, skupinu Premier. Skupina Premier je známá řadou hitů české hudební scény z nich nejznáměstí je zřejmě píseň \"Hrobař\" z roku 1995. Hraje na basovou kytaru značky MusicMan Stingray 5 HH Black a Akustic Bass Furch 4, používá basový aparát Mesa Boogie PowerHouse P212-A 2x12, zesilovač Mesa Boogie Carbine M3. Je otcem dvou dcer: Amélky a Marielky. Pracuje jako svobodný umělec.\n\n"}
{"id": "1255570", "url": "https://cs.wikipedia.org/wiki?curid=1255570", "title": "Jaroslav Mikoška", "text": "Jaroslav Mikoška\n\nJaroslav Mikoška (* 1977) je skladatel, textař, producent a kytarista zlínské skupiny Premier.\n\nJiž jako šestiletý začal studovat hru na klasickou kytaru v LŠU Malenovice. Později přidal také hru na klavír. Po neúspěšné snaze vystudovat konzervatoř, se plně začal věnovat hře na elektrickou kytaru. Prošel několika kapelami, než přijal nabídku skupiny Premier. Skupina Premier je známá řadou hitů české hudební scény z nich nejznámější je zřejmě píseň \"Hrobař\" z roku 1995. Působil například v metalové formaci Fakultura. V letech 2004-2006 se podílel na sólovém projektu Takahe, který se dostal až do finále soutěže CocaCola PopStar. Má jednu dceru Lauru.\n\nOvládá hru na ukulele a keyboard. Používá kytarový aparát Mesa Boogie Dual Rectifier a Orange Rockeverb.\n\n"}
{"id": "1255571", "url": "https://cs.wikipedia.org/wiki?curid=1255571", "title": "VTJ Litoměřice", "text": "VTJ Litoměřice\n\nVTJ Litoměřice (celým názvem: Vojenská tělovýchovná jednota Litoměřice) byl československý vojenský klub ledního hokeje, který sídlil v Litoměřicích v Severočeském kraji. Založen byl v roce 1957 pod názvem VTJ Dukla Litoměřice. Zařazen byl přímo do druhé hokejové ligy. V nejvyšší ligové soutěži působil klub v sezónách 1961/62 a 1963/64 s bilancí 64 utkání, 18 vítězství, 7 remíz a 39 porážek, skóre 240:370. Vojáci až do roku 1969 odehrávali svá mistrovská utkání v Lovosicích. Ve 2. lize klub setrval až do roku 1991, kdy byl klub po konci sezóny rozpuštěn.\n\nSvé domácí zápasy odehrával na zimním stadionu Litoměřice s kapacitou 1 750 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1255580", "url": "https://cs.wikipedia.org/wiki?curid=1255580", "title": "Rise (album, Skillet)", "text": "Rise (album, Skillet)\n\nRise je deváté studiové album křesťanské rockové skupiny Skillet. Album vyšlo v roce 2013.\n"}
{"id": "1255582", "url": "https://cs.wikipedia.org/wiki?curid=1255582", "title": "А̄", "text": "А̄\n\nА̄ může označovat:\n\n"}
{"id": "1255583", "url": "https://cs.wikipedia.org/wiki?curid=1255583", "title": "Dračí díra", "text": "Dračí díra\n\nDračí díra ( \"Dragon Hole\") je zatopený závrt ve vodách Jihočínského moře, jedná se o nejhlubší mořský závrt na světě. Nachází se u Paracelských ostrovů a je hluboká 300,89 m.\n\nMístní rybáři ji nazývají Oko Jihočínského moře a věří, že je místem, kde v románu \"Putování na západ\" našel Opičí král svoji kouzelnou zlatou hůl.\n\nDračí díra je se svými 300,89 metru o více než 100 m hlubší než známá Deanova modrá díra (Dean's Blue Hole) na Bahamách, která je druhým nejhlubším mořským závrtem na světě. Takzvané modré díry neboli mořské závrty bývají desítky metrů hluboké a při pohledu z výšky se od okolních vod liší výrazně tmavomodrou barvou.\n\nNa světě existuje několik sladkovodních závrtů, které jsou hlubší než Dračí díra. Patří k nim mexický závrt Zacatón s hloubkou 335 m, italský závrt Pozzo del Merro hluboký 392 m a samozřejmě 404 metrů hluboká Hranická propast, která je nejhlubší zatopenou jeskyní světa.\n\n\n"}
{"id": "1255590", "url": "https://cs.wikipedia.org/wiki?curid=1255590", "title": "Jakub Hluchý", "text": "Jakub Hluchý\n\nJakub Hluchý (15. dubna 1894, Moravská Nová Ves – 24. srpna 1958, Bratislava) byl důstojník a protifašistický bojovník.\n\n\nJakub Hluchý studoval na gymnáziu v Hodoníně, roku 1926 absolvoval Vojenskou akademii v Hranicích na Moravě. Od roku 1921 byl důstojníkem z povolání, 1949 plukovníkem Československé lidové armády. Jako československý vlastenec po napadení SSSR Německem založil v Banské Bystrici, kde působil na Velitelství pozemního vojska, odbojovou protifašistickou organizaci důstojníků Victoire (26. ledna 1941-28. srpna 1944). Zúčastnil se na přípravách SNP v armádě, byl velitelem dělostřelectva a přednostou zbrojní správy 1. čs. armády v Banské Bystrici (1944). Vězněn v Banské Bystrici (6. ledna 1945-23. února 1945). Autor memoárové článků s problematikou protifašistického boje.\n\n\n"}
{"id": "1255594", "url": "https://cs.wikipedia.org/wiki?curid=1255594", "title": "Teatro Farnese", "text": "Teatro Farnese\n\nTeatro Farnese v italském městě Parma bylo dvorním divadlem vévodů z Parmy a Piacenzy. Dnes je součástí prohlídkové trasy národní galerie (Galleria Nazionale di Parma) a nedávno se stalo místem koncertů a představení divadla Teatro Regio di Parma.\n\nStavba divadla započala na začátku roku 1618, kdy se Ranuccio I, vévoda z Parmy a Piacenzy na počest zastávky Cosima II, velkovévody toskánského v Parmě cestou do Milána k hrobu sv. Karla Boromejského, který byl kanonizován v roce 1610. Realizace díla byla svěřena Giovannimu Battistovi Aleottimu, řečenému l\"'Argenta\", který divadlo vestavěl do prvního patra míčovny (Palazzo della Pilotta), které bylo do té doby užíváno jako antikvární salón, ale i jako zbrojnice a rytířská síň, kde se konaly turnaje. Stavba byla dokončena na podzim téhož roku a byla zasvěcena bohyni války Belloně (vzhledem ke svému původnímu účelu) a Múzám. Kvůli nemoci, která stihla Cosima II a znemožnila mu plánovanou pouť, bylo divadlo na 10 let zapomenuto. Slavnostní inaugurace nakonec proběhla až 21ː prosince 1628 u příležitosti svatby vévodova syna Odoarda s dcerou Cosima II Margheritou Medicejskou. Byla provedena hra \"Merkur a Mars\" s textem od Claudia Achilliniho a hudbou Claudia Monteverdiho; při provedení naumachie bylo zatopeno jeviště. Protože inscenace byly velice nákladné, bylo divadlo využito pouze k osmi dalším představením, poslední z nich proběhlo v roce 1732 u příležitosti příjezdu Karla III. Španělského do vévodství. Po tomto představení budovy divadla postupně chátrala.\n\nZa 2. světové války během bombardování Parmy při útoku spojeneckých vojsk 13. května 1944 bylo divadlo téměř srovnáno se zemí. Budova byla rekonstruována mezi lety 1956 až 1960 jako vstupní prostor parmské národní galerie. První divadelní představení po téměř třech staletích proběhlo v roce 2001 v rámci oslav 100. výročí Verdiho úmrtí, a to Shakespearova \"Bouře\" jako úvodní představení projektu \"FarneseShakespeare\". I nadále se v divadle hrála především Shakespearova dramata. Kromě divadelních představení slouží divadlo i k uvádění oper a koncertů. V červnu 2011 dirigoval v divadle svůj \"Orchestra Mozart\" Claudio Abbado pro rekordních 1500 diváků (do té doby byla maximální kapacita 200 diváků). V listopadu téhož roku byly uvedeny Verdiho \"Rekviem\" a \"Falstaff\".\n\nArchitekt Aleotti našel inspiraci v divadelní budově Teatro Olimpico ve Vicenze, kterou postavil v roce 1580 Andrea Palladio, a v divadle ve městě Sabbioneta, které postavil v letech 1588-1590 Vincenzo Scamozzi. \n\nDivadlo bylo vestavěno do původně obytného sálu 87 m dlouhého, 32 m širokého a 22 m vysokého. Hlediště ve tvaru písmene U bylo tvořeno 14 stupni, na nichž se mohlo usadit až 3000 diváků, nad nejvyšším stupněm se vzpínaly dvě řady tzv. palladiánských oken (serlianů, spodní v toskánském, horní v iónském řádu); jeviště je 40 m hluboké s kukátkem 12 m širokým. Stavba je zkonstruována ze dřeva (furlánský smrk) s malovaným štukem evokujícím mramor. Sochařský výzdoba byla pořízena skupinou sochařů, již zaštiťoval Luca Reti, skupinu malířů, kteří vyzdobili stěny i dnes již ztracený strop, vedl Giovan Battista Trotti. \n\nTeatro Farnese bylo jedním z prvních divadel s jevištním portálem. \n"}
{"id": "1255595", "url": "https://cs.wikipedia.org/wiki?curid=1255595", "title": "Katolická církev v Jihoafrické republice", "text": "Katolická církev v Jihoafrické republice\n\nKatolická církev v Jihoafrické republice je křesťanské společenství v jednotě s papežem. Ke katolicismu se v Jihoafrické republice hlásí asi 3,3 miliónu obyvatel, tzn. asi 7% populace, z toho jsou 2,7 milionů z etnických skupin černých Afričanů.\nDějiny katolické církve v Jižní Africe sahají až do 16. století, první kostel zde byl postaven roku 1501 ve městě Mossel Bay. Podřízenost země protestantským mocnostem zabránila katolickým misiím, které se začaly rozvíjet až po roce 1804, kdy byla vyhlášena náboženská svoboda. Roku 1850 byly založeny dva apoštolské vikariáty, v Natalu (svěřený oblátům) a v Durbanu. V roce 1951 byla ustanvena katolikcá hierarchie, roku 1965 byl jmenován první jihoafrický kardinál Owen McCann. V arcibiskupu Denisu Hurleyovi měla jihoafrická církev velkého bojovníka proti režimu apartheidu. Roku 1995 navštívil zemi papež Jan Pavel II.\n\nV Jihoafrické republice je 5 metropolitních diecézí, mezi něž je rozděleno dalších 23 sufragánních diecézí (z toho 2 v Botswaně a jedna ve Svazijsku), dva ordinariáty jsou bezprostředně podřízeny Svatému stolci. Liturgickou řečí je angličtina a afrikánština.\n\nVšichni katoličtí biskupové v zemi jsou členy Jihoafrické katolické biskupské konference (\" (The Southern African Catholic Bishops Conference, SACBC)\"), do níž jsou zahrnuti i biskupové Botswany a Svazijska. Biskupská konference je členem Interregionálního shromáždění jihoafrických biskupů (\"Inter-Regional Meeting of Bishops of Southern Africa, IMBISA\") a celoafrického Sympozia biskupských konferencí Afriky a Magadaskaru.\n\nSvatý stolec je v Jihoafrické republice reprezentován od roku 1922 apoštolským delegátem, od roku 1994 apoštolským nunciem, který sídlí v Pretorii a je nunciem i pro Botswanu, Lesotho, Namibii a Svazijsko. Nyní tuto funkci zastává Peter Bryan Wells.\n\n"}
{"id": "1255600", "url": "https://cs.wikipedia.org/wiki?curid=1255600", "title": "Ladislav Zedník", "text": "Ladislav Zedník\n\nLadislav Zedník (* 3. května 1977 Praha) je český básník a pedagog. \n\nNarodil se v Praze. Od dětství se intenzivně zajímá o paleontologii. Je spoluzakladatelem a jedním ze dvou provozovatelů \"Interaktivního muzea Trilopark\". Publikovat poezii začal časopisecky, a to již v roce 2003. V prvotině \"Zahrada s jabloněmi a dvěma křesly\" (Argo, 2006) jsou patrné vlivy poetiky současných slovinských autorů, dále Vladimíra Holana a přírodně-lyrické poetiky 90. let 20. století. Druhá básnická sbírka \"Neosvitly\" (Argo, 2012) je zasazena do magických chronotopů pražského Podskalí, Vyšehradu, \"nádraží, kde už vlaky nestavějí\" apod. Básně tvoří dohromady ucelený mýtus. Zatím poslední sbírka \"Město jeden kámen\" (Dauphin, 2015) čerpá z autorovy vášně pro vyhynulé pravěké světy. Jeho verše byly přeloženy do italštiny a portugalštiny. Příležitostně píše recenze, pět let působil jako externí redaktor časopisu Host.\n\n\n\n"}
{"id": "1255601", "url": "https://cs.wikipedia.org/wiki?curid=1255601", "title": "2017 v loďstvech", "text": "2017 v loďstvech\n\nTento článek obsahuje významné události v oblasti loďstev v roce 2017. \n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1255619", "url": "https://cs.wikipedia.org/wiki?curid=1255619", "title": "John Christopher", "text": "John Christopher\n\nJohn Christopher je nejznámější pseudonym anglického spisovatele Samuela Youda (16. dubna 1922, Knowsley, Lancashire – 3. února 2012, Bath, Somerset). Pod tímto pseudonymem napsal svá nejznámější díla, která jsou z oblasti hororu a fantastiy. Mimo fantastiku napsal pod množstvím různých pseudonymů řadu titulů dalších žánrů a pod pseudonymem Christopher Samuel Youd vydával své odborné spsiy..\n\nNarodil se roku 1922 v rodině továrního dělníka. Vzdělání získal na Peter Symonds College ve Winchesteru v Hampshire. Před druhou světovou válkou byl aktivní ve sci-fi fandomu. V letech 1941-1946 sloužil v britské armádě v Royal Corps of Signals (spojaři). Věnovat se spisovatelskému povolání mu umožnilo stipendium Rockefellerovy nadace. Svá první díla vydával pod jménem Christopher Youd, od roku 1951 používal pseudonym John Christopher. Roku 1956 vydal svůj nejznámější román \"The Death of Grass\" (Smrt trávy).\n\nPočínaje rokem 1966 začal psát sci-fi knihy pro mládež a za román \"The Guardians\" (1970) získal roku 1971 Guardian Children's Fiction Prize a roku 1976 německou cenu Deutscher Jugendliteraturpreis.\n\nDlouhá léta žil v Rye ve Východním Sussexu. Zemřel ve městě Bath na rakovinu močového měchýře.\n\n"}
{"id": "1255624", "url": "https://cs.wikipedia.org/wiki?curid=1255624", "title": "Konrad Bayer", "text": "Konrad Bayer\n\nKonrad Bayer (10. listopadu 1828, Olomouc – 21. září 1897, Vídeň), uváděný také jako Conrad Bayer, počeštěně Konrád Bayer či pseudonymem Drakon Rabey, byl rakousko-uherský šachista a právník německé národnosti, který proslul především jako skladatel šachových úloh. Jeho nejslavnějším šachovým problémem je tak zvaná Nesmrtelná úloha z roku 1851. V 50. až 70. letech 19. století byl jedním z nejúspěšnějších problemistů na světových turnajích. Mimo jiné zaznamenal vítězství na prvním prestižním šachovém turnaji pořádaném britským listem ' roku 1856, dále na turnaji francouzského listu ' roku 1860 a na šachových kongresech v Londýně roku 1862, v Dundee roku 1867 a v Paříži rovněž roku 1867. Podle dobových svědectví byly Konradovy šachové úlohy nejlepší i na prestižním turnaji pořádaném šachovým listem \"\" roku 1865, kde ho však o vítězství zřejmě připravily zákulisní intriky.\n\nKonrad Bayer se narodil 10. listopadu 1828 v Olomouci. Později se přestěhoval do Vídně, kde pobyl šest let a kde také ve svých 21 letech dokončil studium práv a stal se advokátem. Během pobytu v hlavním městě monarchie se mimo jiné naučil také anglicky. Po návratu do Olomouce byl jmenován tajemníkem místní obchodní a průmyslové komory. V květnu 1859 se oženil. Věnoval se také poezii a překládal do angličtiny Goetheho, Schillera a Heineho. Roku 1873 obdržel od rakouského císaře Františka Josefa I. vyznamenání Zlatý záslužný kříž s korunou za to, že blíže neobjasněným způsobem přispěl ke zdaru Světové výstavy ve Vídni. Závěr života trávil na penzi ve Vídni, kde také 21. září 1897 zemřel ve věku necelých 69 let.\n\nŠachové hře se naučil ve 14 letech. Mnoho zkušeností získal během svého prvního vídeňského pobytu, kdy se stýkal s řadou renomovaných hráčů, šachových teoretiků i problemistů, mezi nimiž byli například Ernst Falkbeer, hrabě Arnold Pongrácz, Antonín Novotný, Rudolf Willmers či Karl Pitschel. V Olomouci se velmi blízce spřátelil s šachovým problemistou Josefem Mandelblühem.\n\nAčkoliv během své kariéry hrával i praktické partie (krátká partie Bayer–Schulz z roku 1861 je nejstarším dokladem praktické hry v Olomouci), nejvíce proslul jako skladatel šachových úloh. Svou první úlohu sestavil roku 1853. Úlohy nejprve posílal do časopisu , později na krátkou dobu sám vedl vídeňský časopis , jeho šachové úlohy však byly vítané i v dalších šachových časopisech v Německu, Velké Británii a Spojených státech amerických.\n\nKonrad Bayer bývá považován za zakladatele tzv. staroněmecké školy. Jeho elegantní řešení úloh zakončených modelovými maty mu zase vysloužily označení ideového předchůdce české úkolové školy. Mezi nejvíce oceňované patří jeho čtyřtahové a pětitahové úlohy. Převratný byl také jeho přístup k estetice šachových problémů, kdy se snažil úlohy komponovat tak, aby úvodním tahem nedošlo k odebrání kamene či k šachu krále.\n\nDne 16. srpna 1851 Bayer publikoval v časopise velmi neortodoxní šachový problém, který byl později nazván „Nesmrtelná úloha“. Její řešení totiž nezapře ideovou spřízněnost s tak zvanou Nesmrtelnou partií, kterou o pouhé dva měsíce dříve sehráli v Londýně Adolf Anderssen a Lionel Kieseritzky a v níž Anderssen dospěl k vítězství řadou obětí vlastních figur.\n\nZadáním úlohy je dát mat černému při jeho nejlepší obraně v devíti tazích. K překvapivému řešení vede postup, v němž si bílý k závěrečnému úderu připravuje pozici tak, že postupně obětuje veškerý svůj materiál kromě jednoho pěšce (to jest dámu, dvě věže, střelce, jezdce a pěšce), aby následně černého krále, zabloudivšího až do středu šachovnice a obklíčeného vlastními figurami, matoval právě tím jediným zbylým pěšcem.\n\nTéto vrcholné úloze romantického období, které šachu vládlo přibližně od konce 15. do konce 19. století, se dostalo okamžitě velké pozornosti. Později, když se v šachu začaly projevovat jiné, modernější a méně romantické trendy, sice navzdory svému přízvisku na popularitě poněkud ztratila, přesto však stále bývá poměrně často citována.\n\nÚvodním tahem vedoucím k řešení je překvapivá oběť Vb7.\n\nŘešení:1. Vb7! Dxb72. Sxg6+ Kxg63. Dg8+ Kxf54. Dg4+ Ke55. Dh5+ Vf56. f4+ Sxf47. Dxe2+ Sxe28. Ve4+ dxe49. d4 #\nKonrad Bayer sklízel se svými šachovými kompozicemi úspěchy na mezinárodní scéně a zvítězil na většině významných skladatelských turnajů uspořádaných v 50. až 70. letech 19. století. Nejčastěji bývá citováno jeho vůbec první vítězství, které zaznamenal na turnaji listu roku 1856.\n\nTurnaj uspořádaný britským listem roku 1856 byl jednou z prvních mezinárodních soutěží v kompozičním šachu (a první pokládanou za významnou). Tématem byly přímé maty bez omezení počtu tahů. Klání se zúčastnilo celkem 16 soutěžících z různých evropských zemí. Podle vzpomínek maďarského šachového mistra Johanna Jacoba Löwenthala, který byl pověřen vedením turnaje, dvě sady šachových úloh svou kvalitou vysoce převyšovaly ostatní, a sice sada, jejíž název byl inspirován komedií Williama Shakespeara (česky: „Dobrý konec vše napraví“), jejímž autorem byl Konrad Bayer, a sada nazvaná latinsky (česky: „Palmu ať dostane ten, kdo si ji zaslouží.“) od britského problemisty Franka Healeyho.\n\nVýsledky turnaje se uzavíraly po dlouhém zkoumání úloh a s tím spojené debatě až začátkem roku 1857. Zatímco porota byla zcela jednotná v tom, že první dvě místa náleží Healeymu a Bayerovi, názory na to, kdo z nich si zaslouží absolutní vítězství, se lišily a pořadí obou kandidátů bylo předmětem ohnivé diskuse. Nakonec se zdálo, že vítězství bude přiřknuto Franku Healeymu, ovšem v poslední chvíli před uzavřením výsledků si dva rozhodčí v jedné z jeho úloh všimli menší chyby, což rozhodlo o konečném vítězství Konrada Bayera. Frank Healey získal druhou cenu, kterou si však nepřevzal.\n\nVítězná sada nebyla jediným Bayerovým želízkem v ohni tohoto turnaje. Na čtvrtém místě se umístila sada úloh, na níž se autorsky podílel spolu s Arnoldem Pongráczem z Trnavy, považovaným za prvního slovenského šachového skladatele.\n\nDalším skladatelským úspěchem Konrada Bayera byl turnaj konaný během prvního amerického šachového kongresu roku 1857, na němž skončil se svou sadou úloh nesoucí motto na druhém místě za dánským šachovým skladatelem Rudolfem Willmersem.\n\nMezi favority patřil také na turnaji pořádaném francouzskou šachovou revue roku 1860. Nakonec se o vítězi rozhodovalo mezi ním a domácím skladatelem Théodorem Herlinem. Vítězství si odnesl Bayer, když z osmi porotců šest vyhodnotilo jako nejlepší jeho sadu úloh, jeden hlasoval pro stejné ocenění obou soupeřů a jen jeden pro Herlina.\n\nRoku 1861 se účastnil mezinárodního turnaje pořádaného Britskou šachovou asociací v Bristolu, kde se svou sadou problémů nazvanou (česky: „Nestarající se o pocty, a přece po nich toužící“) skončil na druhém místě za Frankem Healeym.\n\nRoku 1862 se účastnil kompozičního turnaje uspořádaného během šachového kongresu v Londýně. Bayer zaslal do turnaje sadu úloh nazvanou (česky: „Nymfa ve tvých modlitbách“), která měla soutěžit v kategorii přímých matů. Rozhodčí po prostudování úloh určili za vítěznou sadu tu, jejímž autorem byl Konrad Bayer, a za nejlepší problém turnaje vybrali jednu z úloh domácího šachisty Josepha Grahama Campbella, jehož sada skončila za Bayerem na druhém místě. Vzápětí se však ukázalo, že Campbellova vítězná skladba byla nekorektní, neboť problém připouštěl dvě řešení. Celá Campbellova sada proto vypadla z předních příček a dotyčná úloha ztratila titul nejlepší úlohy turnaje, což nejprve Campbella nemuselo mrzet, neboť místo ní byla vybrána jiná úloha opět z jeho dílny. K překvapení všech ale krátce po ohlášení nových výsledků byla i tato druhá Campbellova úloha odhalena jako nekorektní, a to ze stejného důvodu: bylo objeveno druhé řešení.\n\nV reakci na tuto opakovanou situaci, která na turnaj vrhla velmi špatné světlo, byla porota posílena o dva nové nezávislé rozhodčí, všechny úlohy byly podrobeny novému posudku a bylo vydáno pořadí zcela nové. V něm byly za nejlepší sadu přímých matů potvrzeny úlohy Konrada Bayera, na druhém místě skončil slovinský skladatel Joseph Plachutta a na třetím Čech Antonín Novotný. Konrad Bayer však nakonec ještě navíc získal také zmíněnou cenu za nejlepší jednotlivou úlohu (viz vpravo). Zároveň ale vznikl určitý finanční problém v malém a velmi napjatém rozpočtu turnaje, neboť Campbell již mezitím za svá později zrušená umístění vyinkasoval šek na 20 liber a tyto peníze odmítl vrátit. Vedení turnaje, které nemělo ani ty nejmenší finanční rezervy, stálo před volbou, zda snížit částku pro ostatní oceněné včetně Bayera, nebo zda mají schodek uhradit rozhodčí, kteří situaci zavinili. Nakonec byla zvolena druhá možnost, takže nikdo ze soutěžících nebyl finančně zkrácen.\n\nRoku 1864 se Konrad Bayer účastnil turnaje na čtvrtém Rýnském šachovém kongresu konaném v Düsseldorfu v Německu, a to pod pseudonymem Drakon Rabey. V kategorii přímých matů zde obsadil druhé místo za rakouským problemistou Johannem Bergerem Grazem.\n\nNa turnaji pořádaném roku 1865 francouzským listem (který byl prvním čistě šachovým magazínem na světě) Bayera pravděpodobně o vítězství připravily zákulisní intriky. Bylo nepochybné, že nejvyšší úrovně dosahovaly sady úloh Konrada Bayera s mottem (česky: „No tak, děti“) a francouzského problemisty M. Lamourouxe s mottem (česky: „Hodně štěstí“). Přestože se jedna z úloh francouzského šachisty ukázala být nekorektní, závěrečný verdikt nakonec přiřkl vítězství právě jemu a druhé místo Bayerovi. To vyvolalo velké protesty šachové veřejnosti a na nespravedlivý verdikt si stěžoval i sám Bayer. Maďarskému šachistovi baronu Ignáci Kolischovi podle jeho vyjádření dokonce někteří z rozhodčích turnaje potvrdili, že byli od ostatních členů poroty vystaveni nátlaku, aby za vítěze byl prohlášen Lamouroux, a že již dopředu bylo rozhodnuto, že vítězem musí být Francouz.\n\nNa turnaji, který byl součástí kongresu konaného ve městě Dundee ve Skotsku roku 1867 již Bayer opět zvítězil, a to se sadou úloh nesoucí latinský název (česky: „Pod tímto znamením“). Aby se organizátoři vyhnuli aférám, které provázely některé předchozí turnaje, tak výsledky nejprve vyhlásili jen jako předběžné s tím, že platnosti nabudou, pokud šachová veřejnost neobjeví žádné závažné chyby či jiné prohřešky do tří měsíců od zveřejnění úloh v britském . To následně vedlo k několika diskvalifikacím včetně německého účastníka Johannese Kohtze, který původně skončil hned za Bayerem na 2. místě, když se ukázalo, že na soutěžních úlohách spolupracoval s dalším německým skladatelem Carlem Kockelkornem, což pravidla turnaje neumožňovala. Bayerovy úlohy však opět obstály a jeho vítězství bylo potvrzeno.\n\nTéhož roku se mu zdařila také francouzská odveta, když se svou sadou problémů nazvanou (česky: „Nevím, co to znamená“) zvítězil na pařížském šachovém kongresu před Američanem Samuelem Loydem a francouzským problemistou E. Grosdemangem.\n\n\n\n"}
{"id": "1255643", "url": "https://cs.wikipedia.org/wiki?curid=1255643", "title": "Jaderná elektrárna Obninsk", "text": "Jaderná elektrárna Obninsk\n\nJaderná elektrárna Obninsk () se nachází u stejnojmenného města přibližně 100 km jihozápadně od Moskvy. Tato jaderná elektrárna byla jako první na světě připojena k síti a to v 17:45 místního času 27. června 1954. I když existovaly reaktory schopné vyrábět elektřinu, tento byl první, který dodával elektřinu do domácností.\n\n Rozhodnutí o výstavbě jaderné elektrárny padlo v první polovině roku 1950 a okamžitě začala příprava dokumentace. Projekt byl zadán N. A. Dolležalovi s podporou Akademie věd Sovětského svazu. V září roku 1951 byla zahájena výstavba. \nPodle původního projektu měly vzniknout tři reaktory různých typů, aby se zjistily jejich výhody a nevýhody. Všechny tyto reaktory dodávaly páru na jednu 5 MW turbínu. První reaktor s označením AM-1 (Atom mirnyj – mírový atom) byl vodou chlazený a grafitem moderovaný reaktor. Druhý s označením VT byl tekutým kovem chlazený a beryliem moderovaný reaktor. Posledním byl heliem chlazený a grafitem moderovaný reaktor s označením ŠG. Později došlo ke změnám projektu, které změnily druhý reaktor chlazený olovem a bismutem. Třetí reaktor se změnil na tlakovodní reaktor. \nVšechny reaktory se ukázaly být použitelné a staly se základem pro modernější reaktory. Reaktor AM-1 se stal základem pro reaktor RBMK-1000. Reaktor VT se stal základem pro jaderné reaktory používané v ponorkách a na základě zkušeností byl na stejném principu nově vyvinut reaktor SVBR-100. Poslední typ se stal základem pro nejvíce rozšířené reaktory VVER. \n\nReaktor AM-1 pracoval ve dvouokruhovém uspořádání. V primárním okruhu cirkulovala voda o tlaku 10 MPa s výstupní teplotou chladiva 280 °C. Vstupní teplota vody byla 190 °C. Z primárního okruhu voda předávala teplo do sekundárního okruhu o tlaku 1,25 MPa, která se měnila na páru a poháněla turbogenerátor (5 MW). \nJako palivo byl v reaktoru použit uran s obohacením 5% U235. Tepelný výkon měl hodnotu 30 MW. V aktivní zóně, která byla vysoká 1,7 m a v průměru měla 1,5 m, bylo uloženo 128 palivových kazet a 23 regulačních tyčí. Výměna paliva probíhala při plném výkonu reaktoru jednou za 100 dní. Celá aktivní zóna byla obklopena grafitovými bloky, které představovaly reflektor. \nV reaktorovém sálu se nacházel také bazén skladování vyhořelého paliva a konstrukce pro skladování čerstvého paliva. Při zavážení čerstvého paliva nebyla nutná bezpečnostní opatření, a proto docházelo k výměně paliva pomocí mostového jeřábu, na který měla obsluha výhled z klasické prosklené kabiny. Při vytahování vyhořelého paliva však byl reaktorový sál hermeticky uzavřen, přičemž obsluha řídila mostový jeřáb zpoza třímetrové betonové zdi a s orientací pouze pomocí malých průzorů. \n\nPět let po uvedení elektrárny do provozu začal jaderný blok fungovat převážně jako testovací a výzkumné zařízení. Tomu byla také přizpůsobená konstrukce reaktoru s velkým počtem experimentálních kanálů. Testy byly zaměřeny k neutronově-fyzikálnímu a materiálovému výzkumu a k výrobě radiofarmak. Před ukončením provozu se zde prováděl výzkum systémů pro použití ve vesmíru. Pro příklad výzkum zařízení TOPAZ pro ohřev vesmírných sond anebo BOUK vyrábějící elektřinu na palubě sond. \nReaktor AM-1 stál na počátku dalších snah o rozvoj jaderné energetiky. Projekt mobilní jaderné elektrárny TES-3, kde byl tlakovodní reaktor o tepelném výkonu 8,8 MW umístěn na podvozku těžkého tanku. Podobně jako běloruská mobilní elektrárna Pamir, která byla převážena pomocí dvou vojenských tahačů. Jaderné reaktory byly rovněž zkoušeny na civilních (ledoborce) tak i vojenských lodích (letadlové lodě a ponorky).\nK trvalému ukončení provozu došlo v roce 2002, tedy 48 let po prvním spuštění. Za tuto dobu nedošlo k žádné nehodě ani úniku radiace do životního prostředí. V roce 2004 byl reaktor prohlášen za památku a zřídilo se zde muzeum. V současné době zůstává v provozu pouze dozimetrická dozorna monitorující vnitřní prostory elektrárny a grafit v reaktoru. Zajímavostí je, že většina přístrojů je původních (z roku 1954) a navíc neprošly příliš velkou modernizací. Do Obninsku míří každoročně velké množství především studentských výprav.\n"}
{"id": "1255649", "url": "https://cs.wikipedia.org/wiki?curid=1255649", "title": "Eritrejská katolická církev", "text": "Eritrejská katolická církev\n\nEritrejská katolická církev je metropolitní východní partikulární církví \"sui iuris\" s centrem v Asmaře v Eritreji. Eritrejská katolická církev byla ustanovena papežem Františkem 19. ledna 2015 papežskou bulou \"Multum fructum\" oddělením od metropolitní etiopské katolické církve \"sui iuris\". Jejím liturgickým obřadem je alexandrijský ritus. Prvním metropolitou nově zřízené církve je archieparcha Asmary Menghesteab Tesfamariam.\n\nStejně jako u ostatních východních katolických církví, eritrejská katolická církev je v plném společenství s Apoštolským stolcem. V christologickém učení se drží závěrů chalkedonského koncilu a přijímá univerzální jurisdikci papeže. Tyto body ji odlišují od eritrejské pravoslavné církve (zvané \"Tewahedo\") – východní pravoslavné církve zahrnující většina dalších křesťanů v zemi. Stejně jako eritrejská pravoslavná církev, eritrejská katolická církev slouží etiopský liturgický obřad. Jazyk Ge'ez je semitský jazyk, který se používal před několika staletími, ale je liturgickým jazykem etiopského ritu, jehož liturgie je založena na koptské liturgické tradici.\n\n\n"}
{"id": "1255651", "url": "https://cs.wikipedia.org/wiki?curid=1255651", "title": "Jaderná elektrárna Saint Laurent", "text": "Jaderná elektrárna Saint Laurent\n\nJaderná Elektrárna Saint Laurent () je jaderná elektrárna ve Francii. Skládá se celkem ze čtyř reaktorů. Výstavba prvních dvou započala v roce 1963 a oba dva bloky byly spuštěny v roce 1969. Tyto bloky jsou typu GCR (francouzskou verzí UNGG) a mají tzv. styl „telefonní budky“. Popis těchto reaktorů: reaktory jsou vystavěné ve velkém betonovém válci nad zemí. Reaktory jsou moderovány grafitem. První a druhý blok ukončily svůj provoz v roce 1990 a 1991. Elektrárna ale také obsahuje mimo jiné také dva moderní tlakovodní reaktory, které byly spuštěny v roce 1981. Tyto bloky jsou označovány jako Saint Laurent B. Celkový instalovaný výkon elektrárny činí (bez UNGG reaktorů, již odstavené) 2600 MW. Provozovatelem elektrárny je státní společnost EDF.\n"}
{"id": "1255653", "url": "https://cs.wikipedia.org/wiki?curid=1255653", "title": "Pánov (přírodní památka)", "text": "Pánov (přírodní památka)\n\nPřírodní památka Pánov se nachází v prostoru bývalého vojenského cvičiště na východním okraji lesního borového komplexu Dúbrava severovýchodně od města Hodonín. Předmětem ochrany jsou rozsáhlé plochy pískomilné vegetace se zastoupením dvou evropsky významných stanovišť a to panonských písčitých stepí a stanovišť otevřených trávníků kontinentálních dun s paličkovcem a psinečkem. Chráněn je zde taktéž přástevník kostivalový (\"Callimorpha quadripunctaria\"). Přírodní památka je zároveň součástí rozlehlé evropsky významné lokality Hodonínská doubrava. Z kriticky ohrožených druhů rostlin a živočichů se zde vyskytují ostřice úzkolistá (\"Carex stenophylla\"), kolenec pětimužný (\"Spergula pentandra\"), kavyl písečný (\"Stipa borysthenica\") a kudlanka nábožná (\"Mantis religiosa\").\n"}
{"id": "1255654", "url": "https://cs.wikipedia.org/wiki?curid=1255654", "title": "TITANIIC", "text": "TITANIIC\n\nCílem projektu TITANIIC je postavit novou loď Titanic s použitím moderních technologií. Projekt vede Ondřej Vrkoč od svých 17 let. Komunikační, pohonné, navigační a bezpečnostní atd. systémy mají používat moderní technologie. Interiér bude vytvořen podle původní lodě a vzniknout by měla třeba i falešná část původní kotelny. Životnost lodi by měla být minimálně 40 let, kvůli finanční návratnosti investorů. Životnosti lodi bude přizpůsoben i částečně interiér, kdy přibudou nové prostory, třeba nová kasína, relaxační prostory atd.\n\nOndřej Vrkoč (* 24. června 1993 Praha) je český podnikatel a \"titanolog\". Ve svých 3 letech ho zaujal Titanic a po zhlédnutí filmu Titanic se rozhodl ze studování Titanicu a informací okolo něho udělat hlavní koníček. V 15 letech začal pořádat přednášky na školách pro studenty a učitele, rozhovory pro TV, noviny a rádia. O 2 roky později vypracoval finanční plán projektu a oslovil českou loděnici.\n\nV roce 2011 byla do Obchodního rejstříku zapsána společnost s ručením omezeným (s kapitálem 200 000 Kč) REVIVAL of the TITANIC. Studium na vysoké škole ukončil Ondřej Vrkoč z důvodu nedostatku času, způsobeného pracovním vytížením projektu. V letech 2015 a 2016 se podílel na mezinárodní výstavě artefaktů z vraku lodě Titaniku konané v Bratislavě a Praze.\n\nZa jeden z úspěchů považuje Vrkoč i přetáhnutí generální manažera z konkurenčního projektu. Další, kdo pracuje na projektu je hlavní konstruktér a návrhář Queen Mary II Stephen Payne. A taky bývalý ředitel Ivan Samák české loděnice ve Chvaleticích, ale pouze jako soukromá osoba.\nPůvodní kotle na uhlí vymění moderní naftové motory, kvůli bezpečnosti, zmenšení rozměrů a taky spotřebě paliva.\nExteriér byl navrhnut v původním vzhledu s přihlédnutím k bezpečnosti a využití moderních technologií. Samotná konstrukce lodi bude postavena pomocí moderních materiálů, ale ty budou zamaskovány a některé prvky budou mít kvůli tomu už pouze estetický význam. Interiér byl navrhnut taky v původní duchu s přihlédnutím k bezpečnosti, proto by částečně zmizely kajuty druhé a třetí třídy, ale zachovaly by se kajuty první třídy, jídelna, schodiště atd. Případně by byl vytvořen kompromis, jak bylo zmíněno výše a to falešné místnosti, které by sloužily, jako malá muzea. Nově jsou navrhnuty dvě třídy, první třída nadále zůstává stejná a nese jméno Titanic class, druhá třída ponese jméno FUN TANIC class, ta nahradí původní druhou a třetí třídu.\nPůvodní plán u investorů bylo oslovit širokou veřejnost, ale to se vyhodnotilo, jako nerealizovatelné a nakonec se každý investor posuzuje. Mezi investory patří ocelářský magnát, který by dodal ocel, následně velcí provozovatelé lodí.\nCena standardního lístku na týdenní plavbu je zatím odhadována na 20 tisíc korun.\nTrasy by měly být hlavně v Karibiku, ale při ročním výročí bude plout po původní trase Titanicu ze Southamptonu do New Yorku. Během kotvení v přístavech by měla být lod přístupná pro veřejnost a částečně sloužit jako i muzeum.\nJedná s majiteli o získání původních částí Titanicu a umístění na nový Titaniic, jako symbol úcty pamatátce obětí tragédie. Jedná se třeba o andílka na původních schodech.\n\nOdhad ceny původního projektu byl 10,5 až 11 miliard korun. Pro porovnání Queen Mary 2 stála 13 miliard korun.\nPrvní konzultace byly s loděnící ve Chvaleticích a to i se ředitelem Ivanem Samákem v roce 2010.\nV roce 2012 se stal hlavním partnerem francouzská Saint-Nazaire STX France patřící pod STX Europe. V samotné loděnici je přivítal ředitel Alain Buck. Loděnice učinila ústupek se zálohou, která činila pár desítek tisíc euro místo běžných 2,5 miliardy korun.\nVe stejném roce došlo k pozastavení projektu z důvodu oznámení podobného zájmu miliardářem Clivem Palmerem. Z tohoto důvodu byl projekt veden panem Vrkočem odložen na dva roky a čekalo se na výsledek konkurenčního projektu.\n\nPráce na projektu se obnovily v roce 2015, ale nové ohlášení proběhlo až 10. února 2016 na světové výstavě Titanic pořádané v pražských Letňanech. Na které spolupracoval a přednášel osobně pan Vrkoč.\nOdhad ceny nového projektu se provedlo snížit o 3 miliardy korun na 8 miliard korun bez snížení kvality luxusního vybavení.\nDo poloviny roku 2017 by měl být podepsán kontrakt na stavbu Titanicu. Dokončení projektu by bylo do tří let. Samotná stavba lodi by měla trvat zhruba dva roky.\n\nPři výročí 100. let od potopení Titanicu v roce 2012, ohlásil stejný záměr i australský podnikatele a miliardář Clive Palmer. Palmer oznámil dokončení stavby lodi Titanic II do 2 let. Loď měla stavět britská společnost Blue Star Line v Číně za 4 miliardy korun. Na rozdíl od projektu pana Vrkoče, chce Palmer mít identickou kopii části pro hosty s původní lodí, včetně společných WC na chodbě, třetí třídu s palandami nad sebou atd.\n26. února 2013 deník USA Today uveřejnil článek, v kterém Palmer zmiňuje, že nechce na lodi moderní technologie pro hosty. Ty by se museli obejít bez televizního signálu nebo internetového připojení. A první cesta by měla být z čínské provincie Ťiang-su do Dubaje ve Spojených arabských emirátech.\nNové informace uveřejnil Clive Palmer v roce 2016 a to, že lod bude postavena v roce 2018. Stavba bude stát 9 až 13 miliard korun. Lod bude 53 metrů vysoká a 269 metrů dlouhá. Bude mít 840 kajut pro maximálně 2435 pasažérů a 900člennou posádku a některé prvky chce ponechat čistě z historického důvodu, přesto že budou nefunknční.\nAle nejsou žádné informace o stavbě lodi ani vytvoření projektu.\n\n\n"}
{"id": "1255656", "url": "https://cs.wikipedia.org/wiki?curid=1255656", "title": "Římskokatolická farnost Moravská Třebová", "text": "Římskokatolická farnost Moravská Třebová\n\nŘímskokatolická farnost Moravská Třebová je jedno z územních společenství římských katolíků v děkanátu Svitavy s farním kostelem Nanebevzetí Panny Marie.\n\nRoku 1270 je na místě doložen raně gotický kostel. Ten ale poškodil požár roku 1541. Od roku 1549 započala její obnova. Roku 1726 byl kostel poničen dalším požárem a tehdejší majitelé třebovského panství, Lichtenštejnové, jej téměř od základů nechali obnovit.\n\nRoku 1678 hrabě Karel Eusebius z Lichtensteina povolal do Moravské Třebové františkány. Kostel i klášter si vystavěli bratři sami za pomoci měšťanů a okolních věřících. Byl vysvěcen 1. srpna 1689.\nV roce 1950 byl klášter zabrán Státní bezpečností. Po navrácení kláštera v únoru 1990 převzali františkáni správu farnosti Moravská Třebová i s okolními farnostmi. Prozatímně bydleli na faře a v roce 1992 (po opravě navrácené části kláštera) se do kláštera přestěhovali. K lednu 2017 žije v komunitě žije pět bratří. \n\nSoučasným farářem je od roku 2003 P. Pavel Šebestián Smrčina, OFM.\n\n"}
{"id": "1255657", "url": "https://cs.wikipedia.org/wiki?curid=1255657", "title": "Morilla", "text": "Morilla\n\nMorilla (v češtině uváděna též jako Čarovný prsten s \"Morilla\" jako podtitulem) je komická opereta o třech dějstvích vídeňského skladatele, kapelníka a překladatele Julia Hoppa na vlastní libreto volně podle pohádky Christopha Martina Wielanda \"Pervonte aneb Přání\" (\"Pervonte oder die Wünsche\"). Její premiéra se konala 13. listopadu 1868 ve vídeňském divadle Theater an der Wien, kde Hopp působil jako kapelník.\n\nPo méně náročné operní parodii \"Doktor Fousek a Markytka\" z roku 1862 je \"Morilla\" nejúspěšnější vlastní hudební dílo známého vídeňského divadelního skladatele Julia Hoppa. Řadí se do počátků vývoje vídeňské operety. Její námět je značně politický, antiklerikální a protiabsolutistický, a odráží atmosféru v době přijetí Prosincové ústavy Rakouska. V hudbě vycházel Hopp ze svých bohatých zkušeností s tvorbou hudby k fraškám a parodiím a s úpravou francouzských, především Offenbachových operet pro vídeňské publikum.\n\nKritický ohlas na Hoppovo nejambicióznější dílo v tisku byl vcelku negativní. \"Zellner's Blätter für Theater, Musik und bildende Kunst\" psal: „Škoda, skutečně škoda, že se pan Hopp, než se pustil do kompozice tohoto díla, nesnažil tento [čarovný] prsten získat. Byl by si mohl přát, aby ho napadlo mnoho zajímavého, vkusného, nového […]. Protože ale prsten neměl, nejen že ho, přinejmenším ve vážných částech, nenapadlo nic, ale navíc zatroubil s pomocí všech možných žesťových nástrojů dobrému vkusu zcela nevychovaně přímo do tváře. V parodických částech našel pravda mnohé vtipné zrno, jako v pijáckém a modlitebním sboru, v tercetu inkvizitorů ve druhém a v pánském duetu ve třetím dějství. Všechno ostatní je prázdné, lomozné, nabubřelé a zčásti nezpěvné, zejména part Morilly.“ Noviny \"Die Presse\" soudily podobně: Hoppovi se daří hudba veselá a komická, ale jakmile situace zvážní, „stává se jeho opus uslzeným a neobratným“, nepříjemným pro zpěváky i posluchače, a hluk žesťů a bicích nástrojů zní, „jako by někdo zhudebnil polský sejm“. Nechválily ani primadonu Geistingerovou, a navíc se domnívaly, že role Morilly je napsána tak, aby její hlas „vražedně zruinovala“. \n\nI když ani u publika nebyl úspěch okamžitý, stala se \"Morilla\" v průběhu následujících let jednou z nejpopulárnějších vídeňských operet a uvedla ji četná německojazyčná divadla v podunajské monarchii i v Německé říši. 10. ledna 1877 měla \"Morilla\" premiéru rovněž v maďarštině, a to v Lidovém divadle v Debrecíně; v Pešti se hrála až roku 1885 a pouze v němčině. Její popularita však do konce 19. století opadla a v době po 1. světové válce je již prakticky neznámá.\n\n\"Morilla\" se do českých zemí dostala nejprve v němčině. V prosinci 1871 zajistila tři vyprodaná představení ve znojemském divadle; již v této verzi byla postava prince Leona obsazena jako kalhotková role mezzosopránem. V březnu roku 1872 se hrála v Opavě a 27. dubna téhož roku měla premiéru v pražském německém divadle. Zprávy o jejích provedeních v německých divadlech Čech, Moravy a Slezska jsou až do konce 19. století hojné (roku 1872 poprvé v Plzni, roku 1875 v Chebu, roku 1877 poprvé v Brně atd.).\nNecelé dva měsíce po pražské německojazyčné premiéře následovala premiéra této operety v češtině. Uvedlo ji Prozatímní divadlo 13. června 1872 ve svém letním působišti, Aréně na hradbách, a to pod názvem \"Čárovný prsten\" (tiskem vydané libreto i pozdější inscenace však používaly název \"Morilla\"). I když uvedení v aréně i další historie provádění \"Morilly\" v českých zemích potvrzují její označení jako operety, tiskem vydané libreto ji označovalo jako „romanticko-komická zpěvohra“ a Prozatímní divadlo přímo jako komickou operu. Noviny \"Bohemia\" označovaly libreto za „nejvyšší pitomost“ a Hoppovu hudbu označovaly za zručnou, tu a tam ne bez melodického a národně-rytmického půvabu, ale celkově nedostatečnou. Pro \"Květy\" byla \"Morilla\" „chatrná a zoufale nudná“, přirovnaly ji ke „špitálské polívce“ a zařadily ji mezi „vyšší pitomosti“, které ředitelství Prozatímního divadla do arény vysílalo. \"Pražský denník\" jí přinejmenším přiznal hojnou návštěvnost a to, že „veselých popěvků, jakož i sborových zpěvů a výstupů je dostatek“, i když největší zájem obecenstva platil Jindřichu Mošnovi ve vedlejší roli dona Asturia. O více než třicet let později, roku 1905, zněl popis v tisku (\"Národní politika\") již – na pozadí operetní produkce počátku 20. století – zcela příznivě: „Je jednou z těch málo operet, jež mají děj, jsou zajímavy od první do poslední scény, nemají hrubosti, ani banality, ale za to humor, švih, vtip a co hlavní, rozkošnou, jemně ciselovanou hudbu.“\n\n\"Čárovný prsten\" se v Prozatímním divadle hrál po tři roky, převážně v aréně, a dosáhl za tu dobu třinácti představení, což jej řadilo mezi průměrně úspěšné kusy. V Národním divadle se již nehrál. \"Morilly\" neboli \"Čarovného prstenu\" se poté chopili oba nejvýznamnější čeští divadelní podnikatelé té doby, totiž Pavel Švanda ze Semčic a Jan Pištěk – oba ji uváděli již pod původním názvem a s označením „velká komická opereta“. Jako první ji uvedl se svou společností Jan Pištěk v nedávno zakoupené aréně v Kravíně (Vinohrady), poprvé 23. července 1878. Společnost Pavla Švandy ji uvedla nejprve ve svém plzeňském působišti 15. listopadu 1880, od 26. května následujícího roku pak ve své aréně na pražském Smíchově. Obě společnosti s ní měly větší úspěch než Prozatímní divadlo a hrály ji i v jiných městech, kam na svých turné zavítaly. Když ji Švandova společnost oprášila v roce 1892, tisk připomínal, že \"Morilla\" „předešlou generaci operetního publika v nadšení uváděla“.\n\nŠvandovo divadlo na Smíchově (U Libuše) nastudovalo také poslední významnou inscenaci \"Morilly\" v češtině, která měla premiéru 20. ledna 1905. Libreto však přitom bylo anonymním autorem podstatně přepracováno. Titulní úlohu v ní hrála vycházející hvězda české operety Mařenka Zieglerová; její výkon hodnotila \"Národní politika\" jako „v pravdě umělecký čin. Byla krásnou, naivní, delikátně nevtíravou, pevna každým gestem, tonem i slovem“ a neopomněla zmínit ani její „originelní toiletty“. V létě 1905 \"Morillu\" hrálo opět i německé lidové divadlo v aréně na Královských Vinohradech. První světovou válku tato opereta na českém jevišti nepřežila.\n\n(Les) Poslední Maurové byli vyhnání ze Španělska, a tedy ani víly nemohou dále setrvávat v zemi, která je nyní vydána temné vládě kněží. Pro víly je těžké opustit místo, kde pobývaly po staletí v míru s lidmi (č. 1 sbor víl \"Schwestern, hier zum letzten Male\"). Víla Valida vyslovuje tuto bolest. Smí zde zanechat čarovný prsten, kterým chce obdarovat lidské dítě, kterému v žilách proudí krev jejích někdejších přátel. Jedno takové poznává v dívce Morille, která prochází lesem. Chce opustit vlast, protože ji kvůli její hlouposti a nešikovnosti, která se navíc snoubí s ošklivostí, odevšad vyhánějí. Ona sama se však považuje, právě pro svou hloupost, za nejkrásnější a nejlepší (č. 2 vstupní píseň Morilly \"In unsern Dorf die Mädchen und Frauen\"). Přijímá proto prsten, aniž by pochopila, jaká moc v něm vězí, a aniž by věděla, co si s ním počít.\n\nProto se také schová, když slyší přicházet lidi. Jsou to Leon a jeho soukojenec Amarin. Princ Leon je v závislosti na svém bigotním strýci donu Pablovi, který během princovy nezletilosti Andoře vládne, a proto se rád utíká do přírody (č. 3 vstupní píseň Leona \"Nimm mich auf, du rauschend Blätterdach\"). Amarin ho utěšuje: je třeba výti s vlky (č. 4 scéna a arietta Amarina \"Mein Prinz, Sie täuschen sich… Winkt ein Freudenspreis mir frohe Stund\"'). Oba narazí na Morillu. Princ se jí líbí a dívka si přeje, aby ji políbil. Okamžitě se projeví čarovná moc prstenu a Leon ji políbí (č. 5 tercet Leona, Amarina a Morilly \"Mein schönes Kind, ein Wort… Gewagt scheint's ein Bißschen… Wie war das gut\").\n\nKdyž Morilla slyší, že se prince dnes má oženit s Isabellou z Malorky, přeje si být u toho. I toto přání se ihned splní. Scéna se promění v zámecké nádvoří, kam právě přichází svatební průvod. Leon spatří Morillu a nemůže kouzlu čarovného prstenu odolat. Ke zděšení celého dvora nechává princ svou nevěstu stát a pílí za ošklivou děvečkou. Morilla dosud nezná moc vílího daru, a proto se musí podrobit, když ji stráže odvádějí do šatlavy (č. 6 finále se sborem \"Gütiger Himmel spende Segen\").\n\n(Zámecká komnata) Leon se trápí touhou po Morille a rozstonal se z ní. Don Pablo nařizuje modlitby, dvořané musí celý den trávit na klekátkách a jen světsky naladěný Amarin přináší trochu života do této jednotvárnosti (č. 7 sbor a scéna \"O Tag des Jammers und der Pein…Wenn die Sorge Euch drückt\"). Rád by také osvobodil nebohou Morillu, protože temný don Pedro ji chce dát mučit a odsoudit jako čarodějnici; proto se nabízí, že se k ní vloudí a pomocí vína z ní dostane více než pomocí skřipce (č. 8 tercet dona Pabla, Asturia a Amarina \"Tod allen Ketzern\").\nPrince Leona kruší pomyšlení na jeho milou v okovech (č. 9 romance Leona \" Unerklärlich Bangen\"). Ale čarovný prsten vykoná svou úlohu dříve než Amarinův plán. Morilla pojala v žaláři přirozeně přání dostat se z něho ven. Sotva na to pomyslila, otevřely se před ní všechny dveře a Morilla vchází do komnaty. Zde nalézá Leona, který ihned ozdraví, když může být s ní. Když ale Morillin pohled padne na zrcadlo a v ně se uvidí v celé své ohyzdnosti, prchá pryč, ošklivíc se sama sobě. Don Pablo prince varuje, kárá Asturia, že nechal Morillu uniknout, a plánuje dále její upálení.\n\nMorilla by se chtěla princi skutečně líbit a přála si být krásná. Zcela proměněná v okouzlující krasavici vstupuje zpět (č. 10 arieta Morilly \"Gott! Was ist denn vorgegangen? … Weinend saß ich dort im Winkel\"'). Potkává zde Leona a ten ji s ohromením objímá (č. 11 duet Morilly a Leona \"Ha, er ist's!\"). Přichází don Pablo s kastilským vyslancem donem Martinezem. Ten káže vydat samotného prince Leona inkvizici a všichni hledají Morillu (č. 12 ansámbl \"Sucht die Frevlerin in allen Ecken\"). Jenže Morilla si přála být neviditelnou, takže jim unikne. Ukáže se až Amarinovi a ten míní, že by byla škoda, kdyby si Morilla vedle krásy nežádala i moci, se kterou by mohla dostat všechny z pout Dona Pabla. Ano, to by si Morilla přála, a opět zaúřaduje kouzlo. Na její přání připochoduje vojsko amazonek a čeká na Morilliny povely (č. 13 finále \"In den Streit jederzeit\").\n\n(Otevřená síň s výhledem na hory) Lid stojí na straně prince, nechce o kněžourské armádě ani slyšet (č. 14 sbor \"Wir leben in den Bergen still\"). Amarinovi proto nedá velkou práci, aby chytil a získal na jejich stranu oficiála Asturia (č. 15 duet Amarina a Asturia \"Du, der durch Wildheit und Grausamkeit… Ja ich bin ein arger Sünder\"). Poté Amarin v rozhovoru s Morillou konečně přijde na kloub původu její moci a je zděšen. Zrazuje ji od sňatku s Leonem a naznačuje jí, že je hloupá.\n\nSkutečně, když jí Leon vyznává lásku, neví Morilla, co mu říci, a přeje si mít rozum. Náhle vše pochopí. Především jí je nyní jasné, že Leonova láska k ní je pouze výsledkem čar. To ji raní; za tuto cenu štěstí nechce a zprošťuje prince jeho slova i začarování (č. 16 recitativ a kavatina Morilly \"Morilla! Morilla! … Ein unwissend Kind in Besitz hoher Zaubermacht\"). Předává Leonovi prsten a chce odejít. Ale Leon poznává jejího ducha a miluje ji nyní i bez čar. Jeho přáním je jednak vzdát se panovnického titulu a předat moc lidu, jednak aby mu láska, kterou k Morille pocítil, zůstala nadosmrti. Morilla ho objímá a princ předává prsten Amarinovi. Ale ten má z něho strach a jeho přáním je, aby čarovný prsten vzal čert. Vychází slunce a lid vítá nabytou svobodu (č. 17 finále \"Faß ich es, welch anermeßlich Glück… Freiheit! Freiheit!\").\n\n"}
{"id": "1255660", "url": "https://cs.wikipedia.org/wiki?curid=1255660", "title": "Radomír Dvořák", "text": "Radomír Dvořák\n\nRadomír Dvořák (* 18. května 1959, Havlíčkův Brod) je český sochař. \n\nMezi lety 1978 a 1989 studoval na pedagogické fakultě v Hradci Králové. Od roku 1979 se věnuje sochařství, primárně se věnoval dřevořezbě a později i kamenosochařství.\n\nautor Národního památníku odposlechu - monumentálního triptychu tvořeného díly Bretschneiderovo ucho (2005), Ústa pravdy (2006) a Zlaté oči (2007). Autor žije s rodinou v Havlíčkově Brodě na Vysočině, jakožto haškolog se realizuje i v okolí Lipnice nad Sázavou, kde mimo jiné vytvořil památník Jaroslava Haška, nazvaný v Hlava XXII.\n\nJe autorem dřevěných medailí kraje Vysočina a vytvořil návrh nejvyššího vyznamenání kraje Vysočina.\n\nMateriálem Radomíra Dvořáka je žula, mramor, pískovec, dřevo, bronz, beton a další.\n\n"}
{"id": "1255661", "url": "https://cs.wikipedia.org/wiki?curid=1255661", "title": "Minská gubernie", "text": "Minská gubernie\n\nMinská gubernie byla administrativně-územní jednotkou Ruského impéria v letech 1793—1795 a 1796—1921 (v letech 1795—1796 pod názvem Minské místodržitelství). Spolu s Vilenskou, Kovenskou, Grodenskou, Mohylevskou a Vitebskou gubernií tvořila Severo-Zapadní kraj. Na počátku 20. století měla Minská gubernie rozlohu přibližně 91 213 km² a 2 539 100 obyvatel. V současnosti je území Minské gubernie rozděleno mezi Bělorusko a několik rajónů na Ukrajině.\n\nNárodnostní složení gubernie a jeho ujezdů v roce 1897:\n\n"}
{"id": "1255664", "url": "https://cs.wikipedia.org/wiki?curid=1255664", "title": "Charles-Maurice Le Tellier", "text": "Charles-Maurice Le Tellier\n\nCharles-Maurice Le Tellier (16. července 1642, Turín – 22. února 1710, Remeš) byl francouzský římskokatolický duchovní, remešský arcibiskup.\n\nCharles-Maurice byl synem významného francouzského státníka Michela Le Telliera. Protože se narodil jako druhý syn, byl předurčen pro církevní kariéru. Vystudoval teologii na Pařížské univerzitě a v roce 1666 byl vysvěcen na kněze. Ještě před svým kněžským svěcením byl opatem-administrátorem několika královských opatství, následně se stal biskupem koadjutorem langreským, poté arcibiskupem koadjutorem remešským, když mu bylo 29 let.\n\nJeho správa je poznamenána řadou velkých úspěchů; zasloužil se o lepší vzdělávání, výchovu bohoslovců, efektivní reorganizací farností, obnovením církevní disciplíny a vyhnáním protestantů ze Sedanu. Důležitost a prestiž jeho arcidiecéze rostla, čemuž přispěla také náklonnost krále a postupem času se stal jedním z nejdůležitějších francouzských arcibiskupů.\n\nArcibiskup Charles-Maurice patřil mezi zastánce sv. Jana Křtitele de la Salle, Jeana Mabillona a Thierryho Ruinarta.\n\n"}
{"id": "1255665", "url": "https://cs.wikipedia.org/wiki?curid=1255665", "title": "Jotvingové", "text": "Jotvingové\n\nJotvingové, Jatvingové, Jatvěgové, Súduvé či Jačvingové nebo Jatvězi (litevsky Jotvingiai, Sūduviai; lotyšsky Jātvingi; polsky Jaćwingowie, bělorusky Яцвягі, německy Sudauer) byl baltský kmen, který měl ve 13. století blízké vazby s Litevci a Prusy. \n\nPříšlušníci tohoto národa mluvili jotvingštinou (někdy také súduvština), mrtvým západobaltským jazykem z indoevropské jazykové rodiny, který měl velmi blízko k pruštině. Poslední záznamy o kmeni Jotvingů pochází z 19. století, kdy byl tento kmen podmaněn a částečně vyhlazen Germány a užívání jejich jazyka bylo zakázáno.\n\nNárod Jotvingů žil v oblastech „Suvalkija“ (nebo „Súduva“) a Dzūkija (či Dainava), které leží jihozápadně od horního Němenu. Dnes tato oblast odpovídá většině území Podleského vojvodství v Polsku a částem Litvy a Hrodenské oblasti v Bělorusku.\n"}
{"id": "1255666", "url": "https://cs.wikipedia.org/wiki?curid=1255666", "title": "Hiller (příjmení)", "text": "Hiller (příjmení)\n\nNěmecké příjmení Hiller má více nositelů:\n\n\n\n\n\n\n\n\n\n\n\n\n\n\n\n\n\n\n\n"}
{"id": "1255671", "url": "https://cs.wikipedia.org/wiki?curid=1255671", "title": "Kunšach", "text": "Kunšach\n\nKunšach (německy Gundschachen) je zbořená bývalá obec a zároveň malá vesnice, jejíž převážně roztroušená zástavba zaujímala okolí Beníškova kopce v moderním katastrálním území Rapšach, na území tzv. Západního Vitorazska, nedaleko současné státní hranice s Rakouskem. Obec měla vždy jen malý počet domů. Do současnosti se zde zachoval kříž, řada studní, několik sklepení a četná seskupení kamenné sutě. Někdejším intravilánem obce prochází od jihu k severu asfaltová silnice, která je zároveň červeně značenou turistickou cestou a cykloturistickou trasou č. 341. Značná část intravilánu původní obce je již porostlá lesem.\n\nSpolu s celým Západním Vitorazskem náleželo území Kunšachu až do roku 1920 k Dolním Rakousům. Samotná ves Kunšach vznikla pravděpodobně někdy v první polovině v 18. století, avšak její samotný název je mnohem starší. Původně se tak označoval zdejší les (Forst Gundschachen), o čemž podává zprávu už odhad panství Heidenreichstein, k němuž později vzniklá obec patřila, pocházející z roku 1671. Zástavba obce navazovala na zástavbu sousední osady Spáleniště, náležející již k sousední obci Rapšach. Od 31. srpna 1868 do 30. září 1899 patřila obec do okresu Waidhofen an der Thaya, poté od 1. října 1899 k okresu Gmünd. Z hlediska soudnictví patřila obec až do roku 1920 k soudnímu okresu Schrems. V roce 1823 měla obec 23 čísel popisných, přičemž později byl počet domů i obyvatel stabilizovaný. Rozloha již zrušeného katastrálního území obce činila původně pouze 1,22 km². Přestože zde převažovalo česky mluvící obyvatelstvo, bylo zde roku 1883, na nátlak německého Schulvereinu povoleno založení pouze německé obecné školy. Podle sčítání z 31. prosince 1900 měla obec 295 obyvatel, žijících ve 30 domech.\n\nK 31. červenci 1920 byla obec připojena k území nedávno vzniklé Československé republiky a pravděpodobně současně s tím, došlo i k výraznému rozšíření jejího správního území o nové katastrální území Kunšach 2, vytvořeného z území, jež dosud tvořilo zalesněnou západní část katastrálního území Nagelberg (součást tehdejší obce Brand), jehož zbytek zůstal i nadále součástí Dolních Rakous. Nová rozloha území obce činila 4,04 km², takže k. ú. Kunšach 2 mělo rozlohu 2,82 km². Původní katastr obce byl zároveň s tím přejmenován na Kunšach 1. Později byly oba katastry sloučeny do katastrálního území se staronovým názvem Kunšach. Z počátku byla obec v rámci Československa součástí Čech a byla součástí zvláštní územní jednotky Vitorazska, teprve k 5. prosinci 1925 byla na základě vládní vyhlášky č. 243/1925 Sb. z. a n., \"kterou se upravují obvody zastupitelských, soudních a politických okresů, obvody finančních a školských okresů na Vitorazsku.\", začleněna do soudního okresu Třeboň, tvořícího součást stejnojmenného politického okresu. Po připojení obce k Československu zároveň dochází k postupnému poklesu počtu obyvatel obce. Při sčítání z 15. února 1921 měla obec 254 obyvatel, žijících ve 31 domech, z toho 213 tvořili příslušníci tzv. národa Československého a 29 tvořili Němci. V srpnu 1920 dochází k přeměně původní německé dvoutřídní školy v jednotřídní českou školu a v sousedním domě dochází ke vzniku kanceláře finanční stráže. V roce 1930 byla v obci státem zřízena i mateřská škola. Podle sčítání z 1. prosince 1930 měla obec již jen 171 obyvatel, žijících ve 33 domech, z toho 160 tvořili příslušníci tzv. národa Československého, 4 tvořili Němci a 7 představovali cizí státní příslušníci.\n\nPo podpisu Mnichovské dohody bylo celé území obce zabráno nacistickým Německem, zprvu jako součást Sudetoněmeckých území, od 15. dubna 1939 pak jako součást Zemského hejtmanství Dolní Podunají (území bývalých Dolních Rakous), jež bylo k 1. květnu 1939 přeměněno v říšskou župu Dolní Podunají. V rámci obou \"dolnodunajských\" celků patřila obec k zemskému okresu Gmünd. Roku 1939 měla obec 149 obyvatel\n\nS kocem druhé světové války byla obec navrácena obnovenému Československu. Poté zde fungoval obchod se smíšeným zbožím a dále dvě hospody: na č. p. 12 hospoda patřící Eduardu Zwettlerovi, na č. p. 14 hospoda patřící Oskaru Synkovi. Došlo také k odsunu zdejšího německého obyvatelstva. Z důvodu zřízení přísně střeženého hraničního pásma dochází roku 1953 k vystěhování obyvatel a zániku obce, která byla po vystěhování obyvatel srovnána se zemí. Většina rodin byla považována za nespolehlivé a proto byly přinuceny přestěhovat se do vzdálených okresů ve vnitrozemí. Pouze několik rodin se mohlo přestěhovat do uprázdněných domů v sousedním Rapšachu, v němž rovněž proběhlo vystěhování většiny obyvatel. Ze správního hlediska byla obec po svém zániku připojena k sousedními Rapšachu a roku 1960 dochází i ke sloučení obou katastrálních území.\n"}
{"id": "1255677", "url": "https://cs.wikipedia.org/wiki?curid=1255677", "title": "Shenzhen Open 2017", "text": "Shenzhen Open 2017\n\nShenzhen Open 2017 byl tenisový turnaj pořádaný jako součást ženského okruhu WTA Tour, který se odehrával na dvorcích s tvrdým povrchem v areálu Shenzhen Longgang Tennis Centre. Konal se mezi 2.  až 8. lednem 2017 v čínském městě Šen-čen jako pátý ročník turnaje.\n\nTurnaj se stal první akcí kategorie WTA International Tournaments v historii s rozpočtem 750 000 dolarů a prize money 626 750 dolarů. Nejvýše nasazenou hráčkou ve dvouhře se stala třetí tenistka světa a obhájkyně trofeje Agnieszka Radwańská z Polska. Jako poslední přímá účastnice do dvouhry nastoupila 91. hráčka žebříčku Jevgenija Rodinová z Ruska.\n\nPremiérovou singlovou trofej na okruhu WTA Tour vybojovala 20letá Češka Kateřina Siniaková. Deblovou soutěž ovládl česko-čínský pár Andrea Hlaváčková a Pcheng Šuaj, který tak vyhrál třetí ze čtyř turnajů, do nichž hráčky společně nastoupily. Sérii neporazitelnosti prodloužily na 12 zápasů.\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\nNásledující hráčky postoupily z kvalifikace jako tzv. šťastná poražená:\n\n\nNásledující páry obdržely divokou kartu do soutěže čtyřhry:\n\n\n"}
{"id": "1255681", "url": "https://cs.wikipedia.org/wiki?curid=1255681", "title": "Ceny české filmové kritiky 2016", "text": "Ceny české filmové kritiky 2016\n\nCeny české filmové kritiky 2016 je sedmý ročník Cen české filmové kritiky.\n\n\n\n\n\n\n\n\n\n"}
{"id": "1255683", "url": "https://cs.wikipedia.org/wiki?curid=1255683", "title": "ASB Classic 2017", "text": "ASB Classic 2017\n\nASB Classic 2017 byl, od roku 1981 podruhé společně hraný, tenisový turnaj, pořádaný jako součást mužského okruhu ATP World Tour a ženského okruhu WTA Tour. Konal se na dvorcích s tvrdým povrchem Plexicushion v areálu ASB Tennis Centre. Probíhal mezi 2. až 14. lednem 2017 v největším novozélandském městě Aucklandu jako čtyřicátý první ročník mužské části turnaje a třicátý druhý ročník ženské poloviny.\n\nMužská polovina se řadila do kategorie ATP World Tour 250 a její dotace činí 508 360 amerických dolarů. Ženská část s rozpočtem 250 000 dolarů byla součástí kategorie WTA International Tournaments. Nejvýše nasazeným tenistou ve dvouhře se stal devatenáctý hráč světa John Isner ze Spojených států poté, co se obhájce trofeje Roberto Bautista Agut odhlásil pro gastroenteritidu. Mezi ženami v roli jedničky hrála druhá žena žebříčku Serena Williamsová ze Spojených států a dvojkou se stala její sestra Venus Williamsová. Jako poslední přímá účastnice do dvouhry nastoupila 90. česká hráčka žebříčku Denisa Allertová a mezi muži tuto roli plnil 71. argentinský tenista klasifikace Horacio Zeballos, kterého na úvod vyřadil Jiří Veselý.\n\nDruhý titul z dvouhry ATP Tour vybojoval Američan Jack Sock. Premiérovou trofej na okruhu WTA Tour si připsala americká tenistka Lauren Davisová. První společné vítězství v mužském deblu zaznamenal polsko-pákistánský pár Marcin Matkowski a Ajsám Kúreší. V ženské čtyřhře si pátý společní triumf připsala nizozemsko-švédská dvojice Kiki Bertensová a Johanna Larssonová.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\nNásledující páry obdržely divokou kartu do hlavní soutěže:\n\n\n\n\n"}
{"id": "1255685", "url": "https://cs.wikipedia.org/wiki?curid=1255685", "title": "ASB Classic 2017 – ženská dvouhra", "text": "ASB Classic 2017 – ženská dvouhra\n\nŽenská dvouhra ASB Classic 2017 probíhala v první polovině ledna 2017, v rámci úvodního týdnu sezóny. Do singlové soutěže aucklandského tenisového turnaje nastoupilo třicet dva hráček. Obhájkyní titulu byla americká tenistka Sloane Stephensová, která se před zahájením odhlásila.\n\nVítězkou se stala nenasazená 23letá Američanka Lauren Davisová, jež ve finále zdolala turnajovou osmičku Anu Konjuhovou z Chorvatska po dvousetovém průběhu 6–3 a 6–1. V probíhající sezóně si připsala premiérové turnajové vítězství, které zároveň představovalo první singlový titul na okruhu WTA Tour. \n\nPři slavnostním ceremoniálu pak vítězka uvedla: „\"Loni jsem prohrála ve finále dvakrát, což bylo frustrující. Naplnilo se do třetice všeho dobrého a má to své kouzlo. Je to nepopsatelný a neskutečně nádherný pocit\".“ Poražená Chorvatka pochválila soupeřku: „\"Samozřejmě jsem zklamaná, že jsem ve finále prohrála, ale myslím, že to pro mě není špatný začátek roku. Lauren dnes odvedla skvělou práci, hrála neuvěřitelně a skoro každý úder trfeila do kurtu.\n"}
{"id": "1255686", "url": "https://cs.wikipedia.org/wiki?curid=1255686", "title": "Roman Leitner", "text": "Roman Leitner\n\nRoman Leitner (* 23. září 1976) je bývalý český fotbalista, obránce.\n\nV české lize hrál za FC Slovan Liberec. Nastoupil ve 2 ligových utkáních. V nižších soutěžích hrál za FK Mladá Boleslav, SK Spolana Neratovice, PFC Český Dub, FK Varnsdorf, FK Admira Praha a FK Arsenal Česká Lípa.\n\n\n"}
{"id": "1255689", "url": "https://cs.wikipedia.org/wiki?curid=1255689", "title": "Shenzhen Open 2017 – ženská dvouhra", "text": "Shenzhen Open 2017 – ženská dvouhra\n\nŽenská dvouhra Shenzhen Open 2017 probíhala v první polovině ledna 2017, jakožto událost úvodního týdne sezóny. Do singlové soutěže šenčenského tenisového turnaje nastoupilo třicet dva hráček. Obhájkyní titulu byla světová trojka Agnieszka Radwańská z Polska, kterou ve čtvrtfinále vyřadila Američanka Alison Riskeová, když jí v rozhodující sadě uštědřila „kanára“.\n\nVítězkou se stala nenasazená 20letá Češka Kateřina Siniaková, jež ve finále zdolala americkou turnajovou osmičku Alison Riskeovou po dvousetovém průběhu 6–3 a 6–4. Připsala si tak premiérové turnajové vítězství z dvouhry okruhu WTA Tour a třetí celkově. Bodový zisk znamenal postup na kariérní žebříčkové maximum, když se 9. ledna 2016 posunula z 52. na 37. místo. Za výhru získala odměnu 163 tisíc dolarů.\n\nSiniaková během turnaje poprvé v kariéře porazila dvě hráčky elitní světové desítky, ve druhém kole čtvrtou ženu klasifikace Simonu Halepovou a v semifinále desátou Johannu Kontaovou \n"}
{"id": "1255693", "url": "https://cs.wikipedia.org/wiki?curid=1255693", "title": "Brisbane International 2017 – ženská dvouhra", "text": "Brisbane International 2017 – ženská dvouhra\n\nŽenská dvouhra Brisbane International 2017 probíhala v první polovině ledna 2017, jakožto úvodní událost kategorie Premier v sezóně. Do singlové soutěže brisbanského tenisového turnaje nastoupilo třicet hráček. Obhájkyní titulu byla běloruská tenistka Viktoria Azarenková, která do turnaje nezasáhla pro mateřskou dovolenou.\n\nVítězkou se stala třetí nasazená 24letá Češka Karolína Plíšková, jež ve finále zdolala Francouzku Alizé Cornetovou po dvousetovém průběhu 6–0 a 6–3. V probíhající sezóně si připsala premiérové turnajové vítězství, které představovalo sedmý singlový titul na okruhu WTA Tour. Jednalo se o její první start pod trenérským vedením Davida Kotyzy. V následném vydání žebříčku WTA z 9. ledna 2017 se vrátila na kariérní maximum, když figurovala na 5. místě. \nDvě nejvýše nasazené hráčky obdržely volný los do druhého kola.\n"}
{"id": "1255697", "url": "https://cs.wikipedia.org/wiki?curid=1255697", "title": "Bartoloměj Josef Kulhavý", "text": "Bartoloměj Josef Kulhavý\n\nBartoloměj Josef Kulhavý, OP (6. března 1921 v Litomyšli – 30. prosince 2016 v Olomouci) byl český katolický duchovní, dominikán a vysokoškolský učitel.\n\nVystudoval gymnázium ve Vysokém Mýtě. Po maturitě zahájil roku 1941 studia v diecézním kněžském semináři v Hradci Králové, odkud byl v říjnu 1942 odveden na nucené práce do Říše. Po válce vstoupil 6. října 1945 vstoupil do dominikánského řádu a dokončil v Olomouci teologická studia. Na kněze byl vysvěcen 5. července 1949. Po zrušení klášterů v rámci Akce K v dubnu 1950 byl internován v Broumově, od září 1950 do prosince 1953 byl u Pomocných technických praporů. Pracoval pak jako dělník (do roku 1960 v Karose ve Vysokém Mýtě. Poté pracoval do roku 1968 ve vývojové dílně zemědělských strojů v Nových Hradech) a po pracovní době bez nároku na odměnu opravoval kostely.\n\nV roce 1968 směl nastoupit do farní duchovní správy. Působil ve Knířově, Vraclavi, Vysokém Mýtě, Chocni, Běstovicích a Zámrsku. Od roku 1989 byl jeden rok kaplanem kláštera sester dominikánek v Kadani a poté žil v komunitě bratří dominikánů v Ústí nad Labem. Zde přednášel na Univerzitě Jana Evangelisty Purkyně. Od roku 2001 působil v Uherském Brodě a od roku 2014 v Olomouci, kde o dva roky později, 30. prosince 2016, zemřel.\n\nPoslední rozloučení s Bartolomějem Josefem Kulhavým proběhlo v olomouckém dominikánském kostele Neposkvrněného početí Panny Marie. Ostatky byly uloženy do řádového hrobu.\n\n"}
{"id": "1255698", "url": "https://cs.wikipedia.org/wiki?curid=1255698", "title": "Brisbane International 2017 – mužská dvouhra", "text": "Brisbane International 2017 – mužská dvouhra\n\nMužská dvouhra Brisbane International 2017 probíhala v první polovině ledna 2017. Do singlové soutěže brisbanského tenisového turnaje nastoupilo dvacet osm hráčů. Obhájcem titulu byl kanadský tenista a světová trojka Milos Raonic, kterého v semifinále vyřadil Grigor Dimitrov z Bulharska.\n\nVítězem se stal sedmý nasazený Grigor Dimitrov, jenž ve finále zdolal japonskou turnajovou trojku Keie Nišikoriho po třísetovém průběhu 6–2, 2–6 a 6–3. V probíhající sezóně si tak připsal premiérové turnajové vítězství, které představovalo pátý singlový titul okruhu ATP Tour, na nějž čekal téměř tři roky. V průběhu turnaje vyřadil tři hráče elitní světové desítky. Nišikoriho zdolal poprvé v kariéře, čímž snížil pasivní bilanci vzájemných zápasů na 1:4. Ukončil také šňůru čtyř proher ve finále.\nČtyři nejvýše nasazení hráči obdrželi volný los do druhého kola.\n"}
{"id": "1255699", "url": "https://cs.wikipedia.org/wiki?curid=1255699", "title": "Krasov (Vidnava)", "text": "Krasov (Vidnava)\n\nKrasov (dříve \"Šubrtova Kraš\", polsky \"Krasów\", německy \"Schubertskrosse\") je vesnice, dnes součást města Vidnava v okrese Jeseník.\n\nKrasov patří mezi řadu menších vesnic vzniklých z původní jedné vsi Kraše. Prvně se jako Šubrtova Kraš zmiňuje v listině pro vidnavské fojtství z roku 1291. Patřila většinou přímo k panství vratislavského biskupa spravovanému z Vidnavy. Roku 1506 ji biskup Jan IV. Turzo postoupil Hanušovi von Nimptsch. Při dělení Slezska roku 1742 připadla tehdejší Šubrtova Kraš, společně s územím severovýchodně od Vidnavy, Prusku. Roku 1933 měla vesnice 133 obyvatel, v roce 1939 123 obyvatel. Po druhé světové válce se ocitla v Polsku a získala polské jméno Krasów. V rámci úprav hranice s Polskem, jež nabyly účinnosti 14. února 1959 na základě zákona č. 62/1958 Sb. „o konečném vytyčení státních hranic s Polskou lidovou republikou“, byla osada, nacházející se prakticky na hranici a v těsné blízkosti Vidnavy, společně s okolím předána Československu a získala přitom český název Krasov. V té době se zde nacházelo 17 převážně zemědělských staveb včetně hostince. Většina obyvatel odešla, ale 6 rodin se rozhodlo zůstat. Kompenzací na tomto úseku hranic byla dosud československá osada Skřivánkov u Zlatých Hor, která naopak připadla Polsku.\n\nKrasov se stal součástí Vidnavy a v následujících letech byl s ní stavebně propojen. Po administrativní stránce zcela zanikl, zůstalo místní jméno čtvrti a také název ulice, která do roku 1959 tvořila státní hranici.\n"}
{"id": "1255700", "url": "https://cs.wikipedia.org/wiki?curid=1255700", "title": "Farní sbor Českobratrské církve evangelické v Lozicích", "text": "Farní sbor Českobratrské církve evangelické v Lozicích\n\nFarní sbor Českobratrské církve evangelické v Lozicích je sborem Českobratrské církve evangelické v Lozicích. Sbor spadá pod Chrudimský seniorát.\n\nSbor byl založen roku 1783 jako reformovaný.\n\nKazatellkou sboru je Rut Kučerová, kurátorem sboru Blahoslav Tefr.\n\n\n"}
{"id": "1255702", "url": "https://cs.wikipedia.org/wiki?curid=1255702", "title": "Brisbane International 2017 – mužská čtyřhra", "text": "Brisbane International 2017 – mužská čtyřhra\n\nMužská čtyřhra Brisbane International 2017 probíhala v první polovině ledna 2017. Do deblové soutěže brisbanského tenisového turnaje nastoupilo šestnáct dvojic. Obhájcem titulu byl druhý nasazený finsko-australský pár Henri Kontinen a John Peers, jehož členové v úvodním kole prohráli s dvojicí tvořenou singlisty z první světové desítky, Keiem Nišikorim a Dominicem Thiemem.\n\nVítězem se stal nenasazený australský pár Thanasi Kokkinakis a Jordan Thompson, který ve finále zdolal lucembusko-americkou dvojici Gilles Müller a Sam Querrey výsledkem 7–6 a 6–4. Oba šampioni, startující na divokou kartu, si do žebříčku ATP připsali 250 bodů a získali první trofej na okruhu ATP Tour, když v této úrovni tenisu odehráli premiérové finále kariéry. Kokkinakis se vrátil na profesionální túru po 15měsíční přestávce způsobené poraněním ramene, které měl operované. \n\n"}
{"id": "1255703", "url": "https://cs.wikipedia.org/wiki?curid=1255703", "title": "Seznam medailistů na mistrovství Československa a Česka mužů a žen v hodu kladivem", "text": "Seznam medailistů na mistrovství Československa a Česka mužů a žen v hodu kladivem\n"}
{"id": "1255711", "url": "https://cs.wikipedia.org/wiki?curid=1255711", "title": "Skřivánkov", "text": "Skřivánkov\n\nSkřivánkov (polsky \"Skowronków\", německy \"Lerchenfeld\") je vesnice, součást gminy Hlucholazy v Polsku.\n\nVesnice byla založena roku 1786 a od počátku byla součástí českých zemí, resp. Rakouského Slezska. Spravována byla jako část Zlatých Hor. V 19. století byla ve Skřivánkově postavena kaple.\n\nRoku 1959 byly provedeny úpravy československo-polské státní hranice, která byla v některých lokalitách napřímena. Skřivánkov, který ležel v úzkém výběžku do polského území, byl předán Polsku, naopak Československo získalo území u Vidnavy s osadou Krasov. Skřivánkov tehdy obdržel polské jméno Skowronków a byl začleněn gminy Hlucholazy, jejíž sídlo, město Hlucholazy, se nachází poblíž.\n"}
{"id": "1255715", "url": "https://cs.wikipedia.org/wiki?curid=1255715", "title": "Vladimir Kiškun", "text": "Vladimir Kiškun\n\nVladimir Kiškun ( ; * 5. listopadu 1951) je bývalý sovětský atlet ruské národnosti, mistr Evropy ve skoku o tyči z roku 1974.\n\nVítězství v soutěži tyčkařů na evropském šampionátu v Římě v roce 1974 bylo největším úspěchem jeho sportovní kariéry. Na olympiádě v Montrealu v roce 1976 skončil třináctý. Osobní rekord – 555 cm – vytvořil 28. července 1977 v Moskvě.\n\n"}
{"id": "1255716", "url": "https://cs.wikipedia.org/wiki?curid=1255716", "title": "Roverské skály", "text": "Roverské skály\n\nRoverské skály jsou pískovcová skalní oblast v jižní části okresu Česká Lípa v Libereckém kraji. Jako evropský významná lokalita bylo toto území o rozloze 1688,5811 ha vyhlášeno nařízením vlády České republiky č. 208/2012 Sb. ze dne 25. 4. 2012. Území je pod správou regionálního pracoviště Agentury ochrany přírody a krajiny ČR - Správy Chráněné krajinné oblasti Kokořínsko - Máchův kraj.\n\nEvropsky významná lokalita leží na území Polomených hor, přináležejících do geomorfologického podcelku Dokeská pahorkatina, jednoho ze dvou podcelků geomorfologického celku Ralská pahorkatina.\n\nVymezené území se rozkládá mezi Bliževedly na severozápadě a Dubou na jihovýchodě a dalšími sídly, které jsou administrativními součástmi uvedené obce a města. Konkrétně se jedná o katastrální území Domašice, Dřevčice, Heřmánky, Hvězda pod Vlhoštěm, Lhota u Dřevčic, Pavličky, Skalka u Blíževedel, Tuhaň, Tuhanec a Zátyní.\n\nNejvětší část území tvoří křídové sedimenty – pískovce jizerského souvrství (střední a zčásti svrchní turon). Charakterem těchto křídových hornin byl ovlivněn erozně - denudační reliéf Roverských skal se stupňovitou strukturou a hustou sítí kaňonovitých údolí v oblasti bez trvalých vodních toků.\n\nÚzemí EVL Roverské skály leží v Chráněné krajinné oblasti Kokořínsko - Máchův kraj. Součástí lokality je několik maloplošných chráněných území - přírodní rezervace Kostelecké bory a přírodní památky Husa, Martinské stěny a Stříbrný vrch. S lokalitou bezprostředně sousedí území přírodní rezervace Vlhošť.\n\nVíce než tři čtvrtiny plochy (75,93%) EVL Roverské skály pokrývají subkontinentální borové doubravy. V některých extrémnějších polohách, jako jsou okraje skal a vrcholové skalní plošiny, se vyskytují i reliktní bory. Cca 7,5 % plochy pokrývají lesní kultury s nepůvodními jehličnatými dřevinami (smrkové porosty v hlubších údolích). Místy se částečně zachovaly acidofilní bučiny. V podrostu převažuje borůvka černá, brusinka obecná, vřes obecný a metlička křivolaká. Pokud jde o skalní vegetaci, převládají zde mechorosty a také kapraďorosty.\n\nHlavním předmětem ochrany je vláskatec tajemný (\"Trichomanes speciosum\"), západoevropský endemický a kriticky ohrožený druh kapradiny. Jedná se o druh, zapsaný v červené knize IUCN a chráněný Bernskou úmluvou. Jeho výskyt na území České republiky je původní. V Roverských skalách lze tuto vzácnou kapradinu, která se rozmnožuje pouze vegetativně, nalézt v prohlubních voštin, jeskyní, skalních štěrbin a převisů v místech, kam nedopadá sluneční záření a kde je dostatečná vlhkost. V těchto skalních dutinách v oblasti Roverských skal tvoří vláskatec tajemný početné kolonie. \n\nRomantická krajina Roverských skal neboli slangově \"Roverek\" již po mnoho desítek let přitahovala pozornost příznivců specifického českého fenoménu – trampingu. Existuje dokonce samostatná trampská osada \"Roverští patrioti\", jejíž členové, pocházející z různých míst celé ČR, se v této oblasti nejen setkávají, ale také pravidelně organizují brigády, zaměřené na úklid odpadků, údržbu cest, čištění studánek i výsadbu stromů. \"Roverští patrioti\" například v roce 2015 vysázeli podél úseku Staré Husí cesty mezi Dřevčicemi a Martinskými stěnami alej, reprezentující staré regionální odrůdy ovocných stromů. Alej tvoří celkem 63 stromů. Tato alej zvítězila v celostátní soutěži Alej roku v konkurenci 61 přihlášených stromořadí a byla vyhlášena Alejí roku 2017.\n\nNa území Roverských skal a sousedního Vlhoště dokonce i v době normalizace, kdy bylo každé vybočení ze systému přísně sledováno, existovaly trampské kempy. (Z přelomu 60. a 70. let 20. století pravděpodobně pochází i pojmenování \"Roverské hory\", kdy tuto oblast navštěvovali členové krátkodobě obnoveného a po roce 1970 opět zrušeného Junáka a členové oddílů starších skautů - roverů). Tito skauti, jejich nástupci i další příznivci trampingu nepřestali uvedenou oblast navštěvovat ani později. Mezi taková známá trampská místa patří například Tisícový kámen (\"Tisícák\") či sousední převis \"Krápník\" a další místa.\n\n"}
{"id": "1255723", "url": "https://cs.wikipedia.org/wiki?curid=1255723", "title": "Pentti Nikula", "text": "Pentti Nikula\n\nPentti Nikula (3. února 1939) je bývalý finský atlet, mistr Evropy ve skoku o tyči z roku 1962.\n\nVítězství v soutěži tyčkařů na evropském šampionátu v Bělehradě v roce 1962 bylo největším úspěchem jeho sportovní kariéry. V této sezóně rovněž vytvořil nový světový rekord výkonem 494 cm. Na olympiádě v Tokiu v roce 1964 skončil sedmý. Celkem šestkrát vylepšil finský rekord ve skoku o tyči a jako první v zemi zdolal laťku ve výšce pěti metrů. \n\n"}
{"id": "1255732", "url": "https://cs.wikipedia.org/wiki?curid=1255732", "title": "Jaromír Císař (advokát)", "text": "Jaromír Císař (advokát)\n\nJUDr. Jaromír Císař je český advokát, insolvenční správce a rozhodce. Je společníkem advokátní kanceláře CÍSAŘ, ČEŠKA, SMUTNÝ, s.r.o. Vedle praktických právních otázek, zejména z oblasti obchodního a insolvenčního práva, se věnuje právním dějinám a rovněž ústavnímu právu. Přednáší na Právnické fakultě UK v Praze a pravidelně publikuje odborné texty. Působí ve správní radě nadačního fondu Bohemian Heritage Fund.\n\nPo ukončení studií na Právnické fakultě Univerzity Karlovy v Praze působil jako odborný asistent na katedře právních dějin pražské právnické fakulty, na začátku devadesátých let absolvoval studijní stáž na pařížské Sorbonně.\n\nOd roku 1993 se věnuje advokacii, kdy se svými společníky prof. JUDr. Zdeňkem Češkou, CSc. a JUDr. Pavlem Smutným založili vlastní advokátní kancelář CÍSAŘ, ČEŠKA, SMUTNÝ, s.r.o. Kancelář se vedle komplexního poradenství věnuje také otázkám spojeným se společenskou odpovědností a patří k lídrům tohoto tématu. Opakovaně byla oceněna titulem Právnická firma roku v oblasti pro bono a společenské odpovědnosti.\nV současné době působí Jaromír Císař mimo jiné jako ohlášený společník insolvenční správy či rozhodce Rozhodčího soudu při Hospodářské komoře ČR a Agrární komoře ČR v Praze. Rovněž přednáší dějiny práva na Právnické fakultě Univerzity Karlovy v Praze. Jaromír Císař je autorem řady odborných publikací, článků, právnických učebnic. Pravidelně také přednáší na odborných konferencích.\n\nV roce 2009 se podílel na založení fondu Bohemian Heritage Fund, který slouží pro podporu českého kulturního dědictví.\n\nZastupování společnosti ČEPRO a její obrana proti útokům Radovana Krejčíře a jeho snahám o vytažení co nejvíce peněz ze státní společnosti.\nSpor o vracení bankovních poplatků, kdy kancelář zastupovala jednu velkou banku a podařilo se přesvědčit veřejnost, že něco takového není možné a ani správné.\nZastupování Českých drah při převodu železničních stanic na Správu železniční dopravní cesty. Práce kanceláře na transakci v hodnotě 3,25 miliardy korun významně přispěla k dokončení transformace české železnice a vytvoření konkurenčního prostředí na drahách.\n\nKolektiv autorů. Dějiny evropského kontinentálního práva. Vyd. 3. V Praze: Nakladatelství Leges, 2010. 808 str. ISBN 978-80-87212-54-7\nKolektiv autorů. Právnický stav a právnické profese v minulosti. V Praze: Wolters Kluwer, 2016. 280 str. ISBN 978-80-7552-030-2\n\n"}
{"id": "1255735", "url": "https://cs.wikipedia.org/wiki?curid=1255735", "title": "Mikuláš Sviták z Landštejna na Krašově", "text": "Mikuláš Sviták z Landštejna na Krašově\n\nMikuláš Sviták z Landštejna na Krašově (okolo 1500 – 1541) byl český šlechtic, syn Jana Svitáka z Landštejna a vnuk Mikuláše Svitáčka z Landštejna. Patřil k vedlejší rodové větvi pánů z Landštejna, tzv. Svitákům. \n\nV roce 1529 kupuje Mikuláš Sviták od poručníků nezletilého Jetřicha Bezdružického ml. z Kolovrat krašovské panství za 3250 kop, součástí je městečko Kozojedy, vsi Milíčov, Březsko, Rakolusky, Bohy, Třímany, Borek, díl Hlinců a tři mlýny.\n\nDědí po něm Vilém Sviták st. z Landštejna.\n\n"}
{"id": "1255738", "url": "https://cs.wikipedia.org/wiki?curid=1255738", "title": "Kaple Navštívení Panny Marie (Hořany)", "text": "Kaple Navštívení Panny Marie (Hořany)\n\nKaple Navštívení Panny Marie v Hořanech je drobná sakrální stavba uprostřed obce. Duchovní správou spadá do Římskokatolické farnosti Opočno.\n\nKaple pochází z 19. století a jistě v místě stála již před rokem 1836, kdy je o ní první zmínka. Jedná se o pseudorománskou obdélnou sakrální stavbu s polokruhovým závěrem. Uvnitř je segmentový triumfální oblouk a dřevěná kruchta. Prostor je kryt rovným stropem. V roce 1855 byla kaple prohlášena za veřejnou a tudíž v ní mohly být slouženy příležitostně i mše svaté.\n\nKaple byla v roce 1836 vybavena jen skromně. V kapli se na oltáři nacházel obraz (olej na plátně) \"Navštívení Panny Marie\". Dobový soupis uvádí, že kaple byla postavena obcí Hořany a na její údržbu existoval zvláštní fond, jehož prostředky jsou uloženy při správě novohradského panství“. V roce 1841 má kaple již věžičku, která byla kryta šindelem, zbytek stavby taškami. Uvnitř je kaple sklenutá. Podle inventáře z roku 1841 si kněz musel s sebou k celebrování mše svaté přinést takřka všechno. V kapli byl v roce 1841 dřevěný oltář Navštívení Panny Marie s obrazem téhož námětu v podobě „Brustbild“ (jedná se o německý kunsthistorický pojem značící polopostavu, resp. obraz zachycující pouze horní část postavy). Dále se zde nacházel malý krucifix, dřevěný svícen, 14 obrazů křížové cesty, velký krucifix na boční zdi, 12 menších obrazů různých svatých, dvě tyče k praporu, jedna z toho z praporem zobrazujícím sv. Jana a Pavla a Navštívení Panny Marie, dvě modlitební lavice, liturgická roucha na oltář. Soupis farnosti Opočno 1856 upřesňuje tuto zprávu slovy: „Na návsi v Hořanech se nachází kamenná kaple s dřevěnými dveřmi, novou věžičkou opatřenou zvonem, v níž se nachází obraz (olej na plátně) představující Navštívení Panny Marie (\"Gruß Mariae Heimsuchung\"), vedle toho další náboženské obrazy; kaple byla v roce 1855 rozhodnutím litoměřického biskupského ordinariátu prohlášena za veřejnou i s příslušnou mešní licencí; kaple byla zřízena nákladem hořanské obce neznámo kdy; k udržování kaple existuje fond.“\n"}
{"id": "1255742", "url": "https://cs.wikipedia.org/wiki?curid=1255742", "title": "Eeles Landström", "text": "Eeles Landström\n\nEeles Landström(3. ledna 1932) je bývalý finský atlet, mistr Evropy ve skoku o tyči z let 1954 a 1958.\n\nCelkem třikrát se zúčastnil olympijských her. V roce 1952 skončil čtrnáctý v desetiboji, v roce 1956 obsadil v soutěži tyčkařů sedmé místo a o čtyři roky později v Římě získal ve finále skoku o tyči bronzovou medaili. Dvakrát se v této disciplíně stal mistrem Evropy – v letech 1954 a 1958. Třináctkrát zlepšil finský rekord ve skoku o tyči, nejlépe na 457 cm v roce 1958.\n\nPo skončení sportovní kariéry byl mj. pět let (1966-1971) poslancem finského parlamentu, byl rovněž zástupcem Finska v Evropské vysílací unii\n\n"}
{"id": "1255748", "url": "https://cs.wikipedia.org/wiki?curid=1255748", "title": "Akvizice dokumentů", "text": "Akvizice dokumentů\n\nAkvizice dokumentů je činnost knihovny pro doplňování knihovního fondu. Doplňované dokumenty jsou vybírány podle profilu fondu knihovny, požadavků čtenářů a financí knihovny. \n\n\"Akvizice individuální\" – potřeba akvizičního pracovníka přímo v knihovně, který zná tematické složení fondu a potřeby čtenářů dané knihovny\n\n\"Akvizice ústřední\" – u institucí, které jsou složeny z několika částí. Výhodami jsou množstevní slevy nebo šetření pracovní síly (netřeba mít akvizičního pracovníka na každé pobočce). Nevýhodou může být nedostatečný počet publikací (danou publikaci nemají všechny pobočky, proto se objedná z jiné pobočky, kde následně chybí)\n\n\"Akvizice kooperativní\" – spolupráce dvou a více knihoven, výhodné pro ušetření finančních prostředků a prostor (dokumenty jsou rozděleny mezi institucemi)\n\n\"Akvizice předběžná/počáteční\" – probíhá při zakládání instituce\n\n\"Akvizice průběžná\" - v pravidelných časových intervalech doplňujeme fond\n\n\"Akvizice zpětná/retrospektivní\" – snaha o získání dokumentů, které již vyšly. Důvod pro zpětnou akvizici může být například zničený nebo ztracený dokument, jeho cenové zlevnění nebo požadavek o získání do fondu od čtenáře\n\nnejčastější způsob akvizice. Nevýhodou je častý nedostatek financí. Nákup je možno provést:\n\nskutečnost, kdy knihovně publikaci právnická či fyzická osoba věnuje. Knihovna může dar do fondu přijmout nebo odmítnout. Často se tímto způsobem získává do fondu firemní literatura.\n\nvýměna publikací mezi institucemi, kdy vyměněné publikace mají podobnou cenovou a významovou hodnotu.\nVětší instituce mají výměnný fond. Vyměňovány bývají publikace, které nejsou běžně na trhu dostupné a publikace vydané danou institucí. Nesmí se vyměňovat publikace muzejní povahy, archiválie či kulturní památky. \n\npovinnost daná ze zákona č. 37/1995 Sb. o neperiodických publikacích a dle vyhlášky č. 156/2003 Sb. Pro povinný výtisk periodické produkce platí zákon č.46/2000 Sb. \nPovinný výtisk jako zdroj akvizice fondu slouží pouze státem určeným institucím. Povinný výtisk nemůže být z fondu vyřazen. \nPovinný výtisk má funkci hlavně bibliografickou (bibliografické soupisy) a konzervační (konzervační fond). \nPovinný výtisk elektronických dokumentů nebyl prozatím zákonně vyřešen.\n\n\"dokumenty\" – dezideráty (eventuálně elektronické báze dat deziderát), evidence objednávek, evidence faktur, přírůstkový seznam \n\n\"zaměstnanci\" – akviziční pracovníci\n\n\"zařízení\" – kartotéky, manipulační stoly, razítka, počítače, knihovní software, internet\n\núkolem akvizičního pracovníka je zajištění a stanovení optimální struktury a obsahu fondu.\nMetodická hlediska pro určování profilu knihovny:\n\nje nezbytností sledovat literární rubriky, nabídky knihkupců nebo požadavky čtenářů, aby měl akviziční pracovník přehled o možnostech doplnění knihovního fondu. Součástí je i Kartotéka deziderat - knihovní kartotéka nebo databáze obsahující dokumenty, kterými má být knihovní fond doplněn s ohledem na potřeby čtenářů a profil fondu. Týká se to pouze dokumentů, které můžeme nějakým způsobem získat. Pokud jsme daný dokument již doplnili do fondu, musí se z evidence vyškrtnout (vymazat).\n\nKaždou objednávku je třeba zaevidovat, abychom předešli duplicitě. Objednávku evidujeme buďto ručně v sešitě nebo v akvizičním softwaru knihovního systému, kde zároveň vytváříme objednávku. Objednávka obsahuje adresu dodavatele, jasnou specifikaci objednaných dokumentů a počet kusů. V akvizičním modulu knihovního systému si doplní automaticky adresu dodání a kontaktní údaje odpovědné osoby. Pokud není objednávka dodána včas či není knihovna do měsíce od objednání informována o stavu zaslané objednávky, musí být objednávka urgována. AKS zasílá urgenci automaticky. Následuje dodávka dokumentů, která je přijímána na základě verifikace. Při verifikaci se ověří správnost dodávky pomocí průvodního dokladu (dodacího listu, faktury), je zkontrolován stav dokumentů, a zda cena odpovídá faktuře. Pokud jsou nějaké nesrovnalosti, přistupuje se k reklamaci. Vyřízená objednávka je vyřazena z evidence objednávek. Dodané dokumenty jsou orazítkovány na důkaz vlastnictví dané knihovny – adjustace.\nAkviziční knihovník zkontroluje objednávku na faktuře a přidělí dokumentům přírůstková čísla. Poté potvrdí na faktuře dodávku a předá fakturu k proplacení účetnímu oddělení. Kopie faktury je uložena v dokumentech knihovny. \nNeperiodické dokumenty jsou zapsány do přírůstkového seznamu, periodické dokumenty do Pomocné evidence periodik. Přírůstkové číslo je jedinečné, nelze přidělit dvakrát. AKS toto číslo generuje automaticky. \nPoté jsou dokumenty opatřeny signaturou. Signatura je znak, který stanoví místo uložení jednotky v knihovním fondů. Signatura je přenosná a v případě vyřazení dokumentu z fondu ji můžeme znovu přidělit. V případě AKS není nutné mít papírový přírůstkový seznam, protože signaturu přidělí systém. V menších knihovnách je momentálně dost časté mít jak papírový, tak elektronický přírůstkový seznam. \n\nPo dokončení akvizičního procesu dokument pokračuje k bibliografickému zpracování a následnému zařazení do fondu, kde je k dispozici čtenářům. \n\nDo elektronických informačních zdrojů se řadí jak elektronické knihy, tak informační databáze. Elektronické knihy je možno získat nákupem nebo předplatným, a to buď jako kolekci nebo jednotlivé dokumenty. V některých knihovnách je akvizice EIZ založena na čtenářích, kteří předloží své návrhy na EIZ, o které by oni sami měli zájem (Patron Driven Acquistion PDA). \nPředplatné znamená dočasné získání licence, na jejímž základě je umožněno zpřístupnění elektronického zdroje pro čtenáře knihovny. \nNákup EIZ je provozován zejména konsorciální formou a to z důvodu velmi vysoké finanční náročnosti. Konsorcium je utvořeno z několika institucí, které by měli o určitý informační zdroj zájem. Členové určí vedoucí instituci konsorcia a ta vyjednává o podmínkách a hlavně o nejnižší ceně pro celou konsorciální skupinu. Členské instituce tímto společným financováním mají možnost získat EIZ, které by pro ně jinak byly nedostupné. K nákupu EIZ je využíváno jak vlastních financí, tak grantových prostředků. \nNákupem je možno získat přístup k EIZ, který může být jednorázový (EIZ na různých typech nosiče), časově omezený (zejména databáze) nebo dle využití (stanovený počet výpůjček e-knihy).\n\nProjekt se záměrem vytvořit národní centrum pro pořizování, správu a využívání elektronických informačních zdrojů (časopisů, knih, databází, aj.). Centrum má vyjednávat nákup a zpřístupnění elektronických informačních zdrojů pro grantovou oblast VaV. CzechELib bude také tyto zdroje spravovat, do roku 2022 spolufinancovat a povede statistiku využití těchto zdrojů. Projekt je financován z grantu Ministerstva školství, mládeže a tělovýchovy ČR. Řešitelem je Národní technická knihovna společně se zástupci veřejných vysokých škol, Akademie věd ČR dalšími knihovnami, které jsou budoucími uživateli CzechELib. Projekt byl spuštěn v roce 2017.\n\nhttps://www.czechelib.cz/\n"}
{"id": "1255762", "url": "https://cs.wikipedia.org/wiki?curid=1255762", "title": "Seznam dílů seriálu Ohnivý kuře", "text": "Seznam dílů seriálu Ohnivý kuře\n\nToto je seznam dílů seriálu \"Ohnivý kuře\". \"Ohnivý kuře\" je český televizní seriál vysílaný na stanici Prima od 5. března 2016. Za seriálem stojí Lucie Paulová a Jonáš Paul. Hlavními hrdiny jsou dva kuchaři a nejlepší kamarádi Michal „Mike“ Beneš (Jakub Prachař) a Jan „Burák“ Bureš (Jan Dolanský), již právě vyšli z vězení s jedinou myšlenkou — otevřít si svůj vysněný steak house.\n\n<onlyinclude></onlyinclude>\n"}
{"id": "1255764", "url": "https://cs.wikipedia.org/wiki?curid=1255764", "title": "Denisa Šubrtová", "text": "Denisa Šubrtová\n\nDenisa Šubrtová (* 21. května 1993 Jablonec nad Nisou) je česká herečka, zpěvačka a tanečnice.\n\nVystudovala Základní školu v Josefově dole a Gymnázium U Balvanu v Jablonci nad Nisou. Během těchto studií chodila do divadelního souboru DS J. K. Tyl Josefův Důl. Po maturitě, v roce 2012, nastoupila do 3. ročníku oboru Muzikálové herectví na Konzervatoř a Vyšší odbornou školu Jaroslava Ježka v Praze. Zde v roce 2016 úspěšně absolvovala. Spolu se spolužáky účinkovala v ročníkovém představení Chorus Line (2014-2015, režie: Denisa Nová), které se konalo v Divadle Broadway a v němž si zahrála roli Beatrice Bensonové.\n\nDenisa Šubrtová se sólovému zpěvu věnuje od dětství – od roku 2000 ho celkem 12 let studovala v ZUŠ v Jablonci nad Nisou. Zde byla také osm let členkou a sólistkou sboru Iuventus, gaude! a navštěvovala několik let taneční obor. Od roku 2016 v ZUŠ Jablonec nad Nisou sólový zpěv vyučuje. V ZUŠ Tanvald se učila hru na flétnu a saxofon. \n\nUž během studií na konzervatoři začala externě účinkovat v muzikálových inscenacích v Divadle J. K. Tyla v Plzni, kde hostuje do současnosti.\n\n\nV pražském divadle Semafor se na konci srpna a na začátku září roku 2016 odehrálo 12 exkluzivních představení tohoto muzikálu Raye Bradburyho a Steva Josephsona.\n\nPůvodní český muzikál, který napsala a nastudovala ZUŠ Jablonec nad Nisou ve spolupráci s Městským divadlem v Jablonci nad Nisou. Inscenace poté hostovala i v Divadle F. X. Šaldy v Liberci.\n\nOd prosince 2016 účinkuje s orchestrem Ladislava Bareše. V minulosti spolupracovala také s bigbandem Milana Svobody.\n\nV 5. ročníku konzervatoře, v roce 2015, uspořádala spolu se svými pěti spolužáky (Janem Fantou, Andreou Hauer, Richardem Pekárkem, Pavlem Klimendou a Martinem Holcem) koncert s názvem Děkujeme!, který se konal v pražském divadle Ponec. O rok později společně uspořádali pod názvem Já půjdu dál hned dva koncerty v divadle Royal. V roce 2017, konkrétně 17. června, se uskutečnil další galakoncert Já půjdu dál.\n"}
{"id": "1255773", "url": "https://cs.wikipedia.org/wiki?curid=1255773", "title": "Kulík nilský", "text": "Kulík nilský\n\nKulík nilský (\"Pluvianus aegyptius\", původně \"Charadrius aegyptius\"), dříve zvaný též běhulík pestrý, je malý dlouhokřídlý pták žijící na písčitých březích velkých řek v tropech subsaharské Afriky, přibližně v oblasti mezi Mauritánií, jihem Súdánu, Ugandou a Angolou. Z Egypta vymizel začátkem dvacátého století, nejspíš v souvislosti se stavbou Asuánské přehrady.\n\nTělo dospělého kulíka nilského dosahuje 19–21 cm. Má bílou hlavu s černým temenem, týlem a oblastí okolo očí. Záda má černá, hruď je bílá s černým pruhem. Na zbytku těla je shora modrošedý a zespoda oranžový. Nohy má modrošedé. Díky svému zbarvení je nezaměnitelný s jinými ptáky. Samečci se vzhledem neliší od samiček.\n\nTento obvykle velmi krotký pták se vyskytyuje po dvojicích nebo v malých skupinách v blízkosti vody. Živí se hmyzem. Ozývá se vysokým \"krrr-krrr-krrr\".\n\nKlade dvě až tři vejce a zahrabává je do teplého písku; teplotu reguluje dospělec sedící na vejcích svým namočeným břichem. Pokud hnízdo opouští, písek na vejcích urovná. Mláďata jsou pohyblivá hned po vylíhnutí, krátce potom se mohou sama krmit. Dospělci chladí mláďata stejně jako vejce; mláďata někdy pijí vodu přímo z mokrého peří dospělců. V případě ohrožení mohou dospělci zakrýt mláďata pískem.\n\nHérodotos, řecký spisovatel z 5. století př. n. l., uvádí, že pták zvaný \"trochilus\" létá do otevřených tlam krokodýlů a živí se rozkládajícím se masem uvíznutým mezi krokodýlími zuby. \"Trochilus\" bývá často ztotožňován právě s kulíkem nilským, v mnoha jazycích jeho jméno odkazuje na domnělou vazbu na krokodýly (německy \"Krokodilwächter\", rusky \"Крокодилов сторож\", portugalsky \"Ave-do-crocodilo\", maďarsky \"Krokodilmadár\" atd.), ačkoli popsaná symbióza s krokodýly nebyla spolehlivě zdokumentována u kulíka ani žádného jiného ptáka. (Často se jako „důkaz“ mylně uvádí fotografie, která je ve skutečnosti uměleckou digitální rekonstrukcí z dílny Warren Photographic, nebo videonahrávka, která vznikla jako počítačová animace pro thajskou reklamu na žvýkačku Dentyne.)\n\n"}
{"id": "1255774", "url": "https://cs.wikipedia.org/wiki?curid=1255774", "title": "Stadión Diega Armando Maradony", "text": "Stadión Diega Armando Maradony\n\nStadión Diega Armando Maradony () je fotbalový stadión v Buenos Aires v Argentině. Domácí zápasy zde hrají Argentinos Juniors, má kapacitu 24 000 sedících diváků.\n\nU příležitosti stého výročí založení klubu a po celkové rekonstrukci dostal stadion v roce\n2004 jméno na počest bývalého argentinského fotbalisty Diega Maradony, který zde v roce 1976 sehrál vůbec první profesionální zápas.\n"}
{"id": "1255775", "url": "https://cs.wikipedia.org/wiki?curid=1255775", "title": "Pamakrela temná", "text": "Pamakrela temná\n\nPamakrela temná (\"Lepidocybium flavobrunneum\") je ostnoploutvá ryba žijící v teplých mořích celého světa. Je známá také jako \"escolar\" nebo \"walu walu\"; v českých obchodech a restauracích se objevuje, stejně jako příbuzná pamakrela olejnatá, pod nesprávnými názvy \"modrohlav\" nebo \"máslová ryba\", které však patří rybám z čeledi pestrounovitých.\n\nJe dravá, živí se menšími rybami a korýši. Obývá otevřené moře v hloubce 200–900 metrů, v noci se vynořuje na hladinu. Díky štíhlému tělu proudnicovitého tvaru je rychlým plavcem. Bývá obvykle dlouhá okolo jednoho metru, rekordní úlovky měřily přes dva metry a vážily až 50 kilogramů. Tělo je zbarveno tmavě hnědě, v dospělosti až černě. Ryba má ostré zuby a prodlouženou spodní čelist, charakteristickým znakem je řada čtyř až šesti ostnitých výběžků před ocasní ploutví (na hřbetní i břišní straně).\n\nPamakrela temná není předmětem komerčního rybolovu, bývá však často vylovena zároveň s tuňáky. Její maso obsahuje ester zvaný \"gempylotoxin\", který zlepšuje vztlak a tvoří až čtvrtinu váhy ryby. Tato látka je pro člověka nestravitelná a její požití může způsobit prudké břišní křeče a olejovitý průjem (keriorrhea). V některých zemích (např. Japonsko nebo Itálie) je proto pamakrela temná řazena mezi zakázané potraviny. Česká legislativa prodej této ryby povoluje s podmínkou, že prodejce musí zákazníka informovat o zdravotních rizicích konzumace. Za bezpečnou denní dávku se považuje maximálně 150 gramů, doporučuje se také upravovat rybu bez tuku (dušením, grilováním) a vybírat kousky blíže ocasu, kde je obsah gempylotoxinu nižší.\n\n"}
{"id": "1255776", "url": "https://cs.wikipedia.org/wiki?curid=1255776", "title": "Graf filtrů", "text": "Graf filtrů\n\nGraf filtrů je orientovaný graf toku dat uvnitř multimediálního frameworku.\nUzly tohoto grafu jsou filtry (např. dekodér videa), hrany reprezentují spoje mezi nimi.\nFrameworky mohou tento graf fixní.\nTo je případ frameworku Video for Windows.\nTaková implementace ale použití frameworku velmi omezuje, protože aplikace jej mohou využít jen k předem daným úkonům.\nVe většině případů lze však tok dat (graf) uvnitř frameworku alespoň částečně ovlivnit.\nTřeba DirectShow nebo GStreamer umožňují klientské aplikaci postavit si graf téměř libovolně a poskládat tak jakoukoli aplikaci (přehrávač audia, rekomprese videozáznamu nebo zachytávaní síťového vysílání).\n\nFiltry v grafech lze rozdělit do tří skupin: zdroje datového toku, transformace a cílové filtry.\nTakové rozdělení lze nalézt u všech frameworků.\nJednotlivé filtry jsou propojeny přes vstupy/výstupy, které se v závislosti na frameworku nazývají např. pady nebo piny.\nFiltr může mít dle jeho určení žádný, jeden nebo více vstupů a výstupů.\nAby bylo možné dva filtry propojit, musejí se shodnout na typu datového toku.\nNelze např. napojit dekodér videa na vstup zvukové karty.\nNěkteré framewoky umějí formát dat v omezené míře konvertovat.\nLze tak automaticky provádět změnu vzorkovací frekvence u audia nebo formátu pixelu u videa.\nJiné frameworky (Video for Windows) však tohle neumožňují.\nV takovém případě je nutné, aby se navazující filtry na typu dat shodly, jinak se nespojí.\n"}
{"id": "1255784", "url": "https://cs.wikipedia.org/wiki?curid=1255784", "title": "Olympané", "text": "Olympané\n\nOlympané nebo olympští bohové nebo dvanáct olympských bohů či dvanáct olympanů (řecky Δωδεκάθεον, Dódekatheon) je název pro dvanáct nejvýznamnějších bohů v řecké mytologii. Jsou tak nazváni podle toho, že sídlí na hoře Olymp. Nejvyšší z těchto bohů je Zeus, pak tam mají své místo Poseidón, Héra, Démétér, Athéna, Artemis, Apollón, Hermés, Héfaistos, Arés, Afrodité a Hestiá. Vedle Dia to jsou tedy čtyři jeho sourozenci a sedm dětí. Héra je současně sestrou i manželkou Diovou. \n\nNepočítají se Hádés a jeho manželka Persefoné, kteří sídlí v podsvětí, Hébé, která je číšnicí, bohyně porodu Eileithýia, ani bohové s pozemskou matkou Heraklés a Dionýsos, i když byli přijati na Olymp. \n\nDvanáct nejvyšších bohů měli vedle Řeků také Etruskové a Římané, a tyto dvanáctky byly obvykle ztotožňovány.\n"}
{"id": "1255785", "url": "https://cs.wikipedia.org/wiki?curid=1255785", "title": "Kostel svatého Petra a Pavla (Vítkovice)", "text": "Kostel svatého Petra a Pavla (Vítkovice)\n\nKostel svatých apoštolů Petra a Pavla ve Vítkovicích je barokní římskokatolický farní kostel v malé horské obci Vítkovice v Krkonoších, v okrese Semily Libereckého kraje. Je chráněn jako kulturní památka České republiky.\n\nObec Vítkovice byla založena na konci 16. století a vlastní duchovní stavbu představovala nejprve hřbitovní kaple z roku 1699, roku 1784 přestavěná na kostel majitelem vítkovického dvora za podpory hraběte Harracha. V té době spadal pod farnost Poniklá, samostatnou farností jsou Vítkovice od roku 1787. \n\nKostel má poměrně prostý zevnějšek. V interiéru chrámu se nachází mramorový oltář z roku 1883, socha sv. Jana Nepomuckého z roku 1741, nebo lavice s malovanými rokaji na opěradlech a postranicích. Ostatní vybavení pochází ze druhé poloviny 19. století v pseudorenesančním slohu.\n\nKostel svatých apoštolů Petra a Pavla se hřbitovem se nachází v horní Vítkovic. Je situován ve stráni a tvoří výraznou dominantu obce. \n\nKostel a farnost spravuje excurrendo P. ThMgr. Joachim Fąs, MSF z Horních Štěpanic. Pravidelné bohoslužby se zde konají o nedělích v 10:30 hodin.\n\n"}
{"id": "1255788", "url": "https://cs.wikipedia.org/wiki?curid=1255788", "title": "Seznam medailistů na mistrovství Československa a Česka mužů a žen v hodu oštěpem", "text": "Seznam medailistů na mistrovství Československa a Česka mužů a žen v hodu oštěpem\n"}
{"id": "1255792", "url": "https://cs.wikipedia.org/wiki?curid=1255792", "title": "Ultramylonit", "text": "Ultramylonit\n\nUltramylonit je metamorfní, kataklastická hornina vytvořená za velmi silného dislokačního metamorfismu procesem mylonitizace. Byl vytvořen v důsledku téměř úplného broušení původní skály. Obvykle je šedý, světle šedý, nažloutlý, hnědavý a červenohnědý. Má mimořádnou směrovou a afanitovou strukturu. Často se vyskytuje uvnitř fyllonitů a pseudotachilitů. Patří k vzácným skalám, které se někdy nacházejí na bázi pláště v Alpách. V České republice (v Doubravčanech, nedaleko Kutné Hory) se nachází dobře vzdělaná rula.\n"}
{"id": "1255795", "url": "https://cs.wikipedia.org/wiki?curid=1255795", "title": "Obština Kărdžali", "text": "Obština Kărdžali\n\nObština Kărdžali ( \"Община Кърджали\") je bulharská jednotka územní samosprávy v Kărdžalijské oblasti. Leží v jižním Bulharsku, s výjimkou nejseverozápadnější části, ve Východních Rodopech. Správním střediskem je město Kărdžali, kromě něj zahrnuje obština 117 vesnic. Žije zde necelých 70 tisíc stálých obyvatel.\n\nV obštině žije 68 125 stálých obyvatel a včetně přechodně hlášených obyvatel 126 852. Podle sčítáni 1. února 2011 bylo národnostní složení následující:\n"}
{"id": "1255798", "url": "https://cs.wikipedia.org/wiki?curid=1255798", "title": "Češi v Austrálii", "text": "Češi v Austrálii\n\nČeští Australani jsou australští občané s českými předky. Většina českých přistěhovalců do Austrálie přišla po druhé světové válce a v letech 1968-1969. V poslední době největší příliv přistěhovalců tvoří studenti, kteří přicházejí do Austrálie studovat angličtinu a najít si práci. Mnoho z nich se rozhodne zůstat, tím, že získá trvalý pobyt. V Austrálii je kolem 31 000 lidí českého a moravského původu, velká část žije zejména v Melbourne a Sydney. V letech 1960 až 1970, jeden z nejúspěšnějších australských fotbalových klubů byl Sydney FC Praha.\n\n\n"}
{"id": "1255799", "url": "https://cs.wikipedia.org/wiki?curid=1255799", "title": "Fast4 tenis", "text": "Fast4 tenis\n\nFast4 tenis je formát tenisu iniciovaný australským tenisovým svazem Tennis Australia, s cílem urychlení zápasů v podobě kratších setů a s rozdílnými pravidly než má standardní tenis. Záměrem bylo učinit utkání napínavější a atraktivnější pro diváky.\n\nTato forma byla charakterizována jako ekvivalent kriketového zápasového systému Twenty20.\n\nZkoušení formátu Fast4 začalo v Melbourne během října 2014 a následně na klubové úrovni australských oddílů sdružených ve svazu Tennis Australia.\n\nPrvní zápas, jenž na sebe upoutal mediální pozornost, byl odehrán 12. ledna 2015 mezi bývalými světovými jedničkami, Švýcarem Rogerem Federerem a Lleytonem Hewittem v rámci sydneyské exhibice na Qantas Credit Union Arena. Federer zvítězil za hodinu a půl po setech 4–3, 2–4, 3–4, 4–0 a 4–2. Utkání živě přenášela australská celoplošná televizní stanice Nine Network, stejně jako další zahraniční kanály. Po skončení Švýcar uvedl: „\"Nemůžete ani na chvilku ztratit koncentraci. Bylo to ale zajímavé a rychlé\",“ a Hewitt jej doplnil: „\"Vidím v tom potenciál hlavně pro juniorskou kategorii\".“\n\nO den později, 13. ledna 2015, propagoval rychlejší formu tenisu v aréně Hisense Melbourne Parku Španěl Rafael Nadal s dalšími účastníky exhibice Fernandem Verdascem, Omarem Jasikou a Markem Philippoussisem.\n\nV prosinci 2016 bylo oznámeno, že prvním oficiálním turnajem v rámci mužského či ženského profesionálního okruhu, jenž začlení formát Fast4 do svého programu, se stane lednový Hopmanův pohár 2017, v jehož zápasech smíšených čtyřher došlo k uplatnění zkrácených setů. V listopadu 2017 rychlý formát nasadil i nově založený závěrečný turnaj sezóny Next Generation ATP Finals pro hráče do 21 let.\n\nZkrácený formát uplatňuje „rychlou“ (Fast4\") verzi tenisu se čtyřmi body v gamu, čtyřmi hrami v setu a čtyřmi pravidly (\"Fast4): \n\nPřestávka mezi gamy je standardně minutová a tenisté by si při ní neměli sedat.\n\nZkrácený tiebreak kopíruje 12bodový formát (6:6) s některými specifiky. Vítězem se stává hráč či pár, jenž jako první dosáhne 5 bodů. Uplatňuje se pravidlo „náhlé smrti“ bez nutnosti dvoubodového rozdílu. Každý tenista vždy servíruje dvakrát po sobě. První začíná jako při zahájení gamu na polovině dvorce pro shodu. Při součtu 4 bodů dochází k výměně stran. Při vyrovnaném stavu 4:4 je na podání hráč, který stál v úvodu na příjmu a jeho soupeř má právo výběru strany poloviny dvorce.\n\n"}
{"id": "1255803", "url": "https://cs.wikipedia.org/wiki?curid=1255803", "title": "Ropice-Zálesí (železniční zastávka)", "text": "Ropice-Zálesí (železniční zastávka)\n\nRopice-Zálesí (Ropica-Zalesie), dříve Ropice zálesí, je železniční zastávka na trati 322 Frýdek-Místek - Český Těšín (Czeski Cieszyn). Leží na území obce Střítež mezi zastávkami Střítež u Českého Těšína (3 km) a Ropice (Ropica) (3km). Počet kolejí: 1. Počet nástupišť: 1. Vlaky zde jezdí každou hodinu v obou směrech.\n\n7. dubna 2009 povolil Drážní úřad zastávce dvojjazyčný název podle žádosti SŽDC z 20. prosince 2007 s tím, že označení má být provedeno nejpozději s uvedením zastávky do provozu po rekonstrukci v rámci optimalizace trati. Současně byl změněn pravopis a typografie názvu zastávky, obecné jméno „zálesí“ uvedené za názvem obce za mezerou bylo nahrazeno vlastním jménem „Zálesí“ uvedeným za spojovníkem.\n\nOd března 2016 je název zastávky oficiálně dvojjazyčný, protože v Ropici bydlí více než 10 % obyvatel polské národnosti (podle sčítání lidu z roku 2011 má 24,2% obyvatel polskou národnost). Dvojjazyčné cedule zde byly instalovány rovněž v březnu 2016 s nápisy Ropice-Zálesí, Ropica-Zalesie.\n"}
{"id": "1255805", "url": "https://cs.wikipedia.org/wiki?curid=1255805", "title": "Reaktor UNGG", "text": "Reaktor UNGG\n\nUNGG reaktor (franc. \"Uranium naturel, Graphite, Gas\") je jaderný reaktor s přírodním uranem, grafitovým moderátorem a plynovým chlazením (CO). Reaktor byl vyvinut ve Francii v 50. letech, první byl spuštěn roku 1956, v roce 1995 už byly všechny odstaveny, zejména z ekonomických důvodů. Celkem bylo postaveno 10 reaktorů této dnes už zastaralé technologie, z toho 9 ve Francii a 1 ve Španělsku. Podobnou technologii pod názvem \"Magnox\" vyvinuli ve Velké Británii, grafitový moderátor užívají i sovětské reaktory RBMK, ovšem s vodním chlazením.\n\n\nNevýhodou je:\n\nReaktory jsou umístěny v masivních betonových válcích. Tyto reaktory nemají rozvinuté havarijní zabezpečení. Jaderná elektrárna s tímto typem reaktoru je jednookruhová, což znamená, že turbínu nepohání chladivo z reaktoru, nýbrž pára generovaná v parogenerátoru.\n\n"}
{"id": "1255808", "url": "https://cs.wikipedia.org/wiki?curid=1255808", "title": "Hana Poláková", "text": "Hana Poláková\n\nHana Poláková (* 1988 Rýmařov) je česká florbalová útočnice.\n\nHana Poláková se narodila v Rýmařově, kde začala s florbalem na základní škole. Později své schopnosti zdokonalovala v olomouckém klubu FBS Olomouc. Poté od roku 2008 začala hrát i kvůli studiu za Elite Praha Extraligu žen, kde první dva roky tento klub zachraňovala v play-down. Další tři roky nastupovala za tento tým a byla jednou z největších opor tohoto týmu. V dubnu 2012 se na Euro Floorball Tour ve Švédsku představila v české reprezentaci. V roce 2013 přestoupila do mnohem lepšího pražského týmu FbŠ Bohemians, kde s tímto týmem dosáhla dvakrát na semifinále play-off a v roce 2015 se stala druhou nejlepší střelkyní Extraligy s 32 brankami. Ve stejném roce se objevila v reprezentaci, kde hrála kvalifikaci mistrovství světa a připsala si 5 bodů v 5 zápasech a tím pomohla českému týmu k postupu na MS.\n\nÚspěchy: semifinále Czech Open 2013, semifinále Extraligy s FBŠ Bohemians (2014, 2015), Reprezentační starty za A-tým (2014-), Druhá nejlepší střelkyně ženské Extraligy (32 branek), Celkově šestá nejproduktivnější hráčka kanadského bodování (38 bodů), Šestá nejlepší střelkyně play-off (8 branek) vše v sezóně 2014/15, Postup s reprezentací na MS 2015 (2014), Semifinále Poháru České pojišťovny s FBŠ Bohemians (2016), Druhá nejlepší střelkyně (28 branek), Celkově pátá nejproduktivnější hráčka kanadského bodování (41 bodů) vše v sezoně 2015/16, Celkově pátá nejproduktivnější hráčka (42 bodů) a druhá nejlepší střelkyně základní části (32 branek) vše v sezoně 2016/17,\n\nZákladní Část\n\nPlay-Off/Play-Down\n\nReprezentace\n\n"}
{"id": "1255809", "url": "https://cs.wikipedia.org/wiki?curid=1255809", "title": "Volba nevěsty", "text": "Volba nevěsty\n\nVýběr nevěsty byla tradice byzantských císařů a ruských carů za účelem výběru manželky mezi nejkrásnějšími dívkami v zemi.\n\nMezi významné sňatky uskutečněné tímto způsobem výběru nevěsty patří svatba císaře Teofila s Theodorou II., snad i Ireny Aténské se Lvem IV., tři svatby Ivana IV., svatba Natálie Naryškinové, matky Petra I. Velikého.\n\n\n"}
{"id": "1255810", "url": "https://cs.wikipedia.org/wiki?curid=1255810", "title": "Michele Mortellari", "text": "Michele Mortellari\n\nMichele Mortellari (1750 Palermo – 27. března 1807 Londýn) byl italský hudební skladatel.\n\nZákladní hudební vzdělání získal na konzervatoři v Palermu. V letech 1767–1770 studoval u Niccolò Piccinniho v Neapoli na konzervatoři \"Conservatorio di Sant'Onofrio in Capuana\". V Neapoli uvedl kantátu \"Partenope nel cielo\" na text Francesca Cerlone. Jako operní skladatel debutoval v roce 1772 v Teatro della Pergola ve Florencii dramatem \"Didone abbandonata\" na text Pietra Metastasia. \n\nV roce 1785 odcestoval do Londýna, kde komponoval a vyučoval zpěv. Mimo svých oper v Londýně uvedl kantátu \"Venere e Adone\" na text Josepha Gianniniho, a oratorium \"Passione di Gesù Cristo\". Komponoval i duchovní hudbu a komorní skladby. Mezi ně patří i jediné tiskem vydané dílo: \"Six quatuor à deux violons, viole, et violoncello\".\n\nV roce 1798 odešel do Ruska. Působil ve službách hraběte Nikolaje Šeremetěva a neúspěšně se pokoušel dostat k carskému dvoru. Uvedl zde kantátu \"Il ritorno felice alle sponde del Baltico\" na libreto barona Carla Brentano de Grianty. \n\nV červnu roku 1799 se vrátil do Londýna. Zemřel 27. března 1807 ve svém domě na Oxford Street.\n\n\n"}
{"id": "1255811", "url": "https://cs.wikipedia.org/wiki?curid=1255811", "title": "Milan Vesel", "text": "Milan Vesel\n\nMilan Vesel (23. května 1903, Zvolen – 5. března 1984, Zvolen) byl vojenský velitel, generál in memoriam, protifašistický bojovník a účastník SNP.\n\n\nV roce 1913–1921 studoval Milan Vesel na gymnáziu v Banské Bystrici, 1921–1923 na Vojenské akademii v Hranicích na Moravě, 1943 absolvoval kurz velitelů divizní dopravy v Hannoveru, 1946–1947 kurz velitelů vojskových těles na Vysoké škole vojenské v Praze. Od 1921 voják, od 1923 důstojník československé resp. slovenské armády z povolání. Příslušník a velitel útvarů několika dělostřeleckých pluků ve Zvolenu, v Brezně, aj. V roce 1939 se účastnil tažení proti Polsku. Během První Slovenské republiky zůstal nadále věrný Československu a vstoupil do protifašistického hnutí. Byl spoluorganizátorem ozbrojeného povstání, 29. srpna 1944 s bratrem Mirkem Veselem inicioval obsazení budovy Velitelství pozemního vojska v Banské Bystrici. Spoluautor Proklamace vojenského rev. vedení a Proklamace předsednictva UNV. Během SNP byl příslušníkem 1. čs. armády na Slovensku, v dubnu až červenci 1945 posádkovým velitelem v Banské Bystrici. Po ústupu povstání do hor byl příslušníkem partyzánské skupiny N. V. Volkova, od března 1945 příslušníkem 1. čs. armádního sboru v SSSR, se kterým se zúčastnil osvobozování Slovenska. V totalitním režimu byl politicky pronásledován, odsouzen a vězněn. V roce 1955 byl omilostněn, 1956 právně a občansky rehabilitován.\n\nZískal vysoká vojenská vyznamenání, 25. srpna 1994 mu byla in memoriam udělena hodnost generálmajor. Byl pohřben v Banské Bystrici.\n\n\n\n\n"}
{"id": "1255818", "url": "https://cs.wikipedia.org/wiki?curid=1255818", "title": "Unleashed (album, Skillet)", "text": "Unleashed (album, Skillet)\n\nUnleashed je desáté studiové album americké křesťanské rockové skupiny Skillet. Album vyšlo v roce 2016.\n"}
{"id": "1255824", "url": "https://cs.wikipedia.org/wiki?curid=1255824", "title": "Rainer Hermann", "text": "Rainer Hermann\n\nRainer Hermann (* 15. června 1956, Lörrach) je německý novinář, islamolog a národohospodář.\n\nVystudoval národohospodářství a islamistiku. Následně pracoval déle než dvacet let jako zahraniční zpravodaj na Blízkém východě. Je také autorem několika knih s tematikou Turecka a Islámského státu.\n\n\n\n"}
{"id": "1255839", "url": "https://cs.wikipedia.org/wiki?curid=1255839", "title": "Jaderná elektrárna Chinon", "text": "Jaderná elektrárna Chinon\n\nJaderná Elektrárna Chinon (\"franc. Centrale Nucleaire de Chinon)\" je jaderná elektrárna, nacházející se ve francouzském městě Chinon.\n\nJejím jádrem je celkem 7 reaktorů. Její výstavba započala v roce 1957. 1. blok elektrárny vstoupil do provozu v roce 1963. První a druhý blok připomínají anglickou verzi reaktoru GCR-MAGNOX, i přestože jsou typu GCR-UNGG. Zajímavost je ta, že u 3. bloku se vyskytuje poloviční ochranná obálka, což u jiných UNGG reaktorů neni. Ze začátku zde pracují 3 UNGG bloky, ty ale dosluhují a jejich životnost se naplňuje (dříve nebyly zkušenosti s tím, že i nadále po skončení plánované životnosti se může po rekonstrukci, nebo stavu reaktoru reaktor dále provozovat), a tak byl zhotoven plán na dostavbu dalších čtyř tlakovodních bloků. Bloky 4-5 JE Chinon se začaly stavět v roce 1977 a zbývající dva o 3 roky později. Blok č. 4 vstoupil do provozu v roce 1984 a další následovaly. Odstavování: bloky 1-3 ukončily svůj provoz mezi lety 1973-1990. Zbývající bloky jsou v provozu a 4. blok by měl ukončit svou činnost v roce 2024. Provozovatelem elektrárny je státní společnost EDF, jako ostatně všech jaderných elektráren ve Francii.\n"}
{"id": "1255854", "url": "https://cs.wikipedia.org/wiki?curid=1255854", "title": "Obština Momčilgrad", "text": "Obština Momčilgrad\n\nObština Momčilgrad ( \"Община Момчилград\") je bulharská jednotka územní samosprávy v Kărdžalijské oblasti. Leží v jižním Bulharsku ve Východních Rodopech. Správním střediskem je město Momčilgrad, kromě něj zahrnuje obština 47 vesnic. Žije zde přes 15 tisíc stálých obyvatel.\n\nV obštině žije 15 265 stálých obyvatel a včetně přechodně hlášených obyvatel 39 389. Podle sčítáni 1. února 2011 bylo národnostní složení následující:\n"}
{"id": "1255858", "url": "https://cs.wikipedia.org/wiki?curid=1255858", "title": "Josef Šedlbauer", "text": "Josef Šedlbauer\n\nJosef Šedlbauer (* 16. února 1969 Kutná Hora) je český politik, vysokoškolský pedagog a vědec v oboru fyzikální chemie, od roku 2016 zastupitel Libereckého kraje, od roku 2010 zastupitel a v letech 2014 – 2018 také radní města Liberec, člen Strany zelených.\n\nV letech 1987 až 1992 vystudoval obor fyzikální chemie na Vysoké škole chemicko-technologické v Praze (získal titul Ing.). V roce 1992 strávil dva měsíce jako vědecký pracovník (research visit) na Imperial College v Londýně. V letech 1992 až 1995 absolvoval doktorský obor fyzikální chemie opět na VŠCHT v Praze (získal titul Ph.D.).\n\nOd roku 1997 pracuje na Technické univerzitě v Liberci. Během svého akademického působení navštívil několik zahraničních univerzit (např.: University of Delaware v USA či Universite Blaise Pascal ve Francii), byl členem akademického senátu a publikoval mnoho článků a vědeckých publikací. V letech 2002 až 2005 působil jako proděkan, v současnosti vede Katedru chemie Fakulty přírodovědně-humanitní a pedagogické. V roce 2002 byl jmenován docentem v oboru fyzikální chemie na Univerzitě Pardubice a v roce 2010 profesorem v témže oboru na Vysokém učení technickém v Brně.\n\nJosef Šedlbauer žije v liberecké části Doubí.\n\nOd roku 2008 je členem Strany zelených, od roku 2010 předsedal základní organizaci strany v Liberci a od roku 2014 je předsedou krajské organizace strany v Libereckém kraji.\n\nV komunálních volbách v roce 2006 kandidoval ještě jako nestraník za SZ do Zastupitelstva města Liberce, ale neuspěl. Zastupitelem města se stal až po volbách v roce 2010, v nichž kandidoval již jako člen SZ na kandidátce subjektu \"\"Změna pro Liberec\"\" (tj. SZ a nezávislí kandidáti). Působil jako člen Finančního výboru. Mandát zastupitele města obhájil ve volbách v roce 2014 opět na kandidátce \"\"Změny pro Liberec\"\" (tentokrát Změna a SZ). V listopadu 2014 byl zvolen neuvolněným radním města.\n\nV krajských volbách v roce 2008 kandidoval ještě jako nestraník za SZ do Zastupitelstva Libereckého kraje, ale neuspěl. Zvolen nebyl ani ve volbách v roce 2012, kdy kandidoval jako člen SZ na kandidátce subjektu \"\"ZMĚNA PRO LIBERECKÝ KRAJ\"\" (tj. Změna a SZ). Krajským zastupitelem se stal až po volbách v roce 2016, kdy byl zvolen jako člen SZ opět na kandidátce subjektu \"\"ZMĚNA PRO LIBERECKÝ KRAJ\"\".\n"}
{"id": "1255870", "url": "https://cs.wikipedia.org/wiki?curid=1255870", "title": "381 (číslo)", "text": "381 (číslo)\n\nTři sta osmdesát jedna je přirozené číslo, které následuje po čísle tři sta osmdesát a předchází číslu tři sta osmdesát dva. Římskými číslicemi se zapisuje CCCLXXXI.\n\n\n\n\nSilnice II/381 je česká silnice II. třídy vedoucí na trase – Velké Němčice – Křepice – \n\n\n"}
{"id": "1255878", "url": "https://cs.wikipedia.org/wiki?curid=1255878", "title": "Oprávněné použití zbraně", "text": "Oprávněné použití zbraně\n\nOprávněné použití zbraně je jednou z okolností vylučující protiprávnost činu. Jde o takové použití zbraně, které je umožněno zvláštním právním předpisem, jako je tomu u příslušníků bezpečnostních sborů či ozbrojených sil. Například při zastavení útočníka či prchajícího pachatele.\n\nČeský trestní zákoník oprávněné použití zbraně reguluje v § 32, který stanoví: „\"Trestný čin nespáchá, kdo použije zbraně v mezích stanovených jiným právním předpisem.\"“\n"}
{"id": "1255886", "url": "https://cs.wikipedia.org/wiki?curid=1255886", "title": "Obština Krumovgrad", "text": "Obština Krumovgrad\n\nObština Krumovgrad ( \"Община Крумовград\") je bulharská jednotka územní samosprávy v Kărdžalijské oblasti. Leží v jižním Bulharsku ve Východních Rodopech podél hranic s Řeckem. Správním střediskem je město Krumovgrad, kromě něj zahrnuje obština 79 vesnic. Žije zde necelých 16 tisíc stálých obyvatel.\n\nV obštině žije 15 601 stálých obyvatel a včetně přechodně hlášených obyvatel 44 718. Podle sčítáni 1. února 2011 bylo národnostní složení následující:\n"}
{"id": "1255887", "url": "https://cs.wikipedia.org/wiki?curid=1255887", "title": "Pokus trestného činu", "text": "Pokus trestného činu\n\nPokusem trestného činu je takové jednání, které bezprostředně směřuje k dokonání trestného činu a jehož se pachatel dopustil v úmyslu trestný čin spáchat, jestliže k dokonání trestného činu nedošlo.\n\nJedná se o vývojové stádium trestného činu navazující na přípravu. Pokus trestného činu zakládá trestní odpovědnost dle trestní sazby stanovené za dokonaný trestný čin.\n"}
{"id": "1255891", "url": "https://cs.wikipedia.org/wiki?curid=1255891", "title": "Bushtrický most", "text": "Bushtrický most\n\nBushtrický most (albánsky Ura e Bushtricës) je nejvyšší a nejdelší železniční most v Albánii. Nachází se na východě země. Je součástí trati Elbasan–Prrenjas.\n\nBetonový jednokolejný most má celkovou délku 280 m a překonává výšku 50 m nad terénem. Pod samotným mostem vede albánská hlavní silnice SH3, která spojuje města Pogradec a Elbasan.\n\nMost má název podle řeky Bushtrica, kterou překonává v místě jejího soutoku s tokem Shkumbin. Vybudován byl z betonu. Trať po mostě je vedena v oblouku. Most podpírá 8 masivních betonových pilířů. Most byl dokončen v roce 1973.\n"}
{"id": "1255893", "url": "https://cs.wikipedia.org/wiki?curid=1255893", "title": "Minolovka typu 082II", "text": "Minolovka typu 082II\n\nTyp 082II (: ; v kódu NATO: Wozang) je třída minolovek námořnictva Čínské lidové republiky. Jde o modernizovanou verzí minolovek typu \"082\". Do konce roku 2016 bylo postaveno pět jednotek této třídy. Celkový počet objednaných plavidel není znám.\n\nPrototypovou jednotku postavila loděnice Čchiou-sin v Šanghaji.\n\nJednotky typu 082II:\nPlavidla jsou vyzbrojena jedním protiletadlovým 25mm dvoukanónem typu 61 na přídi. Minolovné prostředky (včetně dálkově ovládaných miniponorek) jsou spouštěny pomocí jeřábu na zádi.\n"}
{"id": "1255905", "url": "https://cs.wikipedia.org/wiki?curid=1255905", "title": "CBS Drama", "text": "CBS Drama\n\nCBS Drama je placená seriálová televizní stanice provozovaná společností \"CBS AMC Networks EMEA Channels Partnership\". Vysílání bylo zahájeno 16. listopadu 2009, na český trh stanice vstoupila v roce 2012. \"CBS Drama\" je dostupná ve dvou samostatných verzích pro Velkou Británii a oblast Evropy a Středního Východu (EMEA). Samostatné verze pro polský trh a Afriku byly ukončeny v druhé polovině roku 2016. Programová náplň kanálu čerpá z bohaté knihovny společnosti CBS.\n\nNizozemská společnost \"Chellomedia\" oznámila v polovině září 2009 založení společného podniku s americkou společností \"CBS Studios International\", jejímž výsledkem byla \"CBS Chellozone UK Channels Partnership\". Společně se podíleli na přetvoření současných kanálů značky Chello Zone na známější CBS, americkou značku, jež se poprvé objevila za hranicemi Spojených států amerických. CBS dispononuje největší knihovnou na světě, která čítá přes 70 tisíc hodin filmového materiálu. \n\nDne 16. listopadu 2009 \"CBS Chellozone UK Channels Partnership\" provedla rebranding telenovelové stanice Zone Romantica na \"CBS Drama\". Změna proběhla pouze na území Spojeného království. V ostatních zemích Evropy i nadále pokračovaly kanály pod značkou Zone. Kanál byl divákům na satelitních platformách Sky Digital, Freesat a v kabelové síti \"Virgin Media\", zahrnující celkem 13 milionů domácností, k dispozici bezplatně.\n\nBritská média informovala v prosinci 2010 o plánu na spuštění kanálu \"CBS Drama\" ve vysokém rozlišení.\n\nSpolečnost Chellozone ve středu 1. srpna 2012 oznámila přeměnu vlastních kanálů i mimo území Velké Británie. Se společností \"CBS Studios International\" podepsala novou smlouvu, ve které se dohodli na 30% podílů pro CBS za poskytnutí světově uznávané značky, která byla vyhlášená firmou \"Harris Poll\" jako \"Značkou roku\" mezi televizními stanicemi, vycházející z průzkumu veřejného mínění ve Spojených státech amerických.\n\nPo rebrandingu stanice Zone Romantica na \"CBS Drama\" zaznamenal provozovatel ve Velké Británii nárůst sledovanosti o více než 130%, proto se rozhodl v přeměně stanice pokračovat i na dalších trzích, s výjimkou Rumunska a Maďarska, kde došlo k nahrazení kanálu zcela jinými televizními stanicemi. V souvislosti s tím došlo ke změně distribučního satelitu, kdy provozovatel přešel z dosavadní družice Astra 4A na americkou družici Telstar 12. Na původní družici zůstala pouze polská verze kanálu Zone Romantica. Pro potlačení pirátského příjmu stanice byla provedena výměna přístupových karet.\n\nV pondělí 3. prosince 2012 bylo ukončeno vysílání stanice Zone Romantica a její vysílání nahrazeno novou stanicí \"CBS Drama\". Ve stejný den byla spuštěna i lokalizace stanice do češtiny, ruštiny a polštiny. Polská verze byla od prvního dne zařazena do nabídky polské satelitní platformy Cyfrowy Polsat, kde nahradila stávající kanál Club TV od stejného provozovatele Chellozone.\n\nOd 4. února 2013 vysílá stanice s novým grafickým vizuálem vytvořeným britskou společností \"Studio Hansa\". Na britské verzi kanálu byla nová grafika zavedena až na jaře. Styl \"CBS Drama\" byl inspirován spletitostí vztahů vetkaných do dramatických situací a dějových linií seriálových příběhů.\n\nV roce 2013 byl kanál zařazen do nabídky slovenského kabelového operátora UPC Broadband Slovakia, IPTV platformy FiberTV, polské satelitní platformy NC+ (nabídky \"Universe+\") a českého IPTV operátora O2TV.\n\nVe stejném roce byla spuštěna samostatná verze kanálu \"CBS Drama\" pro africký kontinent, která byla od 12. listopadu 2013 zařazena do nabídky \"Premium\", \"Compact\" a \"Family\" jihoafrické placené satelitní televize \"DStv\" od společnosti MultiChoice na pozici 134. Také došlo k přidání polské verze kanálu do nabídky IPTV operátora \"Orange TV\", kde byl dostupný na kanálu 67.\n\nHolandská společnost Liberty Global v únoru 2014 dokončila prodej aktiv společnosti Chellomedia, kterou za 750 milionů euro odkoupila americká společnost AMC Networks. Společnost \"Liberty Global\" si ponechala pouze holandské verze kanálů Sport 1 a Film 1. K přejmenování společnosti \"Chellomedia\" na AMC Networks International došlo 8. července 2014. V souvislosti s touto změnou došlo také k úpravě názvu provozovatele kanálu na \"CBS AMC Networks EMEA Channels Partnership\".\n\nV roce 2014 došlo k zařazení kanálu do nabídek polské kabelové televize \"East & West\" z Poznaně (pozice 152), ruské kabelové televize \"Akado Telekom\" a britského IPTV operátora \"TalkTalk TV\".\n\nV roce 2015 došlo k pár změnám v distribuci programů. Na satelitu Telstar 12 byla začátkem roku spuštěna nová distribuční platforma \"DMC\", do které byla zahrnuta také evropská verze kanálu \"CBS Drama\" mimo jiné s českou lokalizací. Kvůli přechodu nekódované britské verze kanálu \"CBS Drama\" z družice Eutelsat 28A na novou Astru 2F, přestala být pro Evropany snadno přijímatelná, neboť vyzařovaný diagram pokrýval především území Spojeného království. Příjem ve zbytku Evropy byl možný jen s parabolami velkých rozměrů.\n\nSlovenská společnost Slovak Telecom spustila v říjnu 2015 distribuci kanálu \"CBS Drama\" ve formátu MPEG-4 jako náhradu za končící distribuci v platformě Digi TV. Od 2. listopadu 2015 přešel kanál na novou kompresi MPEG-4 také v ruské platformě \"NTV+\".\n\nV Rusku od začátku roku 2016 vstoupil v platnost zákon zakazující držení většího, než 20% zahraničního kapitálu. Z toho důvodu a zároveň kvůli snaze svou činnost diverzifikovat, přenechal od 18. prosince 2015 distribuci svého kanálu na tomto území společnosti \"Universal Distribution\".\n\nZačátkem roku 2016 zahájilo \"CBS Drama\" vysílání v širokoúhlém formátu .\n\nDne 10. října 2016 vyřadil jihoafrický operátor MultiChoice z nabídky satelitní placené televize \"DStv\" kanál \"CBS Drama\" kvůli množícím se stížnostem abonentů na velké množství reprízovaných pořadů. Tímto dnem přestal být kanál nabízen na území afrického kontinentu, což vedlo provozovatele na konci měsíce k ukončení vysílání samostatné africké verze \"CBS Drama\".\n\nPo důkladné analýze se provozovatel stanice rozhodl opustit 31. prosince 2016 také polský trh. Ostatních kanálů skupiny AMC Networks International - Central Europe na polském trhu se změna nedotkla.\n\n\n\nNíže je uveden seznam kabelových sítí, ve kterých je nabízen program \"CBS Drama\".\n\n\n"}
{"id": "1255906", "url": "https://cs.wikipedia.org/wiki?curid=1255906", "title": "Vypálenky", "text": "Vypálenky\n\nPřírodní památka Vypálenky se nachází severozápadně od Veselí nad Moravou, v jihovýchodní části obce Moravský Písek. Území protíná silnice I/54 Slavkov u Brna - Strání. Předmětem ochrany je mokřadní biotop údolní nivy řeky Moravy s výskytem bohatých společenstev obojživelníků, především evropsky významných druhů kuňky obecné (\"Bombina bombina\") a čolka dunajského (\"Triturus dobrogicus\"). Chráněné území plní funkci hnízdiště a tahové zastávky mokřadních ptáků a stanoviště významných společenstev rostlin a bezobratlých živočichů s velmi početným zastoupením zvláště chráněných druhů. Přírodní památka je zároveň součástí stejnojmenné evropsky významné lokality a ptačí oblasti Bzenecká Doubrava - Strážnické Pomoraví soustavy Natura 2000 s rozlohou téměř 12 tisíc hektarů. Z kriticky ohrožených druhů živočichů se zde kromě čolka dunajského vyskytují listonoh jarní (\"Lepidurus apus\"), křepčík obroubený (\"Cybister lateralimarginalis\"), skokan skřehotavý (\"Rana ridibunda\") a vodomil (\"Hydrophilus atterimus\").\n"}
{"id": "1255908", "url": "https://cs.wikipedia.org/wiki?curid=1255908", "title": "Sibiřská jaderná elektrárna", "text": "Sibiřská jaderná elektrárna\n\nSibiřská jaderná elektrárna je odstavená jaderná elektrárna v Rusku, jež se nachází v Čeljabinské oblasti u města Tomsk. Její výstavba započala v roce 1954, spuštěna byla v roce 1958 a kompletně odstavena v roce 2008 kvůli radioaktivnímu zamoření. Pracovalo v ní celkem pět reaktorů: EI 1, EI 2, ADE 3, ADE 4, ADE 5. Pouze bloky ADE sloužily pro výrobu energie, zbylé se používaly pro vojenské účely a byly odstaveny kolem roku 1960. Šlo o druhou nejstarší jadernou elektrárnu v Sovětském svazu a o nejstarší sovětskou jadernou elektrárnu průmyslových rozměrů. Elektrárna je v blízkosti jaderného zařízení Majak (Kryštym).\n"}
{"id": "1255910", "url": "https://cs.wikipedia.org/wiki?curid=1255910", "title": "War of Dragons", "text": "War of Dragons\n\nWar of Dragons je sedmé studiové album švédské powermetalové hudební skupiny Bloodbound. Vyšlo 24. února 2017 u vydavatelství AFM Records.\n\nSedmé studiové album skupiny Bloodbound je podle klávesisty Fredrika Bergha přirozeným pokračováním předchozí desky \"Stormborn\" (2014). Na té se kapela částečně zabývala draky a pro \"War of Dragons\" se jim rozhodla vyčlenit celé album. Tento nápad pocházel od kytaristy Tomase Olssona a jednou z inspirací byl seriál Hra o trůny. Co se týče zvuku, kapela se na albu chtěla posunout ke stylu, který hrají například Nightwish, Powerwolf nebo Sabaton. Tedy k muzice, ve které jsou zvýrazněné klávesové a orchestrální aranžmá. Zároveň se oproti předchozím deskám změnil také zpěv Patrika Johanssona, který přestal používat „agresivní rejstříky“ a desku nazpíval mnohem čistším hlasem. Jako hostující zpěvačka se na albu podílela Anette Olzon.\n\nAlbum bylo hudebními kritiky hodnoceno spíše průměrně. Například David Havlena v recenzi pro český magazín Spark napsal, že \"War of Dragons\" je „krokem zpět“ a uvedl, že „Bloodbound tak trochu připomínají sámošku v Horní Dolní – máme všechno a nic.“ Havlena na albu vyzdvihl nadprůměrný výkon zpěváka Johanssona a desce nakonec udělil 3 body z 6 možných. V celkovém hodnocení redaktorů Sparku získala nahrávka 3,34 bodů. Laura Vezer, redaktorka hudebního serveru Metal Wani, uvedla, že na albu jsou „hymny, chytlavé melodie a momenty, kde fanoušci můžou sami zpívat a které na desce tohoto typu očekávají.“ Přesto \"War of Dragons\" dala pouze 6 bodů z 10 s odůvodněním, že jí na albu „něco chybí.“ To „něco“ se podle ní vyskytuje v pár písničkách, ale zároveň to je neslučitelné se zbytkem alba.\n\nV rámci podpory desky Bloodbound v březnu a dubnu 2017 vystupovali na svém prvním headline turné. Jakou host s nimi jela skupina Crystal Viper a kytarista Thobbe Englund se svojí vlastní kapelou. Englund zároveň vystupoval jako druhý kytarista Bloodbound, jelikož Henrik Olsson nebyl schopen toto turné odjet. Bloodbound na turné zároveň chyběl baskytarista Anders Broman, který zůstal doma kvůli otcovským povinnostem. Zvuk basové kytary byl během živého vystoupení pouštěn z playbacku.\n\n\n"}
{"id": "1255911", "url": "https://cs.wikipedia.org/wiki?curid=1255911", "title": "Jírov (tvrz)", "text": "Jírov (tvrz)\n\nJírov je zaniklá tvrz u taktéž zaniklé stejnojmenné vesnice ve vojenském újezdu Hradiště v okrese Karlovy Vary. Zachovalo se z ní okrouhlé tvrziště. Nachází se jižně od vrcholu Pustého zámku a východně od bývalé vesnice Mlýnská.\n\nPrvní písemná zmínka o vesnici je z roku 1288, kdy patřila Odolenu z Chyš a Jindřichovi z Výrova. O rok později byla vesnice rozdělena na více částí, jejichž majiteli byli Přibyslav z Očihova, Jindřich a Bohuslav z Výrova a Beneš z Doupova. Tvrz se zde uvádí až v roce 1450 za Jana Doupovce z Doupova a na Výrově. Od konce patnáctého století Jírov patřil k doupovskému panství, a nepotřebná tvrz nejspíše proto zanikla. Archeologický výzkum neodhalil žádné pozůstatky zástavby, ale podle nalezené keramiky lze dobu života tvrze datovat do čtrnáctého století.\n\nDochované okrouhlé tvrziště má průměr sedmnáct metrů. Z jeho opevnění se dochoval dvojitý příkop a val, který je na jihozápadní straně také zdvojený.\n\nTvrziště se nachází v nepřístupném vojenském prostoru.\n\n"}
{"id": "1255913", "url": "https://cs.wikipedia.org/wiki?curid=1255913", "title": "Ropice zastávka", "text": "Ropice zastávka\n\nRopice zastávka (Ropica przystanek) je železniční zastávka na trati Bohumín - Čadca. Leží mezi stanicí Český Těšín (Czeski Cieszyn) a zastávkou Třinec-Konská (Trzyniec-Końska). V roce 2011 prošla zastávka modernizací.\n\nZastávka je oficiálně dvojjazyčná (od r. 2011), protože v obci se více než 10 % obyvatel hlásí k polské národnosti. Avšak dvojjazyčné cedule se zde objevily až koncem roku 2014.\n"}
{"id": "1255915", "url": "https://cs.wikipedia.org/wiki?curid=1255915", "title": "Kostel svatého Vavřince (Vyskytná nad Jihlavou)", "text": "Kostel svatého Vavřince (Vyskytná nad Jihlavou)\n\nKostel svatého Vavřince je farní kostel v římskokatolické farnosti Vyskytná nad Jihlavou, nachází se na hřbitově na nevysokém návrší v centru obce Vyskytná nad Jihlavou. Kostel je gotickou podélnou jednolodní orientovanou stavbou s odsazeným kněžištěm, kostel je pokryt mansardovou střechou. Kostel je chráněn jako kulturní památka České republiky.\n\nPůvodně snad to byl opevněný kostel, jak napovídá ohrazení hřbitova kamennou zdí pevnostního charakteru se šindelovou stříškou. První písemná zmínka o kostele pochází z roku 1303. Postaven byl v gotickém slohu, dodnes se dochoval gotický portál do sakristie a gotická žebrová klenba s triumfálním obloukem nad presbytářem. Ve své původní podobě byl kostel jednolodní stavbou s půlkruhovou apsidou na východní straně, na západní straně pak stával obdélný objekt, jehož účel nelze určit. Do chrámu se vstupovalo z jihu, původní vstup byl na místě dnešní věže. Kostel vyhořel v průběhu 15. století a pravděpodobně ve 2. polovině 15. století nebo v 1. polovině století následujícího byl opravován. Na přelomu 15. a 16. století byla pravděpodobně postavena dnešní věž, dochovaly se na ní barokní i renesanční vrstvy omítky. Barokně byl přestavěn vroce 1709, upraveny byly fasády kostela a krov, interiér lodi i presbytáře byl vybaven podlahou z dlaždic a kamenů. V lodi kostela byl vytořen vstup do dvoudílné podzemní hrobky s válenou kamennou klenbou, v níž bylo nalezeno několik dřevěných rakví. V roce 1948 byly provedeny další (většinou opravné) práce, byl také zazděn výklenek na jižní straně presbytáře. V letech 2005 - 2007 probíhal v kostele záchranný archeologický výzkum. Před vchodem na hřbitov obklopující kostel stávaly dvě lípy (dnes pokácené).\n\n\n"}
{"id": "1255916", "url": "https://cs.wikipedia.org/wiki?curid=1255916", "title": "Arcidiecéze kolínská", "text": "Arcidiecéze kolínská\n\nArcidiecéze kolínská (, ) je římskokatolická metropolitní arcidiecéze v Německu. Zaujímá západ spolkové země Severní Porýní-Vestfálsko a sever Porýní-Falce. Patří k nejstarším a počtem věřících (2,02 milionu k 31. prosinci 2015) k největším v německy mluvících zemích. Patrony arcidiecéze jsou Tři králové, svatí Gereon, Pantaleon, Severin, Voršila a Kvirin. Hlavním chrámem je katedrála svatého Petra v Kolíně nad Rýnem. Od roku 2014 je arcibiskupem kolínský rodák kardinál Rainer Maria Woelki.\n\nKolínská diecéze je v písemných pramenech poprvé nepřímo zmiňována v letech 313 a 314, kdy se zdejší biskup Maternus účastnil synody v Římě. První biskup s franským jménem byl svatý Everigisil (zemřel kolem roku 594). Franský král Karel Veliký jmenoval roku 795 biskupa Hildebolda arcibiskupem odměnou za službu u královského dvora. Kolínský arcibiskup je označován jako kurfiřt poprvé roku 1239. Arcidiecéze zanikla v roce 1801 v důsledku napoleonských válek, obnovena byla v roce 1821.\n\n\n"}
{"id": "1255919", "url": "https://cs.wikipedia.org/wiki?curid=1255919", "title": "Walgreens", "text": "Walgreens\n\nThe Walgreens Company (Walgreens nebo zastarale Walgreen) je druhým největším lékárenským americkým řetězcem po síti obchodů CVC Health. Řetězec byl založen v roce 1901 v Chicagu. Walgreen prodává mimo farmaceutických výrobků také wellness produkty, dětskou výživu nebo bio potraviny. K datu 31. srpna 2016 měl řetězec 8175 obchodů ve všech padesáti státech USA a dalších územích jako Portoriko nebo Amerických Panenských ostrovech.\n"}
{"id": "1255920", "url": "https://cs.wikipedia.org/wiki?curid=1255920", "title": "Hymna Kosova", "text": "Hymna Kosova\n\nEuropa je národní hymnou Kosovské republiky. Byla složena kosovským umělcem a hudebním skladatelem Mendim Mengjiqim. Stejně jako národní hymny Španělska, San Marina a Bosny a Hercegoviny, tato hymna nemá žádný oficiální text. Neoficiální text byl napsán a přijat 11. června 2008. \n\n12. března 2008 kosovská vláda vyhlásila soutěž na složení nové hymny v Prištinských novinácha na oficiálních webových stránkách kosovské vlády. Byla zadána tato pravidla:\n\n"}
{"id": "1255921", "url": "https://cs.wikipedia.org/wiki?curid=1255921", "title": "Kaple svatého Antonína (Rounek)", "text": "Kaple svatého Antonína (Rounek)\n\nKaple svatého Antonína u Rounku se nalézá na zelené turistické značce nedaleko od vrcholu kopce Hora sv. Antonína (629 m) asi 1,4 km východně od obce Rounek.\n\nKaple (v užším smyslu se pojmenování „U svatého Antonína“ používá pouze pro ni), byla postavená v roce 1737 z financí pelhřimovského pekaře Antonína Polesného. Vrch byl tehdy bezlesý a skýtal překrásný rozhled, vedla přes něj navíc cesta do Pelhřimova. Vysvěcena byla 27.5 1738. Oltářní kámen, z 30. let minulého století, obsahuje ostatky sv. Valentýna, patrona zamilovaných a sv. Bonifáce, anglosaského mnicha a misionáře. Fasáda kaple byla v letech 1971 -1995 cihlově červená, po generální opravě v roce 1995 jí byla navrácena žlutá barva, ta zůstala i po opravě v roce 2013. Střecha od roku 2015 opět šindelová (dříve plechová krytina).\n\nUvnitř kaple je obraz sv. Antonína zobrazeného nad původně zamýšlenou podobou kaple na bezlesém vrchu a nedokončené fresky svaté Trojice. V nikách po straně jsou fresky dvou postav, levá z nich je pravděpodobně sv. Jan Nepomucký. Poutní mše se v kapli sloužila v vždy v neděli po svátku sv. Antonína z Padovy (13. 6.), v roce 1995 byla tradice poutí ke kapli obnovena.Vedle kaple stávaly dvě lípy, pokácené v roce 1960.\n\nU kaple je informační tabule s pověstí o založení:\n\n"}
{"id": "1255923", "url": "https://cs.wikipedia.org/wiki?curid=1255923", "title": "Fedotov", "text": "Fedotov\n\nFedotov () je ruské příjmení:\n\n"}
{"id": "1255926", "url": "https://cs.wikipedia.org/wiki?curid=1255926", "title": "Twin Barrels Burning", "text": "Twin Barrels Burning\n\nTwin Barrels Burning je dvanáctým studiovým albem britské rockové skupiny Wishbone Ash, které bylo nahráno v Sol Studios a vydáno v roce 1982. Album bylo do té doby nejlépe umístěným albem Wishbone Ash, kdy se v UK žebříčku umístilo na na 22. místě.\n\nJe jediným albem Wishbone Ash, kde účinkoval baskytarista skupiny Uriah Heep Trevor Bolder, který ve skupině pobyl tři roky (1981–83).\n\nVšechny skladby napsali Laurie Wisefield, Steve Upton a Andy Powell\n\n\n"}
{"id": "1255931", "url": "https://cs.wikipedia.org/wiki?curid=1255931", "title": "Josef Beránek (generál)", "text": "Josef Beránek (generál)\n\nJosef Beránek (26. února 1892 Charvátská Nová Ves – 5. listopadu 1978 Dobříš) byl československý legionář, důstojník a brigádní generál.\n\nByl učitelem a během 1. světové války narukoval do Rakousko-uherské armády. V roce 1915 přeběhl a dostal se do ruského zajetí. O rok později vstoupil jako dobrovolník do \"1. střeleckého pluku „Mistra Jana Husa“\". Při bitvě u Zborova byl v hodnosti praporčíka a později velel 6. rotě 2. praporu. V létě 1919 byl zástupcem velitele 1. československého pluku, Karla Kutlvašra. Jejich útvar střežil transsibiřskou magistrálu. Po návratu z Ruska se rozhodl pokračovat ve vojenské kariéře.\n\n\nV　roce 1938 byla brigáda během mobilizace přesunuta na Slovensko. Po záboru pohraničí se stal velitelem 17. pěší divize a předsedou delimitační komise pro východní Slovensko.\n\nPo návratu do protektorátu se zapojil do ilegálního hnutí Obrana národa. Se svou ženou Marii Fričovou, se odstěhoval na Dobříš. Jeho švagr Jan Frič, získával zprávy ze cvičiště SS na Benešovsku a Josef Beránek je předával generálu Kutlvašrovi. Když byly na jaře 1945 na Dobříšsku vysazeni sovětští partyzáni, navázal kontakt s jejich velitelem, plukovníkem Petrovičem. Během květnového povstání se v jeho domě zdržovala část štábu a generál Beránek, jako nejvyšší důstojník na Dobříši, vydal mobilizační rozkaz na zformování občanských ozbrojených hlídek. Účastnil se jednání s veliteli jednotek SS, které ustupovaly ze cvičiště SS přes Dobříš na jihozápad. Strážný oddíl byl rozpuštěn 16. května 1945.\n\nV červnu 1945 se stal velitelem 6. armádního sboru, který se zapojil do sporu o Těšínsko.\n\nPo únoru 1948 byl předčasně penzionován, ale nebyla mu uznána plná penze, proto se živil jako skladník. Zemřel na Dobříši ve věku 86 let.\nJe pohřben v rodinné hrobce na dobříšském hřbitově. Začátkem 21. století byla pojmenována jedna z nových ulic ve městě jako .\n\n\n"}
{"id": "1255935", "url": "https://cs.wikipedia.org/wiki?curid=1255935", "title": "Gmina Jeleśnia", "text": "Gmina Jeleśnia\n\nGmina Jeleśna je vesnická obec v okrese Żywiec ve Slezském vojvodství. V letech 1975–1998 vesnice byla pod správou vojvodství Bílsko.\n\nPrvní písemné zmínky o vesnici pochází z 16. století, ale historie regionu sahá stovky let dopředu. Založení osad v Jeleśni se připisuje Valachům, kteří s ovcemi postupovali z Rumunska. O oblast se vedly spory silou zbraní. V roce 1457 král Kazimír IV. Jagelonský odkoupil osvětimské knížectví a připojil ke krakovskému vojvodství a později jej předal Petru Komorowskému (Piotr Komorowski). Z písemných záznamů vyplývá, že pro ves Jeleśnia byl v roce 1584 odlit zvon pro zdejší kostel. V období 1608–1620 byly zakládány rozlehlé panské statky. Jeden z nich zabíral část údolí a území devíti vesnic. Vesnici Jeleśnia, Pewel Wielka, Koszarawa, Krzyżowa, Sopotnia Wielka, Sopotnia Mała a Korbielów. Později byly připojeny vesnice Mutne a Hucisko. V polovině 17. století byl region vystaven švédským vojskům. V roce 1624 byly zadlužené źywiecké statky dány do zástavy královně Konstancii, ženě Zikmunda III. Vasy. Zatím co statky suské a ślemieńské přešly do vlastnictví majetku rodu Wielkopolských. Tento rod odkoupil v roce 1676 źywiecké statky a vlastnil je až do počátku 19. století. V roce 1772 se oblast dostala do vlastnictví Rakouska a od roku 1838 Habsburků (až do roku 1945).\n\nGmina se rozkládá v jižní části Beskid Żywieckich. Na severozápadě je ohraničena pásmem Beskidu Śląskiego na východě Podhalem a na jihu částí slovenskými Karpaty. Gmina se nachází na úpatí nejvyšších hor Beskidu Żywieckiego: Pilsko (1557 m n. m.), Babiej Góry (1725 m n. m.), Romanki (1366 m n. m.) i Rysianki (1322 m n. m.)\n\nGminou protéká řeka Koszarawa do které se vlévají potoky Sopotnia, Kamienna a Pewlica. . V Úřad gminy Jeleśnia se nachází v jižní části kolem kostela a Zájezdního hostince (Starej Karczmy).\n\nPodle statistických údajů z roku 2008 byla rozloha 170,51 km: z toho tvoří\nObec zaujímá 16,4 % povrchu okresu Żywiec.\n\nV roce 1869 žilo ve vsi Jeleśnia 2729 obyvatel. Do jeleśnianské farnosti patřilo devět vesnic Sopotnia Mała, Sopotnia Wielka, Korbielów, Krzyżowa, Pewel Wielka a Pewel Mała, Mutne, Przyborów, Huciska. V celé farnosti v roce 1869 žilo 11 733 katolíků, 4 evangelíci a 150 Židů.\n\nV roce 2011 v gmině žilo 13 587 obyvatel (6769 mužů a 6818 žen).\n\nPodle statistických údajů z roku 2015 v obci žilo 13 528 obyvatel.\n\nÚdaje jsou z roku 2004, 2008 a 2011\nSoučástí obce jsou starostenské vesnice: Jeleśnia - úřad gminy, Sopotnia Mała, Sopotnia Wielka, Korbielów, Krzyżowa, Krzyżówki, Pewel Wielka, Mutne, Przyborów.\n\nGmina sousedí s gminou: Ujsoły, Węgierska Górka, Radziechowy-Wieprz, Świnna, Ślemień, Koszarawa,\n\n\n\n\nJeleśnia je výchozím bodem mnoha pěších turistických tras do hor Beskidu Żywieckého. Některé trasy podle zdroje Szlaki turystyczne\n\n"}
{"id": "1255941", "url": "https://cs.wikipedia.org/wiki?curid=1255941", "title": "Jan František Kryštof z Talmberka", "text": "Jan František Kryštof z Talmberka\n\nJan František Kryštof z Talmberka ( \"Johann Franz Christoph von Talmberg\", nebo \"von Thalenberg\", 31. prosince 1644 v Ratajích nad Sázavou – 3. dubna 1698 na zámku Chrast) byl římskokatolický duchovní a třetí biskup královéhradecké diecéze.\n\nJeho rodiči byli František Vilém z Talmberka, český královský komorní rada a hejtman Čáslavského okresu a Uršula Kateřina, roz. z Pappenheimu. O jeho vzdělání mnoho nevíme. Kněžské svěcení přijal roku 1669 a poté se stal duchovním správcem v chrámu svatého Víta a děkan kolegiátní kapituly u svatého Apolináře v Praze. Byl rovněž kanovníkem v Olomouci a Výškovicích a také proboštství (prepozitutu) Kolegiátní kapituly Všech svatých na Pražském hradě.\n\nCísař Leopold I. jmenoval Jana Františka Kryštofa z Talmberka za nástupce královéhradeckého biskupa Jana Bedřicha z Valdštejna, jenž se stal arcibiskupem pražským. Papežské potvrzení od Inocence XI. proběhlo 19. října 1676 a biskupské svěcení přijal 3. ledna 1677 ve svatovítském chrámu z rukou svého předchůdce. Jelikož v té době v Hradci Králové dosud neexistovala důstojná biskupská rezidence, Talmberk se do Hradce přestěhoval až na naléhání papeže 23. října 1677.\n\nI přes velmi omezené finanční možnosti biskupství podařilo se Talmberkovi přestavět někdejší dům rodu Gallasů na biskupskou rezidenci. V roce 1686 se však neúspěšně pokusil přenést svou rezidenci do starého purkrabství a starého zámku. Rovněž nebylo možno zřídit kněžský seminář ani obydlí pro duchovní správu katedrály, neboť královéhradečtí radní se nehodlali vzdát svých privilegií. I přesto se Talmberkovi podařilo vytvořit správu diecéze a své biskupství poprvé navštívit.\n\nPo smrti byl pochován v jím zásadně opraveném kostele svaté Markéty Antiochijské v někdejším Podlažickém klášteře.\n\n"}
{"id": "1255943", "url": "https://cs.wikipedia.org/wiki?curid=1255943", "title": "Sovětské varné reaktory", "text": "Sovětské varné reaktory\n\nSovětské varné reaktory byly reaktory, stavěné výhradně na území bývalého SSSR.\n\nAM – použit v Obnisku, úplný počátek a základ sovětských varných reaktorů. Výkon byl zhruba 1MW a byl moderován grafitem a chlazen obyčejnou vodou.\n\nAMB 100, 200 – v překladu z ruštiny „Atom Mírový Bělojarský“, už název prozrazuje jméno JE, ve které byl použit. V Bělojarské JE byly tyto reaktory vystavěny celkem dva, jeden o výkonu zhruba 60 MW a druhý 143 MW. Vzhled reaktoru byl téměř totožný s reaktorem AM-1, AMB 200 je přímý předchůdce reaktorů RBMK. Oba tyto reaktory byly do roku 1970 odstaveny.\n\nRBMK-1000 – nejrozšířenější varný reaktor v bývalém SSSR (Leningradská JE, Kurská JE, Smolenská JE, Černobylská JE). Dělí se na tzv. RBMK-1000 1.generace a RBMK-1000 2.generace, rozdíl je však jen v počtu palivových tyčí. Instalovaný výkon reaktoru činí 1000 MW. Kromě JE Černobyl jsou zatím všechny reaktory RBMK-1000 v provozu. Nevýhodou jsou vysoké nároky na místo. Na výšku má reaktor cca 7 m a na šířku 12 m. Kladná reaktivita je další velmi závažný problém, způsobuje nestabilitu v případě přehřátí. Stejné konstrukce byl plán reaktoru MKER-1000, rozdíl byl však v tom, že tento typ už měl mít ochrannou obálku, tzv. kontejnment.\n\nRBMK-1500 – na tento typ reaktoru bylo v plánu hned několik JE: Kostroma, Ignalina bloky 3 a 4, Tatar, Jihouralská JE. Nakonec byla spuštěna jen JE Ignalina a to jen 2 bloky. Celou dobu ale její 2 bloky pracovaly na snížený výkon 1350 MW. Elektrárna dodávala celkem 79 % energie v Litvě. Po nástupu do Evropské unie však musely být oba dva bloky uzavřeny. 1 ukončil svůj provoz v roce 2007 a 2. na Silvestra v roce 2009. Stejné konstrukce je i MKER-1500, u kterého však byl myšlen i ochranný kontejnment.\n\nRBMKP-2400 – gigantický reaktor nevídaných rozměrů – až 30 m na šířku. Výkon měl být cca 2400 MW. Plány na stavbu JE ani nebyly dokončeny. Stejné konstrukce, ale s kontejnmentem měl být reaktor MKERP-2400.\n\nAST-500 – pokusný, ale neúspěšný varný reaktor. Tento reaktor byl posledním plánovaným varným reaktorem v SSSR. Jaderné elektrárny s tímto typem reaktoru nebyly nikdy dokončeny - jedná se o JE Voroněž a JE Gorki. Reaktor měl v plánu i ochranný kontejnment. Měl zároveň také sloužit k vytápění měst.\n\nKoncem stavby varných reaktorů byla černobylská havárie a rozpad SSSR.\n\n"}
{"id": "1255945", "url": "https://cs.wikipedia.org/wiki?curid=1255945", "title": "Bitva u La Rochelle", "text": "Bitva u La Rochelle\n\nBitva u La Rochelle byla námořní bitva, která probíhala ve dnech 22. a 23. června 1372 mezi francouzsko-kastilskou flotilou pod vedením Ambrosia Boccanegra a anglickou flotilou Johna Hastingse. Skončila vítězstvím Francie.\n\nHastings byl poslán do města s malým doprovodem 160 vojáků a pokyny rekrutovat armádu alespoň 3 000 vojáků v okolí Akvitánie. Sílu francouzsko-španělské flotily Jean Froissart odhadoval na 40 plachetnic a 13 člunů, podle kronikáře a námořního kapitána Pero Lópeze de Ayaly se jednalo o 12 galér. Skutečně ale sestávala asi jen z 22 lodí, galér a plachetnic. Anglický konvoj obsahovala 32 lodí a 17 menších člunů. K důvodu anglické porážky francouzský historik a kronikář Jean Froissart říká, že pouze tři lodě byly válečné, ale je těžko uvěřit, že by bojový oddíl na ochranu celého konvoje byl tak malý.\n\nFrancouzsko-kastilská flotila se po vítězství navrátila na Pyrenejský poloostrov. Cestou se ještě velitel Boccanegra zmocnil dalších čtyř anglických lodí. Tato porážka ohrozila anglický námořní obchod, zásobování a državy v Gaskoňsku.\n\nDne 21. června anglický konvoj dorazil do La Rochelle a bitva začala, když se Hastingsovy lodě přiblížily k přístavu. Ten ležel na začátku úžiny která byla za nízkého stavu hladiny neprůplavná. První kastilské útoky se setkaly se silným odporem. Angličané se navzdory menšímu množství bránili dobře. Za soumraku, když se pak voda přílivem zvedla, se dvě flotily rozdělily. I když ztratili dvě nebo čtyři plavidla, Angličané nebyli dosud poraženi. Hastings se stáhl ze země, zatímco Boccanegra zakotvil přímo před La Rochelle. Dle Froissartovy kroniky se pouze některé potyčky konaly první den, než Boccanegra nařídil svým galérám se stáhnout, aby byly připraveny na hlavní souboj. Podle této kroniky byla kotvící místa obrácena, Angličané byli mimo město a Kastilci na volném moři.\n\nFroissart popisuje diskusi mezi Hastingsem a jeho muži během noci z 21. na 22. června ohledně toho, jak uniknout. Pokus o útěk v noci byl zamítnut kvůli strachu z kastilských lodí, stejně jako proplutí La Rochelle vzhledem k malé hloubce. Nakonec odliv přivedl anglické lodě na mělčinu, zatímco kastilské galéry mohly volně manévrovat. To jim dalo rozhodující taktickou výhodu. Když boje pokračovaly ráno 22., Kastilanům se podařilo zapálit některé lodě nastříkáním oleje na jejich paluby a následně vystřelením hořících šípů. Mnoho Angličanů uhořelo zaživa, zatímco ostatní se vzdali, mezi nimi i Hastings. Kastilský námořní historik Cesáreo Fernández Duro tvrdí, že angličtí zajatci čítali 400 rytířů a 8 000 vojáků, nepočítaje zabité.\n\n"}
{"id": "1255946", "url": "https://cs.wikipedia.org/wiki?curid=1255946", "title": "Cruit", "text": "Cruit\n\nCruit (, ) je malý obývaný ostrov v The Rosses, což je region v irském Hrabství Donegal. Ostrov je s pevninou spojen mostem.\n\nOstrov Cruit má silné hudební dědictví. Místní hudebník Seán McBride roku 1955 napsal známou irskou baladu \"The Homes of Donegal\" Z tohoto ostrova také pochází píseň \"Thíos Cois na Trá Domh\", která zůstavá v těchto oblastech nadále velmi populární. \n"}
{"id": "1255947", "url": "https://cs.wikipedia.org/wiki?curid=1255947", "title": "Seznam afrických svatých", "text": "Seznam afrických svatých\n\nTento seznam zahrnuje světce uznávané katolickou církví (Svatí, blahoslavení, ctihodní, služebníci Boží) spojené s Afrikou. Jde tedy o světce, kteří se narodili, zemřeli, žili a působili na území Afriky. \n\nKřesťanství pronikalo do Afriky již od počátků, Svatá rodina po Ježíšově narození v Betlémě utekla do Egypta, Skutky apoštolů popisují obrácení etiopského eunucha a jeho křest apoštolem Filipem (Skt 8), v Alexandrii působil evangelista Marek. \n\nAž v důsledku schizmatu po Chalkedonském koncilu, kdy se oddělily katolická a koptská církev, a zejména po rozmachu islámu, který vedl k přerušení kontaktu afrického a evropského křesťanství, se přestávají v Africe objevovat katoličtí svatí. Následující seznam je spíše výběrem nejznámějších svatých, než jejich kompletním seznamem. \n\n\nTři římští biskupové byli původem z Afriky nebo dětmi afrických imigrantů do Říma:\n\nTři z 35 učitelů církve byli z Afriky:\n\n\n\nAsi prvním katolickým svatým, který pronikl do Afriky po muslimské expanzi, byl sv. František z Assisi, který v roce 1219 se s křížovou výpravou dostal do Egypta. Svatý Ludvík zemřel roku 1270 v Tunisku na cestě do Svaté země. Poté, co světci začali být kanonizováni výhradně papežem (po roce 1000), a po ustanovení Kongregace ritů v roce 1588 je možné sestavit kompletní seznam.\n\nDatum a místo jsou datem kanonizace.\n\n\n\n"}
{"id": "1255949", "url": "https://cs.wikipedia.org/wiki?curid=1255949", "title": "Mezinárodní asociace výtvarných kritiků", "text": "Mezinárodní asociace výtvarných kritiků\n\nMezinárodní asociace výtvarných kritiků () je mezinárodní sdružení kritiků umění založené pod patronací UNESCO roku 1950. Má více než 5 000 členů z 95 zemí. Kromě národních sekcí má také otevřenou sekci sdružující nezařazené členy.\n\nSdružení vzniklo na popud uměleckých kritiků, kurátorů galerií a historiků umění během dvou mezinárodních kongresů v letech 1948 a 1949, konaných pod hlavičkou UNESCO. Roku 1950, kdy se konalo druhé valné shromáždění v Benátkách, bylo sdružení AICA založeno jako nevládní organizace se sídlem v Paříži.\n\nPro české výtvarné umění mělo zásadní význam zasedání AICA roku 1960 ve Varšavě a Krakově. Po jeho skončení někteří zahraniční účastníci navštívili Prahu a seznámili se s aktuálním děním na zdejší výtvarné scéně. Pro mladou generací malířů a sochařů to znamenalo uvedení do mezinárodního kontextu a přímou podporu v zahraničním odborném tisku. Klíčovou roli sehrál Pierre Restany.\n\n9. kongres AICA se konal v Praze. Při té příležitosti se v předních výstavních síních (Galerie Československý spisovatel, Galerie Václava Špály, Mánes, Nová síň) konaly výstavy \"Aktuální tendence českého umění\", na kterých se představilo 66 výtvarníků.\n\nV pořadí 46. kongres AICA a 66. valné shromáždění se konaly roku 2013 na Slovensku a po-kongresové zasedání v Krakově.\n\nPředsedkyní české sekce AICA je Hana Larvová. V České republice sdružuje umělecké kritiky \"Sdružení výtvarných kritiků a teoretiků České republiky\". Jeho předsedkyně Vlasta Čiháková-Noshiro je zároveň místopředsedkyní české sekce AICA a zakladatelkou celostátní Ceny kritiky za mladou malbu.\n\nCílem sdružení je podporovat uměleckou kritiku jako odbornou disciplinu a přispívat k rozvoji její metodologie na mezinárodní úrovni. Jako profesní sdružení chrání etické zájmy a práva svých členů. V mezinárodním kontextu podporuje vzájemné setkávání kritiků a komunikaci bez ohledu na politické, geografické, etnické, ekonomické a konfesijní hranice. Přispívá k mezinárodnímu porozumění v oblasti vizuálních umění a estetických hledisek. Podporuje svobodu myšlení a vyjadřování a brání se proti všem formám cenzury. Členem se může stát výtvarný kritik, který nejméně tři roky publikoval články v odborném tisku a získal doporučení starších členů AICA. Musí být nejprve přijat jako člen národní nebo otevřené sekce.\n\nAICA uděluje každoročně Cenu mladých kritiků umění do 35 let.\n\nOd roku 1993 vychází odborná revue s názvem CRITIQUE D’ART (The International Review of Contemporary Art Criticism).\n\nExekutivní orgány AICA, sekretariát v Paříži\nŘídící rada\n\nČleny Řídící rady jsou kromě exekutivní rady předsedové všech národních sekcí, devět vicepresidentů, regionální tajemníci, deset mezinárodních členů zvolených valným shromážděním, předsedové odborných komisí, čestní prezidenti a čestní členové, jeden zástupce za Archives de la critique d’art.\n\nMezinárodní Vicepresidenti: Sophie Allgardh (Švédsko) (2008-2011); Bartelik Marek (USA) (2008-2011); Ciaran Bennett (Irsko) (2007-2010); Anthony Bond (Austrálie) (2007-2010); Marie-Pascale Gildemyn (Belgie) (2006-2009); Savvani Irini (Řecko) (2006-2009); Marie Luise syring (2008-2011); Jin Sup Yoon (Jižní Korea) (2007-2010)\n\nČestní prezidenti: José Augusto Franca (Portugalsko); Dan Haulica (Rumunsko); Władysława Jaworska (Polsko); Jacques Leenhardt (Francie); Kim Levin (USA); Henry Meyric Hughes (UK); Belgica Rodriguez (Venezuela)\n\n\n"}
{"id": "1255960", "url": "https://cs.wikipedia.org/wiki?curid=1255960", "title": "Karel Klouček", "text": "Karel Klouček\n\nKarel Klouček (* 23. srpna 1966) je český podnikatel v oblasti zpracování a prodeje masa.\n\nKarel Klouček vyrůstal v Hejnicích a od mládí měl vztah k práci s masem. Zajímaly ho například zabijačky. Po vyučení absolvoval základní vojenskou službu a následně pracoval v Liberci na tamních jatkách, kde působil nejprve na porážce, pak přešel do výroby a následně se stal mistrem. Na jeden rok si také odešel rozšířit své znalosti do Německa.\n\nOd roku 2004 podniká. První výrobní a prodejní prostory našel v někdejším obchodním domě v Raspenavě, městě ve Frýdlantském výběžku na severu Libereckého kraje České republiky. Posléze otevřel své prodejny také v dalších městech kraje, a sice v Hejnicích a v Liberci. Podnikatel s ohledem na pružnost plateb obchodních partnerů preferuje prodej ve vlastních obchodech oproti nabídce svých produktů v obchodních řetězcích.\n\nFirma vyrábí vedle masných a uzenářských výrobků také saláty či hotová jídla. Zákazníci preferují jitrnice a tlačenku, ale též vepřovky či během letních měsíců klobásy. Výroba hotových jídel, mezi než patří například svíčková či španělský ptáček, představuje asi šedesát procent produkce společnosti. Firma tyto své výrobky distribuuje ve skleněných lahvích.\n\nVepřovka je od roku 2011 nositelem ocenění Regionální produkt Jizerské hory udělovanou místní akční skupinou Frýdlantsko. Jiné produkty, debrecínka v roce 2016 a předtím ještě vepřové maso ve vlastní šťávě, zase získaly označení Regionální potravina udělované Ministerstvem zemědělství České republiky.\n\n"}
{"id": "1255962", "url": "https://cs.wikipedia.org/wiki?curid=1255962", "title": "Oranžský řád", "text": "Oranžský řád\n\nOranžský řád (anglicky plným názvem \"Loyal Orange Institution\", , známější pod zkráceným anglickým názvem \"Orange Order\") je protestantská organizace, založená na principu náboženského bratrstva v roce 1795 v Severním Irsku. Název organizace je odvozen od jména Viléma III. Oranžského, protestantského krále Anglie, Irska a Skotska, který v roce 1690 porazil a vyhnal ze země katolického krále Jakuba II. Řád má – podobně jako bratrstvo svobodných zednářů – tzv. \"Grand Lodges\" (Velké lóže), které mají určitou autonomii. Mimo Irsko se tyto lóže nacházejí ve Skotsku, Anglii, USA, západní Africe (v Togu a Ghaně), Kanadě, Austrálii a na Novém Zélandu.\n\nVzniku řádu předcházela činnost tzv. \"Peep o´Day Boys\", zvaných též \"Orange Boys\", což bylo sdružení protestantských farmářů v Severním Irsku, které v 18. století vyvíjelo náboženské aktivity a účastnilo se střetů s tzv. \"Defenders\" – členy organizace, sdružující v hrabství Amagh venkovské obyvatelstvo římskokatolického vyznání. K velkému střetu mezi protestanty a katolíky, při němž bylo zabito 30 katolických \"Defenders\", došlo 21. září 1795 poblíž usedlosti Diamond na křižovatce cest mezi  Loughgallem a Portadownem v hrabství Armagh.\n\nSrážka u Diamond (anglicky \"Battle of the Diamond\") se stala impulsem k založení Oranžského řádu. Již z této doby pochází tradice nošení oranžových šerp a každoročního pořádání pochodů Oranžistů (\"Orangemens\"). Historický statek \"Dan Winter´s House\" (\"Dům Dana Wintera\"), u něhož 21. 9. 1795 došlo k bitvě a který dle písemných zmínek na počátku 18. století přináležel k panství Newry, byl proměněn v Muzeum Oranžského řádu v roce 1995 u příležitosti dvoustého výročí vzniku této organizace.\n\nVnitřní struktura a organizace řádu byly inspirovány svobodným zednářstvím a původně měl řád charakter tajného spolku. Nejvyšší organizační jednotkou je \"Velká lóže\", v jejímž čele stojí \"velmistr\" (\"Grand\" \"Master\"). Dalším titulem v členské hierarchii je \"ctihodný mistr\" (\"Worshipful Master\"), který stojí v čele jednotlivých lóží. Řadoví členové organizace mezi sebou užívají titul \"bratr\" (\"Brother\"). Pro ty členy, kteří mají na starosti utajení schůzek a shromáždění, se používá termín \"tiler\". \n\nKonkrétně v Irsku je struktura lóží následující: celonárodní Velká lóže zahrnuje 12 lóží v hrabstvích (\"County Lodges\"), ty se dále člení na 126 lóží v districtech (\"District Lodges\") s více než 1300 místními, resp. soukromými lóžemi (\"Private\" \"Lodges\"). Zatímco v 60. letech 20. století měla organizace na území Irska řádově 65 000 členů, na počátku 21. století tento počet klesl téměř na polovinu (38 000 členů dle údaje z roku 2009, publikovaného v roce 2012). Celkem v první dekádě 21. století působilo ve všech lóžích Oranžského řádu po celém světě kolem 100 000 členů. \n\nHlavní přikázání, jimiž se řídí členové Oranžského řádu, jsou:\nZ politického hlediska lze Oranžský řád charakterizovat jako britskou unionistickou organizaci a vazbami na ulsterský loajalismus. Důležitým vnějším projevem aktivit členů řádu je organizování každoročních pochodů, z nichž nejvýznamnější je pořádán 12. července (\"The Twelfth\"). Zvolené datum je každoroční připomínkou vítězství protestantského vojska Viléma III. Oranžského nad katolíky v roce 1690 v bitvě u řeky Boyne. Vzhledem k určitým vazbám části Oranžistů na polovojenské loajalistické skupiny docházelo během těchto pochodů ke střetům protestantů s katolickými obyvateli v obcích a městských čtvrtích, kudy účastníci pochodů procházeli. Za účelem eliminace těchto nepokojů a násilnosti byla v roce 1998 zřízena speciální komise (anglicky \"Parades Commission\"), jejíž členy jmenuje britský státní tajemník pro Severní Irsko. Tato komise m. j. zveřejňuje přehledy plánovaných pochodů na území Severního Irska. Její pravomoci a doporučení však nebývají respektovány všemi příslušníky Oranžského řádu.\n\n"}
{"id": "1255963", "url": "https://cs.wikipedia.org/wiki?curid=1255963", "title": "Rogue River", "text": "Rogue River\n\nRogue River může být:\n\n"}
{"id": "1255964", "url": "https://cs.wikipedia.org/wiki?curid=1255964", "title": "Rogue River (přítok Tichého oceánu)", "text": "Rogue River (přítok Tichého oceánu)\n\nRogue River je řeka na jihozápadě Oregonu v severozápadní části Spojených států amerických. Je 346 kilometrů dlouhá a teče převážně západním směrem z Kaskádového pohoří přes Klamatské hory do Tichého oceánu.\n\nVětšina toku a jeho okolí je přírodní rezervací, řeka samotná je známá pro tah lososů i pro jízdu na divoké vodě.\n\nModerní anglické jméno řeky \"Rogue river\" (doslova „\"Řeka darebáků\"“) má svůj základ ve francouzském (doslova „\"Řeka darebáků\"“), jak řeku nazývali francouzští lovci kožešin, kteří označovali místní Indiány za „darebáky“.\n"}
{"id": "1255969", "url": "https://cs.wikipedia.org/wiki?curid=1255969", "title": "Barr (Bas-Rhin)", "text": "Barr (Bas-Rhin)\n\nBarr je francouzská obec v departementu Bas-Rhin v regionu Grand Est. V roce 2013 zde žilo 7 137 obyvatel.\n\nSousední obce jsou: Andlau, Gertwiller, Heiligenstein, Le Hohwald, Mittelbergheim, Obernai, Ottrott, Saint-Nabor, Saint-Pierre a Zellwiller.\n\n\"Počet obyvatel\"\n\n\n"}
{"id": "1255971", "url": "https://cs.wikipedia.org/wiki?curid=1255971", "title": "Barr", "text": "Barr\n\nBarr může být:\n"}
{"id": "1255978", "url": "https://cs.wikipedia.org/wiki?curid=1255978", "title": "Jiří Cacák", "text": "Jiří Cacák\n\nJiří Cacák (* 23. září 1970) je bývalý český fotbalista, útočník.\n\nV české lize hrál za FC Bohemians Praha. Nastoupil v 7 ligových utkáních a dal 1 gól. V nižších soutěžích hrál i za FK Slavoj Vyšehrad a FC Zličín.\n\n\n"}
{"id": "1255979", "url": "https://cs.wikipedia.org/wiki?curid=1255979", "title": "Naukšēni (zámek)", "text": "Naukšēni (zámek)\n\nZámek Naukšēni ( ) je dvoupatrový zámek nacházející se ve farnosti obce Naukšēni, v historickém regionu Vidzeme, na severu Lotyšska. Byl postaven v roce 1820 a v roce 1843 byl zrekonstruován Friedrichem Gottliebem Gläserem v empírovém slohu podle návrhů učiněných jeho pronajímatelem Heinrichem Wilhelmem von Grothem. Dodatečné úpravy byly provedeny koncem 19. století a znovu v roce 1938. V letech 1920 a 1957 budova sloužila jako dětský domov. Dnes se zde nachází Naukšēninské vlastivědné muzeum.\n"}
{"id": "1255980", "url": "https://cs.wikipedia.org/wiki?curid=1255980", "title": "Lorenzo Gibelli", "text": "Lorenzo Gibelli\n\nLorenzo Maria Petronio Gibelli, také znám jako Gibellone, (24. listopadu 1718 Bologna – 5. listopadu 1812 tamtéž) byl italský hudební skladatel, zpěvák a hudební pedagog.\n\nNarodil se v Bologni a hudbu studoval u Giovanni Battisty Martiniho. Do prestižní Flharmonické akademie (Accademia Filarmonica di Bologna) byl zvolen již v roce 1741. V roce 1753 se pak stal jejím \"Principe\".\n\nPracoval jako maestro di cappella v kostele Nejsvětějšího Spasitele (\"Chiesa del Santissimo Salvatore\") a několika dalších kostelech v Bologni. Jako zpěvák proslul širokým hlasovým rozsahem od basu až po nižší tenorové polohy. Proslavil se však více jako pěvecký pedagog. Mezi jeho žáky byli významní pěvci té doby, kastráti Girolamo Crescentini a Francesco Roncaglia a tenor Matteo Babbini. Působil také jako cembalista v \"Teatro comunale\".\n\nJeho skladatelské dílo zahrnuje pět oper, pět oratorií a více než 460 chrámových skladeb.\n\n\n\n\n\n"}
{"id": "1255984", "url": "https://cs.wikipedia.org/wiki?curid=1255984", "title": "Seznam medailistů na mistrovství Československa a Česka mužů a žen ve víceboji", "text": "Seznam medailistů na mistrovství Československa a Česka mužů a žen ve víceboji\n"}
{"id": "1255991", "url": "https://cs.wikipedia.org/wiki?curid=1255991", "title": "YunOS", "text": "YunOS\n\nYunOS (v překladu \"Cloud OS\"), též Aliyun OS je v informatice název linuxové distribuce určené pro chytré telefony. Je založen na projektu Android Open Source Project (AOSP) a vyvíjí ho AliCloud, což je dceřiná firma čínské společnosti Alibaba Group.\n\nYunOS byl vydán dne 28. června 2011 a prvním zařízením s tímto systémem byl telefon K-Touch W700. Předpokládá se, že v roce 2016 se stane v Číně druhým nejrozšířenějším systém s tržním podílem 14 %.\n\nPodle Google je \"Aliyun OS\" nekompatibilním forkem systému Android. Proto Google zabránil firmě Acer Inc. prodávat zařízení se systémem Yun OS se zdůvodněním, že je Acer členem Open Handset Alliance a souhlasil tedy s tím, že nebude uvádět na trh nekompatibilní verze Androidu. Andy Rubin, který v té době vedl divizi Androidu v Google, prohlásil, že Yun OS není součástí ekosystému Androidu, přestože používá běhové knihovny, framework a další různé nástroje pocházející z Androidu.\n\nFirma Alibaba nesouhlasila s tím, že by Yun OS byl verzí Androidu.\n\nPřesto \"Aliyun app store\" obsahuje zejména pirátské verze aplikací pro Android včetně mnoha od firmy Google.\n\n"}
{"id": "1255996", "url": "https://cs.wikipedia.org/wiki?curid=1255996", "title": "Počítačová kompatibilita", "text": "Počítačová kompatibilita\n\nPočítačová kompatibilita je v informatice označení popisující schopnost dvou různých systémů umožnit běh stejného software. Může se jednat o hardwarovou kompatibilitu (počítač je sestaven ze stejně pracujících součástí) nebo softwarovou kompatibilitu, která je zajištěna programově.\n\nSoftwarová kompatibilita znamená, že konkrétní software je spustitelný v konkrétním softwarovém prostředí (určitý operační systém, běhové prostředí nebo běhová knihovna).\n\nNěkteré programy mohou být na úrovni zdrojového kódu schopné běhu v různém softwarovém prostředí (například webový prohlížeč Mozilla Firefox může být přeložen pro různé softwarové platformy – Microsoft Windows, OS X nebo Linux), avšak po přeložení do binárního kódu je výsledný spustitelný soubor možné spustit jen v určitém softwarovém prostředí. Naopak program napsaný v jazyce Java je přeložen do Java bytecode, který je možné spustit na libovolné platformě, pokud pro ni existuje běhové prostředí (Java Virtual Machine). Interpretovaný software je běžně spustitelný na mnoha různých architekturách procesorů i operačních systémech, je-li pro danou platformu k dispozici interpret (PHP, Perl, Python atd.).\n\nHardwarová kompatibilita označuje schopnost spolupráce jednotlivých komponent (počítače). V úvahu je potřeba brát nejen shodu konektorů, ale i použité elektrické napětí, použité signály, sběrnice a podobně.\n\nNapříklad do základní desky s paticí Socket 775 nelze dát procesor s novější paticí (nejen kvůli patici, ale i kvůli způsobu komunikace procesoru s okolím). Počítačová paměť DDR3 je vyráběna v modulech pro stolní počítače nebo zmenšených modulech SO-DIMM, takže i když jsou funkčně stejné, nelze je zaměnit. Stejná paměť DDR3 je vyráběna pro různé frekvence (800, 1066, 1333 a 1600 MHz) a je obvykle možné dát do desky z nižší frekvencí moduly s vyšší frekvencí (paměť bude automaticky komunikovat na nižší frekvenci), případně obráceně (základní deska zpomalí svoji frekvenci, aby se přizpůsobila pomalejší paměti). Některé komponenty (např. grafická karta, síťová karta, řadič) může být možné do počítače připojit, ale nemusí být v určitém softwarovém prostředí k dispozici ovladač, což způsobí omezenou nebo úplnou nefunkčnost zařízení (např. funguje pod Microsoft Windows, ale nebude fungovat v systému OS X nebo Linux).\n\n"}
{"id": "1256009", "url": "https://cs.wikipedia.org/wiki?curid=1256009", "title": "Hondevilliers", "text": "Hondevilliers\n\nHondevilliers je francouzská obec v departementu Seine-et-Marne v regionu Île-de-France. V roce 2013 zde žilo 248 obyvatel.\n\nObec leží u hranic departementu Seine-et-Marne s departementem Aisne, tedy i u hranic regionu Île-de-France s regionem Hauts-de-France.\n\nSousední obce jsou: Bassevelle, Nogent-l'Artaud (Aisne), Sablonnières, Villeneuve-sur-Bellot a Verdelot.\n\n\"Počet obyvatel\"\n\n"}
{"id": "1256015", "url": "https://cs.wikipedia.org/wiki?curid=1256015", "title": "Villeneuve-sur-Bellot", "text": "Villeneuve-sur-Bellot\n\nVilleneuve-sur-Bellot je francouzská obec v departementu Seine-et-Marne v regionu Île-de-France. V roce 2013 zde žilo 1 143 obyvatel.\n\nSousední obce jsou: Bellot, Hondevilliers, Sablonnières a Verdelot.\n\n\"Počet obyvatel\"\n\n"}
{"id": "1256017", "url": "https://cs.wikipedia.org/wiki?curid=1256017", "title": "Drosomycin", "text": "Drosomycin\n\nDrosomycin je antifungální (z angl. \"antifungal\") peptid z \"Drosophila melanogaster\" a je prvním takovým peptidem izolovaným z hmyzu. Tento peptid byl objeven v roce 1994 Fehlbaumem a jeho týmem. Exprese je na systémové úrovni regulována Toll dráhou, zatímco v dýchacím traktu je kontrolována dráhou imunitní nedostatečnosti (IMD – z angl. \"immune deficiency pathway\"). To znamená, že drosomycin s dalšími antimikrobiálními peptidy (AMP – z angl. \"antimicrobial peptide\"), jako např. cecropinem, či metchnikowinem slouží jako první obraná linie v případě poškození epitelií. Nicméně drosomycin není exprimován pouze v případě poranění, nýbrž je exprimován konstitutivně v různých částech Drosophily po dobu jejího vývoje.\n\nTento peptid je složen ze 44 aminokyselin a obsahuje 4 disulfidové můstky, které stabilizují jednu α-šroubovici a třívláknový β-list. Díky těmto 4 disulfidovým můstkům je drosomycin relativně odolný k štěpení proteázami. V drosomycinu se objevuje evolučne konzervovaný cysteinem stabilizovaný αβ motiv, který se vyskytuje i v dalších Drosophilích, či rostlinných defensinech. Zajímavé je, že drosomycin má větší sekvenční podobnost právě s rostlinými defensiny (např. 40% s defensinem z ředkvičky – \"Raphanus sativus\") než s jinými hmyzími defensiny. Struktura byla prvně popsána v roce 1997 Landonem a kolegy.\n\nTento peptid je kódován 387 bp dlouhým genem Drs ležícím na 3 chromozomu společně s dalšími 6 geny Dro 1–6, s nimiž dohromady tvoří drosomycin mnohagenovou rodinu (z angl. \"drosomycin multigene family\"). Avšak tyto geny nemají podobnou funkci, jak by se mohlo zdát na první pohled. Toto bylo experimentálně prokázáno Yangem a jeho kolegy.. Takto to ovšem není u všech druhů drozofil, v roce 2015 Gao a Zhu objevili, že \"D. takahashii\" má některé geny z této rodiny zduplikované a tedy jich má celkem 11 místo 7, jak je tomu u \"D. melanogaster\".\n\nZatím se zdá, že drosomycin má tři hlavní účinky na parazitické houby, první je částečná lýza hyf, druhým je zastavení dozrávání spor a třetím je zpomalení růstu, což vede k většímu větvení hyf (zastavení dozrávání spor – velká koncentrace drosomycinu, zpomalení růstu hyf – nízká koncentrace drosomycinu). Ovšem přesný mechanismus účinku drosomycinu na parazitické houby stále čeká na objasnění.\n"}
{"id": "1256018", "url": "https://cs.wikipedia.org/wiki?curid=1256018", "title": "Oleksandr Oles", "text": "Oleksandr Oles\n\nOleksandr Oles (ukrajinsky \"Олександр Олесь\", vlastním jménem Olexandr Ivanovyč Kandyba (\"Олександр Іванович Кандиба\"); 5. prosince 1878 Kryha, Sumská oblast (Rusko)) – 22. července 1944 Praha) byl ukrajinský básník.\nNarodil se v chudé rolnické rodině. Studoval na Vysokém učení technickém v Kyjevě a na Vysoké škole veterinární v Charkově. V roce 1919 emigroval do Budapešti, později do Vídně a nakonec do Prahy, kde prožil největší část z 25 let svého pobytu v emigraci. Jako jeden z prvních ukrajinských literátů psal o nespravedlnostech a zlu páchaným stalinským režimem. Celý svůj život v emigraci toužil po návratu do rodné vlasti, kterého se ale nedočkal. Byl roku 1944 pohřben a později i jeho manželka na Olšanských hřbitovech. Jejich ostatky byly v lednu roku 2017 exhumovány a převezeny do Kyjeva. Dne 29. ledna byly slavnostně znovu uloženy na tamním Lukjanivském hřbitově.\n\nK přednostem jeho děl patřila především jemnost lyriky, celou jeho tvorbou prostupuje jasně hmatatelný smutek. Do povědomí čtenářů se dostal hned svou první sbírkou \"Z žurboju radistť obňalas\" (1907, Se smutkem se radost objala). Vydal ještě několik dalších básnických sbírek:\nPoeziji. Knyha II (1909, Poezie. Kniha II), Poeziji. Knyha III (1911, Poezie. Knyha III), Dramatyčni etjudy. Knyha IV (1914, Dramatické etudy. Knyha IV), Poeziji. Knyha V (1917, Poezie. Kniha V). O své touze návratu domů píše ve sbírce Komu povim pečal moju (Komu povím o svém smutku) nebo Perezva (1921). Je také autorem mnoha dramatických děl a umělecké prózy: Po dorozi v kazku (Cestou k pohádce), Nad Dniprom (Nad Dněprem), Ostriv Ljubovi (Ostrov lásky), Natchnenňa (Nadšení) aj.\n\nDne 3. ledna 2017 byly ostatky spisovatele a jeho manželky exhumovány. Podle českého práva musí pozůstalí po zemřelých platit po jejich pohřbu nájemné za místo na hřbitově. Až do nedávné doby platil za Olesův hrob nájem rodák z Ukrajiny Volodymyr Mychajlyšyn, občan České republiky. Po jeho smrti se syn (Mychajlyšyna), trvale žijící ve Švýcarsku, rozhodl svého otce pohřbít v Olesově hrobě.\n\n"}
{"id": "1256019", "url": "https://cs.wikipedia.org/wiki?curid=1256019", "title": "Imunoeditace", "text": "Imunoeditace\n\nImunoeditace nádorů popisuje vztah mezi nádorovými buňkami a buňkami imunitního systému. Nádor je velmi heterogenní prostředí sestávající z nádorových i nenádorových buněk. Mezi nenádorové buňky se řadí především buňky imunitního systému, např. makrofágy, NK buňky, T lymfocyty atd a dále např. fibroblasty. Pojem imunoeditace zahrnuje tři fáze - eliminace, ustanovení rovnováhy a únik imunitnímu systému. Tyto fáze nejsou striktně rozděleny, nýbrž se navzájem prolínají a jednotlivé buňky nádoru se mohou v jednom okamžiku nacházet v různých fázích. \n\nNádorová buňka vzniká mutagenezí či virovou onkogenezí z buňky zdravé. Zpočátku jsou nádorové buňky rozpoznávány a eliminovány imunitním systémem, čehož se účastní jako vrozená, tak adaptivní imunita. Hlavní roli v rozpoznávání a eliminaci nádorových buněk hrají cytotoxické T lymfocyty, které rozpoznávají nádorové antigeny prezentované komplexem MHC I.Důležitým cytokinem ve fázi eliminace je Interferon γ, který se účastní mnoha imunitních dějů, např. aktivace Makrofágů , které mohou následně eliminovat nádorové buňky produkcí dusíkatých radikálů . Většina nádorových buněk je v této fázi eliminována, jsou ovšem i takové, kterým se podaří eliminaci vyhnout a dostávají se tak do fáze rovnováhy. \n\nDalší fází je ustanovení rovnováhy mezi buňkami nádorovými a buňkami imunitního systému. Jedná se o imunitu dočasnou a dynamickou. Nádorové buňky v dynamické rovnováze jsou imunogenní, na rozdíl od buněk nacházejících se ve fázi úniku imunitního systému, které vykazují sníženou imunogenicitu.V této fázi nedochází ani k přílišnému růstu nádorů, ani k eliminaci nádorových buněk. Imunitní odpověď je vedena především získanou imunitou a to hlavně CD4+ T lymfocyty a CD8+ T lymfocyty, z cytokinů jsou to pak IFN-γ, IL-12 a IL-23. IL-12 a IL-23 působí antagonisticky, kdy IL-12 podporuje Th1 buňky, čímž zabraňuje nádorovému bujení, oproti tomu IL-23 podporuje přetrvávání a růst nádorů.V téhle fázi může nádor přetrvávat dlouho dobu.\n\nNádorová buňka může porušit danou rovnováhu tím, že si vyvine mechanismus, kterým se skryje imunitnímu systému. Pokud se nádorovým buňkám podaří vyhnout se pomocí daných mechanismů imunitnímu systému, dochází k růstu nádoru. Mezi způsoby, jakými nádory mohou unikat imunitnímu systému patří:\n\n\n\n"}
{"id": "1256024", "url": "https://cs.wikipedia.org/wiki?curid=1256024", "title": "Michal Richter", "text": "Michal Richter\n\nMichal Richter (* 1959 v Praze, Československo) je světelný designér a scénograf. Vyvíjí vzhled televizních programů v Německu.\n\nVyučil se jako fotograf, vystudoval odbornou školu pro Film a televizi v Čimelicích. Po maturitě studoval až do svého útěku do Bonnu v roce 1982 na Univerzitě Karlově v Praze, Filmová a televizní žurnalistika. \n\nV Německu pracoval na volné noze jako kameraman pro různé vysílače (ARD, ZDF, SAT.1, Finskou televizi, atd.). Od roku 1986 zaměstnán jako kameraman u SAT.1 v Bonnu. Po přestěhování do Berlína (1997), plánoval v technickém oddělení SAT.1 studia v centru Berlína. Poté v Berlíně (1999) jako světelný designér odpovědný za vzhled zprávodajství a magazínů kanálů \"Kirchovy skupiny\" (SAT.1, PRO7, Kabel1, N24) a všech regionálních studií. Od roku 2002 se věnoval scénografii pro tyto vysílače. V roce 2009 přechod celé výrobní skupiny do \"TV fernsehwerft\" v Berlíně (Osthafen). Zde pracuje dodnes jako scénograf a světelný designér, a také jako vedoucí studiové produkce.\n\n"}
{"id": "1256026", "url": "https://cs.wikipedia.org/wiki?curid=1256026", "title": "Ztracené světlo", "text": "Ztracené světlo\n\nZtracené světlo je devátým románem ze série knih s detektiven Harrym Boschem amerického spisovatele detektivních knih Michaela Connellyho. Je to první román s Boschem, v němž je použito vyprávění v první osobě. Všechny předchozí knihy v sérii používají vyprávění ve třetí osobě.\n\nZtracené světlo je první knihou, která se odehrává po Boschově odchodu z LAPD do výslužby na konci předchozího románu. Bosch získal licenci soukromého vyšetřovatele a pouští se do starého případu vraždy filmové produkční asistentky, ke které došlo během natáčení filmu. Během vyšetřování se dostane do kontaktu se svou bývalou ženou Eleanor Wishovou, která se nyní věnuje dráze profesionální pokerové hráčky v Las Vegas. Na konci knihy se Bosch dozví, že má společně s Eleanor malou dceru.\n\nV jedné části se v knize objevuje část básně z knihy „Exile’s Letter“ od Ezry Pounda:\n\"K čemu je mluvení a mluvení nikdy nekončí. V srdci věci nikdy nekončí.\"\n\nPrvní pevné vydání Ztraceného světla obsahuje cédéčko s jazzovou hudbou, kterou poslouchá Harry Bosch. Je zde hudba Arta Peppera, Sonnyho Rollinse a Johna Coltranea.\n"}
{"id": "1256035", "url": "https://cs.wikipedia.org/wiki?curid=1256035", "title": "Stina Nilssonová", "text": "Stina Nilssonová\n\nTäpp Karin Stina Nilssonová, nepřechýleně Stina Nilsson (* 24. června 1993 Malung) je švédská běžkyně na lyžích, specialistka na sprinterské tratě.\n\nNa Evropském olympijském festivalu mládeže v roce 2011 v Liberci vyhrála individuální závod ve sprintu. Na mistrovství světa juniorů v klasickém lyžování vyhrála sprint v letech 2012 i 2013, v roce 2013 přidala i zlatou medaili ze štafetového závodu. Na olympiádě 2014 v Soči získala spolu s Idou Ingemarsdotterovou bronz ve sprintu dvojic klasickou technikou. Na domácím mistrovství světa v klasickém lyžování 2015 ve Falunu získala tři stříbrné medaile: ve sprintu jednotlivkyň, v týmovém sprintu a ve štafetě 4×5 km. Ve své kariéře také vyhrála devět závodů Světového poháru a čtyři etapy Tour de Ski, v celkovém hodnocení Světového poháru byla v sezóně 2015/16 třetí ve sprintu a jedenáctá celkově. Na Tour de Ski obsadila celkově 24. místo v roce 2016 a 3. místo v roce 2017.\n\n"}
{"id": "1256043", "url": "https://cs.wikipedia.org/wiki?curid=1256043", "title": "Vivo! Hostivař", "text": "Vivo! Hostivař\n\nObchodní centrum Vivo! Hostivař (dříve Park Hostivař, původně Interspar Hostivař) je obchodní a zábavní centrum v Praze 10-Hostivaři na adrese Švehlova 1391/32. Vlastníkem objektu byl rakouský řetězec SPAR, později společnost CBRE Group, k roku 2018 rakouská firma Immofinanz.\n\nToto nákupní centrum bylo postaveno v letech 1998 až 2000 investorem Plan & Bau s.r.o. za 600 milionů korun. Autorem architektonického návrhu bylo studio GAMA, architekti Karel Prager, Zdeněk Janeček a Zbyšek Stýblo. V době postavení se jednalo teprve o druhé obchodní centrum svého druhu v zemi. Celková rekonstrukce proběhla v roce 2015.\n\nPůvodně bylo centrum známé pod označením Spar nebo Interspar Hostivař, později Park Hostivař, V roce 2017 došlo k přejmenování na značku „Vivo! Hostivař“ kvůli sjednocení názvů obchodních center majitele tohoto komplexu, rakouské firmy Immofinanz.\n\nV komplexu s 20 000 m² se nachází přes 50 obchodů, včetně pobočky České pošty a několika bank a dalších služeb. V nejvyšším patře centra je kino řetězce Premiere Cinemas (původně Palace Cinemas) s 8 sály. Dále je zde 9 restauračních a občerstvovacích zařízení. K dispozici je tisíc míst k parkování v krytých i nekrytých garážích.\n\n"}
{"id": "1256044", "url": "https://cs.wikipedia.org/wiki?curid=1256044", "title": "Povrchový virulentní faktor", "text": "Povrchový virulentní faktor\n\nPovrchové virulentní faktory jsou exprimovány gram negativními bakteriemi a jsou nezbytné pro přežití bakterií v makrofázích a pro napadení eukaryotických buněk.\n\nTato rodina obsahuje mnoho bakteriálních a fágových Ail/Lom podobných proteinů. Yersinia enterocolitica exprimuje Ail protein, který je známým virulentním faktorem. Předpokládá se, že proteiny této skupiny obsahují 8 transmembránových beta skládaných listů a 4 externalizované smyčky. Ail přímo zahajuje buněčnou invazi. Jeho druhá smyčka obsahuje aktivní místo, které pravděpodobně slouží jako receptor vážící doména. Fágový protein Lom je exprimován během integrace bakteriofágové DNA do napadené buňky. Lom (lambda-outer membrane) protein je lokalizován na vnější bakteriální membráně a je homologem virulentních proteinů dvou dalších enterobakteriálních rodů.\n\nPovrchové virulentní faktory, které na svém povrchu exprimuje Borrelia burgdorferi pomáhají boreliím přežít uvnitř klíštěte (OspA, OspB, OspD), pomáhají přenosu do savčích hostitelů (OspC, BBA64), pomáhají adhezi na buňky hostitele (OspF, BBK32, DbpA, DbpB) a také pomáhají při úniku před imunitním systémem (VlsE). OspC spouští reakci přirozeného imunitního systému signalizací přes TLR1, TLR2 and TLR6 receptory.\n\nmezi virulentní faktory řadíme například:\n\nKrystová struktura OmpX (outer membrane protein X) z E. coli odhalila, že OmpX obsahuje 8 antiparalelních beta barelů. Struktura obsahuje také 2 pásy tvořené zbytky aromatických aminokyselin a nepolárních residuí, kterýmí se připojuje k membráně. Jádro beta barelu sestává ze sítě konzervovaných redisuí. OmpX tvoří invertované micely. Části proteinu procházející membránou jsou mnohem více konzervované než externalizované smyčky. Navíc tyto smyčky formují beta barely, které v prostoru interagují s externími proteiny. Pravděpodobně tyto externalizované struktury slouží k adhezi na cílové buňky a usnadňují průnik baterií do cílových buněk. OmpX zároveň pomáhá bakterii chránit před komplementovým systémem, který by jinak bakterii zničil. OmpX vykazuje stejnou topologii beta listů jako jeho struktruně příbuzný protein OmpA (outer membrane protein A), jejich struktura se však liší v počtu vodíkových vazeb, kterými tyto proteiny mohou interagovat.\n\nOspA získaný z bakterie Borrelia burgdorferi je netypickým povrchovým proteinem, který obsahuje 2 globulární domény, které jsou spojeny s jednou vrstvou beta listů. Tento protein je vysoce solubilní. Obsahuje velké množství Lys a Glu residuí. Tato residua vnáší do systému velkou entropii, což znesnadňuje krystalizaci tohoto proteinu.\n"}
{"id": "1256045", "url": "https://cs.wikipedia.org/wiki?curid=1256045", "title": "Nationale-Nederlanden", "text": "Nationale-Nederlanden\n\nNationale-Nederlanden (NN) je nadnárodní nizozemská společnost, která se zabývá zejména pojišťovnictvím a správou investic. Působí ve více než 18 zemích po celém světě, významné zastoupení má především pak v Evropě a Japonsku. V České republice v rámci společnosti funguje NN Penzijní společnost a NN Životní pojišťovna.\n\nHistorie společnosti NN sahá do roku 1845, kdy byla založena společnost s původním názvem De Nederlanden van 1845 a se specializací na pojištění proti požárům. Roku 1863 pak byla založena Nationale Levensverzekering‑Bank, která se soustředila na životní pojištění v Nizozemsku. Obě tyto společnosti se neustále rozšiřovaly, zejména prostřednictvím akvizic. Ty také přispěly k diverzifikaci a rozšiřování produktové nabídky. Samotná Nationale-Nederlanden vznikl v roce 1963 sloučením Assurantie Maatschappij tegen Brandschade De Nederlanden van 1845 a Nationale Levensverzekeringsbank.\n\n"}
{"id": "1256055", "url": "https://cs.wikipedia.org/wiki?curid=1256055", "title": "Farní sbor Českobratrské církve evangelické v Semtěši", "text": "Farní sbor Českobratrské církve evangelické v Semtěši\n\nFarní sbor Českobratrské církve evangelické v Semtěši je sborem Českobratrské církve evangelické v Semtěši. Sbor spadá pod Chrudimský seniorát.\n\nSbor byl založen roku 1782. Současný kostel byl vystavěn v letech 1860–3.\n\nSbor není obsazen, administruje farář Jan Plecháček, kurátorem sboru Josef Ruml.\n\n\n"}
{"id": "1256057", "url": "https://cs.wikipedia.org/wiki?curid=1256057", "title": "Kaple Panny Marie (Jaroměř-Na Žižkově)", "text": "Kaple Panny Marie (Jaroměř-Na Žižkově)\n\nKaple Panny Marie je římskokatolická kaple v Jaroměři, v ulici Na Žižkově. Pozemek i kaple jsou v soukromém vlastnictví.\n\nPravidelné bohoslužby se v kapli nekonají.\n\n\n"}
{"id": "1256062", "url": "https://cs.wikipedia.org/wiki?curid=1256062", "title": "Panormos", "text": "Panormos\n\nPanormos nebo Panormus (z latiny) znamená chráněný přístav a může odkazovat na:\n\n\n"}
{"id": "1256063", "url": "https://cs.wikipedia.org/wiki?curid=1256063", "title": "Seznam medailistů na mistrovství Československa a Česka mužů a žen v běžecké štafetě na 4 x 100 m", "text": "Seznam medailistů na mistrovství Československa a Česka mužů a žen v běžecké štafetě na 4 x 100 m\n"}
{"id": "1256064", "url": "https://cs.wikipedia.org/wiki?curid=1256064", "title": "Qatar ExxonMobil Open 2017", "text": "Qatar ExxonMobil Open 2017\n\nQatar ExxonMobil Open 2017 byl tenisový turnaj mužů na profesionálním okruhu ATP World Tour, hraný v areálu Khalifa International Tennis and Squash Complex na otevřených dvorcích s tvrdým povrchem Plexicushion. Konal se na úvod sezóny mezi 2. až 7. lednem 2017 v katarském hlavním městě Dauhá jako dvacátý pátý ročník turnaje.\n\nUdálost se řadila do kategorie ATP World Tour 250 a její celkový rozpočet činil 1 334 270 dolarů. Nejvýše nasazeným hráčem ve dvouhře se stala úřadující světová jednička Andy Murray ze Spojeného království. Jako poslední přímý účastník do hlavní singlové soutěže nastoupil 75. francouzský hráč žebříčku Paul-Henri Mathieu, jenž vypadl v úvodním kole.\n\nPřerušit šňůru 28 výher Andyho Murrayho se dokázalo povést Novaku Djokovićovi, který tak obhájil svůj titul. Vůbec první trofej na okruhu ATP Tour v sezóně 2017 získali 6. ledna Francouzi Jérémy Chardy a Fabrice Martin, kteří ovládli deblovou soutěž. \n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace::\n\nNásledující páry obdržely divokou kartu do hlavní soutěže:\n\n\n"}
{"id": "1256065", "url": "https://cs.wikipedia.org/wiki?curid=1256065", "title": "Maljovica", "text": "Maljovica\n\nMaljovica (\"bulharsky\": Мальовица) je horský štít (2729 m) v severozápadní části pohoří Rila v jihozápadním Bulharsku. Rilský klášter se nachází na jeho jižním úpatí, horská chata a lyžařské středisko Maljovica se dvěma sjezdovými tratěmi a dvěma lyžařskými vleky je na severu. Ze severu je hora Maljovica také nejatraktivnější. Hlavním výchozím bodem pro túry v této oblasti je chata Maljovica.\n\nRegion Maljovica je kolébkou bulharského skalního lezení a horolezectví. První organizované expedice byly uskutečněny v letech 1921–22 turisty z města Samokov. Impozantní severní stěna štítu byla poprvé vylezena až v roce 1938. Do historie se tehdy zapsali Konstantin Savadzhiev a Georgi Stoimenov (cca 200 m, třída UIAA V+). Byl to v té době největší úspěch bulharských horolezců a dnes je toto datum považováno za milník bulharského horolezectví. Pokračovaly další prvovýstupy, nejtěžší cesta na Maljovici bylo zdolána v roce 1970. \n\nDalší zajímavé stěny a vrcholy jsou: Zliya Zab (200 m stěna s jedním z nejznámějších lezeckých cest v zemi – Vezhdite), Dvuglav (450 m vysoká stěna s lezeckých cestami často přes 500 m dlouhými), Iglata, Dyavolski Igli, Ushite a další. Stěna, která je k dispozici pro ne tak zkušené horolezce se jmenuje Kuklata. Je situována naproti chatě Maljovica, 10 minut chůze, na hlavních místech je odjištěna.\n\nVelmi hodnotnou túrou na jeden den je turistický přechod od severu k jihu s odbočkou přes Maljovicu až k Rilskému klášteru, kde je ovšem třeba počítat s poněkud delším sestupem (z 2729 m do 1147m).\n"}
{"id": "1256069", "url": "https://cs.wikipedia.org/wiki?curid=1256069", "title": "Syrští Turkmeni", "text": "Syrští Turkmeni\n\nSyrští Turkmeni (také Syrští Turkomani nebo Syrští Turci) (, nebo \"Suriye Türkmenleri\") jsou syrští občané turkického původu, kteří povětšinou tíhnou k tureckému dědictví a identitě.\n\nTurkické stěhování do Sýrie začalo v 11. století v době seldžucké říše. Nicméně většina Turkmenů se v oblasti usadila až poté, co osmanský sultán Selim I. v roce 1516 Sýrii dobyl. Osmanská vláda povzbuzovala turkomanské rodiny z Anatolie, aby zakládali vesnice po celém venkovském území okolo několika měst v osmanské Sýrii (později \"Sýrský Vilájet\"). Migrace z Anatolie do Sýrie byla po více než 400 let osmanského nadvlády nepřetržitá, a to až do pádu Osmanské říše v roce 1918; nicméně turkická komunita v oblasti nadále pobývala během francouzského mandátu a poté v syrské republice.\n"}
{"id": "1256078", "url": "https://cs.wikipedia.org/wiki?curid=1256078", "title": "Exomvourgo", "text": "Exomvourgo\n\nExomvourgo () je řecká obecní jednotka na ostrově Tinos v Egejském moři v souostroví Kyklady. Do roku 2011 byla obcí. Nachází se ve střední části ostrova a na severozápadě sousedí s obecní jednotkou Panormos a na jihu s obecní jednotkou Tinos. Je jednou ze tří obecních jednotek na ostrově.\n\nObecní jednotka Exomvourgo se skládá z 9 komunit, z nichž největší je Steni. V závorkách je uveden počet obyvatel.\n"}
{"id": "1256079", "url": "https://cs.wikipedia.org/wiki?curid=1256079", "title": "Aircel Chennai Open 2017", "text": "Aircel Chennai Open 2017\n\nAircel Chennai Open 2017 byl tenisový turnaj mužů na profesionálním okruhu ATP World Tour, hraný v areálu SDAT Tennis Stadium na otevřených dvorcích s tvrdým povrchem Plexi Pave. Konal se na úvod sezóny mezi 2. až 8. lednem 2017 v indickém městě Čennaí jako dvacátý druhý ročník turnaje.\n\nUdálost se řadila do kategorie ATP World Tour 250. Celkový rozpočet činil 505 730 dolarů. Nejvýše nasazeným hráčem ve dvouhře se stal šestý tenista světa Marin Čilić z Chorvatska, který obdržel volný los do druhého kola. Jako poslední přímý účastník do hlavní singlové soutěže nastoupil 102. britský hráč žebříčku Aljaž Bedene, jenž v úvodním kole vyřadil Guillerma Garcíu-Lópeze.\n\nPátý singlový titul na okruhu ATP Tour vyhrál 28letý Roberto Bautista Agut ze Španělska, jenž si v Čennaí zopakoval finálový duel, když zde v roce 2013 odehrál první finále kariéry. Premiérovou společnou trofej ve čtyřhře vybojoval indický pár Rohan Bopanna a Džívan Nedunčežijan, pro něhož to bylo vůbec první turnajové vítězství na okruhu.\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1256082", "url": "https://cs.wikipedia.org/wiki?curid=1256082", "title": "Trestní odpovědnost", "text": "Trestní odpovědnost\n\nTrestní odpovědnost se zakládá na spáchání skutku se znaky odpovídajícími skutkové podstatě nějakého trestného činu, ať už úmyslného nebo z nedbalosti, a to příčetnou osobou starší 15 let. U osob mladistvých musí dle zákona o soudnictví ve věcech mládeže navíc dojít k naplnění podmínky dostatečné rozumové a mravní vyspělosti. Dojde-li pak v trestním řízení k uznání viny, může být pachateli uložen trest.\n\nExistuje několik podmínek, jež způsobují zánik trestnosti: upuštění od přípravy nebo pokusu trestného činu a účinná lítost.\n"}
{"id": "1256083", "url": "https://cs.wikipedia.org/wiki?curid=1256083", "title": "Aircel Chennai Open 2017 – mužská dvouhra", "text": "Aircel Chennai Open 2017 – mužská dvouhra\n\nMužská dvouhra Aircel Chennai Open 2017 probíhala v první polovině ledna 2017, jakožto jedna z úvodních událostí sezóny. Do singlové soutěže čennaíského tenisového turnaje nastoupilo dvacet osm hráčů. Trojnásobným obhájcem titulu byl švýcarský tenista Stan Wawrinka, který zvolil start na paralelně hraném Brisbane International.\n\nVítězem se stal druhý nasazený a 28letý Roberto Bautista Agut ze Španělska, jenž ve finále zdolal ruského debutanta v této fázi turnaje, 20letého Daniila Medveděva, 99. hráče žebříčku, po dvousetovém průběhu 6–3 a 6–4. V probíhající sezóně si tak Španěl připsal premiérové turnajové vítězství, které představovalo pátý singlový titul na okruhu ATP Tour.\nČtyři nejvýše nasazení hráči obdrželi volný los do druhého kola.\n"}
{"id": "1256086", "url": "https://cs.wikipedia.org/wiki?curid=1256086", "title": "Qatar ExxonMobil Open 2017 – mužská dvouhra", "text": "Qatar ExxonMobil Open 2017 – mužská dvouhra\n\nMužská dvouhra Qatar ExxonMobil Open 2017 probíhala v první polovině ledna 2017. Do singlové soutěže dauhaského tenisového turnaje nastoupilo třicet dva hráčů. Obhájcem titulu byla srbská světová dvojka tenista Novak Djoković, který titul dokázal obhájit.\n\nVítězem se stal druhý nasazený Novak Djoković, jenž ve finále zdolal světovou a turnajovou jedničku Andyho Murrayho po téměř třech hodinách boje třísetovým výsledkem 6–3, 5–7 a 6–4 a přetrhl tak jeho sérii 28 výher v řadě. V probíhající sezóně si tak připsal premiérové turnajové vítězství, které představovalo šedesátý sedmý singlový titul na okruhu ATP Tour.\n"}
{"id": "1256090", "url": "https://cs.wikipedia.org/wiki?curid=1256090", "title": "Qatar ExxonMobil Open 2017 – mužská čtyřhra", "text": "Qatar ExxonMobil Open 2017 – mužská čtyřhra\n\nMužská čtyřhra Qatar ExxonMobil Open 2017 probíhala v první lednový týden roku 2017. Do deblové soutěže dauhaského tenisového turnaje nastoupilo šestnáct dvojic. Obhájcem titulu byl španělský pár Feliciano López a Marc López, jehož členové se rozhodli turnaje nezúčastnit.\n\nVítězem se stal nenasazený francouzský pár Jérémy Chardy a Fabrice Martin, který ve finále zdolal kanadsko-české turnajové trojky Vaska Pospisila s Radkem Štěpánkem výsledkem 6–4 a 7–6. Oba šampioni si do žebříčku ATP připsali 250 bodů a získali první společnou trofej. Chardy vybojoval čtvrtý deblový titul na okruhu ATP Tour a pro Martina to bylo třetí takové turnajové vítězství. Výhra ze 6. ledna znamenala premiérovou trofej na okruhu ATP Tour vůbec v roce 2017. \n\n"}
{"id": "1256094", "url": "https://cs.wikipedia.org/wiki?curid=1256094", "title": "Aircel Chennai Open 2017 – mužská čtyřhra", "text": "Aircel Chennai Open 2017 – mužská čtyřhra\n\nMužská čtyřhra Aircel Chennai Open 2017 probíhala v prvním lednovém týdnu roku 2017. Do deblové soutěže čennaíského tenisového turnaje nastoupilo šestnáct dvojic. Obhájcem titulu byl francouzsko-rakouský pár Fabrice Martin a Oliver Marach, jehož členové se rozhodli turnaje nezúčastnit. Martin nastoupil do paralelně hraného turnaje Qatar ExxonMobil Open v Dauhá.\n\nVítězem se stal indický nenasazený pár Rohan Bopanna a Džívan Nedunčežijan, který ve finále zdolal krajany Purava Radžu s Divižem Šaranem výsledkem 6–3 a 6–4. Oba šampioni si do žebříčku ATP připsali 250 bodů a při svém druhém společném startu, po Chengdu Open 2016, získali premiérovou společnou trofej. Bopanna vybojoval patnáctý deblový titul na okruhu ATP Tour a pro 28letého Nedunčežijana to bylo vůbec první turnajové vítězství na okruhu. Po turnaji se 9. ledna 2017 posunul na žebříčkové maximum ve čtyřhře, když figuroval na 86. příčce.\n\n"}
{"id": "1256095", "url": "https://cs.wikipedia.org/wiki?curid=1256095", "title": "Web crawler", "text": "Web crawler\n\nWeb crawler (někdy také spider) je v informatice specializovaný internetový bot, který prochází World Wide Web za účelem vytvoření obrovské databáze (web index). Navštěvuje automaticky veškeré dostupné webové stránky a tím umožní zaznamenat, která slova kde viděl. Webový vyhledávač pak na dotaz uživatele (jedno nebo více slov) může z web indexu odpovědět, na kterých stránkách jsou hledaná slova k nalezení.\n\nWeb crawler začíná se seznamem URL adres k návštěvě, které prohledává a přes HTTP protokol si o nich ukládá důležitá data jako je jejich obsah (text), metadata (datum stažení stránky, hash či změny od poslední návštěvy apod.), případně informace o zpětných odkazech. Identifikuje všechny hypertextové odkazy (tj. obsah HTML atributů src a href) a přidává je do seznamu URL adres, které bude stahovat v budoucnu.\n\nData posbírána crawlerem se ukládají na pevné disky o vysokých kapacitách a slouží jako databáze pro příští návštěvy. Na internetu je teoreticky nekonečné množství webových stránek a není tak v reálných schopnostech crawlera navštívit a stáhnout všechny webové stránky. Z tohoto důvodu se crawler řídí výběrovou politikou, která nastavuje pravidla a parametry, podle kterých crawler navštěvuje jednotlivé stránky a následně vyhodnocuje, zda stránku stáhne a uloží do databáze.\nChování crawlera je výsledkem kombinace zásad:\n\nVzhledem k aktuální velikosti webu mohou i velké vyhledávací stroje pokrývat pouze část veřejně přístupné části. Studie z roku 2009 ukázala, že i největší vyhledávače nezahrnují více než 40–70% indexovatelného webu. Jelikož crawler vždy stahuje jen zlomek navštívených webových stránek, je velmi žádoucí, aby stažený zlomek obsahoval nejrelevantnější stránky a ne jen náhodnou ukázku webu. Významnost webu se určuje dle několika kritérií jako je počet na něj vedoucích odkazů (zde je hodnocena i věrohodnost odkazů), zpětné odkazy nebo PageRank.\n\nPro zajištění efektivního sběru dat a aktuálnosti indexovaného obsahu je velmi důležité zajistit optimální časové intervaly pro opětovné navštívení stránek a aktualizaci indexovaných údajů. Časový interval mezi jednotlivými návštěvami je určen mnoha faktory, jako je frekvence změn na stránce, její PageRank, ale i technické omezení serveru (aby nedošlo k jeho přetížení). K stanovení, zda stránku stáhnout nebo ne jsou zpravidla používány funkce aktuálnosti (Freshness) a stáří (Age).\n\nObě funkce lze vyjádřit následovně:\n\nAktuálnost je funkce data poslední změny \"t\" stránky \"p\" oproti datu stránky v databázi vyhledávače.\n\nformula_1\n\nStáří stránky vyjadřující neaktuálnost lokální kopie stránky \"p\" v databázi vyhledávače v čase \"t\" je vyjádřeno funkcí:\n\nformula_2\n\nCrawleři procházejí a stahují data z webových stránek mnohem rychleji než lidé, a proto mohou mít škodlivý vliv na zatížení serveru. Netřeba dodávat, že pokud jeden prohledávač provádí více požadavků za sekundu a/nebo stahuje velké soubory, server by těžko zvládl nápor více crawlerů současně nebo v určitých případech třeba i jen jediného crawlera procházejícího několik webů umístěných na jednom serveru souběžně.\n\nJak uvádí Martin Koster, největšími problémy, které crawleři způsobují, jsou:\nČástečným řešením je omezení nebo zákaz vstupu robotů na web pomocí tzv. Robots Exlusion Protocolu – soubor codice_1. Tento textový soubor stanovuje, které části webových serverů jsou pro crawlery přístupné. Lze zde také povolit/zakázat přístup konkrétním crawlerům.\n\nPři využívání crawlera, který je schopen paralelního spouštění více procesů je nutné zajistit, aby nedocházelo k paralelním nebo opakujícím se přístupům ke stejnému zdroji. Cílem je maximalizovat rychlost stahování při minimalizaci režie z paralelizace a zabránit opakovaným stahováním stejné stránky. Aby nedocházelo ke stahování stejné stránky více než jednou, systém procházení vyžaduje politiku přidělování nových adres URL zjištěných během procesu procházení, protože stejná adresa URL může být nalezena dvěma různými procházeními.\n\n"}
{"id": "1256097", "url": "https://cs.wikipedia.org/wiki?curid=1256097", "title": "Awake (album, Skillet)", "text": "Awake (album, Skillet)\n\nAwake je osmé studiové album americké křesťanské rockové skupiny Skillet. Album vyšlo v roce 2009.\n\n"}
{"id": "1256098", "url": "https://cs.wikipedia.org/wiki?curid=1256098", "title": "Manuel García (tenor)", "text": "Manuel García (tenor)\n\nManuel del Popólo Vicente García, také zvaný Manuel García starší (22. ledna 1775 Sevilla – 10. června 1832 Paříž) byl španělský tenor, hlasový pedagog a operní skladatel.\n\nGarcía získal vzdělání jako zpěvák ve sboru katedrály Panny Marie v Seville. Jako operní tenor debutoval ve věku 17 let v divadle v Cádizu a poté působil v různých divadlech ve Španělsku jako zpěvák, dirigent a skladatel operet.\n\nV roce 1808 odjel do Paříže, kde vystupoval v Opéra-bouffe a získal si obdiv publika svým hlasem i svou dramatickou prezentací. Stejný úspěch ho provázel ve všech velkých italských městech a v Londýně. V roce 1824 byl jmenován prvním tenorem královského divadla.\n\nV roce 1826 odešel jako operní impresário do Ameriky, kde dosáhl nejen uměleckého, ale i materiálního úspěchu. Na cestě z Mexika do USA však byl připraven bandou lupičů o veškerý svůj majetek.\n\nGarcia plánoval, že se usadí v Mexiku, ale politické události ho přiměly k návratu do Paříže, kde byl publikem nadšeně přivítán. S ohledem na únavu a vyčerpání jeho veřejná vystoupení řídla, nikdy však nepřestával komponovat. Naposledy vystoupil v srpnu roku 1831 a zemřel 10. června roku následujícícho. Je pohřben na hřbitově Père Lachaise. Franz Liszt zkomponoval \"Rondeau fantastique sur un thème espagnol\" pro klavír na téma Garciovy písně \"El contrabandista\".\n\nJeho starší dcera se stala slavnou zpěvačkou známou pod jménem Maria Malibranová a druhá dcera Pauline Viardotová rovněž vynikla jako zpěvačka dramatických rolí a hudební skladatelka. Syn, Manuel Patricio Rodríguez García, se po nepříliš výrazné kariéře operního pěvce stal vyhledávaným učitelem zpěvu.\n\n\n\n\n"}
{"id": "1256099", "url": "https://cs.wikipedia.org/wiki?curid=1256099", "title": "Figueres", "text": "Figueres\n\nFigueres (\"katalánsky\" fíkovník, výslovnost: [fiɣeɾəs]) je město v provincii Girona, u stejnojmenného města Girona v severovýchodním Katalánsku, Španělsko.\n\nFigueres je rodištěm umělce Salvadora Dalího a právě Dalím v letech 1968 - 1974 vybudovaného Divadelního muzea Salvadora Dalího (Teatre-Museu Dalí). Tento divadelní svět geniálního umělce láká mnoho návštěvníků.\n\nVe Figueres se také narodil Narcís Monturiol, vynálezce první úspěšné strojem poháněné ponorky.\n\nFigueres se nachází asi 40 km od Girony, 140 km od Barcelony, 60 km od Perpignanu a 50 km od letiště Girona Costa Brava. Město má vhodnou polohu, Figueres má železniční stanici kousek na východ od středu města. Od roku 2010 zde jezdí rychlovlaky.\n\n"}
{"id": "1256108", "url": "https://cs.wikipedia.org/wiki?curid=1256108", "title": "Juda (biblická postava)", "text": "Juda (biblická postava)\n\nJuda ( , \"Jehuda\") je jméno čtvrtého Jákobova syna, kterého mu porodila manželka Lea. Jméno se vykládá různě, a to od „Patřící Hospodinu“ či „Vyznavač“, až po „Ten, kdo vzdává chválu“. Tento Juda se stal praotcem nejvýznačnějšího izraelského kmene, od jehož jména je odvozován jak zeměpisný název pro Judsko a Judeu, tak národní a náboženské označení Židé respektive židé. Tuto význačnou roli Judy a jeho potomků v rámci izraelských kmenů prorocky předpověděl samotný patriarcha Jákob, když před svou smrtí dával požehnání svým synům.\n\nJuda své vůdčí postavení mezi svými bratry získával postupně. Poté, co o svá prvorozenecká práva přišel nejstarší Jákobův syn Rúben kvůli incidentu s lůžkem Jákobovy ženiny Bilhy, a ono právo nepřešlo ani na další starší bratry Šimeóna a Léviho kvůli incidentu v Šekemu, byl Jákobem upřednostněn syn Josef. Ten však byl svými bratry, kteří na něho žárlili, prodán do otroctví a otci byl předložen Josefův šat potřísněný krví jako důkaz, že ho rozsápala divá zvěř. Po této události se Juda od svých bratrů na nějaký čas odloučil a vzal si za ženu kenaanku, s níž měl syny Era, Ónana a Šelu.\n\nJuda svého nejstaršího syna Era oženil s Támar. Bible však uvádí, že Er byl v očích Hospodinových zlý \"„a proto jej Hospodin usmrtil“\". Podle švagrovského práva se proto Támar stala ženou Judova druhorozeného syna Ónana, ale i toho Hospodin usmrtil. Juda se bál, že by tentýž osud potkal i jeho nejmladšího syna Šelu, a tak Támar odeslal do otcovského domu s tím, že Šelu sice za manžela naoko přislíbil, ale svůj příslib ve skutečnosti nikdy zrealizovat nechtěl. Když tento Judův záměr Támar pochopila, rozhodla se, že se o roli matky postará tak, že se přestrojí za nevěstku a při vhodné příležitosti svede Judu. To se jí nakonec povedlo a skrze tento čin i otěhotněla. Když se ale o jejím těhotenství Juda dozvěděl, měl za to, že se dopustila smilstva, a tak nechal Támar vyvést, aby byla za tento čin upálena. Támar však Judovi předložila pečetidlo, které jí dal jako zástavu za sexuální služby, a Juda uznal, že Támar je spravedlivější než on. Jedná se o první biblický popis pokání a od této události se Juda v rámci rodu dostává do popředí a získává vůdčí postavení.\n\nNejen, že se Juda skrze Támar stává otcem Zeracha a Perese, jenž figuruje v rodopise význačných izraelských králů Davida a jeho syna Šalomouna, ale získává rovněž důvěru svého otce a též svých bratří včetně Josefa. Josef se sice díky Judově iniciativě dostal do otroctví, ale v Egyptě se z něj nakonec po jistých peripetiích stává místokrál, který rozhoduje o životě a smrti jak všech jeho obyvatel, tak všech příchozích. Kvůli hladu přicházejí do Egypta i Josefovi bratři včetně Judy. Josef se nejprve svým bratřím nedává poznat a mluví s nimi drsně, když však vidí bratrskou soudržnost a ochotu Judy obětovat se za nejmladšího z bratří, je přemožen a dává se svým bratřím poznat. Když se celá Jákobova rodina přesouvá do Egypta, je Juda svým otcem pověřen, aby tam připravil vhodné podmínky. Podle jednoho midraše měl Juda za úkol připravit v Egyptě studovnu, kde by se Jákobovi potomci mohli věnovat studiu Tóry.\n\nPo babylónském exilu se mezi Židy jméno Juda postupně stalo jedním z nejoblíbenějších. V Tanachu je zmínka nejméně o šesti jiných mužích tohoto jména:\n\n\nV Novém zákoně se zmiňuje předexilní Juda v rodokmenu Ježíšově (, ). Mezi nositele téhož jména patřili i dva z dvanácti Ježíšových apoštolů. Jeden z nich je znám jako Juda Tadeáš a druhý pod označením Jidáš. Stejné jméno figuruje i ve výčtu Ježíšových nevlastních bratrů.\n\n\n"}
{"id": "1256109", "url": "https://cs.wikipedia.org/wiki?curid=1256109", "title": "Tinos (město)", "text": "Tinos (město)\n\nTinos () je řecké přístavní město, správní středisko stejnojmenného řeckého ostrova Tinos v Egejském moři v souostroví Kyklady. Nachází se na jižním pobřeží ostrova. Je částí stejnojmenné komunity a obecní jednotky.\n\nKomunita Tinos se skládá z vlastního města Tinos a tří vesnic. V závorkách je uveden počet obyvatel.\n"}
{"id": "1256110", "url": "https://cs.wikipedia.org/wiki?curid=1256110", "title": "Tinos (obecní jednotka)", "text": "Tinos (obecní jednotka)\n\nTinos () je řecká obecní jednotka na ostrově Tinos v Egejském moři v souostroví Kyklady. Nachází se na jižním pobřeží ostrova. Je jednou ze tří obecních jednotek na ostrově. Na severu sousedí s obecní jednotkou Exomvourgo.\n\nObecní jednotka Tinos se skládá ze 3 komunit. V závorkách je uveden počet obyvatel.\n"}
{"id": "1256114", "url": "https://cs.wikipedia.org/wiki?curid=1256114", "title": "Seznam textilních firem z Česka", "text": "Seznam textilních firem z Česka\n\nSeznam textilních firem z Česka obsahuje seznam významnějších firem z oblasti textilního průmyslu působících v současnosti nebo minulosti na území České republiky. Sloupec název obsazuje obvyklý (často zkrácený) název firmy, typ druh společnosti (s.r.o. – společnost s ručením omezeným, a.s. – akciová společnost, n.p. – národní podnik). Sloupec \"Založení\" indikuje rok založení firmy a případně následující sloupec rok zániku. V části \"Důvod\" se uvádí důvod.\n"}
{"id": "1256116", "url": "https://cs.wikipedia.org/wiki?curid=1256116", "title": "Ruská ženská hokejová reprezentace", "text": "Ruská ženská hokejová reprezentace\n\nRuská ženská hokejová reprezentace je výběrem nejlepších hráček ledního hokeje z Ruska. Od roku 1997 se účastní mistrovství světa žen. Nejlepší výsledek z tohoto šampionátu pochází z let 2001, 2013 a 2016, kdy ruská ženská hokejová reprezentace vybojovala bronz. Má též 4 účasti na zimních olympijských hrách, kde své maximum předvedla v roce 2002 pátým místem.\n\nRusko startovalo na čtyřech ženských turnajích v ledním hokeji na zimních olympijských hrách.\nNa mistrovství světa startuje Rusko od roku 1997. Hraje stále v elitní skupině.\nRusko startovalo na posledních dvou ročnících mistrovství Evropy. Napoprvé vyhrálo skupinu B a o rok později na domácí půdě získalo stříbrné medaile.\n"}
{"id": "1256117", "url": "https://cs.wikipedia.org/wiki?curid=1256117", "title": "Ivrea", "text": "Ivrea\n\nIvrea je město a \"comune\" v metropolitní oblasti Torino v regionu Piemont. Nachází se v severozápadní Itálii na cestě vedoucí do Valle d'Aosta (část středověké cesty \"Via Francigena\"), městem protéká Dora Baltea. Leží v pánvi, kde v prehistorických dobách vzniklo rozsáhlé jezero, dnes se v okolí rozkládá pětice malých jezer: Sirio, San Michele, Pistono, Nero a Campagna. V roce 2016 zde žilo 23 749 obyvatel. V roce 2018 byla část města (především industriální stavby z 1. poloviny 20. století) zapsána na seznam světového kulturního dědictví UNESCO.\n"}
{"id": "1256122", "url": "https://cs.wikipedia.org/wiki?curid=1256122", "title": "Brisbane International 2017 – ženská čtyřhra", "text": "Brisbane International 2017 – ženská čtyřhra\n\nŽenská čtyřhra Brisbane International 2017 probíhala v první polovině ledna 2017, jakožto úvodní událost kategorie Premier v sezóně. Do deblové soutěže brisbanského tenisového turnaje nastoupilo šestnáct dvojic. Obhájkyněmi titulu byly Martina Hingisová a Sania Mirzaová, které na turnaji nestartovaly společně. Švýcarka Hingisová do turnaje vůbec nezasáhla a spoluhráčkou Indky Mirzaové se stala americká tenistka Bethanie Matteková-Sandsová.\n\nVítězem se stal nejvýše nasazený pár Bethanie Matteková-Sandsová a Sania Mirzaová, který ve finále zdolal ruské turnajové dvojky Jekatěrinu Makarovovou s Jelenu Vesninovou výsledkem 6–2 a 6–3. Vítězstvím v turnaji přenechala Mirzaová po 91 týdnech pozici světové jedničky v ženské čtyřhře na žebříčku WTA Mattekové-Sandsové, jež se stala historicky 34. ženou v čele klasifikace a 10. ze Spojených států. Šťastná Američanka k pozici nové královny poznamenala: „\"Cítím se, jako bych přebírala korunu pro Miss World\".“\n\nObě šampionky si do žebříčku WTA připsaly 470 bodů, rozdělily si částku 46 796 dolarů a získaly sedmou společnou trofej, první od ledna 2015, kdy triumfovaly v jiném australském městě Sydney. Matteková-Sandsová vybojovala dvacátý třetí deblový titul na okruhu WTA Tour a pro Mirzaovou to bylo čtyřicáté první takové turnajové vítězství.\n\n"}
{"id": "1256126", "url": "https://cs.wikipedia.org/wiki?curid=1256126", "title": "Radek Hloušek", "text": "Radek Hloušek\n\nRadek Hloušek (* 19. ledna 1978 Jindřichův Hradec) je český politik a manažer, jeden ze zakládajících členů hnutí ANO 2011, v letech 2013 až 2017 člen předsednictva hnutí ANO 2011. Od roku 2016 zastupitel Jihočeského kraje.\n\nVystudoval Obchodní akademii v Třeboni, kde také absolvoval 1. a 2. cyklus Základní umělecké školy - obor klavír. Od roku 2007 je aktivním dobrovolným dárcem krve. Za tuto činnost získal v r. 2015 ocenění v podobě zlaté medaile Prof. MUDr. Jana Janského.\n\nV současnosti pracuje jako manažer prodeje německé společnosti \"Ruhl GmbH\" pro Českou a Slovenskou republiku. V roce 2015 se stal prokuristou v nově založené společnosti \"Ruhl Immo CZ\".\n\nRadek Hloušek je ženatý a má tři děti. Žije ve městě Suchdol nad Lužnicí na Jindřichohradecku.\n\nOd roku 2012 je členem hnutí ANO 2011, v němž předsedá oblastní organizaci Jindřichův Hradec. V minulosti vykonával funkci místopředsedy krajské organizace hnutí v Jihočeském kraji. Od roku 2013 byl členem předsednictva hnutí ANO 2011, post obhájil i na sněmu v roce 2015. Tuto funkci zastával do února 2017, když post v předsednictvu hnutí již neobhajoval..\n\nVe volbách do Poslanecké sněmovny v roce 2013 kandidoval za hnutí ANO 2011 v Jihočeském kraji, ale neuspěl. Zvolen nebyl ani do Evropského parlamentu ve volbách v roce 2014 (23. místo na kandidátce), ani do Zastupitelstva města Suchdol nad Lužnicí ve volbách v roce 2014.\n\nV krajských volbách v roce 2016 byl za hnutí ANO 2011 zvolen zastupitelem Jihočeského kraje. \n"}
{"id": "1256127", "url": "https://cs.wikipedia.org/wiki?curid=1256127", "title": "Shenzhen Open 2017 – ženská čtyřhra", "text": "Shenzhen Open 2017 – ženská čtyřhra\n\nŽenská čtyřhra Shenzhen Open 2017 probíhala v první polovině ledna 2017, jakožto událost úvodního týdne sezóny. Do deblové soutěže šenčenského tenisového turnaje nastoupilo šestnáct dvojic. Obhájkyněmi titulu byla dvojice Vania Kingová a Monica Niculescuová, které na turnaji nestartovaly společně. Američanka Kingová do turnaje vůbec nezasáhla a spoluhráčkou Rumunky Niculescuové se stala krajanka Simona Halepová, se kterou v úvodním kole nestačila na ruský pár Natela Dzalamidzeová a Veronika Kuděrmetovová.\n\nVítězem se stal druhý nasazený česko-čínský pár Andrea Hlaváčková a Pcheng Šuaj, který ve finále zdolal rumunsko-ukrajinské turnajové trojky Ioanu Ralucu Olaruovou s Olgou Savčukovou výsledkem 6–1 a 7–5. Obě šampionky si do žebříčku WTA připsaly 280 bodů a získaly třetí společnou trofej ze čtyř turnajů, do nichž nastoupily. Sérii neporazitelnosti tak prodloužily na 12 utkání. Hlaváčková vybojovala jubilejní dvacátý deblový titul na okruhu WTA Tour a pro Pcheng to bylo dvacáté první takové turnajové vítězství.\n\n"}
{"id": "1256134", "url": "https://cs.wikipedia.org/wiki?curid=1256134", "title": "Veľké Turovce", "text": "Veľké Turovce\n\nVeľké Turovce jsou obec na Slovensku v okrese Levice. Vznikly sloučením obcí Stredné Turovce a Dolné Turovce do jednoho celku. Obec se nachází zhruba 3 km severně od města Šahy. Západní částí území protéká řeka Krupinica. V části Stredné Turovce se zachoval zbytek (svatyně a sakristie) románského kostelíka z 13. století, který byl vážně poškozen během povodně v roce 1938.\n"}
{"id": "1256135", "url": "https://cs.wikipedia.org/wiki?curid=1256135", "title": "Horné Turovce", "text": "Horné Turovce\n\nHorné Turovce (\"maďarsky Felsőtúr)\" jsou obec na Slovensku v okrese Levice.\n\n\n\n\n\n\n"}
{"id": "1256136", "url": "https://cs.wikipedia.org/wiki?curid=1256136", "title": "Ipeľské Úľany", "text": "Ipeľské Úľany\n\nIpeľské Úľany (v minulosti \"Fedýmeš\", ) jsou obec na Slovensku v okrese Levice.\n\nV obci je římskokatolický kostel svatého Michala archanděla z roku 1757. Severozápadně od obce, při cestě směrem na Plášťovce, stojí zbytky románského kostela z 13. století spolu s novodobou kaplí.\n\n"}
{"id": "1256137", "url": "https://cs.wikipedia.org/wiki?curid=1256137", "title": "Opera v Africe", "text": "Opera v Africe\n\nOpera v Africe se objevuje od konce 18. století v podání evropských divadelních společností, které ji přivážely rozvíjejícím se koloniím. Raným operním centrem se stal Port Louis na Mauriciu, od poloviny 19. století vznikala síť stálých divadel ve francouzských a italských koloniích severní Afriky, přičemž nejvýznamnějším centrem především francouzské opery se stalo divadlo v Alžíru. Na kočovné společnosti byla odkázána městská centra Jižní Afriky (Kapské Město, Johannesburg, Durban), bouřlivě se rozvíjející koncem 19. století. Operní představení na všech těchto místech sloužila téměř výlučně evropským přistěhovalcům a i repertoár kopíroval evropské vzory. Jen v Egyptě, kde bylo operní divadlo od poloviny 19. století podporováno místní aristokracií, se od počátku 20. století pomalu vytvářela domácí tradice i divácké zázemí.\n\nOd rozpadu koloniálního systému v Africe v 50. letech 20. století měla opera těžkou pozici, protože bývá identifikována s kolonizátorskou kulturou, popřípadě s křesťanstvím (v muslimských zemích) nebo s bílou rasou (v Jižní Africe), což se odráží v postojích obecenstva, veřejných orgánů i umělců samotných. Navíc je operní provoz organizačně a finančně náročný, vyžaduje institucionální stabilitu, fungující hudební školství a zpravidla podstatnou podporu z veřejných rozpočtů, čehož je v mnoha afrických zemích obtížné dosáhnout. Ve většině zemí operní soubory po v 50. a 60. letech zanikly, domácí tradice se udržela jen v Egyptě. Mimo něj je opera v arabsky mluvícím světě především vysoce elitní záležitostí. V Jižní Africe byla tradiční opera – nikoli však domácí tvorba – silně podporována státem v době režimu apartheidu. Po roce 1994 zaznamenal operní provoz značné finanční a organizační potíže, současně však velký kvantitativní a kvalitativní rozvoj operní a obecněji hudebně-divadelní tvorby. I v jiných zemích subsaharské Afriky (např. v Nigérii) zájem o operní umění vzrůstá. Kapské Město a Káhira zůstávají nejvýznamnějšími operními středisky na africkém kontinentě.\n\nOperní tvorba je v Africe dosud slabá a omezená prakticky na Egypt a Jižní Afriku. Zakladatelem egyptského hudebního divadla byl v první čtvrtině 20. století Saíd Darwíš, který ve svých populárních „operetách“ spojil západní a orientální hudební styl s lidovými náměty. Mezi další egyptské operní skladatele patří Dawúd Husní, Hasan Rašíd, Azíz aš-Šawán, Saíd Awad, Kamel ar-Rimali nebo Šaríf Mohí ed-Dín, ze zemí Maghrebu například Maročan Ahmed Essyad a Alžířan Tarik Benouarka. Řadu jihoafrických operních skladatelů zahajuje v 50. letech 20. století John Joubert, dále například Eversen Cromwell, Peter Louis Van Dijk, Hendrik Hofmeyr, Kevin Volans, Roelof Temmingh, Bongani Ndodana-Breen, Thomas Rajna, Hans Huyssen, Peter Klatzow, Sibusiso Njeza, Braam du Toit nebo Phelelani Mnomiya. Pro tvorbu egyptských i jihoafrických (a to i bělošských) skladatelů je příznačná snaha o tvůrčí integraci evropských klasických vzorů a velmi odlišné domácí hudební tradice.\n\nV Maroku založili první divadlo evropského typu, Teatro Isabelle II, Španělé v Tetuánu bezprostředně po jeho dobytí roku 1860. S jejich odchodem o dva roky později však zaniklo. Evropské divadelní společnosti hrající i operu a operetu se do Maroka vrátily až po roce 1912, kdy se stalo francouzským protektorátem.\n\nDůležitým hospodářským a turistickým střediskem se po 1. světové válce stala Casablanca. Město vybudovalo divadlo (Théâtre Municipal), které bylo otevřeno 22. prosince 1922 představením Delibesovy \"Lakmé\". Až do konce francouzské nadvlády (1956) se zde konaly pravidelné operní sezóny zajišťované francouzskými soubory. Poté zde operní provoz skončil a samotné divadlo bylo roku 1982 zbořeno. Případné operní koncerty se nyní konají v budově Office des Changes.\n\nOperní představení občas hostí divadlo Théâtre National Mohammed V v Rabatu, otevřené roku 1962. Od 80. let 20. století trvaly práce na novém divadelním komplexu v Marrákéši, avšak Théâtre Royal, slavnostně otevřený roku 2001, je v podstatě amfiteátr nevhodný pro hudební produkce a plánovaná operní budova o 800 sedadlech dosud není dokončena. Na všech třech místech organizuje Orchestre Philharmonique du Maroc představení oper z klasického evropského repertoáru (Mozart, Puccini, Bizet…), zpravidla jednu inscenaci či koncertní provedení ročně.\n\nZ marockých hudebních skladatelů se opeře nejsoustavněji věnuje Ahmed Essyad (nar. 1938), který však žije od roku 1962 ve Francii. Ve své hudbě kombinuje moderní skladební techniky jako serialismus s orientálními, především berberskými prvky. Jeho první opera \"Náhrdelník lstí\" vznikla na arabské libreto podle jednoho z tradičních příběhů ze sbírky \"Maqamat\", premiéru měla v Avignonu v roce 1977. Na francouzská libreta napsal komorní operu \"La vie du Robert le diable\" (1984) a rozhlasové opery \"L'eau\" (1985) a \"L'exercice de l'amour\" (1995). V roce 2000 měla v Mylhúzách premiéru jeho opera \"Héloïse et Abélard\". Poslední dílo, komorní opera \"Mririda\" o berberské básnířce z 20. let 20. století Mriridě N'Aït Attik, mělo premiéru roku 2008 Agádíru se souborem berberských hudebníků, ve verzi pro evropský orchestr pak ve Štrasburku roku 2016.\n\nVznik divadla evropského typu v Alžírsku je svázán s dobytím a okupací Alžíru v červenci roku 1830 Francií. Divadlo bylo zřízeno dekretem alžírského generálního guvernéra hraběte Clauzela již 12. listopadu 1830 a bylo i specifikováno, že se v něm bude hrát (mimo jiné) italská opera a balet. Prvním působištěm divadla byla bývalá rezidence alžírského deje, palácový komplex Dženína, ale roku 1836 byla nalezena jiná budova v rue de l'État-Major. Samostatná reprezentativní budova alžírské opery byla postavena na troskách Dženíny roku 1853. Divadlo vyhořelo roku 1882 a následujícího roku bylo po rekonstrukci znovu otevřeno. \n\nVe 30.–40. letech vládly opernímu provozu společnosti, které přijžděly z Itálie. Z nejstaršího repertoáru v Alžíru jsou díky lokálně vydaným libretům známy Rossiniho \"Semiramide\" (1837) a Donizettiho \"Belisario\" (1838) a \"Lucia di Lammermoor\" (1839), které hrála společnost Francesca Barioly. Mladý skladatel Giuseppe Gerli (1812–1885) zde dokonce poprvé uvedl své opery \"Il sogno punitore, ossia Il sonnambulo\" (1839) a \"Don Pelagio\" (1840). Ve 40. letech 19. století zde působil pozdější významný francouzský skladatel Ernest Reyer. Divadlo provozované v režii města od roku 1853 již bylo orientováno na Paříž. Koncem 19. století se Alžírská opera stala jednou z nejvýznamnějších provinčních scén Francie (s Lyonem, Bordeaux a Marseille) a toto postavení si udržela až do konce své existence. Často v ní hostovaly hvězdy pařížských divadel (včetně Opéry a Opéry-Comique), odkud také přebírala naprostou většinu svého repertoáru. V něm zprvu převažovala francouzská historická velká opera a opéra comique, později též opereta, od konce 19. století se rozšiřoval i na jiná mezinárodního významu (např. roku 1931 byl proveden celý Wagnerův \"Prsten Nibelungův\"). Občas se objevovala i díla místních skladatelů, která však měla jen lokální význam – například opereta \"Le Talisman\" známého malíře orientálních motivů Hippolyta Lazergese (1887), která měla premiéru roku 1885.\n\nPod státní patronací se francouzské divadlo pěstovalo i v obou dalších správních centrech Alžírska. V Oranu se již roku 1842 hrála Rossiniho \"Italka v Alžíru\". V roce 1849 bylo postaveno divadlo „Casino-théâtre de Bastrana“, kde se podle zpráv hrála i „grand opéra“. 10. prosince pak byla představením opery \"Faust\" Charlese Gounoda otevřena nová budova městského divadla od architektů bratří Perretů (později postavili mj. Théâtre des Champs-Élysées), připomínající zmenšenou verzi pařížské Opéra-Comique. Vedle francouzské opery se v Oranu těšila velké popularitě také zarzuela, kterou početné španělské menšině až do 50. let 20. století přivážely divadelní společnosti ze Španělska. V letech 1877–1883 bylo postaveno výstavné operní divadlo – „Opéra municipal“ – rovněž v Constantine. \n\nI v menších městech byla stavěna veřejná divadla, ve kterých se příležitostně hrávala operní či operetní představení – například 90. letech 19. století v Bône (dnes Annaba)., také 1892 v sídelním městě francouzské cizinecké legie Sidi Bel Abbès, dále ve městech Muaskar (Mascara), Setif (Sétif) a Philippeville (dnes Skikda).\n\nOperní divadla byla v Alžírsku symbolem francouzské kultury, evropského původu byla naprostá většina interpretů a jejich obecenstvo se rekrutovalo především z řad bělošských „pieds-noirs“. Po odchodu Francouzů roku 1962 byla divadla jako instituce většinou zachována, ale opera se v nich již nehrála. Postupný návrat klasické západní hudby začal teprve koncem 20. století, roku 1992 byl zřízen alžírský Národní symfonický orchestr. 20. července 2016 byla v Alžíru slavnostně otevřena nová budova Alžírské opery (Opéra d'Alger, později pojmenovaná po politikovi a spisovateli Boualemovi Bessaihovi), věnovaná Alžírsku vládou Čínské lidové republiky. Využití budovy je však problematické. Má v ní působit Národní symfonický orchestr, Národní balet a Soubor andaluzské hudby. Operní soubor ani potřebný technický personál a zázemí divadlo dosud nemá a také v něm dosud (2017) žádná opera provedena nebyla. \n\nPrvním novodobým alžírským skladatelem, který se soustavně věnuje opeře, je Tarik Benouarka (nar. 1966). Jeho opera \"El Nafas\" (\"Dech\") měla premiéru v Národním divadle v Alžíru v dubnu 2013 jako první operní premiéra od alžírské samostatnosti. Další opera, \"Dni a noci stromu srdce\", měla premiéru v operním divadle v Káhiře v září 2015. Obě jsou na témata z arabské mytologie a kombinují postupy evropské romantické hudby s orientální tradicí. Vedle toho napsal operu pro děti \"Sindbad, syn větru\" (2014).\n\nOpera se v Tunisku objevuje v polovině 19. století, a to zejména pro početnou kolonii Evropanů (zejména Italů, Francouzů a Malťanů). Záznamy o divadle v Tunisu počínají ve 20. letech 19. století. Roku 1842 byla otevřena první stálá divadelní budova, Théâtre Tapia (od 1860 Théâtre Carthaginois, zaniklo 1879), a prvním zaznamenaným operním představením byla \"La traviata\" roku 1856. Tunis se stal pravidelnou zastávkou pro cestovní italské a později i francouzské divadelní společnosti, které hrávaly po severní Africe od Casablanky po Káhiru; roku 1864 se zde na cestě do Káhiry zastavila i světoznámá sopranistka Adelina Patti a zpívala španělskou královnu v Marchettiho opeře \"Ruy Blas\"..\n\nOpera a později opereta se hrály i v dalších, krátkodobě fungujících divadlech, jako Cicolo Europeao (po roce 1858), Théâtre Nouveau neboli Théâtre Cohen (1875–1894), L'Arena (později Politeama Tunisino 1882–1896), které se věnovaly italskému repertoáru. Francouzskou operu hrálo Théâtre Brulat (1880–1889) a po jeho vyhoření Théâtre Français (otevřené roku 1882 inscenací Offenbachovy \"Dcery plukovního tambora\"). Operu hrála i jiná menší divadla na předměstí.\n\nTento rozmach divadelnictví vyvrcholil roku 1902 postavením francouzského divadla Casino Municipal (od roku 1912 Théâtre Municipal), které bylo otevřeno představením Massenetovy \"Manon\", a o rok později otevřením italského Teatro Rossini. Až na dobu 1. světové války se pak opera v Tunisu hrála v pravidelných ročních sezónách v podání francouzských či italských umělců. Dostatečně velká divadla pro pravidelné operní hostující sezóny byla ve francouzském období postavena i ve městech Súsa, Sfax Bizerta, a Gabès..\n\nNěkterá díla měla v Tunisku dokonce světovou premiéru, jako komická opera Michele Strina \"Milord ai bagni\" (\"Mylord v lázni\", 1909) nebo opereta Vincenta Scotta \"Célinino dobrodužství\" (\"L'Aventure de Céline\", 1934). Z nich tříaktová opera \"Ferhuda\" italského skladatele Francesca Santoliquida, která byla poprvé provedena v Tunisu 30. ledna 1909, měla i místní námět a skladatel jí dal žánrové označení „scény z arabského života“ („scene di vita araba“).\n\nPo odchodu Francouzů ze země roku 1956 operní představení v Tunisku prakticky přestala, objevují se sporadicky opět až od konce 20. století. Divadlo Teatro Rossini se změnilo na kino, avšak Théâtre Municipal zůstalo v provozu, a i když nemá vlastní orchestr ani pěvecký soubor, hostí jeho jeviště někdy zahraniční operní soubory. V turistické sezóně jsou někdy operní představení pořádána v plenéru v antickém divadle v Kartágu nebo v amfiteátru v El-Džemu.\n\nDomácí skladatelé se věnovali především operetě – autory četných děl jsou např. Hédi Jouini (1909–1990) nebo Mohamed Garfi (nar. 1948), mj. historik arabského hudebního divadla. Romantická opera \"Wallada wa Ibn Zajdún\" významného tuniského skladatele Mohameda Saády (1937–2005) zůstala nedokončena.\n\nOpera se v první polovině 20. století hrála rovněž v italských koloniích. V Asmaře, hlavním městě italské Eritreje, bylo roku 1920 postaveno operní divadlo Teatro Asmara podle plánů architekta Odoarda Cavagnariho. Už od roku 1927 však bylo využíváno převážně pro jiné účely, od roku 1937 pak jako kinematograf. V polovině 20. let 20. století postavili architekt Giuseppe Agela Salinos v libyjském Tripolisu operní divadlo nazvané Real Teatro Miramare a architekti Marcello Piacentini a Luigi Piccinato divadlo Teatro Berenice v Benghází. Ve všech třech divadlech hostovaly italské společnosti s klasickým italským repertoárem. Zájezdy italských souborů skončily poté, co v letech 1941–1942 obsadila Eritreu a Libyi britská armáda, a po vzniku samostatné Libye (1951) a etiopsko-eritrejské federace (1952) převzaly divadla ze soukromých rukou nově vzniklé státy. Pro operu už užívána nebyla. Budova v Asmaře zůstala zachována, i když není využívána a chátrá, zato divadlo v Tripolisu bylo zničeno britským bombardováním 21. dubna 1941 a ani divadlo v Benghází, které po válce sloužilo jako kino i jako policejní stanice, nepřežilo Kaddáfího éru.\n\nPrvní doložený kontakt dnešního Egypta s evropskou operou, i když jen epizodický, je spojen s Napoleonovým egyptským tažením v letech 1798–1801. Mezi vědci a umělci, které s sebou Napoleon Bonaparte do Egypta vzal, byl i mladý skladatel a muzikolog Henri-Jean Rigel (1772–1852), kterého Napoleon pověřil organizací francouzského divadla a koncertů. Rigel sestavil z amatérů divadelní soubor a složil pro něj dvě opery na libreta architekta a malíře Charlese-Louise Balzaca (1752–1820): \"Les Deux Meuniers\" a \"Valère en Italie\", které byly hrány v Káhiře v divadelním sále inaugurovaném 31. prosince 1800.\n\nTrvalejší základy tato epizoda nepoložila. Skutečný příchod opery do Egypta je spojen s vládou dynastie Muhammada Alího. Prvním centrem se stala Alexandrie, kde žilo četné italské a jiné evropské obyvatelstvo. Již roku 1829 zde existovalo francouzské divadlo a v polovině 30. let 19. století i italské. V nich zřejmě hostující společnosti hrály i opery i dříve, spolehlivě doložena jsou však až představení Donizettiho \"Gemmy di Vergy\", Verdiho \"Ernaniho\" a Rosiiniho \"Lazebníka sevillského\", která byla mezi lety 1837 a 1839 součástí slavností ke svatbě jednoho ze synů Muhammada Alího. Scénu pro tato představení navrhl architekt Pietro Avoscani (1816–1890), který ve dlouhé službě u egyptských vládců navrhl rovněž budovu alexandrijského divadla Zizinia (1862) a operního divadla v Káhiře (1869).\n\nV hlavním městě Egypta Káhiře existovalo již v první polovině 40. let 19. století divadlo Teatro del Cairo. Založení stálého a reprezentativního operního divadla je spojeno se jménem chedíva Ismaíla I. (1863–1879). Bylo součástí širších politických záměrů chedíva (i jeho předchůdců) uvolnit závislost Egypta na Osmanské říši pomocí politické, hospodářské a kulturní orientace na Západ a vytvořit egyptskou národní identitu odlišnou od identity obecně arabské či muslimské, k níž patřilo i přisvojení si tradic starověkého Egypta. V této souvislosti vznikl i plán spojit otevření Suezského průplavu a nové budovy káhirské opery, ke kterému došlo 1. listopadu 1869 Verdiho \"Rigolettem\". Projevem Ismaílových ambicí bylo i objednání nové slavnostní opery od Giuseppe Verdiho. Námět \"Aidy\" vypracoval sám chedív s Augustem Mariettem. Po určitém zpoždění způsobeném prusko-francouzskou válkou měla 24. prosince 1871 \"Aida\" v Káhiře světovou premiéru. \"Aida\" byla od té doby vždy základem repertoáru káhirské opery a v kulturním povědomí zůstává „egyptskou národní operou“ i přes svůj cizí původ a existenci operních děl egyptských autorů.\n\nKáhirská opera musela pro hospodářské potíže uzavřít roku 1877, ale již v 90. letech 19. století fungovala znovu. Střídali se v ní francouzští a zejména italští ředitelé a její repertoár se po celou tuto dobu soustředil na italskou klasiku (i když například roku 1927 se zde poprvé hrál Debussyho \"Pelleas a Melisanda\"). Opera však zůstávala záležitostí především cizinců a nejvyšších domácích elit, i prakticky všichni účinkující byli najímáni z Evropy.\n\nSvržení egyptské monarchie a nástup Násirova režimu, kulturně orientovaného na Sovětský svaz, postavilo dosavadní operní provoz v Egyptě do nové situace. Snahou nové vlády bylo postupně vymanit operní divadlo ze závislosti na zahraničních, především italských interpretech a zpřístupnit ji širšímu arabsky mluvícímu publiku. Roku 1959 byl z rozhlasového symfonického orchestru vyčleněn organizačně samostatný orchestr Káhirské opery a v témže roce byla založena Káhirská konzervatoř pro výchovu domácích pěvců a hudebníků. V roce 1961 uvedla Káhirská opera úspěšně první inscenaci v arabském jazyce – Lehárovu \"Veselou vdovu\" (\"Al-Armala Al-Taroub\") se slavnou sopranistkou Ratíbou El-Hefny v titulní roli; tato opereta získala trvalou popularitu. Roku 1964 konečně personální stav umožnil založení stálého souboru Káhirské opery, jehož první inscenací se stala Verdiho \"La traviata\" v arabském překladu s Nabilou Erjanovou a Hasanem Kamou v hlavních rolích. Vedle arabských inscenací se hrály opery dále i v italštině. Tento rozkvět ukončil požár více než stoleté a z větší části dřevěné divadelní budovy roku 1971.\n\nOperní společnost nezanikla a hrála na jiných místech, její význam však v 70. a 80. letech klesl. V roce 1983 přislíbilo Japonsko při příležitosti návštěvy Husního Mubáraka v zemi darovat Egyptu novou reprezentativní operní budovu, která byla inaugurována 10. října 1988. První ředitelkou obnoveného souboru se stala Ratíba El-Hefny. Za ní a jejího nástupce Nasíra El-Ansaryho v 90. letech 20. století zažila Káhirská opera největší rozvoj, získala například vlastní orchestr a baletní soubor a inscenovala první díla egyptských autorů. Od roku 1988 stojí v čele (mimo jiné) operního života Národní kulturní středisko, které zastřešuje jednak jednotlivé umělecké soubory (mj. soubor sólistů Káhirské opery, operní sbor, dětský operní sbor, operní orchestr a operní baletní soubor), jednak různá působiště: velký sál, malý sál a venkovní divadlo v samotném komplexu Káhirské opery, divadlo El-Gomhuría rovněž v Káhiře a Divadlo Saída Darwíše v Alexandrii. Vedle toho se konají představení (zejména \"Aidy\" pro turistické obecenstvo) v Luxoru nebo u pyramid v Gíze.\n\nZakladatelem egyptského hudebního divadla je Saíd Darwíš (1892–1923). Pocházel z chudých poměrů, dlouho se živil manuální prací a nikdy nenabyl důkladného hudebního vzdělání, přesto jako mladý muž nashromáždil velké znalosti různých typů a forem arabské i evropské hudby (obdivoval Verdiho). Získal zkušenosti v kočovném arabském divadle a po příchodu do Káhiry mu divadelní podnikatel Saláma Hidžází poskytl příležitost k realizaci nového žánru, operety v arabském jazyce kombinující tradiční improvizační divadlo s pevnou hudebně dramatickou formou podle evropského vzoru. Jeho první opereta \"Fajrúz šáh\" z roku 1917 sice neměla úspěch, ale v následujících pěti letech do skladatelovy předčasné smrti následovalo 25 dalších. Některé – například \"Al-Ašara al-Tajíba\" (\"Kárová desítka\") nebo \"Kollaha jomén\" (\"Stačí dva dny\") z roku 1920 si získaly rychle oblibu, a to pro své sociální a vlastenecké náměty a poměrně prosté zpracování. Jiné, hudebně náročnější, jako \"Šahrazád\", \"Al-Barúka\" nebo \"Abd ar-Rahmán al-Násir\" (o prvním muslimském vládci Španělska) z roku 1921, zprvu zaujaly méně a postavení klasických děl si získaly až postupně. Saíd Darwíš začal pracovat i na opeře \"Kleopatra a Marcus Antonius\", již po jeho smrti dokončil a roku 1927 poprvé (bez velkého ohlasu) uvedl zpěvák a skladatel Muhammad Abd al-Wahháb (1910–1991), Darwíšův nejvýznamnější následovatel, který se však sám hudebnímu divadlu nevěnoval.\n\nSaíd Darwíš je obecně považován za „otce moderní egyptské hudby“. Podílel se na vypracování notového systému pro zápis arabské hudby, včetně charakteristických čtvrttónů, kterým fixoval přednes interpretů namísto dosavadní improvizace. Podařilo se mu zachytit ryze egyptskou hudbu založenou na lidových základech, bez tureckých vlivů, ale i bez příliš pomalých, opakujících se a přemrštěně zdobených pasáží, kterými se vyznačoval dosavadní „umělecký“ přednes a které se ke svižné divadelní akci nehodily. Arabské melodie v jeho díle podléhají transformaci pod vlivem italského belcanta a také harmonie je v zásadě západní, ale s využitím orientálních prvků, jako jsou nezvyklé intervaly a melismata. V libretech svých operet a textech písní používal mluvenou, často nářeční formu arabštiny namísto klasické. Jeho dílo tvoří dosud základ egyptského hudebního divadla, i když jsou jen předstupněm opery v pravém smyslu. Řada jeho melodií zlidověla, jedna z nich se stala i egyptskou státní hymnou. Darwíšovo jméno nese od roku 1962 operní divadlo v jeho rodné Alexandrii.\n\nŽánru arabské operety propadl vzápětí i egyptský židovský skladatel Dawúd Husní (1870–1937). Úspěch měla již první z nich, pastorální \"Sabah\" z roku 1919, následovaly například \"Marúf al-Iskafí\" a \"Nahid Šáh\" podle příběhů z Tisíce a jedné noci, \"Al-Demowe\" na námět zpopularizovaný operou \"Madam Butterfly\", \"Al-Lajali al-Milah\", \"Zebeida\" a jeho největší úspěch \"Šah-Bandar\". Zatímco některé z těchto operet byly v podstatě jen hudebními scénkami pro dva představitele, jiná Husního díla jsou už pokusem o operu. To platí zejména o jeho nejambicióznějším díle \"Samson a Dalila\" (\"Šamšún wa Dalelah\"), ale vážnější je i jeho \"Kleopatra\" na verše Husejna Fawziho. Vedle toho přepracoval do operní formy Darwíšovu operetu \"Hoda\" a společně se skladateli Mohamedem Kholim a Mohamedem as-Sonbatim napsal operu \"Semiramis\". Celkově napsal Husní na 30 oper a operet. Dalšími významnými tvůrci arabské lidové operety byli Kámil al-Khuláí (1880–1938) a Zakarijá Ahmad (1896–1961).\n\nDarwíšovým vrstevníkem byl Hasan Rašíd (1896–1969), pocházející však ze zámožných poměrů. Patřil k propagátorům klasické hudby evropského typu a se svou ženou patřil roku 1942 k zakladatelům Egyptského amatérského hudebního sdružení, pro které složil i svou jedinou operu \"Smrt Antonia\" (\"Masra Antonio\") podle první části hry Ahmeda Šawkiho \"Smrt Kleopatry\", částečně provedené amatéry roku 1942 a roku 1973 také souborem káhirské opery. I když árie \"Isis, ó prameni něhy\" získala oblibu, celkově kombinace arabského textu a západní hudby diváky nepřesvědčila.\n\nVýznamným egyptským skladatelem poloviny 20. století byl Azíz aš-Šawán (1916–1993). První z jeho dvou oper, \"Antar\" z let 1947–1949, ještě prozrazuje nesoustavné hudební vzdělání, kterého se mu dostalo v Káhiře. Jako libreto použil dramatizovanou báseň Ahmeda Šawkiho. Jejím hrdinou je Antarah ibn Šaddád, rytíř a básník ze 6. století našeho letopočtu, který musí na cestě k sňatku se svou sestřenicí Ablou překonat nejrůznější překážky. V 50. letech 20. století studoval na Moskevské konzervatoři u Arama Chačaturjana a seznámil se s dílem Dmitrije Šostakoviče. Po návratu do Egypta získal vládní grant, díky kterému se mohl v letech 1960–1965 věnovat kompozici své druhé opery. \"Anás el-Wugúd\" zpracovává milostný příběh ze sbírky Tisíc a jedna noc o lásce titulního hrdiny, básníka, ke krásné vezírově dceři Zahr el-Ward, kterou její otec uvězní ve svatyni bohyně Isis na ostrově Philae. I když některé melodie se staly brzo známé, jako celek se tato opera premiéry dočkala až dlouho po skladatelově smrti. Káhirská opera ji uvedla koncertně roku 1994 a roku 1996 poprvé i scénicky. Stala se první arabskou operou provedenou v novém káhirském operním divadle. Aš-Šawán využívá ve svém díle arabskou melodiku, ale jeho harmonie a celkový ráz hudby je západní, zvláště ovlivněný Chačaturjanem.\n\nŽákem Moskevské konzervatoře byl i Saíd Awad (1926–2000), který později působil především v Jordánsku. Jeho \"Smrt Kleopatry\" (\"Masra Klijúbátrá\") podle již zmíněného dramatu Ahmeda Šawkiho uvedla káhirská opera koncertně roku 1994. Ze stejné generace je i Kamel ar-Rimali (nar. 1922), který napsal dosud celkově neprovedenou historickou operu \"Hasan al-Basrí\" na motivy ze života islámského teologa a učence Hasana z Basry ze 7./8. století.\n\nSkladatel Gamal Salama (nar. 1945), známý především jako skladatel filmové hudby, napsal roku 1976 operu-balet \"Ejún Bahia\", která se hrála za velkého zájmu obecenstva, i když skladateli bylo vytýkáno, že jeho hudba je spíše italská než egyptská. I v jeho díle se však jedná o ojedinělý pokus.\n\nNejmodernější trend v egyptské operní tvorbě představuje Šaríf Mohí ed-Dín (Sherif Mohie Eldin, nar. 1964), bývalý šéfdirigent káhirské opery a ředitel uměleckého centra Bibliotheca Alexandrina. I on ve svých skladbách kombinuje prvky západní klasické tradice (od baroka po dodekafonii) a arabské hudby včetně čtvrttónů a umělecké recitace koránu. Na rozdíl od všech předchozích egyptských oper však jeho díla tematicky čerpají ze současnosti a používají i mluvenou egyptskou arabštinu namísto klasické. Libreto ke trilogii \"Tři opery v jedné hodině\" (), jejíž jednotlivé části mají názvy \"Za hranice mysli\" (), \"Přistižen při činu\" () a \"Prach šepotu\" () napsal básník Saíd Hegab podle tří povídek Jusefa Idríse. Od 90. let, kdy trilogie vznikla, se dočkala několika úspěšných uvedení. S diváckým úspěchem se při svém uvedení roku 2005 a opět 2010 setkala i celovečerní opera \"Miramar\", pro jejíž libreto Saíd Hegab zpracoval známý stejnojmenný román nositele Nobelovy ceny Nagíba Mahfúze.\n\nProstor pro první divadelní představení na ostrově Mauricius poskytl jeho první francouzský guvernér Bertrand-François Mahé de La Bourdonnais již kolem roku 1740. Stálý operní provoz začíná již roku 1790, když svou divadelní společnost čítající 45 hudebníků, zpěváků a herců přivezl z Francie na Mauricius Joseph Laglaine (zem. 1824) a začal hrát francouzské činohry, opery a vaudevilly. Roku 1792 zdecimovala Laglainovu společnost epidemie neštovic, ale Laglaine soubor zrekonstruoval z místních kreolských amatérů a hrál dále, od roku 1797 v nové divadelní budově v „Jardin de la Compagnie des Indes“. Tu roku 1818 zničil cyklón, ale již 11. června 1822 bylo slavnostně otevřeno nové divadlo amatérským představením Dalayracovy opéry comique \"Maison à vendre\" (francouzská profesionální společnost objednaná Laglainem dorazila se zpožděním). Budova divadla byla na poměry malého koloniálního města velká (900 míst) a Port Louis se stal významným operním střediskem pro celou afro-asijskou oblast. Vedle produkce místních amatérů zde působil na podnikatelském základě francouzský soubor, a to i po převzetí ostrova Velkou Británií roku 1810, a ostrov byl i pravidelnou zastávkou kočovných francouzských i italských operních společností. Roku 1933 bylo v Rose Hill vybudováno větší a modernější divadlo Théâtre du Plaza, které je hlavní mauricijskou scénou od roku 1986. Tehdy byl totiž pravidelný provoz ve starém Théâtre Municipal v Port Louis zastaven pro nebezpečí cyklónů, divadlo chátralo a je od roku 2008 zcela uzavřeno a čeká na urgentní opravy. Jedná se o jedno z nejstarších divadel, a vůbec nejstarší zachované operní divadlo, na jižní polokouli.\n\nPoslední slavnou érou hudebního divadla na Mauriciu byly roky 1938–1939 a 1945–1950, kdy je řídil tenorista pařížské Opéry-Comique Max Moutia. Od 60. let 20. století – Mauricius získal samostatnost roku 1968 – se však náročnější produkce, tj. především opery, na Mauriciu nehrají. V letech 2009–2013 se pokusila tradici obnovit obecně prospěšná společnost Opera Mauritius, která inscenovala opery \"Lovci perel\", \"Carmen\", \"Perníková chaloupka\", \"La Traviata\" a \"Dido a Aeneas\", avšak pro vysoké finanční náklady se přeorientovala na organizaci kinematografických přenosů představení z newyorské Metropolitní opery.\n\nAž na Jihoafrickou republiku je klasická opera ve státech subsaharské Afriky jen vzácným jevem. Neexistují žádná stálá divadla věnující se opeře, stálé profesionální operní soubory ani specializované hudební školství. Existuje však tradice domácího hudebního divadla, často označovaného za „lidovou operu“, a vzrůstá zájem i o klasickou operu. Nejpatrnější je tento vývoj v Nigérii.\n\nNa rozdíl zemí na pobřeží Středozemního moře bylo hudební divadlo evropského typu řídkým jevem i v koloniální době (od 19. století do 50. let 20. století). Populace evropských kolonistů byla – až na Jižní Afriku – příliš málo početná, než aby mohla poskytovat stálé obecenstvo, a kulturní odstup od domorodého obyvatelstva větší než v arabských zemích. Kontakt s hudebním divadlem tak zajišťovaly jen sporadické zastávky kočovných společností s lehkým operním či operetním repertoárem. V britských koloniích v poslední třetině 19. století zdomácněla anglická opereta, zejména díla Gilberta a Sullivana, která si později získala oblibu i u domorodého obyvatelstva a ovlivnila vývoj jeho divadla. Od 30. let 20. století ovlivňoval rozvoj domácího divadla i zvukový film.\n\nPůvodní hudební divadlo v černé Africe má vzájemně podobné rysy, nejvíce se však rozvinulo v oblasti Guinejského zálivu, zvláště u Jorubů. Podobně jako v Evropě raného novověku patří k počátkům afrického hudebního divadla představení pořádaná církvemi, tzv. „native air opera“ z 20. a 30. let 20. století, která názorným způsobem s využitím domorodé hudby představovala příběhy především ze Starého zákona. Ještě před polovinou 20. století se rozvinula praxe světských hudebně-divadelních produkcí, zvaných „concert party“ nebo alternativně „comic opera “ či „folk opera“. \n\nAutoři „lidových oper“ jsou zpravidla tvůrci textu i hudby (a často také režiséry a herci). Hudba není nutně zcela původní, mohou být využity lidové nápěvy a značný podíl má improvizace, už proto, že zpěváci i hudebníci zpravidla nesledují notové záznamy. Rovněž její styl sahá od tradiční africké přes „neoafrickou“ (vliv afrického křesťanského zpěvu) po novodobou pop-music. Poměr mluveného a zpívaného textu kolísá: prvotní lidové opery byly prakticky celé zpívané a i dialogy byly vedeny v hudebním recitativu, založeném na melodice jazyka (odtud zřejmě tento žánr převzal i název „opera“), klasická lidová opera 50.–70. let však již obsahuje mluvené dialogy. Náměty sahají od domorodých mýtů a historických událostí přes biblické příběhy po příhody ze současného každodenního života a adaptace literárních děl, mohou být vážné i komické, typická je epizodičnost děje, ritualizované scény a bezprostřední zapojení publika. Jde o specifický hudební žánr, který zřejmě není s klasickou operou vývojově spřízněn a jehož srovnávání s ní může být zavádějící.\n\nZakladatelem jorubské lidové opery je Hubert Ogunde (1916–1990), původní profesí policista. Jeho první díla byla církevními zakázkami (\"Zahrada Eden a Boží trůn\", 1944) ve stylu „native air opera“, ale již roku 1945 napsal první politickou hru \"Hlad a stávka\". Až do 70. let 20. století pak následovala četná díla s politickými a sociálními náměty, zvláště slavná byla \"Yoruba ronu\" (\"Jorubové, myslete!\", 1964), poté se věnoval především filmu. Hudba v jeho dílech postupně ustupovala do pozadí – zhruba od roku 1957 v ní převážily činoherní rysy – a reflektovala dobově populární styly. Kola Ogunmola (1925–1973) zůstal ve své tvorbě věrnější dominanci hudby a náboženským a moralizujícím tématům, z nichž však poněkud vybočuje jeho nejslavnější hra \"Lanke Omuti\" (\"Piják palmového vína\", 1962), volná adaptace stejnojmenného románu Amose Tutuoly. Třetím otcem jorubské lidové opery je Duro Ladipo (1931–1978). Náměty svých děl bral z jorubské mytologie a mystiky, proto je v nich také nejvíce zastoupena složka předkřesťanské hudební tradice. Nejvýznamnější z nich je trilogie o legendárním králi říše Oyo Šangovi, \"Oba Moro\" (\"Král lovec duchů\", 1962), \"Oba Ko So\" (\"Král se neoběsil\", 1964) a \"Oba Waja\" (\"Král je mrtev\", 1964). Jorubská legenda o proslulé krásce je námětem Ladipovy opery \"Moremi\", zatímco \"Eda\" je zpracováním středověké anglické morality \"Everyman\".\n\nI Samuel Akpabot (1932–2000), autor slavné symfonické básně \"Cynthia's Lament\" a jeden ze zakladatelů nigerijské klasické hudby, přispěl k žánru folk opera svou \"Jaja of Opobo\" (1972), na námět ze života mocného krále z 19. století, zpívanou v jazycích Efik a Igbo a v angličtině. I Meki Nzewi (nar. 1938) v 60. letech přispěl tomuto typu divadla několika díly, z nichž nejznámější se stala \"Kapka medu\"; náročnější a ambicióznější přístup k africké hudbě očištěné od evropských vlivů představují jeho opereta \"Tajemství je iluze\" a opery-dramata \"Ogbunigwe\", \"Ztracený prst\" a \"Útrapy znovuzrození\".\n\nMezi nejpopulárnější opery se řadí i komorní \"Pomsta ještěrek\" (\"The Vengeance of the Lizards\", 1966) Okechukwia Ndubuisiho (nar. 1939) pro čtyři sólisty, sbor, klavír, chřestítko a tam-tam, námětem je mytologický příběh etnika Igbo o střetu vesničanů a čarodějnic ohledně zabitého levharta. Jeho propagandistická opera \"Dr. Feeles\" (1968) z doby, kdy bojoval v řadách biaferské armády, je ztracena. Spíše na okraji díla učeného skladatele a muzikologa Lazaruse Ekwuemeho (nar. 1936) je jeho jediná opera \"A Night in Bethlehem\" z roku 1963. Z oper Adama Fiberesimy (1926–20??) měla největší úspěch \"Opu Jaja\" v jazyce Ijaw na stejný námět jako Akpabotova opera.\n\nVýznamné dílo vytvořil Akin Euba (nar. 1935) v opeře ve dvou zpěvech \"Chaka\" z roku 1970. Libreto, jehož hrdinou je zuluský vojevůdce z 19. století Šaka, napsal senegaský prezident Léopold Sédar Senghor. Jako velká část Eubovy hudby je i partitura \"Chaky\" aleatorická a ponechává značnou volnost interpretům.\n\n„Folk opera“ po Ogunmolově a Ladipově smrti v 70. letech 20. století nedokázala uhájit své postavení a vytvořit nová díla, která by měla srovnatelný a trvalý úspěch. Z novější generace nigerijských skladatelů napsal řadu komorních oper, často pro pedagogické účely, skladatel a muzikolog Olabode (Bode) Omojola – například \"Králové na prodej\" (\"Kings for Sale\", 1990) nebo \"Královna Moremi\" (\"Queen Moremi\", 2014). Sam Amusan napsal operu \"Námořníci\" (\"The Sailors\" 1994). Současnou podobu nigerijské „folk opery“ představuje například mezinárodně úspěšný projekt zpěvačky a skladatelky Helen Parker-Jayne Isibor (nar. 1981) \"Song Queen: A Pidgin Opera\".\n\nVe 21. století vzrůstá v Nigérii i zájem o klasickou operu. Od roku 2007 funguje festival Operabuja, zaštiťovaný sborem Amemuso, který na koncertech kombinuje klasickou evropskou a tradiční africkou hudbu a v prosinci 2016 poprvé koncertně provedl celou operu: Mozartovu \"Kouzelnou flétnu\" s áriemi v němčině a s dialogy v pidgin. Stejnou operu již roku 2012 poprvé uvedla na svém koncertě hudební škola MUSON v Lagosu, jako první nastudování klasické opery v regionu vůbec, následoval v dubnu 2016 Donizettiho \"Nápoj lásky\" a v říjnu 2016 Smetanova \"Prodaná nevěsta\". Roku 2016 založil tenorista Joseph Oparamanuike, učitel operního zpěvu na MUSON, soukromý operní soubor Comic Opera House, který zahájil činnost inscenací Donizettiho opery \"Don Pasquale\".\n\nŽivou tvorbu v jiných zemích na pobřeží Guinejského zálivu lze přiřadit žánru „folk opera“, tedy populární kultuře. Ghanský malíř a hudebník Saka Acquaye (1923–2007) slavil v tomto žánru řadu úspěchů, mezi něž patří \"Obadzeng\" (1961), \"Bo Mong\" (1962) a nejpopulárnější \"Ztracený rybář\" (\"The Lost Fisherman\", 1968). Jeho krajan, skladatel Walter Blege, napsal v jazyce Ewe operu \"Kristo\" (1985) o střetu mezi evropskými misionáři a domorodci v městě Peki v Povoltí; tato opera namísto soudobé africké populární hudby využívá především autentický folklór, asi 42 lidových písní a tanců. Za „lidové opery“ lze označit i díla guinejského skladatele Souleymana Kolyho (1944–2014), zakladatele divadelního souboru Ensemble Kotéba, z nichž nejcennější je opera \"Waramba\", napsaná v jazyce Mandinků.\n\nMimo tento region je opera téměř neznámá, i když lze zmínit, že roku 1968 měla v Kampale premiéru první ugandská opera, \"Njakatina svatba\" (\"The Marriage of Nyakato\"), již složil Solomon Mbabi-Katana.\n\nPočátky opery v Jižní Africe jsou spojeny s divadlem African Theatre v Kapském Městě, které bylo otevřeno v říjnu 1801. Ačkoli prvním doloženým hudebně-divadelním představením byla anglická ballad opera, většinu operních představení až do uzavření divadla roku 1839 představovala díla žánru opéra comique v podání francouzských kočovných společností nebo místních amatérů. Již roku 1829 byl vstup do divadla zakázán jak zotročeným tak i svobodným obyvatelům černé pleti, a tento zákaz platil prakticky až do 80. let 20. století. Prudký rozvoj těžby diamantů a drahých kovů od 60. let 19. století vedl ke vzniku řady divadel v nových hornických střediscích a přitáhl řadu soukromých divadelních společností. Většina z nich navštívila Jižní Afriku krátce, včetně tehdy nejvýznamnějších britských společností předvádějících vážné opery (\"Carl Rosa Opera Company\") i operety (\"D'Oyly Carte Opera Company\"). Trvaleji působily v Jižní Africe zejména společnosti Charlese Lascellese (70./80. léta 19. století), Luscomba Searella (80./90. léta 19. století) a Thomase Quinlana (před první světovou válkou). Od 80. let 19. století vznikaly domácí amatérské soubory, které se však vesměs soustředily na operetu.\n\nDoba kočovných operních společností prakticky skončila první světovou válkou. Vzniklou mezeru v jihoafrickém hudebním životě nedokázaly zacelit různé amatérské společnosti, omezující se většinou na operetu. V meziválečném období se tak hlavními centry pěstování opery staly univerzity, byť v komorním rámci a poloprofesionálním duchu. V Kapském Městě vedl hudební fakultu William Henry Bell. a v Johannesburgu (Witwatersrand) Percival Kirby. Oba nastudovali řadu studentských produkcí a vyškolili mnoho domácích tvůrců a interpretů, čímž položili základy pro vznik profesionálních hudebně-divadelních souborů. Bellův nástupce Erik Chisholm pokračoval v jeho práci a roku 1951 založil University Opera Company, která byla do poloviny 60. let fakticky hlavní operní scénou JAR.\n\nV 50. letech vzniklo několik ambiciózních amatérských operních sdružení. Volání po silné podpoře divadla, a opery a baletu zvláště, stát vyhověl v roce 1963 zřízením čtyř provinčních subjektů, tzv. rad výkonných umění (CAPAB/KRUIK pro Kapsko, PACT/TRUK pro Transvaal, NAPAC/NARUK pro Natal a PACOFS/SUKOVS pro Oranžsko). Tyto rady převzaly přímo veškerý provoz divadel. V jejich rámci pak byly profesionálně provozovány i opery, což stát velkoryse finančně podporoval, a to i jako doklad nadřazenosti evropské kultury, potažmo bílé rasy. Až do roku 1980 pro rady výkonných umění platila přísná pravidla rasové segregace: nejenže směly zaměstnávat jen bělochy, ale rovněž přístup na představení pořádaná těmito radami byl zákonem vyhrazen bělošskému obyvatelstvu. Teprve v 80. letech byla tato politika uvolněna a zejména mezi členy operních sborů již v době apartheidu dosáhli černoši podstatného podílu. V téže době byl nebílým rasám otevřen i přístup k vyššímu hudebnímu vzdělání.\n\nNový systém umožnil operní produkci na profesionální úrovni. Repertoár státních divadel byl velmi konzervativní a nenápaditý (srovnatelný například se soudobým repertoárem Metropolitní opery). Sestával ze 75 % z italské romantické tvorby od Rossiniho po Pucciniho, zbytek tvořila klasická díla německá (Mozart, Wagner, Richard Strauss), Bizetova \"Carmen\" a Smetanova \"Prodaná nevěsta\". Jen výjimečně sáhla divadla k modernějšímu titulu (Janáček, Britten). Se státní podporou vznikaly především opery a operety pro mládež, stát rovněž podporoval uvádění oper v afrikánském překladu, vážná domácí hudební tvorba však nijak podporována nebyla. Přes štědré státní financování neuvedla veřejná divadla před rokem 1994 ani jedinou operu jihoafrického skladatele. Stále větší překážkou uměleckého rozvoje a kulturní výměny se stával mezinárodní bojkot, jemuž byla Jihoafrická republika pro svou rasovou politiku vystavena.\n\nZcela ojedinělým jevem byla jediná „barevná“ amatérská operní společnost, Eoan Group z Kapského Města. Založena byla roku 1933 a od roku 1956 po následujících zhruba dvacet let předváděla zejména klasický italský repertoár v kvalitě, která si nezadala se státními divadly.\n\nPo pádu apartheidu a prvních všeobecných volbách roku 1994 se kulturní politika Jihoafrické republiky radikálně změnila. Státní organizace, jako zmíněné čtyři rady výkonných umění, byly v průběhu let 1994–1998 postupně zrušeny a byl zaveden grantový model, jímž veřejné prostředky přiděluje Národní rada pro umění soukromým nebo neziskovým subjektům. Přitom opera jako původem evropský umělecký obor, předchozím režimem ztotožňovaný s bílou rasou, nepatří mezi kulturněpolitické priority jihoafrické vlády. Granty na ni jsou relativně nízké a jsou vázány na prokazatelný přínos pro „dříve znevýhodněné“ obyvatelstvo, což hudebně-divadelní instituce naplňují zaměstnáváním rasově smíšených souborů, vzdělávací činností i uváděním děl námětově i hudebně čerpajících z africké domácí historie a tradice. Výpadek veřejného financování je v případě tak finančně a organizačně náročného podniku, jako je operní produkce, obtížné dorovnávat z výnosu prodeje vstupenek a soukromého sponzoringu. Na operní provoz mají navíc dopad hospodářské a politické výkyvy, nepořádky a korupce v řízení státních i soukromých subjektů nebo i zločinnost v okolí operních divadel (State Theatre v Pretorii).\n\nJen v případě Kapské opery, vzniklé privatizací CAPAB, se transformace celkově zdařila a Kapské Město si tak uchovalo jednoznačně nejvýznamnější operní divadlo v zemi co do umělecké úrovně i mezinárodní prestiže. Oproti tomu subjekty vzniklé reorganizací PACT, NAPAC a PACOFS buď zcela zanikly, nebo operu prakticky vyřadily z repertoáru. Naopak vznikla řada soukromých iniciativ, z nichž některé značně přispěly k formování nového domácího repertoáru a dosáhly úspěchů i v zahraničí. Většina z nich však působila jen krátkodobě a všechny se potýkaly se soustavnými hospodářskými problémy. Mezi nejvýznamnější patří či patřily Opera Africa, East Cape Opera Company a The Black Tie Ensemble, nyní působící pod názvem Gauteng Opera. Oproti předchozí epoše je příznačný velký nárůst produkce domácích jihoafrických děl a celková mnohem větší umělecká volnost a iniciativa. Na druhé straně ryze komerční prostředí, ve kterém soubory působí, je nutí i k preferenci nejznámějšího a nejpopulárnějšího mezinárodního repertoáru. Klasická italská opera zůstává stále nejoblíbenějším žánrem interpretů i publika.\n\nOd sklonku 18. století se do Kapského Města dostávalo divadlo pro evropské osadníky díky kočovným společnostem. Na příkaz guvernéra sira Georga Younga bylo v roce 1801 postaveno divadlo nazvané African Theatre. V něm se 10. května 1802 konalo první doložené hudebně-divadelní představení, totiž anglická ballad opera \"The Devil to pay\" Charlese Coffeyho. Provedli ho amatéři z místní vojenské posádky, která uvedla podobní díla i v následujících letech. Jinak se v Kapském Městě zastavovaly především francouzské společnosti, které zde v první třetině 19. století uvedly řadu děl žánru opéra comique od Gosseca, Grétryho, Méhula, Duniho, Philidora, Monsignyho aj. Od 20. let 19. století existovalo také amatérské divadlo, jehož vrcholným činem bylo uvedení Weberova \"Čarostřelce\" roku 1831. Divadelní aktivity však poté utlumilo pietistické hnutí a samotné African Theatre bylo přeměněno na (dosud existující) misijní kostel svatého Štěpána.\n\nProvozování oper, především putovními anglickými nebo italskými společenostmi, se ve větší míře vrátilo až v posledních třiceti letech 19. století. Velký význam měla roku 1875 zastávka operní společnosti Augusta Cagliho, který zde představil řadu oper standardního italského repertoáru, a téhož roku se zde zastavila i nejvýznamnější britská soukromá operní společnost, Carl Rosa Company. Díky rostoucí prosperitě města i vzrůstajícímu zájmu pak bylo postaveno nové divadlo o 1200 místech, které zahájilo provoz 31. srpna 1893 představením komické opery, či spíše operety \"Dorothy\" od Alfreda Celliera v podání Perkins Lyric Opera Company. Přes název „Opera House“ se divadlo věnovalo především činohře a operetě a první skutečnou operu, totiž Wagnerova \"Tannhäusera\", zde hrála roku 1900 Arthur Rousby Opera Company. Dalších několik standardních oper přivezla v letech 1912 a 1913 Thomas Quinlan Opera Group. Po nástupu kinematografu zájem o divadlo upadal, od roku 1920 bylo využíváno především jako kino a roku 1937 bylo strženo, aby vyklidilo místo pro budovu centrální pošty.\n\nDivadlo Port Elizabeth Opera House bylo postaveno roku 1892 a je (podle vlastního tvrzení) nejstarším divadlem v Africe a na jižní polokouli, které dosud slouží svému účelu. Přes jméno divadla v něm byly opery hrány jen zřídka, v podání hostujících kočovných společností, a ani dnes netvoří pravidelnou součást jeho programu. Už jeho zahajovací představení byl \"Mikádo\" Gilberta a Sullivana. V roce 1932 byla v Port Elizabeth založena místní amatérská Gilbert and Sullivan Society. Operetní představení po druhé světové válce dávala Port Elizabeth Musical and Drama Society.\n\nV městech Port Elizabeth a East London hostují operní společnosti z jiných měst, především z Kapského města. Zejména v East Londonu a v univerzitních městech Alice a Grahamstown působí East Cape Opera Company, založená roku 1995 Gwyneth Lloydovou, jež se vedle upraveného tradičního operního, operetního či muzikálového repertoáru (\"Netopýr\", \"Mikado\", \"Kouzelná flétna\", \"Faust\", \"Misbehavin\"') věnuje uvádění původních děl na pomezí opery a muzikálu, zejména ve xhoštině (\"Temba and Seliba\" 1997, \"The Moon Prince – Inkosana Yanyanga\" 1998, \"The Clay Flute\" 2006, \"Ntsikana Xhosa Prophet\" 2013).\n\nAž do poloviny 20. století byla operní tvorba v Jižní Africe výhradní doménou skladatelů, kteří pocházeli z Evropy a tam získali i potřebné školení. Za první hudebně divadelní díla jsou považovány (nedochované) skladby dánského skladatele Frederika Carla Lemminga (1782–1846), vzniklé pod záštitou manželky kapského guvernéra lady Craddockové a hrané v African Theatre. Roku 1812 to byl tříaktový balet \"Obležení a dobytí Tróje\", jehož libretistou byl Charles-Étienne Boniface. Ten s Lemmingem napsal i „operu-balet“ (spíše kus s mluveným slovem, zpěvy a tanci) \"Sapho\", jenž se hrál roku 1815. Text byl hrán v holandském překladu a na holandské libreto vznikl vzápětí i krátký Lemmingův singspiel \"De verhinderde Dansparty of Het Orchest onder een tafel\" (\"Zmařená tancovačka aneb Orchestr pod stolem\"). Již v roce 1817 se Lemming vrátil do vlasti.\n\nBritský operní impresário William Luscombe Searelle (1853–1907) se svou společnosti vedle standardního repertoáru prováděl i četné vlastní opery, kritikou většinou málo oceňované. Některé z nich vznikly během jeho působení v Jižní Africe v letech 1887–1900: patrně \"Black Rover\" (1890), \"Kisses of Circe\" (1896) a \"Evalina\" (1899). \n\nUčitelem první generace jihoafrických hudebních skladatelů byl v meziválečném období Willam Henry Bell (1873–1946). Vedle neprovedené prvotiny, tříaktového hudebního dramatu \"Hippolytus\" (cca 1914), složil pro studentské operní studio několik jednoaktových oper (\"Isabeau\" 1922–1924, \"The Mouse Trap\" 1928, \"Doctor Love\" 1930), z nichž poslední, hudební komedii \"The Wandering Scholar\" na libreto Clifforda Baxe, jež současně zhudebnil i Gustav Holst, kapští studenti úspěšně provedli v novém univerzitním divadle roku 1935. Neprovedena zůstala tříaktová hudební komedie \"The Duenna\" z roku 1939 na námět Richarda Brinsleye Sheridana. Operu \"Romeo and Juliet\" iž W. H. Bell nedokončil. Bell psal také hudbu pro divadlo nó a některé jeho hry provedli rovněž studenti (např. \"Tsuneyo of the Three Trees\" roku 1927). Na Witwatersrand University pracoval podobnou formou Skot Percival Robson Kirby (1887–1970), autor komorní opery \"Open or Shut\" (1943) a rozhlasové operety \"A Maid of Amsterdam\" (1952).\n\nI Bellův následovník na University of Cape Town, Skot Erik Chisholm (1904–1965) byl vedle pedagogické a vědecké činnosti – jeho hlavní akademický zájem patřil české opeře, zejména dílu Leoše Janáčka – plodným skladatelem a napsal několik oper v moderním, i když nikoli přímo avantgardním stylu. Z nich se svým souborem uvedl tři ve světové premiéře: \"The Inland Woman\" (1953), \"Dark Sonnet\" (1952, první část trilogie \"Murder in Three Keys\", zahrnující dále \"Black Roses\" a \"Simoon\", která byla jako celek poprvé uvedena New Yorku roku 1954) a \"The Pardoner's Tale\" (1964), druhou ze tří částí svého hlavního díla \"Canterbury Tales\" podle Geoffreye Chaucera. \"Dark Sonnet\", jehož libreto vychází z povídky \"Before Breakfast\" Eugena O'Neilla, je Chisholmovým nejznámějším operním dílem a dočkal se i rozhlasové a televizní podoby. Oproti tomu řada jeho oper se provedení vůbec nedočkala: raná „keltská romanticko-komická opera“ \"The Feast of Samhain\" (1941), jednoaktová operní balada \"The Midnight Court\" (1961), obě krajní části \"Canterbury Tales\", totiž \"The Wyf of Bath's Tale\" a \"The Nun's Priest's Tale\" (1961–1962), \"The Caucasian Chalk Circle\" (podle Bertolta Brechta, 1963), \"The Importance of Being Ernest\" (podle Oscara Wilda, 1963) a \"The Life and Loves of Robert Burns\" (1963).\n\nRoku 1946 se v Jižní Africe usadil známý anglický dirigent a skladatel Albert Coates (1882–1953). Dokončil zde poslední verzi své tříaktové opery \"The Boy David\" (1948), dále aktovky \"The Duel\" (1950, podle povídky \"Medvěd\" Antona Pavloviče Čechova) a \"Thro' the Magic Eye\" (1952). Jihoafrický folklorní námět má opera \"Van Hunks and the Devil\" neboli \"Tafelberg se kleed\", jež měla premiéru roku 1952 v Kapském Městě. Před rasovým pronásledováním uprchl do Jižní Afriky německý skladatel Heinz Hirschland (1901–1960), který se zabýval domorodou hudbou a využil ji i ve své neprovedené opeře \"Johannesburg – Park Station\" (před 1957). Neprovedeny zůstaly i opery \"Jarraigo\" (1952) Gerrita Bona (1901–1960), pocházejícího z Nizozemska, a \"Il Grande Viaggio\" (1964), ve které Luigi Bezzio v italském libretu oslavil tzv. velký trek. V jihoafrické televizi měla roku 1957 premiéru opera \"Asterion\" plodného nizozemského skladatele Henka Badignse (1907–1987), který jinak k zemi neměl bližší vztah.\n\nZatímco jihoafrické klasické hudbě až do 50. let 20. století dominovali přistěhovalci, řada jihoafrických skladatelů následujících generací žila a působila alespoň po část své kariéry v zahraničí, především v Evropě. Důvodem byly nejen lepší příležitosti k uplatnění, ale v době, kdy se režim apartheidu dostával do mezinárodní izolace (60.–80. léta 20. století), i praktická nemožnost účastnit se mezinárodního hudebního života v důsledku sankcí vůči Jižní Africe a v některých případech i nesouhlas s jihoafrickým režimem samotným.\n\nV Anglii již od 40. let 20. století převážně pobýval i jeden nejvýznamnějších jihoafrických skladatelů této první generace, John Joubert (* 1927), jehož první celovečerní operu \"Silas Marner\" uvedla poprvé Chisholmova University Opera Company roku 1961. Joubert je Bellovým žákem a oproti Chisholmovi je považován za tradicionalistu, ve svém díle vycházel především z literárních námětů. Jeho první opera \"Antigone\" je rozhlasová opera a vznikla pro londýnskou BBC v roce 1954; druhá byla aktovka \"In the Drought\", která vznikla na Chisholmovu objednávku, ale tomu se nelíbila a nikdy ji neuvedl (měla premiéru roku 1958 v Johannesburgu). Další Joubertovy celovečerní opery jsou \"Under Western Eyes\" (1968, premiéra Londýn 1969) a \"Jane Eyre\" (1987–1988, koncertní premiéra 2016 Birmingham); vedle toho napsal tři jednoaktové opery pro mladé umělce: \"The Quarry\" (Londýn 1965), \"The Prisoner\" (Londýn 1973) a \"The Wayfarers\" (Huntingdon 1983).\nPeter Rorke (1928–1998) na sebe sice upozornil televizní operou \"The Reluctant Corpse\" (\"Zdráhavá mrtvola\", 1968), ale uznání dosáhl až po přesílení do Austrálie. David Earl (nar. 1951) žije od roku 1971 v Angli a je autorem několika oper: \"Hamlet\" (1984), \"The Go-Between\" (\"Poslíček\", 1991, podle stejnojmenného románu Leslieho Polese Hartleyho), \"Mary and the Conqueror\" (\"Mary a Dobyvatel\", 2013 o posmrtném setkání spisovatelky Mary Renaultové a Alexandra Velikého) a \"Strange Ghost\" (\"Podivný duch\", 2015, o Rupertu Brookovi).\nNejvětší mezinárodní pozornost po Joubertovi vzbudil všestranný skladatel Kevin Volans (nar. 1949. Od počátku 70. let 20. století pobýval nejprve ve Skotsku, pak studoval v Německu mj. u Karlheinze Stockhausena a Mauricia Kagela, od 80. let pak žije v Irsku. Od doby západoněmeckých studií se zařadil do školy tzv. „nové jednoduchosti“ („Neue Einfachkeit“), reagující na překomplikovanost poválečné evropské avantgardy, která má společné rysy s minimalismem, jejíž prostředky obohacoval prvky tradiční africké hudby. Napsal řadu děl pro moderní balet, z nichž \"Correspondences\" (1990, o matematikovi Šrínivásovi Rámanudžanovi) a \"Confessions of Zeno\" (2000/2002, podle stejnojmenného románu Itala Sveva) mají i zpívanou roli pro baryton resp. bas. Volansova tříaktová komorní opera \"The Man with Footsoles of Wind\" (\"Muž s podrážkami z větru\", English National Opera, Londýn 1993) je založena na životě a díle Arthura Rimbuda, jehož postava je rozdělena do dvou rolí – muže a chlapce.\n\nSkladatelé, kteří zůstali v Jižní Africe, neměli možnosti svá operní díla uvést na profesionální jeviště, a proto se tomuto žánru věnovali jen zřídka. Stefans Grové (nar. 1922) byl jediný z trojice považované za zakladatele jihoafrické klasické hudby (spolu s Arnoldem van Wykem a Hubertem du Plessisem), který se dotkl operního žánru. Avšak jediná opera, kterou napsal na objednávku CAPAB, totiž tříaktová historická opera \"Die bose wind\" z roku 1983, zůstala neorchestrována a neprovedena. Podobně jako jiná skladatelova díla od 80. let 20. století představuje svébytnou syntézu západní a domorodé černošské hudby.\n\nJen zvláštní nadšení a organizační schopnosti pomohly koncem 60. let 20. století realizovat, alespoň v amatérském povedení, záměry dvou osobností. Eva Noel Harveyová (1900–1984), dlouholetá houslistka johannesburského symfonického orchestru, po jednoaktovce \"Yugao\" na japonský námět napsala dvě „velké opery“ na biblický námět, \"Esther\" a \"Ruth and Naomi\". Po hudební stránce významnější byla jediná opera skladatele a hudebního organizátora Cromwella Eversona (1925–1991) \"Klutaimnestra\". Jde o první operu napsanou v afrikánštině a Everson, který si k ní sám napsal libreto, v ní na pozatí klasického antického námětu o královně Klytaimnéstře tematizuje konfiktní vztah Afrikánců (Búrů) a Britů. Emerson působil na hudební škole ve Worcesteru v Západním Kapsku, vedl tam amatérský symfonický orchestr a roku 1968 uspořádal pět představení své opery. \"Klutaimnestra\" je přitom velmi avantgardní opera, napsaná v atonálním a dodekafonickém slohu (Everson se vědecky zabýval dílem Antona Weberna), a využívá rytmizovaný mluvený sbor příbuzný voice-bandu. I když se jednalo o významný kulturní počin, tradici jihoafrické (natož afrikánské) opery \"Klutaimnestra\" nezaložila.\n\nVelké podpoře se naopak těšila tvorba pro děti v afrikánštině. Mezi autory dětských oper či operet v 50.–70. letech 20. století patřili Lourens Bosman De Kock, Jacques Pierre Malan, Johanna Elizabeth Uysová, Lourens Abram Faul, Johanna Maria Wesselsová a Veretia Mockeová.\n\nPád vlády bělošské menšiny měl pro jihoafrickou operní tvorbu závažné důsledky. Obecně pověst opery jako bělošského elitního umění měla pro její uvádění velmi nepříznivé finanční a organizační důsledky, nutnost obhájit relevanci celého žánru ve změněných podmínkách však otevřela prostor pro experimenty s interpretací klasických děl i vznik nových, místnímu a novodobému publiku hudebně i tematicky bližších oper. První jev reprezentují nejcharakterističtěji výše zmíněné adaptace Marka Dornforda-Maye. K nové operní tvorbě se po roce 1994 obrátila jak řada představitelů starší generace, tak mladí skladatelé. Jejich díla se tematicky zaměřují na historii Jižní Afriky, zejména mezirasové vztahy, mají často životopisný námět (hned několik děl tak až hagiografickým způsobem zhudebňuje život Nelsona Mandely), anebo čerpají z místních pověstí; v každém případě převažuje narativní tendence nad lyrickou nebo psychologickou. Téměř pro všechny je charakteristická snaha spojit prostředky západní vážné hudby s lidovou hudbou jihoafrických černochů, avšak tvůrci mají různé přístupy k tomu, jak toto spojení provést – hudební kritika a hudební věda ostatně poukazují na řadu potíží, které s touto snahou souvisejí, a řada výsledků se ukázala problematická. Imperativem doby je rovněž psát díla, jež by byla srozumitelná i lidem bez klasického hudebního vzdělání, což u některých tvůrců vede k využívání postupů populární hudby a k přibližování opery muzikálu.\n\nPrvní operou, která měla premiéru po historických volbách roku 1994, byl \"Enoch, Prophet of God\" (\"Enoch, prorok Boží\", premiéra Kapské Město 1995) Roelofa Temmingha ml. (1946–2012). Jejím námětem byl životní příběh xhoského kazatele a vůdce sekty tzv. izraelitů Enocha Mgijimy a tzv. masakru v Bulhoeku (1921), při němž bylo ve střetu s vládním vojskem zabito téměř dvě stě Mgijimových stoupenců. Následovala jednoaktová komorní opera \"Sacred Bones\" (\"Posvátné kosti\", Kapské Město 1997), mystický chvalozpěv na jihoafrickou přírodu, a tříaktová opera \"Buchuland\" (premiéra 1998 Pretoria, „buchu“ je domorodý výraz pro těhozev – \"Agathosma\") o návratu lidí z etnika Khoisan na půdu, odkud byli vyhnáni před pětatřiceti lety. Roelof Temmingh, který začínal jako avantgardní skladatel, ve svých operách usiluje o srozumitelnější hudební jazyk, ale jeho dílům je vyčítána nedramatičnost a zejména rytmická jednotvárnost. Hudebním skladatelem je i Roelofův bratr Hendrik (Henk) Temmingh (nar. 1948), jeho jediná opera \"De lyding van Mattevis Viljee\" (\"Utrpení Mattevise Viljeeho\") z roku 1978 však nikdy nebyla provedena.\n\nBratři Temminghové se přistěhovali do Jižní Afriky z Nizozemska v dětství, stejně jako Péter Louis van Dijk (nar. 1953). První operu \"The Contract\" (\"Smlouva\") podle povídky Giovanniho Papiniho napsal již v 19 letech a uvedlo ji roku 1975 školní Little Theatre v Kapském Městě. Stejné divadlo hrálo o ro později i jeho druhou operu \"Die noodsein\" (\"Nouzový signál\"). Odhlédneme-li od dětské opery \"Reineke Fuchs\" (\"Liák Reineke\"), napsané pro německou školu v roce 1991, vrátil se van Dijk k velké opeře roku 2001 originální a i v zahraničí úspěšnou adaptací Verdiho \"Macbetha\", v níž skotské krále nahrazují afričtí „warlords“ postkoloniálního období. Méně úspěšná byla jeho spolupráce s Mokale Koapengem a Martinem Phippsem na opeře \"earthdiving\", uvedené roku 2003 na Spier Summer Arts Festival ve Stellenboschi, která spojuje antický mýtus o Plutovi a Démétér s mýty etnika Khoisan. K projektu Cape Town Opera Five:20 přispěl roku 2010 operou \"Out of Time\" (\"Mimo čas\"), jež v zábavném ději točícím se kolem jízd v typickém „Black Taxi“ probírá témata předsudků, špatné komunikace, ziskuchtivosti a xenofobie. Van Dijkovým posledním příspěvkem k žánru je jeho podíl na projektu \"Mandela Trilogy\" pro Cape Town Opera roku 2011. V původní verzi této životopisné opery každé z tří dějství napsal jiný skladatel: folklorista Allan Stephenson první, jazzový hudebník Mike Campbell druhé a van Dijk třetí (k tomu i předehru a mezihru). Tento ambiciózní projekt, od nějž si objednavatelé slibovali mezinárodní potenciál, výslednou kvalitou zklamal, stylové rozdíly mezi jednotlivými částmi byly rušivé a zejména Stephenonův příspěvek kvalitativně pokulhával. Pro uvedení v Mnichově v roce 2012 proto van Dijk zkomponoval i první jednání.\n\nOd roku 1970 v Jižní Africe působí i klavírista a skladatel maďarsko-židovského původu Thomas Rajna (nar. 1928). Cape Town Opera uvedla dvě jeho příznivě přijatá díla, a to nejprve psychologickou komorní opera \"Amarantha\" (komp. 1991–1995, prem. 2000), jež byla kritikou charakterizována jako „silná, temná a náročná“. Následovala \"Valley Song\" (premiéra 2005), což je příspěvek k soudobé politické opeře: zachycuje atmosféru prvních multirasových voleb roku 1994 na venkově a hudebně se snaží o lidovost s Gershwinovou operou \"Porgy a Bess\" jako vzorem.\n\nZ jihoafrických rodáků dosáhl jednoho z největších úspěchů příslušník nejstarší generace, (James Stephen) Mzilikazi Khumalo (nar. 1932). Povoláním profesor lingvistiky na Witwatersrand University, zabýval se kompozicí především písní a sborových skladeb a v 90. letech 20. století napsal oratorium pro sóla, sbor a orchestr v zuluštině \"uShaka KaSenzangakhona\" o králi Šakovi, zakladateli Zuluské říše. \"uShaku\" lze provozovat jako operu, a na základě jeho úspěchu u Khumaly objednala Opera Africa operu o princezně Magogo kaDinuzulu (1900–1984), skladatelce a interpretce tradiční zuluské hudby. Stejně jako oratorium \"uShaka\" vznikla opera \"Princess Magogo ka Dinuzulu\" – první opera v zuluštině – na základě písňového cyklu, s využitím několika písní pocházejících přímo od princezny Magogo. Po premiéře v roce 2002 byla nadšeně přijata v Jižní Africe i na zahraničních zájezdech. Má pověst reprezentativního díla novodobé jihoafrické opery, avšak v praxi jsou prováděny prakticky jen úryvky s doprovodem klavíru či zjednodušenou instrumentací. Na Khumalův stylistický vzor navázal Phelelani Simon Mnomyia (nar. 1960) ve folkórní opeře \"Zinyakomo and the Forbidden Fruit\" (\"Zinyakomo a zakázané ovoce\", Opera Africa 2012).\n\nNa instrumentaci Khumalovy \"Princezny Magogo\" se vedle Michaela Hankinsona podílel jiný významný skladatel, Peter Klatzow (nar. 1945). Jeho jediným samostatným příspěvkem k žánru je krátká jednoaktová opera \"Words from a Broken String\" (\"Slova prasklé struny\", 2010 Cape Town Opera). Hlavní hrdinkou děje, odehrávajícího se na konci 19. století, je anglická lingvistka Lucy Lloydová, snažící se zachytit dnes zaniklý jazyk a kulturu Křováků (Sanů). Klatzow se snaží hudebními prostředky vyjádřit střet i porozumění mezi oběma světy.\n\nVe větším rozměru uchopil podobné téma Hans Huyssen (nar. 1964) ve svě opeře \"Masque\" (\"Maska\", Cape Town Opera 2005). Přístup je méně optimistický: děj se odehrává v etnografickém muzeu a bělošští vědci, v zajetí své suché vědy i přízemních starostí, nedokáží pochopit podstatu kultovních domorodých masek, jež v jejich nepřítomnosti ožívají. Jedná se o jeden z nejambicioznějších projektů syntézy klasické evropské a tradiční jihoafrické hudby, v němž se Huyssen snažil překonat vnější melodickou nebo rytmickou nápodobu africké hudby evropskými prostředky tím, že do svého kompozičního plánu i do kompozice symfonického orchestru integroval domorodé nástroje a tradiční instrumentalisty. Projekt ukázal, že jde o úkol velmi nesnadný.\n\nMezinárodně úspěšný skladatel Hendrik (Pienaar) Hofmeyr (nar. 1957) se zabývá především vokální hudbou, jež prozrazuje různé vlivy od Schoenberga a Stravinského po africkou hudbu. Po studiích pobýval dlouhodobě v Itálii, kde složil i svou první operu, \"Il principe Barbablù\" (1985, \"Kníže Modrovous\"). Komorní opera \"The Fall of the House of Usher\" (\"Pád domu Usherů\", 1987) podle stejnojmenné povídky Edgara Allana Poea, získala první cenu v operní soutěži a ocenění Nederburg-Prys a v roce 1988 byla nastudována v Pretorii. Další jednoaktovka \"The Land of Heart's Desire\" (\"Země touhy\", 1989, podle stejnojmenné hry Williama Butlera Yeatse), uvedena nebyla. Po svém nejrozsáhlejším díle, opeře \"Lumukanda\" (1996) na námět zuluského léčitele a spisovatele Vusamazuly Creda Mutwy, se Hofmeyr vrátil k literární klasice v komorní aktovce \"De laatste aand\" (\"Poslední dech\", 2001) podle stejnojmenného dramatu afrikánského básníka C. Louise Leipoldta. Ani ty se na jeviště nedostaly, na rozdíl od zatím posledního hudebně-dramatického díla, totiž krátké opery \"Saartjie\", kterou Hofmeyr napsal spolu s Fionou Herbstovou pro project Cape Town Opera \"Five:20\" roku 2010. Autoři v ní rekonstruují poslední okamžily Saartjie Baartmanové, ukazované počátkem 18. století v evropských panopticích jako „Hotentotská Venuše“.\n"}
{"id": "1256138", "url": "https://cs.wikipedia.org/wiki?curid=1256138", "title": "Ipeľský Sokolec", "text": "Ipeľský Sokolec\n\nIpeľský Sokolec (do roku 1948 slovensky \"Sakáloš\", ) je obec na Slovensku v okrese Levice.\n\nV obci je římskokatolický kostel Krista Krále z roku 1714.\n\nObec leží ve východní části Podunajské nížiny na pravém břehu řeky Ipeľ, která tvoří státní hranici s Maďarskem. Na dolním konci obce přibírá Ipeľ malý potok \"Jelšovka\". Centrum obce leží v nadmořské výšce 116 metrů a je vzdáleno asi 19 kilometrů od města Želiezovce, 20 kilometrů od Šah a 33 kilometrů od Levic.\n\nSousedními obcemi jsou na severu Lontov a Kubáňovo, na severovýchodě Tésa, na východě Perőcsény, na jihu Vámosmikola, na jihozápadě Bielovce a na západě Šalov.\n"}
{"id": "1256139", "url": "https://cs.wikipedia.org/wiki?curid=1256139", "title": "Švédská ženská hokejová reprezentace", "text": "Švédská ženská hokejová reprezentace\n\nŠvédská ženská hokejová reprezentace je výběrem nejlepších hráček ledního hokeje ze Švédska. Od roku 1990 se účastní mistrovství světa žen. Nejlepší výsledek z tohoto šampionátu pochází z let 1990, 2005 a 2007, kdy švédská ženská hokejová reprezentace vybojovala bronz. Má též 5 účastí na zimních olympijských hrách, kde v roce 2006 vybojovala stříbro a v roce 2002 vybojovala bronz.\n\nŠvédsko startovalo na všech pěti ženských turnajích v ledním hokeji na zimních olympijských hrách a dvakrát získalo medaili.\nNa mistrovství světa startuje Švédsko od roku 1990. Hraje stále v elitní skupině.\nŠvédsko startovalo na všech pěti ročnících mistrovství Evropy a kromě roku 1996, kdy zvítězilo, získalo vždy bronzové medaile.\n"}
{"id": "1256141", "url": "https://cs.wikipedia.org/wiki?curid=1256141", "title": "Seznam textilních veletrhů", "text": "Seznam textilních veletrhů\n\nSeznam tetilních veletrhů obsahuje seznam veletrhů, které se věnují textilnímu průmyslu.\n"}
{"id": "1256142", "url": "https://cs.wikipedia.org/wiki?curid=1256142", "title": "Plášťovce", "text": "Plášťovce\n\nPlášťovce jsou obec na Slovensku v okrese Levice.\n10. srpna 1552 se u obce odehrála bitva mezi tureckým a císařským vojskem pod vedením Teuffela Erasmus. Bitva skončila na druhý den porážkou císařských vojsk, padlo několik tisíc vojáků, mezi nimi i vacovský biskup Augustin Sbardelatti (Dudith).\n"}
{"id": "1256143", "url": "https://cs.wikipedia.org/wiki?curid=1256143", "title": "Hotel Grandezza", "text": "Hotel Grandezza\n\nHotel Grandezza je budova na Zelném trhu v Brně postavená v letech 1914–1915 architektem Vladimírem Fischerem jako \"Cyrilometodějská záložna\". V letech 1969–1996 zde sídlila Právnická a Ekonomicko-správní fakulta Masarykovy univerzity, od roku 2012 je zde provozován hotel společnosti \"Grandezza Hotels\". Budova je chráněna jako kulturní památka.\n\nNa místě dnešního hotelu původně stávaly čtyři domy \"Cyrilometodějské záložny\", prvního českého peněžního ústavu v Brně. Záložna zde začala poskytovat své služby 2. prosince 1882 a soustředila se na českou klientelu. Na jejím vzniku měl podíl říšský poslanec František Alois Šrom. Na drobné české vkladatele se do té doby soustředila malá záložna \"Blahobyt\". Podle jiných zdrojů \"Cyrilometodějská záložna\" sídlila zpočátku v Dominikánské ulici. Největším bankovním ústavem v Brně byla od roku 1863 \"Erster Brünner für Gewerbetreibende\", která se roku 1871 přeměnila na \"Brünner Gewerbebank\" a po finančních potížích se v roce 1880 stala pobočkou pražské \"Živnostenské banky\". \n\nV roce 1914 se záložna rozhodla všechny čtyři domy na východní straně Zelného trhu zbořit a na jejich místě postavit současnou budovu navrženou architektem Vladimírem Fischerem, pozdějším rektorem Vysokého učení technického v Brně. Stavitelských prací se ujal Leopold Čupr (* 1879). Fischer s Čuprem ještě spolupracovali v roce 1925 na kostele svatého Jana Nepomuckého ve Starém Lískovci. Sochařskou výzdobu na fasádě provedl brněnský sochař a pedagog Václav Hynek Mach (1882–1958). \n\nPo druhé světové válce zde sídlily různé firmy, jako např. Státní spořitelna nebo Prefa Brno. V letech 1969–1990 budova sloužila znovuobnovené Právnické fakultě Masarykovy univerzity a v letech 1990–1996 její Ekonomicko-správní fakultě. \n\nV roce 1998 budovu zakoupila liberecká firma \"Grandezza Hotels\", podle návrhu architekta Ondřeje Kukrala z Hradce Králové ji přestavěla a 11. května 2012 zde otevřela pětihvězdičkový hotel. Celý hotel má 73 pokojů se 150 lůžky. Jeden rohový pokoj má výhled do Orlí ulice a na Zelný trh, tři pokoje do Květinářské ulice a všechny ostatní na Zelný trh a Petrov. Třípatrové apartmá Onyx Tower Suite s výhledem z věžičky má vlastní výtah. V hotelu je také fitness centrum a kongresové salonky. V pronajatých přízemních prostorách byla provozována restaurace \"Il Mercato\", později byla nahrazena restaurací \"La Maison du Marché. O\"d 16. června 2016 zde byla v provozu restaurace \"RYNK,\" která byla později přejmenována na \"Grandezza Restaurant\". Na rohu Orlí ulice je kavárna Cosmopolis a na rohu Květinářské ulice C\"afé Momenta\".\n\nPřestavba budovy vyvolala kontroverze kvůli úpravám interiéru bez souhlasu odboru památkové péče brněnského magistrátu. V plánu bylo také vybudování podzemních garáží pro hotelové hosty s kapacitou 80 parkovacích míst pod Zelným trhem. Kvůli odporu veřejnosti nakonec nebyly garáže postaveny.\n\nV roce 2003 byla budova využita k natáčení koprodukčního historického filmu \"\" (režie Christian Duguay).\n\n"}
{"id": "1256144", "url": "https://cs.wikipedia.org/wiki?curid=1256144", "title": "Matanzas", "text": "Matanzas\n\nMatanzas je přístavní město na Kubě, ležící asi 100 km východně od Havany na pobřeží Floridského průlivu. Má okolo 150 000 obyvatel a je hlavním městem stejnojmenné provincie. Protékají jím řeky Yumurí, San Juan a Canímar, má proto přezdívku \"město mostů\" nebo \"kubánské Benátky\".\n\nMěsto bylo založeno 12. října 1693 v zátoce, která je ideálním přirozeným přístavem. Dostalo název Matanzas (\"krveprolití\") podle události z roku 1510, kdy místní domorodci pobili španělské námořníky, kteří se zde pokusili založit osadu. Město bylo střediskem pěstování cukrové třtiny a kávovníku, na místní plantáže bylo dovezeno množství černých otroků. Bohatá tradice kultury a vzdělávání dala městu označení \"kubánské Athény\". Vznikla zde populární hudební skupina Sonora Matancera, místními rodáky jsou spisovatelé José Jacinto Milanés a Agustín Acosta, herečka Amalia Aguilar, filmař Humberto López y Guerra nebo hudebníci Barbarito Torres a Pérez Prado. Město má univerzitu a řadu architektonických památek: barokní katedrálu sv. Karla Boromejského, kostel Quinta de Bellamar, klášter Ermita de Montserrate, divadlo Teatro Sauto z roku 1863, Casino Español nebo palác Junco, v němž sídlí městské muzeum. Elektrifikovaná dráha \"Hershey Railway\" spojuje město s Havanou a přímořským rekreačním resortem Varadero, návštěvníkům Matanzasu slouží i mezinárodní letiště Juan Gualberto Gómez Airport.\n\n"}
{"id": "1256146", "url": "https://cs.wikipedia.org/wiki?curid=1256146", "title": "Jaroslav Velc", "text": "Jaroslav Velc\n\nJaroslav Velc (* 29. srpna 1946 Kladno) je český malíř a ilustrátor.\n\nJaroslav Velc absolvoval v roce 1965 Střední uměleckoprůmyslovou školu v Praze. Nejprve pracoval v Aeru Vodochody, kde se podílel na ilustracích manuálů pro L-39 Albatros. Dlouhou dobu působil pro firmy Kovozávody Prostějov, Směr, Eduard, Dubena, Modela, OEZ Letohrad, CMK, Bílek, Airmodel, KARO-AS Modellbau, Monogram, Matchbox a Revell, kde navrhoval a maloval obaly na stavebnicové modely. Celkem to bylo 311 ilustrací. \n\nPůsobil také v časopise ABC a koncem 70. let byl fotografem Okresního muzea v Kladně. Od konce 80. let 20. století je ve svobodném povolání. Převážně se zabývá ilustrací časopisů, např. ABC, Letectví, Živa a dalších. Ilustroval řadu knih, např. Velká kniha válečného umění a Velká kniha dopravy, nakladatelství Artia Praha. Autor 34 ilustrací a knižních obálek pro nakladatelství: Albatros, Artia, Slovart, Mladá fronta, Naše vojsko, Mladé letá, Mustang, Fragment, Computer Press. Žije v Kladně.\n\n\nJeho malby zdobí stovky obalů stavebnic : Ondřej Špalek, Kladenský deník. – Roč. 9, č. 183 (20040807), s. (13)\n\n\n"}
{"id": "1256149", "url": "https://cs.wikipedia.org/wiki?curid=1256149", "title": "Bangor (Severní Irsko)", "text": "Bangor (Severní Irsko)\n\nBangor (irsky \"Beannchar\") je přístavní město v districtu Ards and North Down na severu hrabství Down v Severním Irsku. Bangor s cca 60 000 obyvateli patří v rámci Severního Irska do kategorie tzv. velkých měst (large towns) s počtem obyvatel od 18 000 do 75 000.\n\nBangor se nachází na jižním pobřeží Belfastské zátoky (\"Belfast\" \"Lough\"), pouhých asi 13 km vzdušnou čarou směrem na východ od severoirské metropole. Město leží na pobřeží Irského moře v nejsevernější části poloostrova Ards. S Belfastem jej spojuje silniční síť a zhruba 20 km dlouhá železniční trať. Konečná stanice Severoirských železnic (NIR) se nachází v centru města a ve špičce je vlakové spojení zajištěno v průměru každých 10 minut. Nadmořská výška městské zástavby se pohybuje od 1 do 50 metrů. Pobřežní promenáda lemuje takzvanou \"Long Hole\" (v překladu doslova \"Dlouhá díra\"), někdy zvanou též \"Big Hole\" - zátoku se skalnatými břehy, která vznikla v důsledku těžby kamene v 19. století.\n\nZ hlediska zaměstnanosti obyvatel je Bangor součástí příměstské aglomerace Belfastu, avšak zároveň je také známým střediskem rekreace, turistického ruchu a řady sportovních aktivit. Vysoká čistota vody v bangorském přístavu - Bangor Marina - byla v minulosti opakovaně oceněna modrou vlajkou (\"Blue Flag\" \"Award\").\n\nNejteplejším měsícem v roce je červenec s průměrnou denní teplotou 14.5 °C, nejchladnějším pak leden. Nejvíce srážek připadá na podzimní a zimní období od září do ledna.\n\nNa základě archeologických nálezů mečů bylo doloženo, že území Bangoru bylo osídleno již v době bronzové. Významná historická etapa v životě Bangoru začíná v době mezi roky 552 - 558, kdy zde podle zmínek v Ulsterské kronice (\"The Annals of Ulster\") svatý Comgall založil klášter. V klášteře byla zavedena přísná řehole, zároveň se však Bangor brzy stal největší a nejvýznamnější církevní školou v Ulsteru. Kvůli svému významu byl klášter v té době zván \"Světlem světa\". \n\nPravděpodobně ještě v 6. století v bangorském klášteře vznikl latinsky psaný rukopis \"Antiphonarium\" \"Monasterii Benchorensis\", který je jedinečným dokladem raně křesťanské keltské liturgie.Tento spis zřejmě vzal s sebou do severoitalského Bobbia svatý Kolumbán či některý z jeho následovníků. Z Bobbia se pak rukopis dostal na počátku 17. století do milánské knihovny Biblioteca Ambrosiana, kde byl posléze objeven italským knězem a historikem Ludovicem Antoniem Muratorim. Kopie \"Antiphonaria\" je vystavena v bangorském městském muzeu.\n\nV 8. a 9. století, podobně, jako jiná města v Irsku, trpěl Bangor nájezdy Vikingů. V roce 1123 byl opatem bangorského kláštera zvolen svatý Malachiáš. Ve středověku význam Bangoru rostl. Dokazuje to i známá Herefordská mapa světa, na níž jsou vyznačena v Irsku jen čtyři města, přičemž jedním z nich je Bangor. Prvopočátky vzniku a rozvoje moderního města bezprostředně souvisejí s příchodem Skota Jamese Hamiltona, 1. vikomta Claneboye, který na počátku 17. století získal rozsáhlé pozemky v irském hrabství Down. Z roku 1637 pochází jedna z významných bangorských architektonických památek - \"Stará celnice\" (\"Old Custom House\"), která byla vybudována poté, co král Jakub I. udělil Bangoru statut přístavu.\n\nV dalších letech přinášelo clo, vybírané v přístavu, značné zisky. V 80. letech 18. století byl rozšířen přístav a na nábřežní vznikla celá řada přádelen bavlny, vybavených parními stroji. Později v 19. století však význam přádelen postupně klesl a charakter města se začal proměňovat. V roce 1865 získal Bangor železniční spojení s Belfastem a stal se stále vyhledávanějším místem pro odpočinek, sport a rekreaci.\n\nBěhem druhé světové války byl Bangor základnou, v níž se připravovaly spojenecké jednotky na invazi do Normandie. Spojenecké vojáky tehdy navštívil generál a pozdější prezident USA Dwight D. Eisenhower. V roce 2005 bylo za účasti prezidentovy vnučky Mary-Jean Eisenhowerové slavnostně přejmenováno severní molo (\"North Pier\") bangorské mariny na Eisenhowerovo molo (\"Eisenhower Pier\"). Na přístavní hrázi nedaleko majáku a zdi s pamětní mozaikou, připomínající osud hrdinů Dne \"D\", hnízdí kolonie vzácných alkounů, kterým se kvůli jejich černé barvě přezdívá \"bangorští tučňáci\".\n\nV roce 2004 Bangor získal první místo v kategorii \"velkých měst\" v celoirské soutěži o titul \"Nejlépe udržované město Irska\" (\"\"Ireland's Best Kept Towns\"\").\n"}
{"id": "1256150", "url": "https://cs.wikipedia.org/wiki?curid=1256150", "title": "Čikola (řeka)", "text": "Čikola (řeka)\n\nČikola (v srbské cyrilici Чикола) je řeka v Chorvatsku, přítok Krky. Pramení v Dalmácii, u hranice s Bosnou a Hercegovinou. Dlouhá je 47,8 km.\n\nNázev řeky je původem z tureckého jazyka. Do příchodu Osmanů na Balkán nesla název Poljšica.\n\nŘeka pramení v krasové krajině v nadmořské výšce 285 m u Mirović Polje, na úpatí pohoří Svilare. V létě pramen vysychá; na podzim a v zimě z něj vytéká až 8 m³/s vody. Po 1 kilometru se do Čikoly vlévá z levé strany řeka Vrba. Řeka protéká městem Drniš a západním okrajem krasového pole. V dolní části svého toku od Drniše až po ústí s řekou Krkou, v blízkosti vodopádu Skradinski buk.\n\nKaňon řeky Čikoly je dlouhý 14 km a místy hluboký až 170 m. Začíná přímo ve městě Drniš, kde řeka opouští Petrovo Polje. Samotný kaňon je považován za přírodní památku již od roku 1965. Řeka si postupem věků prorazila cestu vápencovými skalami. V okolí kaňonu se nachází několik jeskyň; nejznámější jsou Topla peć a Štrikinica.\n\nO prameni řeky v blízkosti vesnice Čavoglave se ve své písni stejného jména zmiňuje i chorvatský zpěvák Marko Perković Thompson.\n"}
{"id": "1256153", "url": "https://cs.wikipedia.org/wiki?curid=1256153", "title": "Třenická hora", "text": "Třenická hora\n\nTřenická hora je lesnatý vrch s nadmořskou výškou 500 m n. m. nacházející se v Křivoklátské vrchovině zhruba 1 km severozápadně od obce Cerhovice. Téměř přes vrchol vede zelená turistická značka. Přibližně 300 metrů západně od vrcholu se nachází televizní vysílač s rozhlednou.\n"}
{"id": "1256155", "url": "https://cs.wikipedia.org/wiki?curid=1256155", "title": "Aliance leteckých společností", "text": "Aliance leteckých společností\n\nAliance leteckých společností nebo aliance aerolinií je uskupení dvou a více spolupracujících leteckých společností po dohodě v komerčním letectví. Aliance aerolinií může poskytnout marketingové značky s cílem usnadnit cestovatelům přestupy pomocí codesharové dohody a sjednocení rezervačních systémů, rozšířit počet destinací a leteckou síť, globalizaci a distribuci služeb. Jednotlivé letecké aliance mohou mít i charakteristické zbarvení letadel. Zásadou je, že jednotlivé členské společnosti poskytují služby v určitém regionu a vzájemně na sebe navazují, v praxi si mohou často i konkurovat. Konkrétní letecká společnost může být členem jen jedné aliance. Tento typ spolupráce se poprvé objevil v roce 1997, kdy vznikla Star Alliance. Vznik aliancí umožnila liberalizace a deregulace letecké dopravy a jejich cílem je hlavně posílit ekonomickou váhu a konkurenceschopnost členských společností. Složení aliancí není stabilní, několikrát do roka se může měnit; některé společnosti z aliancí vystupují, případně přestupují do jiné aliance, ponejvíce však do nich vstupují noví členové, pokud splňují požadovaná kritéria.\n\nV roce 2016 byla největší aliance aerolinií Star Alliance, následovaná SkyTeamem a poté aliancí Oneworld, mezi další patří Vanilla Alliance, U-FLY Alliance nebo Value Alliance.\n\nLetecké aliance přináší pro cestující následující výhody:\n\nLetecké aliance přináší pro letecké společnosti následující výhody:\n\nZbarvení tří největších aliancí leteckých společností; zleva: SkyTeam, Star Alliance a Oneworld; zleva: na letadlech společností KLM (B773), ANA (B772) a Qatar Airways (B773).\n\n"}
{"id": "1256158", "url": "https://cs.wikipedia.org/wiki?curid=1256158", "title": "Bábovka (vrch)", "text": "Bábovka (vrch)\n\nBábovka je lesnatý vrch s nadmořskou výškou 609 metrů nacházející se ve Strašické vrchovině zhruba 3,5 km západně od obce Strašice. Na Bábovku nevede žádná značená cesta, severně pod ní však vede zelená turistická značka, která zde má stejnojmenné rozcestí.\n"}
{"id": "1256159", "url": "https://cs.wikipedia.org/wiki?curid=1256159", "title": "Národní historické muzeum (Tirana)", "text": "Národní historické muzeum (Tirana)\n\nNárodní historické muzeum (albánsky Muzeu Historik Kombëtar) je hlavní albánské muzeum svého druhu, a zároveň největší. Sídlí v budově v centru Tirany, hlavního města země, na Skanderbegově náměstí. Muzeum slouží k výstavě historických exponátů albánských dějin.\n\nBudova muzea je především známa jako symbol komunistické minulosti země; její průčelí zdobí ohromná mozaika Josifa Droboniku s třinácti stylizovanými Albánci, kteří mají reprezentovat historický vývoj země. Slavnostně bylo muzeum otevřeno dne 28. října 1981.\n\nVýstava historických prvků byla zrealizována v chronologickém sledu. V parteru se nachází prehistorické a antické exponáty. Podrobně byly zpracovány a zdokumentovány materiály z období přítomnosti Ilyrů v dnešní Albánii. Mezi nejhodnotnější objekty patří hlava Apollóna z 6. století př. n. l. nalezena v Butrintu, a mozaika z Drače, která zobrazuje hlavu ženy. Většinu exponátů poté tvoří mince, bižuterie a různé náhrdelníky.\n\nNacházejí se zde také exponáty, které připomínají dějiny středověké Albánie. Zrekonstruována zde byla například brána kostela sv. Jana Vladimíra v Elbasanu a část sloupoví z Apollonie. Dochováno je 65 pravoslavných ikon a některé středověké stroje.\n\nMuzeum ukazuje také i předměty z období národního obrození a druhé světové válce, především partyzánského hnutí. V roce 1996 bylo muzeum doplněno i výstavou s tématem komunistického režimu v zemi s 136 exponáty; převážně fotografiemi a osobními předměty lidí, kteří byli během nadvlády Albánské strany práce nějakým způsobem nepohodlní.\n"}
{"id": "1256161", "url": "https://cs.wikipedia.org/wiki?curid=1256161", "title": "Polonina Boržava", "text": "Polonina Boržava\n\nPolonina Boržava, (), je hřeben porostlý pásem poloniny, který se táhne mezi řekami Latorica, Viča a Rika v Zakarpatské oblasti na Ukrajině.\n\nNa západě je ohraničena poloninou Rovná (), na východě poloninou Krásná. Na severu navazují Ukrajinské vrchy () a na severovýchodě Horhany.\n\nK polonině Boržava patří hřeben Palenij Gruň a polonina Kuk, která je často vyjímána a popisována jako samostatný horský celek.\n\nRozlohou je největší poloninou v oblasti, hlavní hřeben je dlouhý přibližně 45 km. Polonina má převážně travnatý charakter, ale ve východní části zahaluje i vrcholové partie listnatý les. Polonina má pouze jeden výrazný boční hřeben, který se odděluje na vrcholu Velikij Verch (1 598 m).\n\nNejvětšími turistickými centry v oblasti jsou Volovec, Svaljava a Mižhirja (hist. \"Volové\").\n\n\n"}
{"id": "1256162", "url": "https://cs.wikipedia.org/wiki?curid=1256162", "title": "382 (číslo)", "text": "382 (číslo)\n\nTři sta osmdesát dva je přirozené číslo, které následuje po čísle tři sta osmdesát jedna a předchází číslu tři sta osmdesát tři. Římskými číslicemi se zapisuje CCCLXXXII.\n\n\n\nSilnice II/382 je česká silnice II. třídy vedoucí na trase Hrob – Mikulov – \n\n\n"}
{"id": "1256164", "url": "https://cs.wikipedia.org/wiki?curid=1256164", "title": "Splávek", "text": "Splávek\n\nSplávek je rybářské náčiní pomáhající indikovat záběr při způsobu lovu \"na plavanou\". Vyrábějí se v různých velikostech, barvách, tvarech i z různých materiálů. Nejčastější materiály používané k výrobě splávků jsou dřevo, plast nebo korek, vzácněji také dikobrazí ostny. Dříve se jako splávek používaly husí brky. O barvě platí, že u potopené části by měla být pro ryby nenápadná, u části nad hladinou výrazná, zajišťující rybáři dobrou viditelnost splávku i na větší vzdálenost. Podle upevnění na vlasec se dělí na splávky pevné a klouzavé. Pevný splávek je na vlasec připevněn alespoň jednou gumičkou nebo bužírkou, případně kombinací s provlečením vlasce očkem v dolní části splávku. Nevelkou silou se dá takto upevněný splávek po vlasci posouvat, čímž se nastavuje hloubka – vzdálenost k nástraze, která je splávkem nesena. U splávku klouzavého (průběžného) je vlasec pouze provlečen očkem v jeho dolní části a hloubka se nastavuje zarážkou na vlasci nad splávkem. Tato montáž umožňuje lovit s větší hloubkou, než je délka prutu, používá se vzácně. Po nahození do vody splávek plave na hladině, zpravidla ve svislé poloze; pokud se potopí nebo naopak položí, případně se po hladině začne pohybovat, indikuje to záběr.\n\nSplávek by při záběru neměl rybě klást velký odpor, proto se zpravidla používají štíhlé tvary. Velikost splávku se volí přiměřeně lovené rybě. Větší splávek je možné více zatížit a dosáhnout delších nahození, což je zaplaceno horší \"citlivostí\" takovéto udice. Speciálním druhem splávku je tzv. \"káča\", která se používá při lovu dravců na živou (nebo mrtvou) rybku. To je velký splávek, který nesmí nástražní rybce dovolit potopit jej. Káča nebývá štíhlá, i svým odporem ve vodě brání nástražní rybce v pohybu, aby se co nejdéle udržela v rybářem zvoleném místě.\n\nPři lovu dravců se také používá styl \"na bójku\", ta ale není splávkem v pravém slova smyslu.\n"}
{"id": "1256165", "url": "https://cs.wikipedia.org/wiki?curid=1256165", "title": "BORA - hansgrohe", "text": "BORA - hansgrohe\n\nBORA - hansgrohe je profesionální cyklistická stáj, která sídlí v německém městě Raubling. Byla založena v roce 2010 pod názvem Team NetApp, v roce 2015 se stala hlavním sponzorem firma BORA vyrábějící kuchyňská zařízení, v roce 2016 do stáje vstoupil výrobce sanitární techniky Hansgrohe. Stáj používá kola americké firmy Specialized Bicycle Components. Pro sezónu 2017 získala licenci nejvyšší kategorie UCI WorldTeam. Generálním manažerem je Ralph Denk. Za Bora-hansgrohe jezdí Jan Bárta, Leopold König, Shane Archbold, Rafał Majka nebo Rüdiger Selig, na konci roku 2016 tým posílil dvounásobný mistr světa Peter Sagan z Team Tinkoff-Saxo.\n\n\n"}
