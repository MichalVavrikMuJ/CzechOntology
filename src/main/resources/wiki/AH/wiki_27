{"id": "1221822", "url": "https://cs.wikipedia.org/wiki?curid=1221822", "title": "Hans Krell", "text": "Hans Krell\n\nHans Krell (1490/95 Crailsheim – 1565 nebo 1586? Lipsko), psaný též jako Krel či Krehl, byl německý renesanční malíř – portrétista. V letech 1522 až 1526 pracoval v Praze, a později i v Budíně a Prešpurku, jako dvorní malíř českého a uherského krále Ludvíka Jagellonského (1506–1526). Vynikl jako portrétista členů královských a šlechtických rodů, což mu vyneslo dobový titul „knížecí malíř“.\n\nPředpokládá se, že Hans Krell se vyškolil v dílně Lucase Cranacha staršího. Následně vstoupil do služeb braniborsko-ansbašského markraběte Fridricha, švagra krále Vladislava II. Jagellonského. Později pracoval i pro jeho syna Jiřího, zvaný Pobožný (1484–1543), důvěrníka českého a uherského krále Ludvíka Jagellonského. Pravděpodobně na jeho doporučení se v letech 1522–1526 Hans Krell stal Ludvíkovým dvorním malířem. Ludvík měl na malíře tolik požadavků, že jen v posledních dvou letech králova života seznam provedených prací zahrnoval osm stran zprávy určené dvoru. Po Ludvíkově smrti se Krell již nevrátil k markraběti Jiřímu, ale přesídlil do Lipska, kde je doložen v roce 1533. Od roku 1534 po nějakou dobu žil a pracovala v saském Freibergu, kde působila i jeho dílna. Později se vrací do Lipska, kde maloval na objednávku lipských radních (1551). V Krellově celoživotní tvorbě převažovala malba velkoformátových podobizen členů královských a šlechtických rodů. Malířem se později stal i jeho syn Johann Krell.\n\nPočátek tvorby Hanse Krella navazuje na práce Lucase Cranacha staršího, jenž byl vedoucí osobností saské malířské školy. Krellova raná díla proto vykazují známky provinční tvorby. Přesto již podobizny z té doby zachycují individuální rysy zobrazených osob. Typická je i barevností těchto obrazů a využití písma.\n\nDokladem toho je i jediná dochovaná podobizna tehdy dvacetiletého krále Ludvíka Jagellonského. Uvádí se, že malíř na obraze \"Podobizna Ludvíka Jagellonského\", který namaloval v Budíně (asi 1526), zobrazil krále mladšího než ve skutečnosti vypadal. Portrét mohl sloužit jako dar určený pro cizí panovnický dvůr.\n\n\"Portrét Marie Habsburské\", manželky Ludvíka Jagellonského, je starší než portrét krále. Na obraze je však napsáno datum 1524, kdy číslice \"2\" byla přepsána na \"4\". Hans Krell obraz namaloval u příležitostí korunovace Marie na českou královnu (katedrála sv. Víta, 1. června 1522). Obraz měl posloužit asi jako dar, stejně jako portrét manžela z roku 1526. Z dochovaných účtů lze vyčíst, že Krell pro tento účel namaloval několik různých portrétů i dvojportrétů královského páru.\n\nK době Krellova pobytu v Praze patří také portréty příslušníků královského dvora. Příkladem může být \"Podobizna Jana Bezdružického z Kolovrat\" s datem 1522. Portrét, dochovaný v pozdější kopii, obsahuje i věk portrétovaného (24 let). Obraz nese slohové rysy rané tvorby Hanse Krella. Jan Bezdružický byl královským radou a od roku 1525 i královským podkomořím. Protože se pohyboval v nejbližším okolí krále, mohl být zpodobněn královým malířem.,\n\nMezi léty 1525 a 1530 pravděpodobně vznikl velkoformátový obraz \"Bitva u Orše\" zachycující boj mezi spojenými vojsky Velkoknížectví litevského a Polského království s vojskem Moskevského knížectví u vitebského města Orša (8. září 1514). Obraz, původně připisovaný dílně Lukase Cranacha staršího, je dnes považován za dílo Hanse Krella. Z tohoto obrazu pochází i předpokládaný Krellův (auto)portrét, který podporuje názor, že autor obrazu byl přímým účastníkem bitvy.\n\nPo smrti Ludvíka Jagellonského (1526) byl následujícího roku českým králem zvolen Ferdinand I. Habsburský (1503-1564), manžel Ludvíkovy sestry Anny Jagellonské. V roce 1556 se Ferdinand I. stal i římským císařem. Asi v té době Hans Krell namaloval celofigurální portrét císaře. Obraz, který se nachází v Lobkowiczkých sbírkách, prošel náročnou restaurací a vpravo nahoře zachycuje jeden z prvních pohledů na Prahu. Krell však v té době maloval i portréty vysoké šlechty, čehož dokladem je celofigurální portrét Ladislava III. z Lobkowicz (1537–1609). Byl 4. synem Jana Popela z Lobkowicz a bratrancem Zdeňka Vojtěcha, 1. knížete z Lobkowicz (1568–1628). Ladislav byl komorníkem císaře Ferdinanda I. Habsburského. S bratrem Jiřím se zúčastnil odboje proti císaři Rudolfovi II. a protože podporoval jeho bratra Matyáše (1557–1619), byl nucen emigrovat do Uher, kde v roce 1609 zemřel.\n\nVýznam Hanse Krella (1490/95–1565 nebo 1586) nejlépe vyplyne srovnáním jeho portrétní tvorby s tvorbou jeho současníka Jacoba Seiseneggera (1505–1564). Zatímco Krell byl dvorním malířem Ludvíka Jagellonského, Seisenegger císaře Ferdinanda I. Habsburského. V obrazech Hanse Krella však nenacházíme Seiseneggerovo poučení na benátské, vlámské a později i na španělské portrétní tvorbě. Nepřekvapí proto, že Hans Krell používal na svých obrazech ještě „gotizující“ nápisy i po polovině 16. století (viz celofigurální portrét Ladislava III. z Lobkowicz). V porovnání se Seiseneggerem Krellovy postavy často působí strnule v minimalizovaném prostoru. Chybí zájem o detail a později i potřebná barevnost. Přes tyto výhrady Krellovy dynastické portréty mají nezastupitelnou dokumentační hodnotu o zobrazených osobách a to až do začátku 80. let 16. století, kdy je portrétní styl obou malířů překonán manýristickým pojetím dobového portrétu.\n\n\n"}
{"id": "1221824", "url": "https://cs.wikipedia.org/wiki?curid=1221824", "title": "Agronaut", "text": "Agronaut\n\nAgronaut je v pořadí čtvrté studiové album kapely Dymytry. Album bylo vydáno 11. března 2016 a obsahuje 11 skladeb. Po vydání následovala jarní i podzimní šňůra koncertů s kapelou Arakain, Arakain Dymytry Tour 2016, se 49 zastávkami po celé České republice.\n\nS linkami, frázováním a aranží zpěvů pomáhal kapele René Rypar. Bylo to poprvé, kdy se na albu kapely takto významně podílel člověk, jenž není členem kapely.\n\n"}
{"id": "1221825", "url": "https://cs.wikipedia.org/wiki?curid=1221825", "title": "Kasída", "text": "Kasída\n\nKasída je druh básnické formy, jež pochází z arabské poetiky. Původně v ní převládala témata milostné lyriky (líčila např.: strastiplnou pouť k milované osobě, milenecké dialogy atd...). V dalším vývoji a s rozšířením do Evropy se kasída začala využívat i k zobrazování satirických, náboženských, a filosofických témat.\n\nMá vždy jednotné metrum, členění do dvojverších celků o libovolném počtu a s rýmovým schématem: ax ax ax/aa aa aa... někdy i aa bb cc jako u hrdinského kupletu, ovšem ten je typický hlavně pro anglickou literaturu.\n\n\n"}
{"id": "1221829", "url": "https://cs.wikipedia.org/wiki?curid=1221829", "title": "Přebor Jihomoravského kraje 2016/17", "text": "Přebor Jihomoravského kraje 2016/17\n\nV soubojích 57. ročníku Přeboru Jihomoravského kraje 2016/17 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v sobotu 13. srpna 2016 úvodními šesti zápasy předehraného 2. kola a skončil v sobotu 17. června 2017 zbývajícími třemi zápasy 28. kola (29. a 30. kolo bylo předehráno).\n\nZ důvodu nezájmu týmů o postup do Divize D 2015/16 hrálo v ročníku 2015/16 17 týmů z Jihomoravského kraje. Vzhledem k netradičnímu lichému počtu účastníků mělo v každém kole jedno mužstvo tzv. volný los, tedy v tomto kole nehrálo. Celkem každé mužstvo odehrálo 32 utkání. V tomto ročníku se počet účastníků přeboru vrátil na tradičních šestnáct, každé mužstvo tak odehrálo 30 utkání.\n\n\nNejlepšími střelci ročníku se stali František Kuldan z AFK Tišnov a Jan Urban z FC Dosta Bystrc-Kníničky, oba vstřelili 22 branky ve 29 startech.\n\nZdroj: \nPoznámky:\n\n"}
{"id": "1221832", "url": "https://cs.wikipedia.org/wiki?curid=1221832", "title": "Nebelschütz", "text": "Nebelschütz\n\nNebelschütz () je obec s přibližně obyvateli uprostřed saského zemského okresu Budyšín v Horní Lužici. Dvě třetiny obyvatel hovoří hornolužickosrbsky. Ves je známá především díky tradičním velikonočním jízdám.\n\nObec se nachází 3 km východně od města Kamenec a 20 km severozápadně od okresního města Budyšín na území historické země Horní Lužice. Střetávají se zde tři přírodní oblasti, a to rovinatá Hornolužická oblast vřesovišť a rybníků na severovýchodě, zvlněný Hornolužický luh na jihovýchodě a Západolužická pahorkatina na západě. Místními částmi Miltitz a Nebelschütz protéká potok Jauer \"(Jawora)\", na kterém byla mezi oběma sídly postavena vodní nádrž sloužící hlavně k rybaření. Nejvyšším bodem je \"Kamjentna hórka\" (206,6 m n. m.). Ke spojení s dálnicí A4 slouží státní silnice S 94 spolu s křižovatkou v Burkau, vzdálenou asi 15 km.\n\nPrvní historická zmínka o vesnici pochází z roku 1304. K tomuto roku jsou v listině kláštera Marienstern jmenováni dva bratři z Nebelschütz. Lenní příslušnost vesnice ve 14. a 15. století není zcela jasná, pravděpodobně patřila bohatým pánům z Kamence. V záznamech Mariensternu z roku 1374 je zmiňován příjem z Nebelschütz. Vesnice nebo přinejmenším několik statků bylo v průběhu 15. století vícekrát koupeno nebo zastaveno. Jako majitelé části Nebelschütz jsou mezi jinými zmiňováni členové rodiny Metzradt a také město Kamenz. Nejpozději během první čtvrtiny 16. století získal klášter celou ves. V majetku Mariensternu zůstala vesnice až do roku 1832, proto si také obyvatelstvo udrželo i po reformaci katolické vyznání. Od 1. května 2001 je Nebelschütz členem správního sdružení Am Klosterwasser.\n\nPodle sčítání obyvatel z roku 2011 se z 1196 obyvatel obce hlásilo 1010 k římskokatolickému vyznání (84,4 %), 50 k evangelickému (4,2 %) a zbylých 136 bylo bez vyznání nebo jej neuvedlo. Podle výzkumu žilo v 80. letech 19. století ve vsi 271 obyvatel, z toho bylo 256 Lužických Srbů (94,5 %) a 15 Němců (5,5 %). Po druhé světové válce podíl srbského obyvatelstva klesl na 55,6 % (údaj pro rok 1956), a to kvůli příchodu Němců vysídlených z Polska a Československa.\n\n\n\nObec Nebelschütz se skládá z pěti místních částí: Dürrwicknitz \"(Wěteńca)\", Miltitz \"(Miłoćicy)\", Nebelschütz \"(Njebjelčicy)\", Piskowitz \"(Pěskecy)\" a Wendischbaselitz \"(Serbske Pazlicy)\".\n\n\n\n"}
{"id": "1221835", "url": "https://cs.wikipedia.org/wiki?curid=1221835", "title": "Zadní Liboc (přítok Libockého potoka)", "text": "Zadní Liboc (přítok Libockého potoka)\n\nZadní Liboc () je pravostranným přítokem Libockého potoka v okresech Sokolov a Cheb v Karlovarském kraji.\nDélka toku měří 11,1 km.\nPlocha povodí činí 18 km².\n\nSprávu vodního toku vykonává státní podnik Povodí Ohře.\n\nPotok pramení v Krušných horách přibližně 700 metrů východně od malé vesnice Počátky, části města Kraslic, v Přírodním parku Leopoldovy Hamry. Jeho pramen se nachází v nadmořské výšce okolo 765 metrů u silničky, spojující Počátky s Kraslicemi.\nOd pramene teče potok krátce jihozápadním směrem až k opravené kapličce Svatých pomocníků v Počátkách, pak se jeho tok otáčí k jihu. Protéká podmáčeným údolím, jeho břehy lemují pastviny. Nad pravým břehem se zvedá kopec Vysoký kámen (773 m) se stejnojmennou přírodní památkou, vysoko nad levým břehem kulturní památka Kostel svatého Jiljí v Kostelní. Potok teče i nadále jižním směrem až do Valtéřova, kde pod kopcem \"Zlatý vrch (631 m)\" přibírá zprava drobný potůček \"Zlatý potok\". Odtud již pokračuje na jihovýchod a u zaniklé osady Libocký důl se při hranici okresů Cheb a Sokolov vlévá zprava do Libockého potoka na jeho 21,3 říčním kilometru.\n\n"}
{"id": "1221837", "url": "https://cs.wikipedia.org/wiki?curid=1221837", "title": "High Dynamic Range", "text": "High Dynamic Range\n\nHigh Dynamic Range (HDR) je vyšší dynamický rozsah než tzv. Standard Dynamic Range (SDR). Termín se objevuje zejména v oblasti displejů, fotografií, 3D renderování, záznamu a reprodukce zvuku, digitálního zobrazení a digitálního audia. HDR se může vztahovat na analogový či digitalizovaný signál nebo na prostředky nahrávaní, zpracování a reprodukce takovýchto signálů.\n\nHigh Dynamic Range Imaging (HDRI) je kompoziční a tónové mapování (tone-mapping) obrazů, které má za cíl rozšířit dynamický rozsah nad nativní schopnost snímacího zařízení.\n\nHigh Dynamic Range Video (HDR Video) se týká video signálu s větší bitovou hloubkou, jasem a objemem barev než má Standard Dynamic Range, které používá konvenční gama křivku.\n\nHigh Dynamic Range Rendering (HDRR nebo HDR Rendering) je real-time renderování a zobrazení virtuálního prostředí pomocí dynamického rozsahu 65 535:1 nebo vyššího. Používá se v počítačové, herní a zábavní technologii.\n\nDne 4. ledna 2016 byly aliancí Ultra HD zveřejněny požadavky jejich certifikace pro HDR displeje. HDR displeje musí mít buď maximální jas větší než 1000 cd/m a úroveň černé menší než 0,05 cd/m (kontrastní poměr 20 000:1) anebo jas větší než 540 cd/m a úroveň černé menší než 0,0005 cd/m (kontrastní poměr 1 080 000:1). Tyto dvě možnosti dovolují používat různé druhy HDR displejů, jako je LCD nebo OLED.\n\neXtended Dynamic Range (XDR) se používá pro zvýšení kvality audia přednahraných audiokazet.\n\nHDR Audio je technika dynamického míchání zvuku používaná v herním enginu Frostbite společnosti EA Digital Illusions CE, aby relativně hlasitější zvuky přehlušily ty jemnější.\n"}
{"id": "1221845", "url": "https://cs.wikipedia.org/wiki?curid=1221845", "title": "Adam Peaty", "text": "Adam Peaty\n\nAdam Peaty MBE (* 28. prosince 1994, Uttoxeter, Spojené království) je britský plavec. Na olympijských hrách 2016 v Rio de Janeiro získal zlatou medaili v závodě na 100 metrů prsa v novém světovém rekordu a stříbrnou v polohové štafetě 4×100 m. Je též osminásobným mistrem světa. Je současný držitel světových rekordů na 100 m prsa (56,88),první člověk pod hranicí 57 vteřin, a 50 metrů prsa (25,95) na dlouhém bazéně(50 m).\n\n"}
{"id": "1221847", "url": "https://cs.wikipedia.org/wiki?curid=1221847", "title": "Židovský hřbitov v Haigerlochu", "text": "Židovský hřbitov v Haigerlochu\n\nŽidovský hřbitov v Haigerlochu je židovský hřbitov ve městě Haigerloch v Bádensku-Württembersku, asi 30 km jihozápadně od Tübingenu. Hřbitov je chráněnou kulturní památkou a nachází se pod rezidenční čtvrtí Haag.\n\nŽidovská komunita Haigerloch pohřbívala své mrtvé nejprve na židovském hřbitově ve Weildorfu. Roku 1802 si založila vlastní hřbitov pod židovskou čtvrtí Haag. Má rozlohu 23,08 arů. První pohřeb se konal v roce 1803 (Seligmann Isaac Ulmann) a poslední pohřeb byl v roce 1977. V současné době existuje ještě 660 původních náhrobních kamenů.\n\nNa hřbitově se nachází válečný památník pro šest židovských obětí první světové války a pamětní kámen za zavražděné Židy z Haigerlochu za období nacionalismu.\n\nVlevo od vchodu je umístěna pamětní deska židovské komunity Haigerloch.\n\n"}
{"id": "1221851", "url": "https://cs.wikipedia.org/wiki?curid=1221851", "title": "Druhá vídeňská škola", "text": "Druhá vídeňská škola\n\nJako Druhá vídeňská škola je označována skupina skladatelů, soustředěných v prvé polovině 20. století ve Vídni kolem Arnolda Schönberga a zahrnující především jeho žáky. Tvorba těchto skladatelů vychází z principů expresionismu. Skladatelé odmítají tradiční hudební prostředky a snaží se je nahrazovat novými. Od rozšířené tonality dospívají k atonalitě, dodekafonii a serialismu.\n\nNejvýznamnějšími příslušníky této školy byli, vedle Arnolda Schönberga, Alban Berg a Anton Webern. Oba skladatelé měli již za sebou bohatou tvorbu v pozdně romantickém duchu, ale studium u Schoenberga jim pokytlo nový směr a pevný řád. Dalšími skladateli této generace byli Ernst Krenek, Heinrich Jalowetz, Erwin Stein, Egon Wellesz a o něco později také Eduard Steuermann, Hanns Eisler, Rudolf Kolisch, Paul Amadeus Pisk, Karl Rankl, Josef Rufer a Viktor Ullmann. Za příslušníka této školy bývá také považován Schoenbergův bratranec Alexander Zemlinsky, ačkoliv nebyl přímým Schoenbergovým žákem a nikdy se zcela nevzdal tradiční tonality. Několik dalších skladatelů, jako Winfried Zillig, Roberto Gerhard, Norbert von Hannenheim a Nikos Skalkottas nestudovalo ve Vídni, ale byli účastníky Schoenbergových kurzů v Berlíně. V jistém rozšíření jsou mezi příslušníky 2. vídeňské školy počítáni i zámořští skladatelé John Cage, Leon Kirchner, Gerald Strang či kanadský klavírista Glenn Gould a žáci Weberna a Berga Hans Erich Apostel, René Leibowitz, Leopold Spinner a Ludwig Zenk.\n\nJako „První vídeňská škola“ je označován hudební styl v dějinách evropské hudby převládající v letech 1780–1827. Ve středoevropské tradici je toto období označováno zpravidla jako Vídeňský klasicismus. Patří sem zejména skladatelé Joseph Haydn, Wolfgang Amadeus Mozart, či Ludwig van Beethoven. Mezi další skladatele tohoto období je možné zahrnout také Antonia Salieriho, Michaela Haydna, či Karla Ditterse von Dittersdorf.\n\nZa „Třetí vídeňskou školu“ bývá někdy považována skupina skladatelů sdružených okolo vídeňského komorního orchestru Klangforum Wien včetně jeho zakladatele Beata Furrera a dalších (Helmut Lachenmann, Olga Neuwirth, Friedrich Cerha, Bernhard Lang). Jejich snahou je zlomit prokletí Nové hudby a najít kompromis mezi novostí hudby a přístupností širšímu publiku.\n\n\n"}
{"id": "1221853", "url": "https://cs.wikipedia.org/wiki?curid=1221853", "title": "Sichuan Airlines", "text": "Sichuan Airlines\n\nSichuan Airlines Co., Ltd. (čínsky: 四川航空) je čínská regionální letecká společnost se základnou na mezinárodním letišti Čcheng-tu Šuang-liou ve městě Čcheng-tu, provincie S'-čchuan. Operuje především domácí lety, poprvé začala létat na delší vzdálenosti v roce 2012 do kanadského Vancouveru a v roce 2013 do australského Melbourne. Společnost byla založena v roce 2002.\n\nTato letecká společnost létá od 12. srpna 2016 dvakrát týdně pravidelně do Prahy letounem Airbus A330-300. Praha je první evropská destinace této letecké společnosti. Od léta 2018 společnost prodloužila linku do Curychu, kam z Prahy létá třikrát týdně. V dubnu 2019 bylo oznámeno, že Sichuan Airlines začnou létat v červenci 2019 linku Praha – Šen Čen, později bylo zahájení odloženo na neurčito.\n\nV září 2016 čítala flotila Sichuan Airlines 110 letadel průměrného stáří 5 let, přičemž dalších 44 letadel bylo objednaných.\n\"Pro zobrazení typu letadla přejeďte myší po obrázku\"\n\n"}
{"id": "1221854", "url": "https://cs.wikipedia.org/wiki?curid=1221854", "title": "Robert Turbin", "text": "Robert Turbin\n\nRobert James Turbin (* 2. prosince 1989 v Oaklandu, stát Kalifornie) je hráč amerického fotbalu nastupující na pozici Running backa za tým Indianapolis Colts v National Football League. Univerzitní fotbal hrál za Utah State University, poté byl vybrán ve čtvrtém kole Draftu NFL 2012 týmem Seattle Seahawks.\n\nTurbin hrál americký fotbal za Irvington High School v kalifornském Fremontu. V posledním ročníku byl za své výkony zvolen do celostátního prvního all-stars týmu na pozici Running backa i Defensive backa, a stal se Defenzivním hráčem roku celé ligy. Ze 143 pokusů naběhal 1 232 yardů a zaznamenal 14 touchdownů, zachytil devět přihrávek pro 103 yardů, a v obraně si připsal šest interceptionů. Kromě toho se věnoval rovněž basketbalu a atletice.\n\nTurbin se zapsal na Utah State University a od roku 2007 zde hrál americký fotbal. V sezóně 2009 naběhal 1 296 yardů, 418 nachytal a skóroval 18 touchdownů, včetně rekordního 96 yardů dlouhého běhu proti University of Utah. Sezónu 2010 vynechal kvůli zranění kolena, ale o rok později se opět stal startujícím Running backem. V první polovině ročníku 2011 naběhal 100 a více yardů v pěti ze šesti utkání, celkem si připsal 1 517 yardů a byl vyhodnocen jako desátý nejlepší hráč na své pozici v lize. \n\nTurbin byl draftován ve čtvrtém kole Draftu NFL 2012 jako 106. hráč celkově týmem Seattle Seahawks. Jako záloha za Marshawna Lynche si Turbin v nováčkovské sezóně připsal 354 yardů z 81 pokusů. Nejlepší výkon si připsal ve 14. týdnu Arizoně Cardinals, když ve druhém poločase ze 20 pokusů naběhal 108 yardů a přispěl k výhře svého týmu 58:0. V sezóně 2013, opět jako náhradník za Lynche, zaznamenal 264 yardů ze 77 pokusů a zachytil 8 přihrávek pro 60 yardů. Mohl se tak radovat ze zisku Super Bowlu XLVIII, ve kterém si připsal 25 yardů z devíti běhových pokusů.\n\nStále jako náhradník zaznamenal první touchdown kariéry ve 2. týdnu sezóny 2014 proti San Diego Chargers, když zachytil tříyardovou přihrávku. Celkem v sezóně zaznamenal 310 yardů ze 74 běhových pokusů, a ze šestnácti zachycených přihrávek si připsal 186 yardů. V Super Bowlu XLIX ze dvou pokusů naběhal 21 yardů, ale jeho tým prohrál 24:28 s New England Patriots. Poté, co si ve třetím přípravném utkání na sezónu 2015 ošklivě vymkl kotník byl 9. září propuštěn.\n\nTurbin podepsal smlouvu s Cleveland Browns 10. září 2015. Strávil pět týdnů léčbou zraněného kotníku, poté odehrál tři zápasy, ve kterých z osmnácti pokusů naběhal 60 yardů, a 10. listopadu byl propuštěn.\n\nPo odchodu DeMarca Murrayho získali Dallas Cowboys skupinu Running backů, ze kterých měl vzejít jeho nástupce. Turbin byl získán 18. listopadu 2015 jako záloha za Darrena McFaddena, v této funkci nahradil bývalého spoluhráče u Seahawks Christine Michaela. Čtyři dny po přestupu nastoupil do zápasu proti Miami Dolphins, ve kterém si připsal 35 naběhaných yardů ze sedmi pokusů. Nejlepší výkon podal proti Green Bay Packers, když zaznamenal 57 naběhaných yardů a jeden touchdown.\n\nV březnu 2016 podepsal Turbin jako volný hráč smlouvu s Indianapolis Colts.\n\n"}
{"id": "1221857", "url": "https://cs.wikipedia.org/wiki?curid=1221857", "title": "Brüssow", "text": "Brüssow\n\nBrüssow je město v zemském okrese Uckermark v německé spolkové zemi Braniborsko. V roce 2015 zde žilo 1 876 obyvatel.\n\nMěsto leží na severovýchodě Braniborska u jeho hranic s Meklenburskem-Předním Pomořanskem. Sousední obce jsou: Bergholz (M-PP), Carmzow-Wallmow, Fahrenwalde (M-PP), Glasow (M-PP), Krackow (M-PP), Löcknitz (M-PP), Penkun (M-PP), Ramin (M-PP), Randowtal a Schönfeld.\n\n"}
{"id": "1221861", "url": "https://cs.wikipedia.org/wiki?curid=1221861", "title": "Bresles", "text": "Bresles\n\nBresles je francouzská obec v departementu Oise v regionu Hauts-de-France. V roce 2013 zde žilo 4 260 obyvatel.\n\nLeží asi 10 km východně od Beauvais, asi 80 km severně od Paříže. Sousední obce jsou: Bailleul-sur-Thérain, Le Fay-Saint-Quentin, Hermes, Laversines, La Neuville-en-Hez, Rémérangles, Rochy-Condé a La Rue-Saint-Pierre.\n\n\"Počet obyvatel\"\n\n"}
{"id": "1221863", "url": "https://cs.wikipedia.org/wiki?curid=1221863", "title": "Seznam dílů seriálu Pat a Mat", "text": "Seznam dílů seriálu Pat a Mat\n\nToto je seznam dílů seriálu \"Pat a Mat\". Volná série krátkých animovaných filmů o dvou nešikovných kutilech vzniká postupně už od 12. srpna 1976.\nCelkem bylo zatím natočeno 111 dílů, což ji řadí mezi české večerníčkové seriály s největším počtem dílů. Dalších 19 dílů je plánováno, celkem je tedy naplánováno dosáhnout 130 dílů. Česká televize vysílala většinu dílů v rámci pořadu \"Večerníček\", ale některé díly si odbyly premiéru nebo se odvysílaly jen v rámci jiného dětského pořadu. Díl č. 50, který byl natočen bez svolení držitele dědických práv, se televizního ani DVD uvedení nikdy nedočkal. Původně byl zamýšlen jako první díl 52dílné série, která ale nikdy nebyla natočena. Typická délka jednoho dílů je přibližně 8 minut.\nV televizi se seriál vysílá pokaždé v jiném pořadí, na různých DVD vydáních jsou také díly seřazeny různě. V tomto seznamu jsou díly seřazeny chronologicky podle roku vzniku. \n\nSeriál byl vydán několikrát na DVD. V seznamu je doplněno pořadí dílů na DVD - na nejnovějším devítidiskovém vydání s jednotným provedením přebalu.\n\nTento pilotní díl vyrobil Krátký film Praha Studio Jiřího Trnky.\nTuto sérii vyrobil Krátký film Praha Studio Jiřího Trnky pro Československou televizi Bratislava poté, co byla odmítnuta v Praze a právě bratislavské studio její výrobu podpořilo. Proto jsou také názvy dílů slovensky.\n\nJednotlivé díly se odehrávají nejprve v činžovním domě č.p. 13, kdy Mat bydlí v patře nad Patem. V díle \"Stěhování\" se kutilové přestěhují na chalupu, pak se děj přesune do jiného poschoďového domu č.p. 13 s rovnou střechou (kde opět bylí Mat nad Patem) a několik dílů se odehraje u různých chalup.\n\nTuto sérii vyrobil Krátký film Praha Studio Jiřího Trnky.\n\nPat a Mat se přestěhovali do patrových domků na okraji sídliště, Pat bydlí v zeleném domku č.p. 12, Mat ve žlutém domku č.p. 13.\nPod stejným názvem vytvořilo další díly AIF Studio v Praze a Curychu.\n\nTyto díly se odehrávají ve stejných domech jako předchozí série.\n\nTento neautorizovaný díl nebyl v Praze a Curychu uvolněn k distribuci a taky nebyl nikdy odvysílán ani zahrnut na DVD, protože ho vyrobilo AIF Studio bez souhlasu dědiců Lubomíra Beneše. Původně byl zamýšlen jako první díl 52dílné série, která ale nikdy nebyla natočena.\n\nTuto sérii vyrobily Ateliéry Bonton Zlín, část dílů pro ně připravila studia Anima a Patmat film.\n\nV těchto dílech bydlí Pat s Matem v dvojdomku, Pat v levé části č.p. 12, Mat v pravé č.p. 13. V dílech vyrobených studiem Patmat film je dvojdomek trochu jiný, má jinou barvu a místo cedulek s čísly mají u dvěří kutilové písmena P a M. \n\nPodle úvodních titulků epizod 51–69 se tato série jmenuje Pat a Mat podle epizod 70–78 Pat a Mat se vracejí. Vydání na DVD sjednocují název na Pat a Mat se vracejí. Na ČT uváděno pod souborným názvem Pat a Mat se vrací. \n\nTuto sérii vyrobila společnost Patmat film.\n\nEpizody z této série byly uveřejněny na 3 různých DVD: \"Pat a Mat na venkově 9\" (8 dílů, v seznamu označeno \"9-\"), \"Pat & Mat ve filmu\" (10 dílů pospojovaných pomocí 11. dílu do filmového pásma) a \"Pat & Mat na venkově\" (13 dílů, v seznamu označeno \"V-\").\n\nTyto díly se odehrávají na venkovském stavení.\nTuto sérii vyrobila společnost Patmat film v koprodukci s JUST Productions a Českou televizí.\n\nEpizody z této série byly uveřejněny na 2 různých DVD: \"Pat & Mat nás baví\" (všech 13 dílů, v seznamu označeno B-) a \"Pat & Mat znovu v akci\" (9 dílů pospojovaných do filmového pásma).\n\nTyto díly se odehrávají v nových domech, do kterých se kutilové přestěhovali.\nTuto sérii vyrobila společnost Patmat film v koprodukci s JUST Productions a Českou televizí.\n\nTyto díly se odehrávají v stejných domech, jako předchozí série, ale příběhy jsou zasazeny do zimního období.\n\nTuto sérii vyrobila společnost Patmat film v koprodukci s JUST Productions a Českou televizí.\n\nTyto díly se odehrávají v stejných domech, jako předchozí série.\n\nDíly této série zatím nebyly vydány samostatně. Spojením 7 z plánovaných 13 dílů vznikl film Pat a Mat: Kutilské trampoty (2019): \"Automyčka\", \"Popcorn\", \"Létající stroj\", \"Nábytek\", \"Palačinky\", \"Fotopast\" a \"Sklizeň\".\n\nDne 31. března 2016 proběhla premiéra celovečerního filmu \"Pat a Mat ve filmu\" v režii Marka Beneše. Jedná se o 10 dílů seriálu Pat a Mat na venkově (\"Vodovod\", \"Papírový servis\", \"Vysavač\", \"Podlaha\", \"Suchý strom\", \"Pomerančová šťáva\", \"Rotoped\", \"Kaktus\", \"Obkladačky\" a \"Sluneční clona\"), které si Pat a Mat promítají na promítačce (za využití scén z dílu \"Promítačka\").\n\nPodle plakátu a úvodních titulků se film jmenuje Pat & Mat ve filmu. \n\nDne 7. června 2018 proběhla premiéra celovečerního filmu \"Pat a Mat znovu v akci\" v režii Marka Beneše. Jedná se o 9 dílů seriálu Pat a Mat nás baví (\"Krtek\", \"Sekačka\", \"Ucpaný komín\", \"Plot\", \"Včely\", \"Kolotoč\", \"Odpad\", \"Kamera\" a \"Skalka\") propojených pomocí 8 dvacetisekundových skečů, které obsahují vždy jeden vtip a ve kterých také Pat a Mat mluví (Pat - Michal Suchánek, Mat - Richard Genzer): \"Lux\", \"Kopáči\", \"Koblihy\", \"Skateboard\", \"Selfie\", \"Karty\", \"Stromek\" a \"Rachejtle\".\n\nPodle plakátu a úvodních titulků se film jmenuje Pat & Mat znovu v akci. \n\nDne 22. listopadu 2018 se uskutečnila premiéra celovečerního filmu \"\" v režii Marka Beneše. Jedná se o 7 dílů seriálu Pat a Mat v zimě spojených dohromady: \"Kalamita\", \"Sauna\", \"Stromeček\", \"Vánoční světýlka\", \"Betlém\", \"Dárky\" a \"Silvestr\".\n\nPodle plakátu a úvodních titulků se film jmenuje Pat & Mat: Zimní radovánky.\n\nDne 5. prosince 2019 měl premiéru celovečerní film \"\" v režii Marka Beneše. Jedná se o 7 dílů nově vznikající série Pata a Mata spojených dohromady: \"Automyčka\", \"Popcorn\", \"Létající stroj\", \"Nábytek\", \"Palačinky\", \"Fotopast\" a \"Sklizeň\".\n\nPodle plakátu se film jmenuje Pat & Mat: Kutilské trampoty.\n\nSeriál byl už několikrát vydán na DVD.\nPořadí dílů většinou nerespektuje pořadí vysílání ani pořadí podle data vzniku.\n\nUvedené názvy přesně rozlišují \"&\" a \"a\" na přebalu! \n\nStejně pojmenované tituly mají stejný obsah disku jako dřív, titulní obrázek je stejný jen obsahuje loga novin Šíp, které připravily toto vydání jako svou přílohu.\nTitul \"Pat & Mat Speciál\" vychází poprvé, ale obsahuje všech 10 dílů z dřívějšího nečíslovaného vydání \"Pat & Mat\" a čtyři dříve nevydané díly. \nKolekce od North Video pouze zabalilo disky z Šípu do balíčku.\nTato vydání už mají nové obrázky na přebalu a nové grafické provedení, ale stejně očíslované disky obsahují stejné díly jako dřív (byť v jiném pořadí).\nDřívější titul \"Pat & Mat Speciál\" byl rozdělen na dvě DVD - \"Pat a Mat 7\" a \"Pat a Mat 8\".\nVydání od Bontonu a Magic Boxu by se měla lišit pouze detaily na zadní straně přebalu.\nVydání v kolekci obsahují samostatně prodejné disky, jen jsou navíc ve speciální kartónové krabičce.\nNově vyšly tituly \"Pat a Mat na venkově 9\", \"Pat & Mat ve filmu\" a \"Pat & Mat na venkově\", na kterých se mnohé díly opakují.\n\n"}
{"id": "1221868", "url": "https://cs.wikipedia.org/wiki?curid=1221868", "title": "Seznam hor a kopců v Česku podle prominence", "text": "Seznam hor a kopců v Česku podle prominence\n\nSeznam hor a kopců v Česku podle prominence obsahuje všechny české vrcholy s prominencí (relativní výškou) nad 100 metrů, bez ohledu na nadmořskou výšku.\n\nAutoři projektu \"Ultratisícovky.cz\" sestavili kompletní seznam takových vrcholů, které navíc rozdělili do 2 kategorií:\n\nCelkem je tedy v Česku 638 hor a kopců s prominencí nad 100 metrů. Nejvíc se jich nachází v Českém středohoří (52), na Šumavě (42), v Šumavském podhůří (42) a v Ralské pahorkatině (37).\n\nNejprominentnější je Sněžka (prominence 1197 metrů), která je zároveň nejvyšší (1603 m n. m.), nejdominantnější (poměr prominence a výšky má 75%) i nejizolovanější (290 km). Druhý nejprominentnější je Praděd (983 metrů), druhá nejdominantnější je Milešovka (74%), druhá nejvyšší je Luční hora (1555 m n. m.) a druhý nejizolovanější je Klínovec (133 km).\n\nNásledující tabulka obsahuje kompletní seznam, seřazený podle prominence a doplněný o nadmořskou výšku, izolaci, pohoří, souřadnice a kategorii vrcholu:\n\n"}
{"id": "1221869", "url": "https://cs.wikipedia.org/wiki?curid=1221869", "title": "Perinatální psychiatrie", "text": "Perinatální psychiatrie\n\nPerinatální psychiatrie je psychiatrická subspecializace zaměřená na vyšetření, léčbu a pomoc ženám, které trpí nebo jsou ohrožené propuknutím duševní poruchy v souvislosti s těhotenstvím nebo v poporodním období.\n\nPerinatální psychiatr je cíleně vzdělán v předepisování psychofarmak těhotným nebo kojícím ženám z hlediska účinnosti a bezpečnosti pro plod/dítě, je schopen kompetentně asistovat ve prospěch zdravého vývoje dítěte a interakcích matky s dítětem v situaci matčiny duševní poruchy. Perinatální psychiatr disponuje znalostmi o fyziologických tělesných a duševních změnách během těhotenství, o specifických duševních poruchách vázaných na těhotenství a poporodní období a je schopen kompetentně provázet případným těhotenstvím ženu, která ještě před početím strádala duševními potížemi nebo duševním onemocněním. V případě závažných duševních poruch matky také posuzuje její kapacitu vztahovat se k dítěti a starat se o něj, případně rizika ublížení dítěti pod vlivem duševní nemoci. Perinatální psychiatrie také pokrývá oblast duševních potíží souvisejících s reprodukcí nebo psychogenní neplodností.\n\nPerinatální psychiatrie a příslušná předatestační příprava je například institucionalizovaná ve Velké Británii a tvoří jednu z mnoha subspecializací Britské psychiatrické společnosti (Royal College of Psychiatrists). V České republice dosud neexistuje samostatně vydělený podobor věnující se cíleně duševním obtížím a poruchám během těhotenství nebo v poporodním období, nebo psychickým těžkostem souvisejícím s reprodukcí, psychogenní neplodností. Vzdělání probíhá formou specializovaných kurzů postgraduálního vzdělávání.\n"}
{"id": "1221870", "url": "https://cs.wikipedia.org/wiki?curid=1221870", "title": "Třída Talbot County", "text": "Třída Talbot County\n\nTřída Talbot County byla třída tankových výsadkových lodí amerického námořnictva (\"Landing Ship Tank\" – LST). Celkem byly postaveny dvě jednotky této třídy. Stavba třetí (LST-1155) byla zrušena. Byly to jediné americké tankové výsadkové lodě poháněné parními turbínami. Oproti předcházejícím americkým tankovým výsadkovým lodím měly větší výtlak, rychlost i nosnost nákladu.\n\nObě dvě jednotky této třídy postavila loděnice Boston Navy Yard v Bostonu. Stavba začala ještě v průběhu druhé světové války, po vítězství Spojenců byla stavba načas přerušena, ale nakonec obnovena. Do služby byla plavidla přijata v letech 1947–1949.\n\nJednotky třídy \"Talbot County\":\nPosádku tvořilo 190 osob. Plavidla přepravovala až 197 vojáků, nebo několik středních tanků. Náklad se vykládal vraty na přídi. Výzbroj tvořily dva 127mm kanóny (jeden na přídi a jeden na zádi) a čtyři 40mm dvoukanóny Bofors a dva 20mm kanóny Oerlikon. Pohon zajišťovaly dva kotle Babcock & Wilcox a dvě převodové turbíny, pohánějící dva lodní šrouby. Nejvyšší rychlost byla 14 uzlů.\n"}
{"id": "1221872", "url": "https://cs.wikipedia.org/wiki?curid=1221872", "title": "Kaple svatého Michaela (Affing)", "text": "Kaple svatého Michaela (Affing)\n\nKaple svatého Michaela je katolická kaple v Affingu (Bavorsko, asi 20 km severovýchodně od Augsburgu) stojící na Schlossplatz 8. Je chráněnou památkou.\n\nByla postavena roku 1698 a je zasvěcena archandělu Michaelovi. Kaple je jednolodní, orientovaná na západ. Má valenou klenbu s lunetami. Na půlkruhové zadní části je hranolová věž se špičatou stříškou.\n\nŠtuky pocházejí ze stejné doby jako kaple. Na nástropní malbě z roku 1698 je zobrazen Michael porážející Lucifera.\n"}
{"id": "1221873", "url": "https://cs.wikipedia.org/wiki?curid=1221873", "title": "30m hlídkové čluny Austal", "text": "30m hlídkové čluny Austal\n\n30metrové hlídkové čluny Austal jsou třídou rychlých hlídkových lodí pobřežní stráže Trinidadu a Tobago. Celkem bylo postaveno šest jednotek této třídy. Mezi jejich hlavní úkoly patří kontrola výhradní námořní ekonomické zóny země, kontrola námořní dopravy, monitoring životního prostředí, boj proti pašeráctví, nebo mise SAR.\n\nVývoj a stavba šesti hlídkových lodí této třídy byly objednány v dubnu 2008 u australské loděnice Austal v Hendersonu v Západní Austrálii. Hodnota kontraktu dosáhla 64,3 milionů amerických dolarů. Jeho součástí byla rovněž údržba plavidel a výcvik posádek. Šestice plavidel dostala jména TTS \"Scarlet Ibis\" (CG11), TTS \"Hibiscus\" (CG12), TTS \"Hummingbird\" (CG13), TTS \"Chaconia\" (CG14), TTS \"Poui\" (CG15) a TTS \"Teak\" (CG16). Prototyp byl na vodu spuštěn v květnu 2009. První tři čluny byly dodány v září 2009 a všechna plavidla byla dodána do ledna 2010.\n\nPlavidla jsou postavena ze slitin hliníku. Posádku tvoří 12 osob. Čluny mohou být vyzbrojeny jedním 20mm kanónem a třemi kulomety. Pohonný systém tvoří dva diesely MTU 16V 2000 M92, každý o výkonu 1630 kW, pohánějící dvoje vodní trysky Rolls-Royce Kamewa 56A3. Nejvyšší rychlost dosahuje 40 uzlů. Dosah je 1000 námořních mil při rychlosti 10 uzlů.\n"}
{"id": "1221875", "url": "https://cs.wikipedia.org/wiki?curid=1221875", "title": "Mohamed Sbihi", "text": "Mohamed Sbihi\n\nMohamed Sbihi (* 27. března 1988, Kingston upon Thames, Spojené království) je britský veslař. Je držitelem zlaté olympijské medaile z Letních olympijských her 2016 v Rio de Janeiro. Na Letních olympijských hrách 2012 v Londýně získal bronzovou medaili na osmě. Je též trojnásobným mistrem světa.\n\n"}
{"id": "1221876", "url": "https://cs.wikipedia.org/wiki?curid=1221876", "title": "Poštovní směrovací číslo na Slovensku", "text": "Poštovní směrovací číslo na Slovensku\n\nPoštovní směrovací číslo je v rámci Slovenska jedinečné. Správcem číselníku PSČ je Slovenská pošta. Systém byl převzat z období Československa a je v zásadě shodný jako v České republice. \n\nV Československu byl systém PSČ zaveden k 1. lednu 1973 v souvislosti s (očekávaným) nasazením třídicích linek na poštovní zásilky, již v roce 1974 se podle nich začalo třídit. 26. listopadu 1982 pak byla na poště Bratislava 022 spuštěna automatická třídicí linka ATL NEC (4 a půl roku po automatické třídicí lince v Praze). \n\nPro Slovensko byly v rámci československého systému PSČ vyhrazeny řady s počátečními číslicemi 8, 9 a 0. Bratislava dostala číslici 8, pro tři slovenské kraje pak zbyly pouze dvě číslice: Středoslovenský kraj byl nakonec rozdělen podle toho, jestli se odtud zásilky vozily do sběrného přepravního uzlu v Žilině, nebo do Zvolena: jih dostal devítku a sever nulu. Rozdělení tedy bylo následující: \n\nDruhá číslice PSČ označovala sběrný přepravní uzel a třetí číslice okresní přepravní uzel. Poslední dvojčíslí, uváděné za mezerou, se přidělovalo poštám v rámci okresu v tom pořadí, v jakém je objížděla auta, která zajišťovala svoz zásilek. Své vlastní poštovní číslo ale získaly i některé velké podniky, které dostávaly hodně poštovních zásilek. \n\nPo rozdělení Československa zůstal systém PSČ v obou státech zachován. \n\nSlovenská pošta, a. s. dne 20. dubna 2004 předložila Ministerstvu dopravy, pošt a telekomunikací SR návrh změnit PSČ a využít i čísla s počátečními číslicemi 1 až 7. Dne 13. května 2004 se Slovenská pošta zavázala vypracovat analýzu dopadu na uživatele poštovních služeb a na státní rozpočet a navrhnout harmonogram a organizační zabezpečení změny, další jednání proběhla 19. července 2004. Původně Slovenská pošta navrhovala změnu k 1. dubnu 2004, podle požadavku ministerstva byl termín odložen na 1. ledna 2006. 24. ledna 2005 provozní ředitel Jozef Vavrek na tiskové konferenci Slovenské pošty oznámil, že termín se odkládá na 1. července 2006, případně až na 1. ledna 2007. Do současnosti ale změna nebyla uskutečněna. Jako důvod se uvádí především výrazná finanční náročnost projektu.\n\nZměna PSČ na Slovensku souvisí s rozsáhlejšími změnami technologie a organizace činnosti. Účelem změny má být, aby poštu bylo možno automaticky třídit nejen podle dodávacích pošt, ale přímo i podle doručovacích rajónů, čímž se má podíl zásilek doručených do druhého dne po podání zvýšit ze 43 % na 90 %; současně má být snížen počet dodávacích pošt. Třídicí linky CRS 1000 od firmy Siemens byly instalovány mezi prosincem 2004 a březnem 2005 v Bratislavě, Zvolenu a Žilině, nahradily staré linky ILV.\n\nPoštovní směrovací číslo je uvedeno v adrese před názvem dodávací pošty. Je to pětimístné číslo, přičemž mezi třetí a čtvrtou číslicí se píše mezera. Mezi poslední číslicí a názvem dodávací pošty se píší dvě mezery. Např.\n\nČísla se přidělují na dvou úrovních podrobnosti:\n\nPodobně jako dříve Československá pošta a nyní Česká pošta, i Slovenská pošta standardně vyžaduje, aby v adresách byl vedle poštovního směrovacího čísla (či na posledním řádku adresy nad poštovním směrovacím číslem) uváděn název dodávací pošty, zvýrazněný velkými písmeny. V praxi však je v adresách místo toho zpravidla uváděn jen název obce, případně části obce nebo název městského obvodu. \n\nSoučasný systém PSČ v Bratislavě byl zaveden v roce 1982. Bratislava tvoří region poštovních směrovacích čísel začínající číslicí 8. Druhá číslice určuje okres (v minulosti obvod), např. číslice 1 pro okres Bratislava I. Třetí číslice znamená způsob doručení: číslici 1 mají PSČ v adresách obyvatelstva přidělené podle ulic (listovní zásilky doručuje poštovní doručovatel). Číslice 2 až 9 se používají pro individuální PSČ důležitých institucí nebo podniků, které si zásilky přebírají na poště. Číslice 0 znamená PSČ konkrétní pošty (zásilky určené do poštovních složek, které nemají samostatné PSČ, nebo zásilky určené poště).\n\nV případě třetí číslice 1, zbylé dvě číslice PSČ určují konkrétní doručovací obvod. V případě třetí číslice 0, první číslice čísla pošty je shodná s druhou číslicí PSČ (neboť je shodná s číslem okresu) a případné další číslice čísla pošty jsou uvedeny v posledních číslicích PSČ zarovnaný doprava a doplněné nulami (například 820 00 Bratislava 2, 840 02 Bratislava 42, 820 14 Bratislava 214).\n\nPokud nemůžeme zjistit správně PSČ bratislavské adresy, je možné použít globálně PSČ 800 00.\n\n"}
{"id": "1221882", "url": "https://cs.wikipedia.org/wiki?curid=1221882", "title": "Kontinentální Čína", "text": "Kontinentální Čína\n\nKontinentální Čína nebo pevninská Čína, anglicky mainland China, je geopolitické území pod jurisdikcí Číny nezahrnující Zvláštní správní oblasti Hongkong a Macao, jež byly do konce 20. století koloniemi evropských zemí. Do kontinentální Číny se také nepočítá ostrov Taiwan a další menší ostrovy ovládané Čínskou republikou, i když je skrze OSN Taiwan mezinárodně uznán jako součást Číny.\n\nExistují dva pojmy v čínštině označující toto území (anglicky \"mainland\"):\nPoužívání neutrálního označení „kontinent“/„vnitrozemí“ je jedním z důsledků politiky jediné Číny, kdy jak Čínská republika, tak Čínská lidová republika, odmítají uznat faktický stav existence dvou Čín a nárokují si i území druhého státu i samotné označení \"Čína\", kterým rozumí na úrovni vlády vždy samy sebe a na úrovni území celé území obou států.\n"}
{"id": "1221883", "url": "https://cs.wikipedia.org/wiki?curid=1221883", "title": "Zámek Affing", "text": "Zámek Affing\n\nZámek Affing je bývalý vodní hrad na Schlossplatz 1 v Affingu, asi 20 km severovýchodně od Augsburgu. Je chráněnou památkou.\n\nPáni z Affingu jsou poprvé zmíněni roku 1040. Panství Affing od 14. století často měnilo majitele. Roku 1682 bylo ve vlastnictví pánů von Leyden a roku 1816 ho prodal Maximilian Anton von Leyden Karlu Ernstu von Gravenreuth.\n\nNa místě dnešního zámku původně stál hrad, který v roce 1462 za markraběte Albrechta Achilla von Brandenburg vyhořel a Wolfgang von Waldeck († 1483) ho nechal znovu postavit. Johann Baptist von Leyden nechal zámek roku 1694 přestavět. Byl zničen požárem v roce 1928 a Oswald Bieber přestavěl zámek do dnešní podoby.\n\nTřípodlažní budova se stanovou střechou a střešním arkýřem má úzký střední rizalit. Portál zdobí vyřezávané dřevěné dveře z roku 1777. K paláci patří park s oranžérií z 19. století.\n\n"}
{"id": "1221884", "url": "https://cs.wikipedia.org/wiki?curid=1221884", "title": "Ťin-ťiang (Čcheng-tu)", "text": "Ťin-ťiang (Čcheng-tu)\n\nObvod Ťin-ťiang () je jedním z devíti obvodů města Čcheng-tu, hlavního města provincie S’-čchuan v Čínské lidové republice. Leží v jihovýchodní části městského jádra na stejnojmenné řece. Má rozlohu přibližně 61 km a v roce 2010 měl bezmála sedm set tisíc obyvatel.\n\nNa jihu hraničí s obvodem Šuang-liou, na západě s obvodem Wu-chou, na severozápadě s obvodem Čching-jang, na severu s obvodem Čcheng-chua a na východě s obvodem Lung-čchüan-i.\n"}
{"id": "1221888", "url": "https://cs.wikipedia.org/wiki?curid=1221888", "title": "Jaroslav Švec", "text": "Jaroslav Švec\n\nJaroslav Švec, (* 5. února 1977) je bývalý český zápasník–judista. V české seniorské reprezentaci působil v letech 1997-2004 v polostřední váze do 81 kg. V roce 2000 a v roce 2004 se neúspěšně pokoušel kvalifikovat na letní olympijské hry. Jeho největším mezinárodním úspěchem v judu jsou dvě bronzové medaile z Akademického mistrovství světa v roce 1998 a z Letní univerziády v Pekingu v roce 2001. Třikrát startoval na seniorském mistrovství Evropy, nakonec bez umístění. Po skončení sportovní kariéry v roce 2004 se věnuje trenérské práci. Působí v Brně jako trenér Sportovního centra mládeže (SCM). Byl u začátku sportovní kariéry Lukáše Krpálka.\n\n"}
{"id": "1221890", "url": "https://cs.wikipedia.org/wiki?curid=1221890", "title": "Marie Štípková", "text": "Marie Štípková\n\nMarie Štípková (* 9. září 1986 Český Těšín) je česká herečka. Vystudovala osmileté gymnázium v Českém Těšíně a DAMU, zpočátku v Praze studovala zároveň i právnickou fakultu, zde studium ale brzy ukončila. Divadlo začala hrát na české scéně Těšínského divadla. Po DAMU byla dva roky na volné noze a potom (v roce 2013) nastoupila do Městského divadla v Kladně, kde působila dva roky. Učí na DAMU.\n\nZa roli Géši Gottfriedové v \"Brémské svobodě\", uváděné v Městském divadle Kladno, získala Cenu divadelní kritiky za rok 2015.\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1221891", "url": "https://cs.wikipedia.org/wiki?curid=1221891", "title": "Životní cyklus dokumentu", "text": "Životní cyklus dokumentu\n\nŽivotní cyklus dokumentu (angl. \"records life-cycle\") označuje soubor činností souvisejících se vznikem dokumentů a jejich užíváním a ukládáním. Tyto činnosti shrnuje spisová služba (\"Records management\").\n\nV širším smyslu lze chápat dokument jako jakékoliv zachycení informace, které prochází základními fázemi životního cyklu. Pojem má zejména důležitost ve veřejné správě, kde se i dále cyklus specifikuje. Například podle českého archivního zákona zajišťuje spisová služba „řádný příjem, evidenci, rozdělování, oběh, vyřizování, vyhotovování, podepisování, odesílání, ukládání a vyřazování ve skartačním řízení, a to včetně kontroly těchto činností“.\n"}
{"id": "1221892", "url": "https://cs.wikipedia.org/wiki?curid=1221892", "title": "Rozdělení rychlosti", "text": "Rozdělení rychlosti\n\nRozdělení rychlosti po průměru potrubí nebo po svislici v případě otevřeného koryta je v hydrologii zajímavé z mnoha teoretických i praktických důvodů (např. měření průtoků, vodní stroje a pod.). První návrhy rozdělení byly založeny na čisté empirii (přehled k počátku 20. stol. viz ), s rozvojem teoretických znalostí bylo odvozeno několik typů rozdělení rychlosti. Je zajímavé, že se jedná o typy, které byly navrženy na empirickém základě. Nejběžnější je rozdělení logaritmické, považované za teoreticky nejlépe podložené, a rozdělení mocninné (též parabolické), jejichž výhodou je jednoduchost. V literatuře lze nalézt ještě několik dalších, která se však téměř nepoužívají.\n\nPodle všeobecně přijímané Prandtlovy hypotézy je tangenciální napětí formula_1 [Pa] v libovolném bodu proudu rovno\n\nformula_2\n\nkde formula_3 [kgm] je hustota kapaliny, formula_4 tzv. směšovací délka, kde formula_5 [-] je tzv. Kármánova univerzální konstanta turbulence a formula_6 [m] vzdálenost bodu od stěny potrubí, resp. výška uvažovaného bodu nade dnem, a formula_7 [ms] časově střední rychlost v uvažovaném bodu.\n\nPo dosazení a úpravě dostáváme\n\nformula_8\n\nkde formula_9 [ms] je tzv. třecí rychlost. Integrací této rovnice získáme tzv. Prandtl-Kármánův univerzální zákon rozdělení rychlosti\n\nformula_10\n\nkde formula_11, resp. formula_12 [-] je integrační konstanta. Pro hydraulicky drsné koryto rozdělení rychlosti závisí jen na absolutní drsnosti formula_13 [m] a integrační konstanta pak je formula_14 a výsledný vztah tedy je\n\nformula_15.\n\nPodle Nikuradseho (viz ) je pro pískovou drsnost zhruba formula_16 a tedy formula_17, formula_18 (pro formula_19).\n\nPrandtl-Kármánův vztah se též uvádí ve tvaru tzv. deficitu rychlosti jako\n\nformula_20\n\nkde formula_7 [ms] je místní (bodová) rychlost ve výšce formula_6 [m] nade dnem, formula_23 [ms] je referenční místní rychlost ve výšce formula_24 [m] nade dnem a formula_25 [-] je konstanta, která závisí na vlastnostech koryta. Jako referenční výška se často uvažuje hloubka vody formula_26 [m] ve svislici, takže referenční rychlost je pak formula_27 [ms], resp. rychlost povrchová. Koeficient formula_25 se pohybuje v rozmezí ca formula_29 od koryt širokých drsných po koryta úzká hladká, s běžnými hodnotami pro přirozené toky formula_30. Přesněji může být hodnota formula_25 podle Boitena určena ze vztahu\n\nformula_32\n\nkde formula_33 je Chézyho rychlostní součinitel, nebo ze vztahu\n\nformula_34.\n\nYen uvádí mocninný zákon v poněkiud jiné, pro teoretické úvahy vhodnější formě\n\nformula_35\n\nkde formula_36 [-] je konstanta. \n\nZ vlastností parabolického rozdělení vyplývá několik zajímavostí, prakticky využívaných při hydromtrických měřeních. Snadno se dá odvodit, že střední svislicová rychlost \n\nformula_37.\n\nProtože maximální rychlost bývá blízko pod hladinou (teoreticky v hladině), lze povětšině uvažovat, že povrchová rychlost je rovna rychlosti maximální, formula_38. Podobně lze odvodit výšku nade dnem formula_39, v níž je místní rychlost právě rovna střední svislicové rychlosti formula_40: \n\nformula_41\n\nkde formula_26 [m] je hloubka vody ve svislici. Z těchto dvou vzorců byl vypočten jednak koeficient formula_43 pro výpočet střední svislicové rychlosti z rychlosti maximální, resp. povrchové (t.j. formula_44), jednak koeficient formula_45 pro výpočet výšky bodu, v němž je rychlost právě rovna střední svislicové rychlosti, nade dnem (t.j.formula_46) pro různé hodnoty koeficientu formula_25 a jsou uvedeny v následující tabulce\n\nZ vlastností mocninného rozdělení tedy vyplývá teoretická opodstatněnost jednobodové metody určení střední svislicové rychlosti (viz hodnoty formula_45 v nejběžnějším rozmezí hodnot formula_30, kde chyba je z praktického pohledu nevýznamná až zanedbatelná). Obdobně se dá ukázat i teoretická opodstatněnost metody dvoubodové. Koeficient formula_43 může být s výhodou využit pro měření za zvláštních okolností (např. větší povodně), kdy z povrchové rychlosti (lze určit např. pomocí hladinových plováků nebo vhodným měřidlem) lze přepočítat rychlosti střední svislicové. Ve stabilním měrném profilu by měl tento koeficient být ověřen v rámci hydrometrických měření pro konstrukci a ověřování měrné křivky. \n\nJe zajímavé, že zejména hodnoty koeficientu formula_43 neobyčejně dobře souhlasí s hodnotami uváděnými Tolmanem podle empirických poznatků starších autorů.\n\nRozdělení rychlostí ve svislici či na poloměru potrubí je teoreticky popsáno a zdůvodněno. Oproti tomu rozdělení svislicových rychlostí napříč koryta, resp. bodových rychlostí po příčném profilu, čeká na objasnění. Příčinou je celá řada obtížně zohlednitelných vlivů – variabilita drsnosti po omočeném obvodu, nepravidelnosti příčného profilu, sekundární příčné proudění aj.\n\nJe známo, že rozdělení rychlostí napříč koryta závisí na jeho tvaru a mění se s vodním stavem, resp. průtokem formula_52 [ms]. Zatímco při nízkých vodních stavech je zejména v nepravidelném korytě rozdělení rychlostí napříč koryta taktéž značně nepravidelné, se zvyšujícím se vodním stavem se nepravidelnost rozdělení rychlostí snižuje.\n\nPatočka cituje Velikanova, podle kterého je střední svislicová rychlost v libovolné svislici úměrná odmocnině hloubky formula_26,\n\nformula_54\n\nkde formula_55 je konstanta,\n\nformula_56\n\nkde formula_57 [m] je šířka koryta v hladině.\n\nChiu se spolupracovníky se pokusil o simulaci rychlostního pole na bázi křivočaré souřadnicové sítě, avšak postup je značně složitý. Na druhou stranu výsledky jsou nadějné a metoda již byla několikrát použita.\n"}
{"id": "1221893", "url": "https://cs.wikipedia.org/wiki?curid=1221893", "title": "Alexej Čeremisinov", "text": "Alexej Čeremisinov\n\nAlexej Borisovič Čeremisinov (rusky Алексей Борисович Черемисинов, * 9. července 1985) je ruský sportovní šermíř, který se specializuje na šerm fleretem. Rusko reprezentuje od roku 2007. Na olympijských hrách startoval v roce 2012 a 2016 v soutěži jednotlivců a družstev. V soutěži jednotlivců se na olympijských hrách 2012 probojoval do čtvrtfinále. V roce 2014 získal titul mistra světa a v roce 2012 titul mistra Evropy v soutěži jednotlivců. S ruským družstvem fleretistů vybojoval na olympijských hrách 2016 zlatou olympijskou medaili. V roce 2015 vybojoval s družstvem druhé místo na mistrovství světa a v roce 2016 titul mistrů Evropy.\n"}
{"id": "1221895", "url": "https://cs.wikipedia.org/wiki?curid=1221895", "title": "Antonín Burjan", "text": "Antonín Burjan\n\nAntonín Burjan (27. prosince 1841 Dolní Dvorce – 29. října 1919 Křižanov ) byl český středoškolský profesor a matematik. V letech 1873-96 vyučoval na učitelském ústavu v Brně, poté byl do roku 1908 ředitelem brněnské školy pro výchovu učitelek. V letech 1882–1904 působil rovněž jako první školdozorce (inspektor) pro české obecné školy v Brně. Byl autorem učebnice aritmetiky. Byl oceňován pro své pedagogické výsledky i za zásluhy o rozvoj českojazyčného školství v tehdy národnostně smíšeném Brně.\n\nNarodil se 27. prosince 1841 v Dolních Dvorcích u Telče. Vystudoval gymnázium v Jihlavě a Jindřichově Hradci a vzdělání dokončil na pražské univerzitě. Poté se věnoval pedagogické činnosti na reálce v Praze a na gymnáziích v Hradci Králové a Valašském Meziříčí.\n\nRoku 1873 získal místo hlavního učitele na české průpravně (tj. pedagogické škole) v Brně. Vyučoval matematiku a fyziku, ale pronikl do hloubky ve všech předmětech vyučovaných na obecných školách, a to po stránce vědecké i praktické. Kladl na své studenty vysoké požadavky, byl přísný, ale spravedlivý a mezi žáky zároveň obávaný i oblíbený.\n\nZapojil se také do veřejného života. V 70. letech 19. století se rozšířily řady české inteligence v Brně, kde do té doby dominovali Němci. Aktivní občané usilovali o to, aby ve městě vznikla česká obecná škola. To se podařilo roku 1878 zásluhou místní Matice školské. Dozor nad touto soukromou školou měl ale německý inspektor a německé obyvatelstvo českým školám nepřálo. Zakladatelům proto záleželo na tom, aby tato první škola byla kvalitní, obstála ve srovnání s německými a stala se vzorem pro další. Za důvěrníka a „dozorce“ proto zvolila Burjana jako zkušeného pedagoga.\n\nV dalších letech odpor proti českým školám ustal, mimo jiné díky taktnímu, ale neústupnému jednání Burjana v okresní školní radě. Bylo také založeno několik veřejných českých škol. Roku 1882 byla zřízena funkce okresního inspektora pro české školy v Brně a prvním inspektorem jmenován Antonín Burjan. V této funkci položil zdravý základ brněnského českého školství a zajistil dobrou úroveň svěřených škol, což ocenil i císař František Josef I. během své návštěvy Brna r. 1892. Z funkce odstoupil r. 1904 kvůli soustavnému dosazování Němců a „renegátů“ na české školy.\n\nŘadu let byl rovněž předsedou spolku českých učitelů města Brna. Roku 1895, kdy se slavilo desáté výročí založení, byl Burjan jmenován jeho prvním čestným členem.\n\nRoku 1896 byl jmenován ředitelem „českého ústavu ku vzdělání učitelek“ v Brně. V této funkci setrval do roku 1908, kdy odešel na vlastní žádost do penze. Při té příležitosti dostal od císaře Nejvyšší uznání.\n\nV prosinci 1904 ho císař jmenoval členem moravské zemské školní rady.\n\nLetní prázdniny trávil v Křižanově. Tam také 29. října 1919 zemřel a o tři dny později byl pohřben.\n\nBurjan byl uznávaný jako vzor profesora pedagogické školy. Byl respektovaný a oblíbený u svých studentů a studentek, požíval úcty v okresní školní radě a přispěl k dobré úrovni brněnských středních škol.\n\nKritika v tisku se většinou omezovala na některá jeho kontroverzní rozhodnutí ve funkci školního inspektora nebo ředitele učitelského ústavu. Například roku 1901 se \"Lidové noviny\" pozastavovaly nad tím, že požádal o možnost provádění katolických duchovních cvičení (exercicií) na pedagogických školách; podle nich to je na úkor hodnotnějšího vzdělávacího programu, zejména výletů do přírody. Roku 1904 ho týž list zkritizoval za vyšetřování učitelky, která jedla v pátek před žáky maso, ačkoliv na téže škole ponechal bez povšimnutí informace o možné zpronevěře peněz na podporu chudých žáků. Kontroverze občas vyvolávala i jeho jednání s Němci (\"Lidové noviny\" ho kritizovaly kvůli jeho údajným přílišným ústupkům při stěhování českých škol r. 1903, o rok později byl zase terčem útoků německého tisku a když zřejmě i na základě této kritiky odstoupil z funkce inspektora, stěžovaly si \"Lidové noviny\", že tak učinil v nevhodnou dobu a usnadnil tak Němcům provést své plány).\n\nByl autorem učebnice \"Arithmetika pro ústavy učitelské\", vydané poprvé roku 1881 a poté v několika reedicích až do roku 1905.\n\nByl dvakrát ženatý. Jeho první manželka, Marie Burjanová roz. Kyjánková z Telče, zemřela r. 1881 po krátké nemoci (na tyfus) a počátkem následujího roku zemřel i jejich jediný syn Antonín. Antonín Burjan se znovu oženil r. 1883 s Marií Bobrovskou. Jejich dcera Růžena se provdala za zubního lékaře Václava Kohoutka, syn Jaroslav pracoval r. 1919 jako účetní asistent Hypoteční banky.\n\n"}
{"id": "1221896", "url": "https://cs.wikipedia.org/wiki?curid=1221896", "title": "Heinrich Jalowetz", "text": "Heinrich Jalowetz\n\nHeinrich Jalowetz (3. prosince 1882 Brno – 2. února 1946 Black Mountain, Severní Karolína, Spojené státy americké) byl rakouský dirigent a hudební vědec a skladatel pocházející z Čech a žijící v USA. Jeden z klíčových členů Druhé vídeňské školy.\n\nNarodil se 3. prosince 1882 v Brně. V letech 1904–1908 studoval hudbu ve Vídni u Arnold Schoenberga a hudební vědu u Guido Adlera. V roce 1908 se oženil s Johannou Groag, sestrou známého českého architekta Jacquese Groaga (1892 – 1962).\n\nV sezóně 1909–1910 byl dirigentem v Gdaňsku. V roce 1911 získal ve Vídni titul PhDr. V letech 1912–1916 působil jako dirigent ve Štětíně. V roce 1916 se stal kapelníkem německého divadla v Praze. Na sezónu 1924–1925 byl angažován do vídeňské Volksoper a pak až do roku 1933 byl dirigentem Spojených městských divadel v Kolíně nad Rýnem. Z rasových důvodů musel roku 1933 Německo opustit a vrátil se do Prahy. Nějaký čas působil v Praze jako rozhlasový dirigent, korepetitor a učitel hudby a v letech 1936–1938 byl kapelníkem v Městského divadla v Liberci.\n\nV roce 1938 emigroval do USA a až do své smrti byl profesorem na Black Mountain College. Jeho manželka zde pak působila i po jeho smrti jako učitelka hudby.\n\nJeho skladatelské dílo není rozsáhlé. Komponoval scénickou hudbu a písně. Přepracoval Schönbergovu operu \"Pelleas und Melisande\" op. 5 pro klavír na 4 ruce a zpracoval klavírní výtah Zemlinského opery \"Der Zwerg\" (1921).\n\n\n"}
{"id": "1221897", "url": "https://cs.wikipedia.org/wiki?curid=1221897", "title": "Dělení akcií", "text": "Dělení akcií\n\nDělení akcií nebo štěpení akcií neboli SPLIT je rozmělnění jmenovité hodnoty akcie na více akcií, když součet jmenovitých hodnot těchto akcií odpovídá jmenovité hodnotě původní akcie. \n\nNapříklad jedna akcie Apple za 700 dolarů byla 9. června 2014 rozdělena na 7 akcií po 100 dolarech. Držitelé akcií mají stále stejnou hodnotu majetku, i když počet akcií je 7x větší. To umožní vstoupit na burzu a obchodovat s akciemi i drobným akcionářům s nevelkým kapitálem.\n\nTento postup je běžný i na pražské burze, v roce 2016 například došlo ke štěpení akcií Komerční banky v poměru 1:5. V českém právní řádu štěpení akcií upravují § 342 a 343 zákona o obchodních korporacích.\n"}
{"id": "1221898", "url": "https://cs.wikipedia.org/wiki?curid=1221898", "title": "TýTý pro sportovního moderátora", "text": "TýTý pro sportovního moderátora\n\nTýtý pro sportovního moderátora je jedna z kategorií cen TýTý, ve které jsou oceňováni moderátoři a moderátorky sportovních pořadů. Cena v této kategorie se udělovala od samého začátku udělování cen pod názvem Sportovní komentátor až do roku 2005. Od roku 2005 nebyla cena v této kategorii udělována. V roce 2011 se kategorie vrátila pod názvem Sportovní moderátor.\n\nNejvíce oceněným v této kategorii je Pavel Poulíček, který si převzal celkem sedm cen.\n\nJména jsou vypsána v pořadí, ve kterém skončili v diváckém hlasování.\nJména jsou uvedena v náhodném pořadí. Pokud jsou známé i ostatní pořadí v diváckém hlasování, jsou uvedené za jménem v závorce.\n\n7 cen\n5 cen\n4 ceny\n2 ceny\n\n"}
{"id": "1221899", "url": "https://cs.wikipedia.org/wiki?curid=1221899", "title": "Jiří Sedláček (inženýr)", "text": "Jiří Sedláček (inženýr)\n\nJiří Sedláček (17. září 1935 Golčův Jeníkov – 5. září 2014 České Velenice) byl český inženýr, odborník na parní lokomotivy.\n\nPo ukončení vysokoškolských studií nastoupil Sedláček na umístěnku do železničních dílen v Českých Velenicích. Těm zůstal věrný až do konce své pracovní činnosti. Prošel praxí ve všech provozech a poté nastoupil do funkce hlavního technologa. Ve druhé polovině šedesátých let se stal na krátkou dobu technickým náměstkem, ale v období normalizace byl v roce 1969 přeřazen zpět na pozici hlavního technologa. Důvodem bylo, že Sedláček zachránil před sešrotováním salonní vůz prezidenta Masaryka.\n\nV roce 1989 se Sedláček stal ředitelem podniku, který vznikl po privatizaci železničních dílen, později pak byl předsedou představenstva. Podnik poté nesl název ŽOS České Velenice a.s.\n\nV roce 2004 spoluzakládal nadaci „Okřídlené kolo“, jejímž cílem je získávání prostředků na opravy historických kolejových vozidel. Do roku 2013 byl členem její dozorčí rady. Vyučoval také český jazyk v nedalekém rakouském pohraničním městě Gmünd. Založil společnost „Přátelé ČSD“ v bavorském Mnichově a tím nemalou měrou přispěl ke zlepšení česko-německých a česko-rakouských vztahů.\n\nVe spolupráci s Národním technickým muzeem (NTM) se zasazoval o opravu a znovuzprovoznění první historické lokomotivy 387.043. Zachránil parní lokomotivu 414.096, která pak stála na pomníku v českovelenických dílnách. Inicioval i záchranu lokomotivy 354.195. Jeho rukama prošla většina českých muzejních parních lokomotiv, opravil však i řadu lokomotiv zahraničních.\n\nTři měsíce po uzavření železničních dílen v Českých Velenicích Jiří Sedláček zemřel.\n\nSedláček byl nejen největším českým odborníkem v oblasti parních lokomotiv, ale byl i odborníkem v technologii oprav železničních vozů. Při práci v místní pobočce ČSVTS v Českých Velenicích se mu podařilo prosadit v roce 1969 záchranu salonního vozu prezidenta Masaryka, tmavomodrého salonního vozu řady Aza 80 se státním znakem na boku. V souvislosti se záchranou této vzácné památky po prvorepublikovém prezidentu T. G. Masarykovi byl Jiří Sedláček odvolán z funkce technického náměstka železničních dílen, protože Masaryk tehdy nebyl politickou elitou oblíben. Sedláček se do konce svého života o zachráněný vůz staral a po roce 1989 ho osobně doprovázel na mnoha akcích.\n\nVěnoval se také klavírní hře, kterou studoval u profesora Pavla Štěpána. Spolupracoval s Českobudějovickou filharmonií.\n"}
{"id": "1221900", "url": "https://cs.wikipedia.org/wiki?curid=1221900", "title": "Burjan", "text": "Burjan\n\nBurjan je české příjmení.\n\n\n"}
{"id": "1221901", "url": "https://cs.wikipedia.org/wiki?curid=1221901", "title": "TýTý pro hlasatele/hlasatelku dne", "text": "TýTý pro hlasatele/hlasatelku dne\n\nTýTý pro hlasatele/hlasatelku dne byla jedna z kategorií cen TýTý, ve které byli oceňováni hlasatelé a hlasatelky dne. Kategorie se poprvé předávala v prvním ročníku TýTý a naposledy se předala v roce 2000. Nejčastěji cenu v této kategorii získala Saskia Burešová, která si odnesla celkem pět zrcátek. Do kategorie nebyl nikdy nominovaný jiný hlasatel či hlasatelka než z České televize.\n\nJména jsou vypsána v pořadí, ve kterém skončili v diváckém hlasování.\n5 cen\n3 ceny\n"}
{"id": "1221902", "url": "https://cs.wikipedia.org/wiki?curid=1221902", "title": "Victoriano Pío Bernabé Cano", "text": "Victoriano Pío Bernabé Cano\n\nSvatý Victoriano Pío Bernabé Cano, rodným jménem Claudio (7. července 1905, San Millán de Lara – 9. října 1934, Turón), byl španělský řeholník Kongregace školských bratří a mučedník.\n\nNarodil se 7. července 1905 v San Millán de Lara a pokřtěn byl v ten samý den. Vstoupil k školským bratřím v Bujedu. Své první sliby složil roku 1923. Měl vášeň pro hudbu a působil ve sboru. Věčné sliby složil 22. srpna 1930. Roku 1934 byl požádán aby odešel se svým spolubratrem Marcianem Josém Lópezem y Lópezem doplnit komunitu v Turonu.\n\nBěhem léta 1934 se s ostatními bratry kongregace patřící do Severní části Španělska zúčastnil ústupu na Valladolid a to mu přineslo mučednictví. Dne 9. října 1934 byl se svými 8 spolubratry zavražděn.\n\n5. října 1944 byl v diecézi Oviedo zahájen jejich proces svatořečení. Dne 7. září 1989 uznal papež svatý Jan Pavel II. jejich mučednictví. Blahořečeni byli 29. dubna 1990. Dne 21. prosince 1998 uznal papež Jan Pavel II. zázrak uzdravení na jejich přímluvu. Svatořečeni byli 21. listopadu 1999.\n\n"}
{"id": "1221903", "url": "https://cs.wikipedia.org/wiki?curid=1221903", "title": "EVA Air", "text": "EVA Air\n\nEVA Air (čínsky: 長榮航空) je tchajwanská soukromá letecká společnost se základnou na mezinárodním letišti Tchaj-wan Tchao-jüan poblíž města Tchaj-pej, byla založena v roce 1989. Společnost létá (2020) do více než 68 destinací v Asii, Austrálii, Evropě a v Severní americe. Sídlí ve městě Tchao-jüan, je to druhá největší tchajwanská letecká společnost (2016). Společnost provozuje také nákladní leteckou společnost EVA Air Cargo.\n\nDle leteckého poradenství Skytrax je EVA Air pětihvězdičková letecká společnost. V roce 2013 se stala EVA Air členem letecké aliance Star Alliance.\n\nV srpnu 2016 flotila EVA Air čítala 66 letadel průměrného stáří 6,9 let. Společnost měla dalších 41 letadel objednaných.\n\"Pro zobrazení typu letadla přejeďte myší po obrázku\"\n\n"}
{"id": "1221904", "url": "https://cs.wikipedia.org/wiki?curid=1221904", "title": "Matese", "text": "Matese\n\nPohoří Matese (italsky \"Monti del Matese\" nebo \"Massiccio del Matese\") je pohoří ve střední až jižní části Itálie, v regionech Kampánie a Molise. Leží na území provincií Benevento, Campobasso, Caserta a Isernia. Je součástí Samnitských Apenin, respektive Jižních Apenin. \n\nNejvyšší horou je \"Monte Miletto\" (2 050 m), následují \"Gallinola\" (1 923 m) a \"Monte Mutria\" (1 823 m). Ze západu na východ má Matese délku okolo 25 km, ze severu na jih šířku okolo 60 km. V pohoří se nachází jezero ledovcového původu \"Lago del Matese\" a dvě umělé nádrže \"Gallo Matese\" a \"Letino\". Pohořím protéká řeka \"Lete\".\n\nV nižších polohách rostou břízy, jalovce, duby, kaštanovníky a ve východní části pohoří duby cesmínovité. Ve středních polohách pohoří rostou buky, ve vyšších pak jedle. Z živočichů se zde chovají koně, skot, ovce, kozy. Z volně žijících živočichů se v posledních letech vrátil původně zde žijící vlk apeninský.\n"}
{"id": "1221905", "url": "https://cs.wikipedia.org/wiki?curid=1221905", "title": "Žatecká pánev", "text": "Žatecká pánev\n\nŽatecká pánev je geomorfologický podcelek v jižní části Mostecké pánve v okresech Most, Chomutov a Louny v Ústeckém kraji. Nejvyšším vrcholem je s nadmořskou výškou 397 m kóta V Písku (též U Silnice) jižně od Podbořan.\n\nPodcelek se rozkládá přibližně mezi Kadaní na západě, jižním okrajem Mostu na severu, Postoloprty na východě a Podbořany na jihu. Uprostřed území leží město Žatec.\n\nGeologické podloží tvoří převážně miocénní a oligocenní jíly, písky a pískovce s uhelnými slojemi. V malé míře se vyskytují také neogenní vulkanity a krystalinické horniny. Většinu oblasti však překrývají čtvrtohorní sedimentární horniny. Reliéf území je plochý až mírně zvlněný a postupně se zvedá ze středu k okrajům. Tvoří ho říční terasy, náplavové kužele, denudační plošiny, kryopedimenty a erozně denudační svahy se sesuvy.\n\nPodcelek má podle členění Jaromíra Demka označení IIIB-3A a náleží do geomorfologického celku Mostecká pánev. Dále se člení na okrsky Blažimská plošina a Počeradský úval na severu, Novosedelské terasy a Středooharská niva (ve starším členění společně tvořily Libočanský úval) ve střední části a v jižní části postupně od západu na Pětipeskou kotlinu, Čeradickou plošinu a Měcholupský úval. Na severu a východě sousedí s podcelkem Milešovské středohoří, na východě a jihovýchodě s Hazmburskou tabulí a Kněževeskou pahorkatinou s celkem Doupovské hory na jihozápadě.\n\n"}
{"id": "1221906", "url": "https://cs.wikipedia.org/wiki?curid=1221906", "title": "Zápas na Letních olympijských hrách 2016 – muži, řecko-římský do 59 kg", "text": "Zápas na Letních olympijských hrách 2016 – muži, řecko-římský do 59 kg\n\nZápasy v řecko-římském (klasickém) stylu na Letních olympijských hrách v Riu v kategorii pérových vah mužů proběhly v hale Carioca Arena 2 v přilehlé části Ria de Janeira v Barra da Tijuca 14. srpna 2016.\n\nDo oprav se dostali klasici, kteří během turnaje v pavouku prohráli svůj zápas s jedním ze dvou finalistů.\n"}
{"id": "1221908", "url": "https://cs.wikipedia.org/wiki?curid=1221908", "title": "Zápas na Letních olympijských hrách 2016 – muži, řecko-římský do 75 kg", "text": "Zápas na Letních olympijských hrách 2016 – muži, řecko-římský do 75 kg\n\nZápasy v řecko-římském (klasickém) stylu na Letních olympijských hrách v Riu v kategorii velterových vah mužů proběhly v hale Carioca Arena 2 v přilehlé části Ria de Janeira v Barra da Tijuca 14. srpna 2016.\n\nDo oprav se dostali klasici, kteří během turnaje v pavouku prohráli svůj zápas s jedním ze dvou finalistů.\n"}
{"id": "1221909", "url": "https://cs.wikipedia.org/wiki?curid=1221909", "title": "Chomutovsko-teplická pánev", "text": "Chomutovsko-teplická pánev\n\nChomutovsko-teplická pánev je geomorfologický podcelek v západní části Mostecké pánve v okresech Chomutov, Most, Teplice, Ústí nad Labem a okrajově také v okresech Děčín a Louny v Ústeckém kraji. Nejvyšším vrcholem je Salesiova výšina (422 m n. m.) u Oseka, ale nejvyšší bod se nachází ve výšce 450 m n. m. jihozápadně od Libouchce.\n\nPodcelek má protáhlý tvar od jihozápadu k severovýchodu na úpatí Krušných hor a rozkládá se přibližně mezi Kláštercem nad Ohří na jihu a Jílovým na severu. Západní okraj vymezují města Chomutov, Jirkov, Litvínov, Osek, Hrob a Krupka. Na východě pánev zasahuje k Ústí nad Labem, Teplicím, Bílině a Mostu.\n\nPánev je částí příkopové propadliny podél oherského riftu. Tvoří ji třetihorní horniny (micenní jezerní jíly, pískovce, písky a uhelné sloje) překryté čtvrtohorními sedimenty. Místy se vyskytují také horniny oherského krystalinika a třetihorní vulkanity. Na nich se vytvořil erozně denudační reliéf široce otevřených údolí Ohře, Bíliny a jejich přítoků s říčními terasami, mírnými svahy a údolními nivami. Zejména úpatí Krušných hor lemují náplavové kužely a úpatní haldy. Charakteristickým znakem krajiny jsou antropogenní tvary způsobené těžbou uhlí a činností průmyslu: lomy, výsypky a usazovací nádrže.\n\nPodcelek má podle členění Jaromíra Demka označení IIIB-3B a náleží do geomorfologického celku Mostecká pánev. Dále se člení na okrsky (od západu k východu): Klášterecká kotlina, Březenská pánev, Údlická kotlina, Jirkovská pánev, Komořanská kotlina, Duchcovská pánev, Chabařovická pánev a Libouchecká brázda. Na východě sousedí s podcelkem Loučenská hornatina na západě, Děčínskými stěnami na severu, Verneřickým středohořím, Milešovským středohořím a Žateckou pánví na východě a s celkem Doupovské hory na jihu.\n\n"}
{"id": "1221910", "url": "https://cs.wikipedia.org/wiki?curid=1221910", "title": "Monti Picentini", "text": "Monti Picentini\n\nMonti Picentini je pohoří na jihozápadě Itálie, v Kampánii. Leží východně od Amalfitanského pobřeží a města Salerno. Monti Picentini je součástí Kampánských Apenin, respektive Jižních Apenin.\n\nNejvyšší horou je \"Monte Cervialto\" (1 809 m), k dalším nejvyšším vrcholům náleží \"Monte Terminio\" (1 806 m) a \"Monte Polveracchio\" (1 790 m).\n\nPohoří se skládá ze dvou odlišných částí. Západní část je vyšší, s příkrými svahy a hlubšími údolími. Geologicky je tvořená dolomitem. Východní část je nižší, vrcholy hor mají nadmořskou výšku okolo 1 000 m a mají zaoblenější tvary. Hlavní horninou je zde vápenec. V nižších polohách rostou především kaštanovníky, nad 900 m jsou bukové lesy.\n"}
{"id": "1221911", "url": "https://cs.wikipedia.org/wiki?curid=1221911", "title": "Tour EDF", "text": "Tour EDF\n\nTour EDF je kancelářský mrakodrap v Pařížské moderní čtvrti La Défense. Mrakodrap byl postaven a také se jmenuje podle francouzské společnosti Électricité de France, byl dokončen v roce 2001, navrhl ho architekt Henry N. Cobb. Je vysoký 165 metrů, měří až 70 metrů a na šířku až 32 metrů.\n\nArchitekt pro budovu zvolil plastický tvar s půdorysem vycházejícím z elipsy a mrakodrap také vede v ose s Vítězným obloukem v centru Paříže. Tour EDF má výraznou fasádu, která tvoří pruhy z lesklé nerezové bronzové oceli a skla.\n\nFasáda má z pohledu z ulice Axe Historique v sobě kuželovitou výseč až do výše 26. patra (což je ve stejné výšce jako končí prázdný prostor moderního oblouku Grande Arche). Výseč slouží také jako vchod do budovy, který zakrývá ocelová elipsovitá stříška v průměrů 24 metrů, která slouží i jako místo pro setkání a vytvořila nové veřejné kryté prostranství.\n\nBudovu uvnitř tvoří železobetonové elipsovité jádro ve krerém se nachází výtahy a další technické zázemí budovy.\n\nMrakodrap velmi díky svému elipsovitému tvaru vyniká mezi okolními hranatými stavbami.\n\n"}
{"id": "1221917", "url": "https://cs.wikipedia.org/wiki?curid=1221917", "title": "Kostel svatého Michala (Bechyně)", "text": "Kostel svatého Michala (Bechyně)\n\nKostel svatého Michala v Bechyni vznikl jako hřbitovní kostel ve 2. polovině 17. století. Je jednou z nejstarších raně barokních sakrálních staveb v českých zemích. Od roku 1958 je chráněn jako kulturní památka České republiky.\n\nKostel dal v letech 1667–1670 vybudovat Jan Norbert ze Šternberka. Autorem architektonického řešení je pravděpodobně Antonio de Alfieri, Ital žijící v blízkém Týně nad Vltavou.\n\nKostel sv. Michala je jednolodní, z bočních stěn loď prosvětlují polokruhová okna. Stavbu korunuje osmihranná lucerna, v níž je vymalována šternberská hvězda, která se nachází také nad vchodem. Průčelí na obou stranách zdobí hranolové věže. \n\nUvnitř se nacházejí tři oltáře, doplněné sochami světců. Kostelní zvony byly odvezeny za první světové války, nové je nahradily roku 1925.\n\nKe kostelu přiléhá hřbitov, poslední pohřeb se zde konal roku 1966. Šikmo přes ulici se nachází židovský hřbitov.\n\nV kostele se neslouží bohoslužby, je využíván k pohřebním obřadům. Je přístupný k prohlídkám, otevírací doba je uvedena na kostele.\n"}
{"id": "1221920", "url": "https://cs.wikipedia.org/wiki?curid=1221920", "title": "Ľubomír Tupta", "text": "Ľubomír Tupta\n\nĽubomír Tupta (* 27. března 1998) je slovenský fotbalový útočník, hráč italského klubu Hellas Verona FC a reprezentant Slovenska v mládežnických kategoriích. \n\nMezi jeho fotbalové vzory patří Cristiano Ronaldo (Portugalsko) a Neymar (Brazílie).\n\n\nĽubomír Tupta začínal s fotbalem v klubu TJ Jarovnice z obce Jarovnice v Prešovském kraji, načež odešel do 1. FC Tatran Prešov. \n\nV srpnu 2014 přestoupil z Prešova do italského klubu Calcio Catania, jehož představitele zaujal na mezinárodním turnaji Frenz International Cup v Malajsii, kde se stal se 7 góly nejlepším kanonýrem turnaje a pomohl slovenskému družstvu k prvenství (a zároveň obhájil korunu střelců z předchozího ročníku).\n\nV srpnu 2015 odešel z Catanie do týmu Hellas Verona FC, kde podepsal tříletý kontrakt.\nDebutu v soutěžním zápase za A-tým Hellas Verony se dočkal 2. 12. 2015 v šestnáctifinále itaského poháru proti týmu AC Pavia, odehrál celé střetnutí (výhra 1:0). V útoku hrál ve dvojici s Lucou Tonim. Nadále však působil v juniorském týmu hrajícím mládežnickou ligu Primavera. V srpnu 2016 podepsal s Veronou novou čtyřletou (a první profesionální) smlouvu.\n\nĽubomír Tupta reprezentuje Slovensko v mládežnických kategoriích od 15 let. Dosud hrál za týmy U15, U16, U17 a U18 (k srpnu 2016).\n\n"}
{"id": "1221923", "url": "https://cs.wikipedia.org/wiki?curid=1221923", "title": "Hruban", "text": "Hruban\n\nPříjmení Hruban nese více různých osob:\n\n"}
{"id": "1221925", "url": "https://cs.wikipedia.org/wiki?curid=1221925", "title": "Noční autobus (kniha)", "text": "Noční autobus (kniha)\n\nNoční autobus () je čtvrtým dílem z desetidílné série \"Románů o zločinu\" s hlavním hrdinou, policejním komisařem Martinem Beckem od švédské autorské dvojice Maj Sjöwallová – Per Wahlöö. Ve Švédsku byla kniha poprvé vydána v roce 1968, český překlad vyšel o deset let později. V románu se poprvé v sérii objevuje kritika nedostatků švédského sociálního státu, kterou posléze nalézáme i v dalších dílech série. Román byl v USA oceněn cenou Edgar, jako nejlepší detektivní román roku. Jde o první neanglicky psané dílo, kterému se dostalo tohoto vyznamenání. \n\nČeský překlad názvu je odlišný od originálního, který by se dal přeložit jako \"Smějící se policista\"; jedná se o název písně na gramofonové desce, kterou Martin Beck dostane od své dcery jako vánoční dárek.\n\nMuž se samopalem Suomi postřílí v autobuse městské hromadné dopravy osm lidí a jednoho těžce zraní. Jedním ze zabitých je i kriminální asistent Åke Stenström, mladý Beckův kolega ze stockholmské kriminálky. Martin Beck a jeho tým vyšetřovatelů mají podezření, že masová vražda je pouze zástěrka, a že jedinou obětí, o kterou vrahovi skutečně šlo, je právě Stenström. \n\nZ nalezených poznámek v psacím stole mladého kriminalisty vyjde najevo, že se ve svém volném čase pokoušel objasnit šestnáct let starou vraždu portugalské prostitutky. Martinu Beckovi je jasné, že pokud se jim podaří vyřešit tento starý případ, objasní tím i masovou vraždu v autobuse. Že vyšetřování nakonec skončí úspěchem je ale hlavně zásluhou poznatků ze Stenströmových zápisků, dle nichž byl benjamínek sboru vrahovi na stopě, a tomu nezbývalo než se ho zbavit. Lze tedy říci, že Åke Stenström svůj poslední velký případ, který ho stál v devětadvaceti letech život, nakonec vyřešil.\nV roce 1973 byl natočen podle románu natočen americký film \"Smějící se policajt\" s Walterem Matthauem v hlavní roli komisaře Becka, který se zde ovšem jmenuje „Jake Martin“. Dějiště se přesunulo do San Francisca a i děj byl mírně upraven.\n\n"}
{"id": "1221926", "url": "https://cs.wikipedia.org/wiki?curid=1221926", "title": "Opočno (přírodní památka)", "text": "Opočno (přírodní památka)\n\nOpočno je přírodní památka ev. č. 5697 v okrese Rychnov nad Kněžnou. Oblast spravuje Krajský úřad Královéhradeckého kraje. Většina chráněného území se nachází uvnitř opočenské obory, kam je vstup veřejnosti umožněn pouze v otevírací hodiny obory. Území je zároveň chráněno jako evropsky významná lokalita soustavy Natura 2000.\n\nPředmětem ochrany je podpora a stabilizace populace evropsky významných a silně ohrožených živočišných druhů – páchníka hnědého (\"Osmoderma eremita)\" a roháče obecného (\"Lucanus cervus)\" – včetně aktivní ochrany jejich biotopu a podpora jejich dalšího šíření na lokalitě.\n\nNávrh plánu péče o přírodní památku Opočno (ve formátu .pdf)\n\n"}
{"id": "1221927", "url": "https://cs.wikipedia.org/wiki?curid=1221927", "title": "Karel Egon I. z Fürstenbergu", "text": "Karel Egon I. z Fürstenbergu\n\nKarel Egon I. z Fürstenbergu (německy \"Karl Borromäus Egon zu Fürstenberg\", 7. května 1729, Praha – 11. července 1787, Praha) byl příslušníkem šlechtického rodu Fürstenbergů původem z Německa, který založil mladší českou větev rodu. Byl císařským komořím, tajným radou a v letech 1771–1782 zastával úřad nejvyššího purkrabí Českého království. Staral se o povznesení vzdělanosti prostého lidu a o rozvoj věd a umění. Byl jmenován prvním čestným prezidentem nově založené Královské české společnosti nauk v Praze (1784–1787).\n\nKarel Egon I. se narodil 7. května 1729 v Praze jako druhý syn Josefa Viléma Arnošta z Fürstenberg-Stühlingenu (12. leden 1699 – 29. duben 1762 Vídeň), zakladatele knížecí větve, a jeho manželky (sňatek 1723) hraběnky Marie Anny Valdštejnové z Vartenberka (22. únor 1707 – 12. listopad 1756), dědičky křivoklátského panství. Jeho starší bratr Josef Václav z Fürstenberg-Stühlingenu (21. březen 1728 Praha – 2. červen 1783 Donaueschingen) zdědil majorát knížecí linie s centrem v Donaueschingenu a stal se tak druhým vládnoucím knížetem z Fürstenbergu.\n\nShromáždil knihovnu s asi 20 000 svazky, k nimž také sepsal pětisvazkový katalog. Knihovna patří mezi největší a nejcennější šlechtické knihovny v Čechách. V současné době (od roku 1881) je umístěna na hradě Křivoklát. Svou bohatou sbírku přírodnin a uměleckých předmětů věnoval Společnosti nauk, která je dnes ve správě Národního muzea. Proslavilo ho výrazné humanitní cítění, podporoval řadu škol. Založil i první soukromou hospodářskou školu v Rakouském císařství. Na svém panství v Podmoklech zrušil robotu v roce 1779, tedy několik desítek let před tím, než byla oficiálně zrušena v celém království.\n\nV roce 1767 mu byl udělen Řád zlatého rouna.\n\nNa jeho panství v Podmoklech byl v roce 1771 nalezen největší keltský zlatý podklad. Z nálezu 42,5 kilogramu zlatých mincí, tzv. duhovek, část věnoval nejrůznějším numismatickým sbírkám, většinu však nechal přetavit na pamětní mince s vlastním portrétem.\n\nZemřel v Praze na Malé Straně. Pohřben byl ve Fürstenberské hrobce v Nižboru.\n\nPo smrti matky v roce 1756 zdědil křivoklátské panství, které zahrnovalo velkostatek Křivoklát, Krušovice, Nižbor, Skřivaň, Podmokly, Všetaty a na mladoboleslavsku statky Dobrovice a Loučeň. V roce 1779 založil architektonicky zajímavý Dvůr Karlov, který je dnes památkově chráněn. V roce 1782 zavedl na křivoklátském panství novátorské pěstování jetele a řepky.\n\nSetkání Královské české společnosti nauk se často odehrávala v jeho paláci (dnes polské velvyslanectví) na Malé Straně, který dokonce dostal přezdívku \"Chrám múz\".\n\nOženil se 25. června 1753 s Marií Josefou ze Šternberka (24. červen 1735 – 16. leden 1803 Praha), dcerou Františka Filipa ze Šternberka (21. srpen 1708 Praha – 9. leden 1786 Vídeň), nejvyššího hofmistra Marie Terezie a jeho manželky (sňatek 18. duben 1731 Vídeň) Marie Leopoldiny ze Starhembergu (pokřtěna 26. srpen 1712 Vídeň – 22. březen 1800 Vídeň). Narodily se jim 3 děti:\n\n\n"}
{"id": "1221929", "url": "https://cs.wikipedia.org/wiki?curid=1221929", "title": "Leonilla Ivanovna Barjatinská", "text": "Leonilla Ivanovna Barjatinská\n\nLeonilla Ivanovna Barjatinskaja, kněžna ze Sayn-Wittgensteinu (, 9. května 1816 v Moskvě – 1. února 1918 v Lausanne) byla ruská šlechtična, která se vdala za Ludvíka, knížete ze Sayn-Wittgensteinu. Kněžna Leonilla byla pověstná svou neobyčejnou krásou a inteligencí. Byla mnohokrát portrétována Franzem Xaverem Winterhalterem.\n\nKněžna Leonilla Ivanovna Barjatinskaja se narodila 9. května 1816 v Moskvě jako dcera knížete Ivana Ivanoviče Barjatinského, člena jedné z nejvlivnějších rodin ruské šlechty. 23. října 1834 se na zámku Marjino v Kurské oblasti vdala za ruského šlechtice německého původu, Ludvíka I., knížete ze Sayn-Wittgenstein-Berleburgu (1799-1866), v Rusku známého jako \"Lev Petrovič Wittgenštejn\", jednoho z carových tajemníků. Ludvík byl syn Ludvíka II., knížete ze Sayn-Wittgensteinu a Caecilie Snarské. Její manžel byl poprvé ženatý s kněžnou Stefanií Radziwiłłovou, která zemřela mladá a zůstavila po sobě velké panství ve střední Evropě a dvě děti: Petra a dceru Marii. Ta se později vdala za knížete Chlodvíka z Hohenlohe-Schillingsfürstu, kancléře Německého císařství.\n\nKněžna Leonilla měla se svým manželem čtyři děti. Svou krásou udělala veliký dojem u ruského carského dvora, avšak její manžel ztrácel na oblibě, snad kvůli nezvykle jemnému zacházení s nevolníky. V roce 1848 opustili Rusko. Kníže dostal darem od krále Bedřicha Viléma někdejší rodinné sídlo rodu Saynů, zámek, který byl zničen za třicetileté války a byl povýšen do knížecího stavu s predikátem \"zu Sayn-Wittgenstein-Sayn\".\n\n"}
{"id": "1221930", "url": "https://cs.wikipedia.org/wiki?curid=1221930", "title": "Zusja z Annopole", "text": "Zusja z Annopole\n\nZusja z Annopole (1718 Tarnów –1800 Annopol) byl chasidský rabín. Patřil do okruhu žáků Dova Bera z Meziřiče. Pocházel z druhé generace chasidů, byl bratrem rabína Elimelecha z Liženska.\nRabín Zusja není přímým autorem žádného spisu, jeho úvahy a komentáře jsou součástí různých prací jeho žáků. Později byly shrnuty v publikaci \"Menorat Zahav\", vydané roku 1902 ve Varšavě.\n\n"}
{"id": "1221932", "url": "https://cs.wikipedia.org/wiki?curid=1221932", "title": "Sayn-Wittgenstein-Saynové", "text": "Sayn-Wittgenstein-Saynové\n\nKnížecí rod Sayn-Wittgenstein-Saynů je jednou z linií šlechtického rodu Sayn-Wittgensteinů původem z Porýní s rodovým sídlem na hradě Sayn ve stejnojmenné obci poblíž Bendorfu na Rýně.\n"}
{"id": "1221933", "url": "https://cs.wikipedia.org/wiki?curid=1221933", "title": "Ivan Ivanovič Barjatinskij", "text": "Ivan Ivanovič Barjatinskij\n\nIvan Ivanovič Barjatinskij ( \"Иван Иванович Барятинский\", 17. října 1767 – 15. června 1825 Ivanovskoje, Kurská oblast), byl ruský diplomat a agronom z knížecího rodu Barjatinských. \n\nJediný syn vynikajícího diplomata I. S. Barjatinského. V letech 1806-12 byl ruským velvyslancem na dvoře bavorského krále v Mnichově. Byl majitelem rozsáhlých panství, na jednom z nich poblíž města Rylsku nechal postavit zámek Marjino. \n\nI. I. Barjatinskij byl dvakrát ženat:\nV roce 1806 se oženil s Frances Mary Duttonovou (1777-1807), dcerou Jamese Duttona, I. barona ze Sherborne. Spolu měli jednu dceru:\n\n\nRoku 1813 se oženil s Marií Fjodorovnou Kellerovou (1792-1858), dcerou pruského diplomata. Spolu měli sedm dětí:\n\n"}
{"id": "1221940", "url": "https://cs.wikipedia.org/wiki?curid=1221940", "title": "Norsko na Letních olympijských hrách 2016", "text": "Norsko na Letních olympijských hrách 2016\n\nNorsko na Letních olympijských hrách 2016 v Riu reprezentovalo 62 sportovců, z toho 29 mužů a 33 žen ve 13 sportech. Největší zastoupení mělo v atletice (15) a házené (14). Získalo celkem 4 bronzové medaile.\nNorsko reprezentovalo celkem 15 atletů, z toho 8 mužů a 7 žen.\n\nNorsko kvalifikovalo celkem 3 golfisty. Největší nadějí norského golfu byla Suzann Pettersen, která se na na Hry kvalifikovala z 18. místa žebříčku IGF. Nakonec obsadila 10. příčku za -7 ran pod par.\nStian Skjerahaug byl prvním gymnastou od Olympiády 2000 v Sydney, který reprezentoval Norsko. Skončil však na posledním místě.\nNorské ženy se kvalifikovaly vítězstvím na MS 2015 v Dánsku. V základní skupině prohrály pouze úvodní zápas s Brazílií a postoupily z druhého místa do čtvrtfinále, kde si poradily se švédským týmem, hlavně díky úvodním 8 minutám, kde neinkasovaly jedinou branku. V semifinále ovšem těsně podlehly Ruskám, kde v posledních vteřinách prodloužení trefily pouze tyč, která je poslala do boje o bronz. Celý zápas o bronz s Nizozemskem výrazně vedly a nakonec zvítězily 36:26. Zlato z předchozích dvou her tedy neobhájily a získaly bronz.\nNejlepší střelkyní se 62 góly byla vyhlášena Nora Mørk, brankářka Kari Grimsbø si připsala 42% úspěšnost zásahů, čímž se celkově umístila na druhém místě.\n"}
{"id": "1221944", "url": "https://cs.wikipedia.org/wiki?curid=1221944", "title": "Tavoliere", "text": "Tavoliere\n\nTavoliere je poměrně rozsáhlá nížina na jihovýchodě Itálie, v Apulii, v provincii Foggia. Rozkládá se na ploše více než 3 000 km. Je složena z mořských pliocenních a čtvrtohorních nánosů. Jedná se o nejrozlehlejší nížinu v Itálii po Pádské nížině.\n\nOblast je ohraničena řekou \"Fortore\" na severu a řekou \"Ofanto\" na jihu. Na západě leží pohoří \"Monte del Daunia\", které je součástí kampánských Subapenin. Na východě tvoří hranici poloostrov Gargano a Jaderské moře. Tavoliere je nejsušším územím v Itálii. Srážek je méně než 300 mm ročně.\n\nOblast je využívána především k zemědělské produkci. Pěstuje se zde pšenice, červená řepa, rajčata, olivy a vinná réva.\n"}
{"id": "1221950", "url": "https://cs.wikipedia.org/wiki?curid=1221950", "title": "Joseph Imry", "text": "Joseph Imry\n\nJoseph Imry (23. února 1939 – 29. května 2018) byl izraelský fyzik, profesor na Weizmannově institutu věd. Je znám především jako spoluzakladatel oboru mezoskopické fyziky, což je poměrně nový obor fyziky kondenzovaných látek. Tato disciplína se zabývá chováním systémů, které nejsou ani makroskopické, ani mikroskopické, ale na pomezí těchto dvou světů. Tyto systémy mohou být zkoumány a řešeny pomocí makroskopických metod, ale jejich chování může i nadále vykazovat kvantové vlastnosti. \n\nImry byl ženatý, z manželství pochází dvě dcery, z nich jedna se věnuje hudbě a druhá lékařství. \n\nV roce 2001 získal za svou práci ve fyzice Izraelskou cenu. V roce 2016 potom získal Wolfovu cenu za fyziku. \n"}
{"id": "1221951", "url": "https://cs.wikipedia.org/wiki?curid=1221951", "title": "Harald Rose", "text": "Harald Rose\n\nHarald Rose (* 14. února 1935) je německý fyzik. \n\nTechnické vzdělání získal na Technické univerzitě Darmstadt, kde v roce 1964 získal doktorský titul. V letech 1973 - 1974 působil na Chicagské univerzitě v institutu Enrica Fermiho. Od roku 1976 do roku 1980 pracoval ve státě New York na zdravotnickém institutu jako hlavní vědecký pracovník. V letech 1995 - 1996 pracoval na Cornellově univerzitě a Marylandské univerzitě v College Parku. Od roku 1980 působil na univerzitě v Darmstadtu jako emeritní profesor až do svého odchodu do penze v roce 2000. Od roku 2009 zastává post seniorského profesora na Ulmské univerzitě.\n\nRose má 105 patentů vědeckých přístrojů a elektrooptických komponent. \n\nV roce 2011 získal Wolfovu cenu za fyziku, společně s Maximilianem Haiderem a Knutem Urbanem. \n"}
{"id": "1221952", "url": "https://cs.wikipedia.org/wiki?curid=1221952", "title": "John F. Clauser", "text": "John F. Clauser\n\nJohn F. Clauser (* 1. prosince 1942) je americký teoretický a experimentální fyzik. Známý je díky svým příspěvkům v oblasti základů kvantové mechaniky, zejména Clauserovy-Horneovy-Shimonyovy-Holtovy nerovnosti. \n\nBakalářský titul z fyziky získal v roce 1964 na Kalifornském technologickém institutu. Dále pokračoval ve studiu na Kolumbijské univerzitě, kde získal magisterský (1966) a doktorský (1969) titul. \n\nV letech 1969 až 1996 pracoval v Lawrence Berkeley National Laboratory, Lawrence Livermore National Laboratory a na Kalifornské univerzitě v Berkeley. Na Berkeley byl členem Fundamental Fysiks Group, neformální skupiny fyziků, která se každý týden scházela, aby probírala otázky kvantové emchaniky a filozofie. \n\nV roce 1972 provedl společně se Stuartem Freedmanem první experimentální test předpovědi Bellových nerovností. Jednalo se o první experimentální pozorování kvantového provázání a současně první pozorování narušení Bellových nerovností.\n\nPoté roku 1974 společně s Michaelem Hornem prokázal, že zobecněné Bellovy nerovnosti vytváření vážné omezení pro všechny lokální realistické teorie přírody. Tato práce představila Clauser-Horneovy nerovnosti, první obecně platné experimentální požadavky nastavené lokálním realismem. CH nerovnosti se redukují na CHSH nerovnosti, načež experimentální testy rovněž omezují lokální realismus. Později v roce 1974 rovněž provedl první pozorování sub-Poissonovské statistiky pro světlo (přes porušení Cauchyho-Schwarzových nerovností pro klasické elektromagnetické pole) a tím poprvé experimentálně jednoznačně demonstroval částicový charakter fotonů. V roce 1976 provedl druhý experimentální test Bellových nerovností.\n\nZa tyto práce získal v roce 2010 Wolfovu cenu za fyziku, společně s Antonem Zeilingerem a Alainem Aspectem.\n"}
{"id": "1221953", "url": "https://cs.wikipedia.org/wiki?curid=1221953", "title": "Maurice Goldhaber", "text": "Maurice Goldhaber\n\nMaurice Goldhaber (18. dubna 1911 - 11. května 2011) byl americký fyzik rakousko-uherského původu. V roce 1957 spolu s Lee Grodzinsem a Andrewem Sunyarem objevil, že neutrina mají zápornou helicitu. \n\nNarodil se ve Lvově, který byl tehdy součástí Rakousko-Uherské monarchie. Fyziku začal studovat v Berlíně. Doktorát ale získal na Univerzitě v Cambridgi v roce 1936. \n\nV roce 1934, ještě během svého studia začal pracovat v Cavendishově laboratoři. Společně s Jamesem Chadwickem objevili takzvaný jaderný fotoelektrický jev. \n\nRoku 1938 se přestěhoval na Univerzitu Illinois v Urbana Champaign. Ve 40. letech 20. století společně se svou manželkou Gertrude Scharff Goldhaber prokázali, že částice záření beta jsou totožné s elektrony. \n\nV roce 1950 začal působit v Brookhavenské národní laboratoři. Zde pracoval s Edwardem Tellerem, s nímž představili i takzvaný Goldhaberův-Tellerův model týkající se obří dipólové nukleární rezonance. \n\nV 50. letech se vsadil s Hartlandem Snyderem, že antiprotony nemohou existovat. Sázku v roce 1955 prohrál. Poté spekuloval, že antihmota není ve vemsíru hojná kvůli tomu, že před velkým třeskem existovala jediná částice \"universon\", která se rozpadla na \"kosmon\" a \"antikosmon\", přičemž náš vesmír vznikl z \"kosmonu\". V 50. letech rovněž uvažoval o tom, že všechny elementární částice jako jsou elektrony, protony a neutrony jsou zdvojeny, tedy že jsou spojeny s jinými podobnými avšak těžšími částicemi. Spolu s Robertem Christiem také spekuloval, že by takzvané podivné částice mohly být kompozitem třech základních částic. V letech 1961 až 1973 byl ředitele Brookhavenské národní laboratoře. \n\nGoldhaber získal za svou práci mnoho ocenění, zejména v roce 1983 Národní vyznamenání za vědu a v roce 1991 Wolfovu cenu za fyziku. \n\nGoldhaberova manželka Gertrude byla rovněž fyzičkou. Fyzikou se zabýval i jeho bratr Gerson Goldhaber, který byl profesorem v Berkeley. Syn Alfred vyučuje fyziku na Newyorské státní univerzitě ve Stony Brooku, vnuk David je profesorem fyziky na Stanfordu. \n"}
{"id": "1221954", "url": "https://cs.wikipedia.org/wiki?curid=1221954", "title": "Daniel Kleppner", "text": "Daniel Kleppner\n\nDaniel Kleppner (* 16. prosince 1932) je americký fyzik vyučující na Massachusettském technologickém institutu. Zabývá se atomovou, molekulovou a optickou fyzikou. Jeho práce se týkají zejména experimentální atomové fyziky, laserové spektroskopie a vysoce přesných měření. \n\nNarodil se v New Yorku, ne jehož předměstí i vyrůstal. Jeho otec byl zakladatelem reklamní agentury. Měl bratra a sestru. Přestože nikdo z rodiny nebyl vědcem, se starším bratrem se začali zajímat o stavbu zařízení a také o obrábění dřeva, což se stalo jeho celoživotním koníčkem. Na střední škole jeho zájem o fyziku posílil učitel, proto se Kleppner rozhodl tento obor studovat. \n\nBakalářský titul získal v roce 1953 na Williams College a v roce 1955 na univerzitě v Cambridgi. Doktorát získal na Harvardově univerzitě roku 1959. Jeho vedoucím byl Norman Foster Ramsey. Zde pracoval na maseru na bázi amoniaku, jehož koncept použil na maser na bázi vodíku, což bylo tématem jeho doktorské práce. \n\nPo mnoha letech kariéry ho zaujaly Rydbergovy atomy, jeho práce v této oblasti podnítily nový výzkum. Později se velmi aktivně zajímal o vytváření Boseho-Einsteinova kondenzátu na bázi vodíku. V roce 1995 vytvořil s kolegy kondenzát z rubidia, později v roce 1998 i kondenzát z vodíku. \n\nV roce 2005 získal Wolfovu cenu za fyziku. O rok později Národní vyznamenání za vědu. \n\nKleppner je ženatý, s manželkou mají 3 děti. \n"}
{"id": "1221958", "url": "https://cs.wikipedia.org/wiki?curid=1221958", "title": "Knut Urban", "text": "Knut Urban\n\nKnut Urban (* 25. června 1941) je německý fyzik. V letech 1987 až 2010 byl ředitelem Ústavu mikrostruktury na výzkumném centru v Jülichu. \n\nZabývá se oblastí aberací korigované transmisní elektronové mikroskopie a to jak po stránce rozvoje nástrojů, tak ovládacích programů, dále se věnuje zkoumání strukturálních defektů v oxidech a fyzikálních vlastností komplexních kovových slitin. Rovněž se věnuje výzkumu Josephsonova jevu u vysokoteplotních supravodičů a použití těchto účinků v detektorech SQUID. \n\nVyučoval také experimentální fyziku na RWTH Aachen University. \n\nDoktorát získal Urban v roce 1972 na univerzitě ve Stuttgartu za práci o škodách způsobených elektronovými paprsky na vysokonapěťových elektronových mikroskopech při nízkých teplotách. Po zisku doktorského titulu působil až do roku 1986 na Institutu Maxe Plancka, kde zkoumal kovy. Mimo jiné se podílel na instalaci vysokonapěťového mikroskopu v laboratoři, dále zkoumal anizotropii atomové energie v krystalech a difuzi indukovanou zářením. Roku 1987 získal profesorské místo na University of Erlangen-Nuremberg, současně byl jmenován i profesorem na RWTH Aachen University. V letech 1996 a 1997 působil jako hostující profesor v Sendai v Japonsku. V roce 2004 byl jmenován jedním ze dvou ředitelů nově založeného centra Ernsta Rusky. \n\nV letech 2004-2006 byl prezidentem Německé fyzikální společnosti, největší podobné organizaci na světě. Je rovněž členem několika poradních orgánů, rad a senátních výborů. \n\nV roce 2010 odešel z centra Ernsta Rusky a roku 2012 byl jmenován emeritním profesorem na RWTH Aachen University. Roku 2011 získal za své příspěvky elektronové mikroskopii Wolfovu cenu za fyziku. \n\nUrban je ženatý a má 3 dcery. \n"}
{"id": "1221959", "url": "https://cs.wikipedia.org/wiki?curid=1221959", "title": "Hřbitovní kaple (Affing)", "text": "Hřbitovní kaple (Affing)\n\nHřbitovní kaple je katolická kaple v Affingu (Bavorsko, asi 20 km severovýchodně od Augsburgu) stojící na místním hřbitově. Je chráněnou památkou (D-7-71-112-1).\n\nByla postavena roku 1833 jako kryptová kaple pro pány z Gravenreuthu. Dne 19. září 1833 ji vysvětil augsburský biskup Ignaz Albert von Riegg.\n\nBudova, kterou navrhl architekt Johann Michael Voit, je jednolodní s jižní orientací. Má valenou klenbu a končí půlkruhovou apsidou. Na sedlové střeše je sanktusník, který je korunován křížkem. Ve výklencích apsidy jsou náhrobky Karla Ernsta z Gravenreuthu a Eleanory Gravenreuth († 1832) s bustami od Johanna Halbiga z roku 1858.\n\n"}
{"id": "1221963", "url": "https://cs.wikipedia.org/wiki?curid=1221963", "title": "TýTý pro seriál roku", "text": "TýTý pro seriál roku\n\nTýTý pro seriál roku je jedna z kategorií cen TýTý, ve které jsou oceňováni seriály, které se vysílali v příslušném roce na českých televizních stanicích. Cena v této kategorie se uděluje od roku 2004. Největší počet zrcadel v této kategorie obdržel seriál České televize \"Vyprávěj\".\n\nSeriály jsou uvedeny v náhodném pořadí. Pokud jsou známé i ostatní pořadí v diváckém hlasování, jsou uvedené za názvem seriálu v závorce.\n\n5 cen\n2 ceny\n\n"}
{"id": "1221964", "url": "https://cs.wikipedia.org/wiki?curid=1221964", "title": "Hurvínkův rok", "text": "Hurvínkův rok\n\nHurvínkův rok je český loutkový televizní seriál z roku 2003. Bylo natočeno 13 epizod po 8 minutách. ČT začala seriál vysílat v rámci dětského pásma pohádek v neděli ráno od 1. února 2004.\n\n\n\n"}
{"id": "1221977", "url": "https://cs.wikipedia.org/wiki?curid=1221977", "title": "Jüe-siou", "text": "Jüe-siou\n\nObvod Jüe-siou () je obvod Kantonu, hlavního města provincie Kuang-tung v Čínské lidové republice. Má rozlohu zhruba 33 kilometrů čtverečních a v roce 2014 v něm žilo přibližně 1146 tisíc obyvatel\n\nObvod zahrnuje historické jádro Kantonu i jeho současné politické, obchodní i kulturní centrum. Na jeho území bývalo město Pchan-jü, hlavní město státu Nan-jüe v 2. století před naším letopočtem.\n\nNa severu sousedí s obvodem Paj-jün, na východě s obvodem Tchien-che, na jihu s obvodem Chaj-ču a na západě s obvodem Li-wan.\n"}
{"id": "1221979", "url": "https://cs.wikipedia.org/wiki?curid=1221979", "title": "Erwin Stein", "text": "Erwin Stein\n\nErwin Stein (7. listopadu 1885 Vídeň, Rakousko – 17. července 1958 Londýn, Anglie) byl rakouský dirigent, hudební skladatel a muzikolog. Jeden z významných členů Druhé vídeňské školy.\n\nErwin Stein se narodil v rodině vídeňského židovského nakladatele Markuse Steina (\"Manz Verlag\"), který přišel do Vídně z Čech. 19. ledna 1886 rodina konvertovala k evangelické víře. Studoval na Ústavu hudební vědy vídeňské univerzity. V letech 1906–1910 byl jeho profesorem Arnold Schoenberg a Stein se stal Schoenbergovým horlivým příznivcem a propagátorem. Spolupracoval s nim na založení společnosti \"Verein für musikalische Privataufführungen\" určené k provozování a propagaci moderních hudebních směrů vážné hudby.\n\nPracoval v nakladatelství Universal Edition a stal se i jeho akcionářem. V nakladatelství prosazoval vydávání děl současných autorů, zejména děl Arnolda Schoenberga a příslušníků 2. vídeňské školy. Po připojení Rakouska 12. března 1938 k nacistickému Německu musel Stein své podíly v nakladatelství prodat a emigroval do Londýna. Stal se zaměstnancem hudebního vydavatelství \"Boosey & Hawkes\" a stejně jako předtím ve Vídni prosazoval vydávání děl Arnolda Schoenberga. Rovněž propagoval skladby Benjamina Brittena. Kromě činnosti v nakladatelství psal recenze pro časopis \"Opera\".\n\nDne 17. července 1958 utrpěl smrtelný srdeční záchvat. Podle jeho přání byl jeho popel rozptýlen do čtyř světových stran.\n\nJeho hudební dílo zahrnuje dvanáct písní, čtyři klavírních klavírní skladby a scherzo pro smyčcový kvartet. Napsal pět knih a více než 170 muzikologických esejí.\n\n\n\n"}
{"id": "1221982", "url": "https://cs.wikipedia.org/wiki?curid=1221982", "title": "Quan Bray", "text": "Quan Bray\n\nQuan Bray (* 28. dubna 1993 LaGrange, Georgia) je hráč amerického fotbalu nastupující na pozici Wide receivera za tým Buffalo Bills v National Football League. Univerzitní fotbal hrál za Auburn University, po Draftu NFL 2015, kdy si ho nevybral žádný tým, podepsal smlouvu s týmem Indianapolis Colts.\n\nQuan Bray byl vyhodnocen jako pátý nejlepší atlet podle ESPN.com a čtyřicátý nejlepší hráč celkově z celé země. Mohl si vybrat, jestli se stane Running backem, Wide receiverem, Cornerbackem nebo Safetym; jako budoucí působiště si 2. února 2011 zvolil Auburn University před University of Alabama. Na Auburnu byl v posledním ročníku vybrán do druhého all-stars týmu conference SEC na pozici Return specialisty, a jako první hráč v historii své školy skóroval touchdown během jedné sezóny z běhu, punt returnu i zachycené přihrávky.\n\nPoté, co si ho nevybral žádný tým během sedmi kol Draftu NFL 2015, Bray jako volný hráč podepsal 5. května 2015 smlouvu se Indianapolis Colts. Během tréninkového kempu zaujal natolik, že se 6. září stal náhradníkem. 27. října, po zranění Phillipa Dorsetta se stal členem základního kádru.\n\n"}
{"id": "1221992", "url": "https://cs.wikipedia.org/wiki?curid=1221992", "title": "ŽOS České Velenice", "text": "ŽOS České Velenice\n\nŽelezniční opravny a strojírny České Velenice (ŽOS) byly jednou z nejvýznamnějších firem působících v oblasti oprav kolejových vozidel v Československu.\nVýstavba dílen byla pravděpodobně zahájena v roce 1868, roku 1869 byl zřejmě zahájen provoz. V roce 1871, tedy záhy po svém vzniku, se staly dílny, tehdy v Gmündu, hlavními dílnami Dráhy Františka Josefa, přičemž filiálky měly v Plzni a Vídni. Prvním přednostou dílen se stal Čech Josef Karel a železniční dílny byly spravovány ředitelstvím drah v Praze. V roce 1874 byly dílny v Gmündu poprvé rozšiřovány. Projekt zahrnoval rozšíření krytých pracovišť. V roce 1897 byly dílny přiděleny k ředitelství drah do Vídně. Vývoj dílen se nezastavil ani v době 1. světové války. Přestavbou vznikla nová pracoviště místo starých nevyhovujících.\n\nPo první světové válce bylo na základě smlouvy ze Saint-Germain-en-Laye 10. září 1919 město Gmünd rozděleno. Větší část zůstala v Rakousku, severozápadní část, tj. nádraží, dílny a okolí za řekou Lužnicí, byla od Rakouska odtržena a 31. července 1920 přičleněna k Československu, přestože se nejednalo o historickou součást Českého království. Dílny připadly pod ředitelství drah v Praze. V roce 1938 byly dílny znovu přičleněny k Rakousku. V rámci totálního nasazení bylo do dílen povoláno z Protektorátu Čechy a Morava asi 1000 českých dělníků. 23. března 1945 se po spojeneckém bombardování Českých Velenic ocitly dílny v troskách.\n\nRudá armáda vstoupila do města 7. 5. 1945 a den nato převzala správu nad dílnami. Dílny se vrátily do Československa a započala jejich obnova. 11. června 1955 lehla popelem celá vozovka. Tehdy dílny zaměstnávaly na tisíc pracovníků. V letech 1956–1965 zde probíhaly opravy rychlíkových parních lokomotiv. V roce 1969 tehdejší technický náměstek Jiří Sedláček zachránil salonní vůz prezidenta Masaryka Aza 80 a umístil ho v areálu dílen jako pomník. V roce 1974 je otevřena nová vozovka, nosným programem se stává oprava vagonů. Závod je přejmenován z Dílen pro opravu kolejových vozidel na Železniční opravny a strojírny České Velenice. V roce 1979 jako poslední dílny v Československu končí opravou lokomotivy 477.043 pravidelné opravy parních lokomotiv a zbytek zaměstnanců se přeškoluje na opravy vozů a elektrických lokomotiv. Parní lokomotivy se dále opravují jen příležitostně. V Českých Velenicích byly opraveny téměř všechny české muzejní parní lokomotivy. V roce 1989 se ředitelem dílen stal Jiří Sedláček.\n\nOd 1.10.1993 byly železniční opravny a strojírny privatizovány.Železniční opravny a strojírny fungovaly od roku 2001 jako akciová společnost ŽOS CZ a.s. Firma ale začala pomalu bankrotovat, a tak v závodu ŽOS začala opravovat vagóny firma PMV servis. Ani ta ale u svého podnikání nevydržela dlouho a během dvou let zkrachovala. V roce 2012 koupila závod firma LEGIOS, která v areálu pokračovala v tradici železničních opraven a strojíren, ale v červnu 2014 ho kvůli reorganizaci uzavřela. O práci přišlo skoro 100 lidí a uzavření závodu se negativně dotklo celého městečka.\n\n"}
{"id": "1221993", "url": "https://cs.wikipedia.org/wiki?curid=1221993", "title": "Ihor Hončar", "text": "Ihor Hončar\n\nIhor Viktorovyč Hončar (ukrajinsky Ігор Вікторович Гончар; * 10. ledna 1993, Černovice) je ukrajinský fotbalový obránce, od července 2016 působící v týmu FK Senica. Je bývalý ukrajinský mládežnický reprezentant.\n\nSvoji fotbalovou kariéru začal v klubu FK Bukovyna Černivci, kam se po roce strávném v mužstvu RVUFK Kyjev, vrátil. V roce 2011 přestoupil do celku FK Obolon-Brovar Kyjev. Před sezonou 2012/13 odešel na hostování do týmu PFK Dynamo Chmelnyckyj. Po půl roce se vrátil do svého mateřského klubu a následně uzavřel kontrakt se Šachtarem Doněck, kde působil pouze v C-týmu. V létě 2015 odešel hostovat do Hoverly Užhorod.\n\nV červenci 2016 se vydal na své první zahraniční angažmá, když se upsal slovenskému týmu FK Senica.\n\nV dresu Senice debutoval 17. července 2016 v ligovém utkání 1. kola proti ŠK Slovan Bratislava (prohra 0:1), odehrál celý zápas.\n\n"}
{"id": "1221995", "url": "https://cs.wikipedia.org/wiki?curid=1221995", "title": "Kostel svatého Ulricha (Aichen)", "text": "Kostel svatého Ulricha (Aichen)\n\nKatolický farní kostel svatého Ulricha v Aichenu v Bavorsku byl postaven roku 1727. Stojí na St.-Ulrich-Straße 21 a je chráněnou památkou.\n\nV roce 1727 byl na místě původního kostela z 15. století postaven nový kostel. Je jednolodní, se sedlovou střechou a čtvercovou severní věží se stanovou střechou. Stavitelem by pravděpodobně Michael Stiller. Původní chór získal novou štukovou výzdobu. Fresky v lodi a chóru jsou z roku 1727.\n\nPo rekonstrukci kostela v roce 1995 začleněn neorenesanční oltář z roku 1883 vytvořený podle Josefa Hilbera z Krumbachu.\n\n"}
{"id": "1221999", "url": "https://cs.wikipedia.org/wiki?curid=1221999", "title": "Charlotte Dujardinová", "text": "Charlotte Dujardinová\n\nCharlotte Dujardinová, OBE (* 13. července 1985, Enfield, Londýn, Anglie) je anglická jezdkyně věnující se především drezuře. O Dujardinové se mluví jako o nejúspěšnější britské jezdkyni a je též vítězkou všech hlavních titulů a držitelkou několika světových rekordů v jezdectví.\n\nS hřebcem plemene KWPN Valegrem získala tři olympijské medaile (dvě zlaté, jednu stříbrnou), tři zlaté medaile ze Světových jezdeckých her i sedm medailí z Evropského mistrovství v drezuře. Je též členkou britského olympijského družstva v drezuře.\n\nV roce 2015 se stala ambasadorkou organizace \"Brooke Hospital for Animals\", která zajišťuje zlepšení života pracovních koní, mul a oslů. Jedná se o Charlottino první oficiální charitativní partnerství.\n\nCharlotte Dujardinová se narodila 13. července 1985 v londýnském obvodu Enfield. Byla vychovávána ve městě Leighton Buzzard v hrabství Bedfordshire, kde na \"Vandyke Upper School\" studovala. Na koních začala jezdit již jako dvouletá, když pomáhala starší sestře po závodech odvádět koně do boxů. Ve věku tří let vyhrála svoji první soutěž. Jednalo se o soutěž v parkurovém skákání pořádanou organizací Pony Club. Charlotte i její starší sestra se věnovaly jezdectví a, aby si mohly své hobby dovolit, jejich matka Jane Dujardinová kupovala a zase prodávala poníky, na kterých mohly její dcery jezdit.\n\nJako šestnáctiletá odešla Dujardinová ze školy. V tu dobu byla již čtyřikrát vítězkou soutěže \"Horse of the Year Show\" a třikrát vítězkou \"All England Jumping Course at Hickstead\".\n\nV roce 2013 se Charlotte Dujardinová stala držitelkou Řádu britského impéria za své jezdecké výkony a reprezentaci Velké Británie.\n\nPo povzbuzení od trenérky Debbie Thomasové se Charlotte Dujardinová rozhodla koupit za peníze po babičce koně. V únoru 2007 Charlotte krátce trénoval Carl Hester, který ji později nabídl práci na statku v malém městečku Newent v Gloucestru. Od té doby tam Dujardinová pobývá trvale. Sama vlastní jediného koně: hřebce jménem Fernandez.\n\nV roce 2011 byla Charlotte požádána o pomoc s výcvikem mladého valacha plemene KWPN Valegro, kterého vlastnil Roly Luard. Jezdcem koně se původně měl stát Charlottin trenér Hester. Nicméně, po první drezurní soutěži Charlotte a Valegra na Grand Prix 2011 se duo stalo součástí úspěšného družstva, se kterým později Dujardinová vyhrála zlato na Mistrovství Evropy v drezuře 2011 v Rotterdamu. Dvojice pak vyhrála Světový pohár FEI 2011 v Londýně a o rok později, v dubnu 2012, vytvořili nový \"Grand Prix\" rekord, kde získali hodnocení 88,022 %. V prosinci toho roku Dujardinová na Valegrovi vytvořila nový rekord i pro Světový pohár v drezuře s hodnocením 87,875 %. 19. dubna 2015 v Las Vegas v Nevadě Dujardinová znovu vyhrála Světový pohár FEI, tentokrát s hodnocením 94,169 %. Díky této výhře se Charlotte stala držitelkou titulu mistr světa čtyři roky za sebou.\n\nDujardinová s Valegrem byli vybráni k reprezentaci Velké Británie na Letních olympijských hrách 2012 v Londýně. Již v prvním kole vytvořili olympijský rekord 83,784 %. Od 7. srpna byla dvojice také součásti britského olympijského drezurního družstva. O dva dny později vyhráli soutěž v individuální drezuře s hodnocením 90,089 %.\n\nNa Letních olympijských hrách 2016 v Riu de Janeiro byla Dujardinová s Valegrem opět součástí britského drezurního družstva. Tentokrát ale družstvo nevyhrálo: předčilo je družstvo z Německa v čele s Isabell Werthovou. Ta má na svém kontě devět olympijských medailí. O několik dní později ale Dujardinová Werthovou porazila, a to v soutěži jednotlivců, kdy získala zlatou medaili a Werthová stříbrnou.\n"}
{"id": "1222004", "url": "https://cs.wikipedia.org/wiki?curid=1222004", "title": "SK Slavia Praha – juniorský tým 2016/17", "text": "SK Slavia Praha – juniorský tým 2016/17\n\nTento článek se podrobně zabývá juniorským týmem SK Slavia Praha v sezoně 2016/17, jeho zápasy a hráči. Slávistická juniorka v pátém ročníku Juniorské ligy obhajovala předchozí umístění na 9. místě. V soutěži se v ročníku 2016/17 představilo 16 týmů, tudíž klub odehrál 30 utkání.\nPo krátké výměně trenérů mezi juniorkou a týmem dorostu se pro novou sezonu na pozici hlavního trenéra vrátil Pavel Řehák, který tým vedl po většinu minulého ročníku. Na pozici asistenta trenéra tým rozšířil Karel Piták, který na konci sezony ukončil své hráčské působení v klubu, a přestoupil jako volný hráč do Olympie Hradec Králové. Trenérem brankářů se stal po Oldřichu Pařízkovi Luboš Přibyl, jenž se do klubu vrátil z angažmá ve Zbrojovce Brno.\n\nPoslední úprava: konec sezony.\n\nPoslední úprava: konec sezony\nVysvětlivky: Z = Zápasy; V = Výhry; R = Remízy; P = Prohry; VG = Vstřelené góly; OG = Obdržené góly; B = Body.\n\nPoslední úprava: 31. května 2017\nHřiště: D = Domácí; V = Venkovní. Výsledek: V = Výhra; P = Prohra; R = Remíza\n\n\n"}
{"id": "1222007", "url": "https://cs.wikipedia.org/wiki?curid=1222007", "title": "Prague Pride 2016", "text": "Prague Pride 2016\n\nPrague Pride 2016 byl šestý ročník pražského festivalu LGBT hrdosti Prague Pride zaměřeného na gay, lesbickou, bisexuální a transgender tematiku, jenž se konal v týdnu od 8. do 14. srpna 2016. Tématem tohoto ročníku se stala láska a radost z lásky jako takové. Organizátorem festivalu byl stejnojmenný spolek, který si dává za cíl přispívat k prosazování tolerantní občanské společnosti, bojovat proti homofobii a zvyšovat povědomí veřejnosti o LGBT komunitě v Česku. Tradičním vyvrcholením celé události byl průvod Prahou s hudebním festivalem na Letné v sobotu 13. srpna. Z Václavského náměstí do něj vyšlo asi 15 tisíc účastníků, následné akce na Letenské pláni se podle odhadů pořadatelů zúčastnilo až 40 tisíc lidí. Během průvodu jeho účastníci minutou ticha také uctili památku obětí útoku na klub v americkém Orlandu. Podle pořadatelů se jednalo o největší pride událost ve východní Evropě. Akce si vyžádala dopravní omezení v průběhu závěrečného průvodu centrem Prahy.\n\nTématem 6. ročníku festivalu byla vyhlášena láska ze všech úhlů a radost z lásky jako takové. Kampaň „MILUJU___“ pro festival připravila agentura TL5. Představovala vizuály i videoklipy založené na otevřeném výroku „Miluju…“ (v anglické mutaci „I love…“), k němuž si každý může doplnit podle svého, co nebo kdo je předmětem jeho lásky.\n\nK festivalu se připojila také iniciativa HateFree Culture s kampaní Prostě láska. Ta spočívala v sérii snímků 36 stejnopohlavních i různopohlavních párů a artikulovala to, že láska nezná hranic a rozdílů. Kampaň odkazovala mimo jiné k červnovému výzkumu agentury CVVM, podle něhož se 75 % dotázaných vyjádřilo pro registrovaná partnerství, přes 60 % pro osvojení dítěte partnera nebo partnerky a téměř polovina pro adopce dětí z dětských domovů stejnopohlavními páry. Mezi fotografovanými páry byli lidé napříč věkovým spektrem, pohlavní identitou, etnickým původem, náboženstvím nebo lidi s handicapem. Včetně známých osobností, jako herečky Bára Hrzánová, Sandra Nováková, Jana Plodková, Halka Třešňáková, zpěváci Jan Bendig s Lukášem Rejmonem a Pavel Vítek s Janisem Sidovským, herci Lukáš Hejlík, Jan Cina s Petrem Vančurou či Jakub Žáček, malíř Jan Gemrot, moderátoři Honza Musil a Aleš Cibulka nebo hudebník MC Jacob ze skupiny Skyline. Fotografie byly rovněž vystaveny od 11. srpna v pražském café Érra a následně na dalších místech.\n\nSociolog Zdeněk Sloboda v rozhovoru pro \"iDNES.cz\" uvedl, že má Prague Pride jakýsi „politický náboj“, který na podobných akcích na Západě vzhledem k výrazně delší tradici postupně vyprchal. Pro Čechy je po jeho soudu typické, že jsou oproti Skandinávcům, Britům či Němcům méně aktivističtí, proto snad česká společnost vnímá Prague Pride problematičtěji. Současně však vzhledem k pozdnímu nastartování tradice už pražský festival začínal jako částečně komercializovaný, s prvky karnevalové zábavní akce. Tato kombinace či snad kolize obou náhledů na festival pak může pro někoho být příčinou jeho nečitelnosti, obzvlášť pokud třeba média zprostředkovávají pohled především na tu zábavní stránku události a na ni se přitom vážou ona politická témata. Aktuálními politickými tématy v souvislosti s LGBT komunitou, k nimž se pořadatelé Prague Pride rovněž vyjadřovali, přitom byly v tomto roce ministerský návrh novely zákona o registrovaném partnerství s umožněním tzv. přiosvojení, červnové zrušení zákazu adopcí jednotlivcům žijícím v registrovaném partnerství Ústavním soudem nebo z konce téhož měsíce široce sledovaný útok z nenávisti ve floridském Orlandu.\n\nZáštitu nad festivalem převzali ministr pro lidská práva Jiří Dienstbier či pražská primátorka Adriana Krnáčová, dále radní pro kulturu a sousedské vztahy městské části Praha 7 Hana Třeštíková a senátor Václav Láska. Velvyslanectví Spojených států amerických v Praze při té příležitosti nasvítilo zahradní gloriet svého sídla v barvách duhové vlajky.\n\nFestival započal v pondělí 8. srpna a v průběhu celého následujícího týdne představil více než 130 kulturních, společenských, diskusních i sportovních událostí. Hlavními třemi tematickými pilíři programu byly:\n\nMezi událostmi celého týdne bylo např. diskusní Prague Tourism Sympozium, jež se zabývalo ekonomickým přínosem LGBT turistů v oblasti cestovního ruchu. Záštitu nad sympoziem převzala ministryně pro místní rozvoj Karla Šlechtová. Akcemi se sociální tematikou či s větším přesahem byly např. diskuse se zástupci české muslimské komunity nazvaná „Islám a LGBT+ lidé – dva neslučitelné světy?“, beseda o životě queer lidí na ulici s průvodkyní sdružení Pragulic, debata o duševním zdraví LGBT lidí nebo diskusi s názvem „Teplo domova“ o tom, jak se žije LGBT uprchlíkům.\n\nGalerie Artwall na opěrné zdi Letenských sadů představila velkoformátové fotografie Slavy Mogutina, který musel především kvůli své sexuální orientaci opustit Rusko.\n\nVe čtvrtek 11. srpna se v hotelu Hilton Prague uskutečnila konference Pride Business Forum se zaměřením na otázku, jak využít globální pokrok v oblasti diverzity a inkluze v českém pracovním prostředí. Hlavním řečníkem se stal John Amaechi, někdejší britský hráč americké NBA, psycholog a manažerský kouč, moderoval Evan Davis z ekonomické redakce BBC. Účastnili se zástupci společností IBM, Accenture Products, Brown-Forman, Vodafone, Witeck Communications a dalších.\n\nDodatečně v úterý 16. srpna proběhla v rezidenci amerického velvyslance Andrewa Schapira debata s analytikem amerického ministerstva obrany a republikánským obhájcem práv gayů Clarkem Cooperem.\n\nNejsledovanějším a nejnavštěvovanějším vrcholem programu se, jako už tradičně, stal sobotní průvod z Václavského náměstí na Letnou. Účastníci průvodu se shromáždili kolem poledne 13. srpna na Václavském náměstí a ve 13 hodin se průvod vydal ulicemi Na Příkopě a Revoluční po Dvořákově nábřeží přes Čechův most na Letenskou pláň.\n\nTentokrát průvod zaznamenal i zastávku k uctění památky obětí červnového útoku v nočním klubu Pulse v Orlandu. Stalo se tak minutou ticha a vypuštěním 49 balónků odpovídajících počtu obětí floridského střelce.\n\nNa Letné akce pokračovala hudebním festivalem, a to programem živé hudby na World Music Stage a dýdžejských produkcí na Airbnb Stage. Další hudební produkce probíhala v Komiks stanu a oficiální afterparty od 22. hodiny následovala v Chemistry Gallery. Občanské organizace působící v oblasti LGBT se účastníkům představily ve stáncích tzv. jarmarQu.\n\nZ politických osobností se průvodu účastnily např. ministryně pro místní rozvoj Karla Šlechtová či pražská primátorka Adriana Krnáčová, senátoři Václav Láska a Ivana Cabrnochová také americký velvyslanec Andrew Schapiro, regionální politici Dominik Feri nebo Petr Vilgus. Z osobností společenského života se účastnila např. moderátorka Lejla Abbasová.\n\nOpoziční aktivity se soustředily zejména k sobotnímu průvodu 13. srpna. Několik odpůrců se sešlo na Václavském náměstí pod sochou sv. Václava, cestou proti akci několik jednotlivců protestovalo pokřikováním, transparenty či rozdáváním letáků, vše se však obešlo bez incidentů.\n\nBrněnský spolek Výbor na obranu rodičovských práv společně s Mladými křesťanskými demokraty vyhlásili na den průvodu 13. srpna tzv. \"Den pro rodinu\" včetně pochodu z Ovocného trhu přes Karlův most na Kampu. Sdružení Národní obroda pak ohlásilo pochod nazvaný Česká hrdost.\n\nKritiku tak říkajíc „zleva“ si pořadatelé festivalu vysloužili v souvislosti s akcemi Pride Business Forum nebo Pride Tourism Symposium, jak napsal kritik již dřívějších ročníků Jaroslav Bican na \"Tiscali.cz\", kvůli „pojetí queer identity“ jako „předmětu marketingu“ a obecně komercionalizace, např. v oblasti cestovního ruchu. V Autonomním sociálním centru Klinika se tak od 10. do 13. srpna konal tzv. Alt*Pride, podle Bicana reflektující vliv kapitalismu, ekonomické globalizace a konzumismu na queer komunitu. Zároveň se však organizátoři této alternativní akce připojili k sobotnímu průvodu.\n\nO týden později, v sobotu 20. srpna 2016 prošel Prahou po stejné trase, tedy z Václavského náměstí na Letnou, průvod svolaný tzv. Byzantským katolickým patriarchátem. Patriarcha Eliáš před asi 30 účastníky vyzval prezidenta k navržení ústavního zákona proti propagaci satanismu, přičemž jako hlavní projev propagace kultu zla označil festival Prague Pride. Kolem sochy sv. Václava účastníci provedli vykuřování a kropení svěcenou vodou pro očištění před „homosexualismem“. Česká katolická církev se od této iniciativy i veřejně exkomunikované skupiny distancovala a označila za nevhodné, aby se katoličtí věřící akce účastnili.\n\n"}
{"id": "1222008", "url": "https://cs.wikipedia.org/wiki?curid=1222008", "title": "Juraj Kledrowetz", "text": "Juraj Kledrowetz\n\nJuraj Kledrowetz (* 6. července 1970 v Liptovský Mikuláš) je bývalý slovenský hokejový obránce a trenér.\n\nRodák a odchovanec z Liptovského Mikuláše působil v tamním hokejovém klubu MHk 32 Liptovský Mikuláš od sezony 1993/94 v nové vzniklé soutěži SVK extraliga v ľadovom hokeji. Po dvou letech v Liptovském Mikuláši odešel do Košic. První ročník v HC Košic vybojovali s týmem titul mistra Slovenské nejvyšší soutěže, pro Kledrowetze první a HC Košice obhájili titul z předešlé sezony. S týmem nadále sbíral úspěchy v soutěži, dvakrát skončili na druhém místě a v poslední sezoně za Košice opět slavili titul. Poté hrával dva roky za HK Poprad, následně se pak vrátil do Košic, se kterým posbíral dvě bronzové, dvě stříbrné a jednu zlatou medaili z ligy. 22. dubna 2008 prodloužil s vedením mužstva smlouvu na dva roky, byl považován za jednoho z nejlepších obránců v týmů. V ročníku 2009/10 se Košicím nedařilo podle představ, jakož to obhájce titulu nebyly spokojeni s disciplínou hráčů Jurajom Faithom, Jaroslavom Kmiťom a Jurajom Kledrowtzom. Správní rada HC Košice ukončila mezi nimi spolupráci. Staronové angažmá našel v HK Popradě, který dovedl v ročníku 2010/11 až do finále playoff. Závěrečnou část své kariéry strávil v mateřském týmu MHk 32 Liptovský Mikuláš.\n\nV závěru hráčské kariéry působil v MHk 32 Liptovský Mikuláš jako hrající asistent hlavního trenéra. Po skončení sezony ukončil hráčskou kariéru. V průběhu sezony 2013/14 se vrátil do Liptovského Mikuláše již jako asistenta hlavního trenéra, místo mu uvolnil Jerguš Bača, se kterém hrával v letech 1996-1999 za HC Košice. V týmu vydržel do konce ročníků.\n\n\n"}
{"id": "1222009", "url": "https://cs.wikipedia.org/wiki?curid=1222009", "title": "Pollardova p-1 metoda", "text": "Pollardova p-1 metoda\n\nPollardova p-1 metoda je algoritmus z oboru teorie čísel sloužící k rozložení složených čísel na jejich prvočíselný rozklad. Zveřejnil jej v roce 1974 britský matematik John Pollard a jedná se o algoritmus vhodný pro složená čísla, jejichž dělitel bez jedné je v nejjednodušší verzi algoritmu hladké číslo, v pokročilých verzích se od hladkosti příliš neodchyluje.\n\nAlgoritmus je užitečný pro rozkládání náhodných čísel. V kryptografických užitích (např. při použití algoritmu RSA) se s ním počítá a složená čísla se volí tak, aby byla vůči rozložení tímto algoritmem odolná.\n\nJádrem algoritmu je úvaha vycházející z Malé Fermatovy věty, totiž že pro libovolné prvočíslo formula_1 a libovolné s ním nesoudělné číslo formula_2 platí\nTato rovnost platí i pro případ, kdy formula_1 je hledaný prvočíselný dělitel nějakého složeného čísla formula_8. V takovém případě navíc platí, že největší společný dělitel formula_8 a formula_6 bude dělitelný formula_1 (a lze ho rychle spočítat Eukleidovým algoritmem). A také platí, že vše výše platí i s exponentem, který není přímo formula_12, ale jeho libovolný nenulový násobek. Tedy pokud bude nějaké formula_2 umocněno na formula_14, bude formula_15 dělitelné formula_1 a pravděpodobně rovno přímo formula_1. Pro vhodnou volbu formula_18 lze tedy tím způsobem získat hodnotu formula_1. Algoritmus dále počítá s tím, že když se vynásobí všechna malá prvočísla až do vhodné meze formula_20, bude (pro náhodné dělitele) s nemalou pravděpodobností formula_12 skutečně B-hladké.\n\nRozšířené verze algoritmu jednak počítají nejen s prvočísly do meze formula_20, ale i s jejich mocninami do dané meze, jednak se pak přidává pronásobení exponentu jednotlivými prvočísly nad mez pro případ, že formula_12 bylo skoro B-hladké - totiž že by mělo jako dělitele samé mocniny prvočísel menší než B a kromě nich jen jedno prvočíslo jen trochu větší než B. \n\nPronásobování jednotlivými exponenty přitom lze provádět poměrně efektivně. Je-li spočítáno formula_24 a je potřeba zjistit formula_25, lze je spočítat vzorcem\nRozdíl formula_27 je přitom poměrně malý, takže má krátké vyjádření v dvojkové soustavě formula_28 a potom tedy\nHodnoty formula_30 umocněné na mocniny dvou lze přitom mít předpočítané v tabulce a místo mocnění lze tedy změnu velkého prvočísla v exponentu realizovat rychlejším násobením.\n\nAlgoritmus má v nejhorším případě exponenciální časovou složitost, ovšem vhodný typ dělitelů dokáže najít velmi rychle.\n"}
{"id": "1222011", "url": "https://cs.wikipedia.org/wiki?curid=1222011", "title": "Grigorij Něljubov", "text": "Grigorij Něljubov\n\nGrigorij Grigorjevič Něljubov (; 31. března 1934 – 18. února 1966) byl sovětský kosmonaut, jeden ze členů prvního oddílu kosmonautů z roku 1960. Roku 1963 byl z programu propuštěn kvůli výtržnictví a opilství. Jeho působení v oddílu kosmonautů bylo proto až do pozdních 80. let tajeno. V roce 1966 spáchal sebevraždu. \n\nNarodil se na Krymu ve městě Porfirijevka. Stal se kapitánem a pilotem v sovětském letectvu. V březnu 1960 byl vybrán jako jeden z 20 původních sovětských kosmonautů. V roce 1961 byla z této dvacítky vybrána šestice, která se měla připravovat na první lety do vesmíru na palubě kosmické lodě Vostok. Něljubov byl vybrán jako jeden ze členů této šestice a poté dokonce jako jeden z první trojice kandidátů. Působil jako druhý záložní kosmonaut při historickém letu Jurije Gagarina ve Vostoku 1 a jako první záložní pilot pro let Vostok 2 na jehož palubě byl German Titov. Při současném letu dvou lodí Vostok 3 a Vostok 4 byl Něljubov znovu v záložní posádce, tentokrát letěli Andrijan Nikolajev a Pavel Popovič. \n\nV březnu 1963 byli Grigorij Něljubov, Ivan Anikejev a Valentin Filaťjev zatčení kvůli opilství a výtržnictví na stanici metra Čkalovskaja. Podle zpráv byli důstojníci milice ochotni celý incident ignorovat, pokud se kosmonauti omluví. To ovšem Něljubov odmítl a záležitost byla ohlášena úřadům. Protože měli kosmonauti už na svědomí více podobných prohřešků, byli všichni tři propuštěni. Něljubov se tak do vesmíru nikdy nedostal. \n\nPo propuštění z oddílu kosmonautů se vrátil k létání, byl odvelen na Dálný východ. Ovšem propadl depresím a alkoholu. V únoru 1966 v opilosti spáchal sebevraždu, když skočil pod vlak. Po jeho smrti byla vyvíjena snaha zakrýt důvod Něljubova propuštění a sebevraždy a také jeho působení v oddílu kosmonautů. Byl vymazán ze společných fotografií a o jeho existenci se veřejnost dozvěděla až v 80. letech. \n"}
{"id": "1222021", "url": "https://cs.wikipedia.org/wiki?curid=1222021", "title": "Dmitrij Zajkin", "text": "Dmitrij Zajkin\n\nDmitrij Alexejevič Zajkin (29. dubna 1932 – 20. října 2013) byl sovětský kosmonaut a instruktor kosmonautů. \n\nNarodil se ve městě Jekatěrinovka v Rostovské oblasti. Vystudoval vojenskou leteckou školu v Armaviru v Krasnodarském kraji a Frunze (dnes Biškek), školu dokončil roku 1955. V roce 1960 byl vybrán do prvního sovětského oddílu kosmonautů. \n\nZajkin byl velitelem záložní posádky pro let Voschod 2 v roce 1965. Poté roku 1968 dokončil Žukovovu akademii v Moninu. Oddíl aktivních kosmonautů opustil kvůli zdravotním problémům, při tréninku na misi Sojuzu v roce 1969 byl mu nalezen žaludeční vřed. Kosmonautiku ale neopustil, stal se instruktorem a vedoucím inženýrem Střediska přípravy kosmonautů J. A. Gagarina.\n\nKosmický program opustil roku 1982, v roce 1987 potom odešel i z aktivní vojenské služby.\n\nZemřel přirozenou smrtí v říjnu 2013. Byl ženatý a měl dvě děti.\n"}
{"id": "1222025", "url": "https://cs.wikipedia.org/wiki?curid=1222025", "title": "Valentin Varlamov", "text": "Valentin Varlamov\n\nValentin Stěpanovič Varlamov (15, srpna 1934 - 2. října 1980) byl sovětský stíhací pilot, který byl v roce 1960 vybrán mezi dvacet prvních sovětských kosmonautů. Po vyřazení z přípravy na kosmonauta ze zdravotních důvodů působil jako instruktor kosmonautů v Moskvě.\n\nNarodil se ve městě Suchaja Těreška v Penzenské oblasti. Po druhé světové válce se rodina přestěhovala do Kyrgyzstánu, kde Varlamov pokračoval ve školní docházce. Mezi jeho spolužáky patřil další z budoucích členů prvního oddílu kosmonautů, téměř o rok starší Mars Rafikov. Jeho rodina se znovu přestěhovala do Orenburské oblasti, kde dokončil střední školu.\n\nVarlamov navštěvoval leteckou školu v západní Sibiři, následovala vyšší pilotní škola, kde v roce 1955 promoval jako pilot a získal hodnost poručíka.\n\nV roce 1956 spolužil jako pilot u města Orel, kde se stal šéfpilotem pluku a získal hodnost nadporučíka.\n\nV dubnu 1960 ve věku 25 let byl vybrán jako jeden ze členů první sovětské skupiny kosmonautů. Ještě v dubnu 1960 začal trénovat s Marsem Rafikovem a Anatolijem Kartašovem jako pilot třetí třídy. Varlamov ukázal velký potenciál, byl fyzicky v pořádku a velmi inteligentní. Po ukončení základního výcviku na simulátorech Vostoku byl vybrán do šestičlenné skupiny pro zrychlený trénink, další v týmu byli Jurij Gagarin, German Titov, Andrijan Nikolajev, Pavel Popovič a Anatolij Kartašov, tato skupina byla známa také jako šestka ze Soči. Z této šestice se měl vybrat kandidát pro první let do vesmíru.\n\nSoučasně byl Varlamov povýšen na kapitána. Při dovolené s ostatními kosmonauty v červnu 1960 ale utrpěl při skoku do mělké vody zranění krku. Zatímco se zotavoval ze zranění posunutého obratle, lékaři u něj našli další anomálie ve stavbě kostí a proto byl ze zdravotních důvodů vyloučen z přípravy kosmonautů. Na jeho místo v první šestici nastoupil Valerij Bykovskij.\n\nPo odchodu z oddílu kosmonautů se nevrátil k původní práci, ale vzhledem k dobrým vztahům s ostatními kandidáty zůstal a do letu Gagarina v dubnu 1961 působil v administrativě. V roce 1963 se stal instruktorem specializujícím se na astronavigaci, v této práci pokračoval až do roku 1966, kdy opustil kosmický výzkum. V roce 1964 byl povýšen na majora a v roce 1968 na podplukovníka.\n\nZemřel v roce 1980 na následky nehody.\n"}
{"id": "1222029", "url": "https://cs.wikipedia.org/wiki?curid=1222029", "title": "Anatolij Kartašov", "text": "Anatolij Kartašov\n\nAnatolij Jakovlevič Kartašov (25. srpna 1932 – 11. prosince 2005) byl sovětský kosmonaut, jeden ze členů prvního oddílu kosmonautů.\n\nNarodil se ve Voroněžské oblasti. V důsledku války nedokončil střední vzdělání až do roku 1948. Po dokončení střední školy nastoupil na leteckou vysokou školu ve Voroněži. Tuto školu dokončil roku 1952 a následně vstoupil do armády. Pokračoval ale ve vzdělání a v roce 1954 se stal poručíkem. V roce 1957 potom získal hodnost nadporučíka a stal se stíhacím pilotem u 722 stíhacího leteckého pluku. Působil rovněž jako instruktor parašutismu. \n\nV roce 1960 byl vybrán do prvního oddílu sovětských kosmonautů a v témže roce se navíc dostal i do užšího výběru šesti kandidátů na první let, dalšími byli Jurij Gagarin, German Titov, Valentin Varlamov, Pavel Popovič a Andrijan Nikolajev. Nicméně byl krátce na to vyřazen z přípravy ze zdravotních důvodů. Po odchodu z oddílu kosmonautů se vrátil k letectvu.\n\nZemřel v roce 2005, byl ženatý a měl dvě dcery. \n"}
{"id": "1222037", "url": "https://cs.wikipedia.org/wiki?curid=1222037", "title": "Mars Rafikov", "text": "Mars Rafikov\n\nMars Zakirovič Rafikov (29. září 1933 - 23. července 2000) byl člen prvního oddílu sovětských kosmonautů, ze kterého byl z disciplinárních důvodů propuštěn.\n\nVe věku 26 let byl v březnu roku 1960 vybrán mezi první skupinu sovětských kosmonautů.\n\nV březnu 1962 byl z oddílu propuštěn oficiálně z disciplinárních důvodu kvůli celé řadě prohřešků jako zženštilost, potulování po moskevských restauracích, opilství a podobně. Nicméně ostatní kosmonauti se chovali podobně, ale nemohli být oficiálně potrestaní kvůli jejich mezinárodní reputaci a věhlasu. German Titov později uvedl, že skutečný důvod Rafikovova propuštění bylo to, že se rozvedl s manželkou.\n\nPo odchodu z oddílu kosmonautů zůstal v armádě, sloužil například ve válce v Afghánistánu.\n\nExistovala snaha zakrýt přítomnost Rafikova v oddílu kosmonautů, takže byl vymazáván ze společných fotografií.\n\nZemřel ve věku 66 let v roce 2000.\n"}
{"id": "1222041", "url": "https://cs.wikipedia.org/wiki?curid=1222041", "title": "Michaela Freemanová", "text": "Michaela Freemanová\n\nMichaela Freemanová, roz. Kopecká (21. listopadu 1946 Praha – 15. června 2017 Praha), byla česká muzikoložka a hudební publicistka. \n\nMichaela Freemanová patřila mezi přední osobnosti současné české muzikologie. Po studiu hudební vědy na Filozofické fakultě University Karlovy pracovala např. pro hudební nakladatelství Supraphon, Národní muzeum - České muzeum hudby, či festival Pražské jaro. Od roku 2002 byla vědeckou pracovnicí Kabinetu hudební historie Etnologického ústavu Akademie věd ČR, kde působila až do května 2017. \n\nMimo vědecké oblasti se aktivně věnovala také hudebnímu životu. Zasedala v předsednictvu mezinárodního hudebního festivalu Pražské jaro a působila rovněž ve Společnosti pro starou hudbu, v České Händelově společnosti (zakládající členka) a v České společnosti Josepha Haydna. Mezi lety 2003 až 2015 se podílela na dramaturgii Haydnových hudebních slavností. Významná je také její publicistická činnost, která soustavně mapovala hudební události v oblasti starší hudby. \n\nBadatelská pozornost Michaely Freemanové se zaměřovala na dějiny hudební kultury od baroka až do 19. století. Významné jsou zejména její práce s archivními materiály, včetně studia používaných typů papíru a papírenských vodoznaků. Nejrozsáhejší počin představuje výzkum dochovaných sbírek špitálního Řádu milosrdných bratří v českých zemích, jejichž katalogy byly publikovány v letech 1998 a 2013. Řada prací je však věnována také hudebním nástrojům, nebo kontaktům mezi českými hudebníky a balkánskými zeměmi vdruhé polovině 19. století. Osobní bibliografie oborových děl byla na počátku roku 2018 publikována v časopise Hudební věda (viz \"Literatura\"). \n\n\n"}
{"id": "1222042", "url": "https://cs.wikipedia.org/wiki?curid=1222042", "title": "Valentin Bondarenko", "text": "Valentin Bondarenko\n\nValentin Vasiljevič Bondarenko (16. února 1937 - 23. března 1961) byl sovětský stíhací pilot vybraný v roce 1960 do prvního oddílu kosmonautů. Zemřel v důsledku popálenin, které utrpěl v průběhu patnáctidenního testu v tlakové komoře. Vláda tajila jeho smrt i to, že byl v oddílu kosmonautů, až do roku 1980. \n\nNarodil se v Charkově, jeho otec bojoval na východní frontě v druhé světové válce. Již od dětství snil Bondarenko o tom, že se stane pilotem. Nastoupil proto na leteckou školu v Charkově a současně byl členem místního leteckého klubu. V roce 1954 byl přijat na Vorošilovu leteckou akademii, později byl přeložen do Armaviru, kde absolvoval v roce 1957. Poté sloužil u sovětského letectva jako poručík.\n\nV dubnu 1960 byl Bondarenko vybrán do prvního sovětského oddílu kosmonautů jako nejmladší z 20 členů. V květnu začal trénovat na simulátorech lodi Vostok. \n\n23. března 1961 právě probíhal desátý den jeho plánovaného patnáctidenního testu v tlakové komoře, kde bylo nejméně 50 % kyslíku. Po dokončení denní práce si Bondarenko sundal senzory z těla a umyl si kůži bavlněným tampónem namočeným v alkoholu, který pak zahodil. Tampón ale dopadl na elektrickou varnou desku, kde si Bondarenko vařil čaj. Tampón začal hořet a Bondarenko se ho pokusil uhasit rukávem vlněné kombinézy. Neuvědomil si však, že má na těle také hořlavý alkohol. \n\nPřetlaková komora bohatá na kyslík nešla kvůli rozdílu tlaků dlouho otevřít. Lékaři komoru otevřeli až po půl hodině. Během této doby byl spálen téměř veškerý kyslík v komoře a Bondarenko utrpěl popáleniny 3. stupně na většině povrchu těla. Byl převezen do nemocnice, kde ale po 16 hodinách zemřel. Vedoucí programu pilotovaných kosmických letů Nikolaj Petrovič Kamanin dával za vinu Bondarenkovu smrt špatné organizaci a řízení experimentu.\n\nBondarenko byl pohřben v Charkově a v červnu 1961 dostal posmrtně Řád rudé hvězdy.\n\nZpráva o nehodě a smrti Bondarenka nebyla v 60. letech zveřejněna. Bondarenko už se ale objevil na několika filmech a fotografiích prvního oddílu a jeho záhadné zmizení vedlo ke vzniku pověstí o kosmonautech umírajících při neúspěšných startech. V roce 1980 byly zveřejněny podrobnosti incidentu na západě a v roce 1986 je zveřejnil novinář Jaroslav Golovanov i v Sovětském svazu.\n\nBondarenkova smrt byla způsobena požárem v uzavřené komoře s vysokým obsahem kyslíku. Stejný osud postihl také astronauty Apolla 1. Později se tedy spekulovalo, že kdyby byli Sověti více otevření a zveřejnili detaily nehody, NASA mohla vědět o nebezpečí konstrukce velitelské sekce lodi Apollo a včas by provedla změny, které by smrti tří astronautů zabránily. Nicméně v roce 1966 bylo nebezpečí spojené s vysokotlakým prostředím o velkém obsahu kyslíku podrobně popsáno v amerických vědeckých publikacích, tedy bylo NASA dobře známo.\n\nV roce 1956 se oženil s lékařskou pracovnicí Galinou Rykovou. Měli spolu syna. Bondarenko rád zpíval a hrál tenis.\n"}
{"id": "1222043", "url": "https://cs.wikipedia.org/wiki?curid=1222043", "title": "Jaroslav Golovanov", "text": "Jaroslav Golovanov\n\nJaroslav Kirillovič Golovanov (; 2. června 1932 – 21. května 2003) byl ruský novinář, spisovatel a popularizátor vědy. Zabýval se sovětským výzkumem vesmíru již od jeho počátků. \n\nGolovanův otec byl ředitelem divadla, matka herečka. \n\nGolovanov studoval raketové inženýrství na Baumanově Moskevské státní technické univerzitě, kterou dokončil v roce 1957. V letech 1956 - 1958 působil v laboratoři Ministerstva leteckého průmyslu. V roce 1957 začal psát pro vědecké oddělení deníku Komsomolskaja pravda, redaktorem novin se stal v roce 1958. V letech 1968 - 2003 byl potom nezávislým spolupracovníkem deníku. \n\nGolovanov se brzy začal specializovat na sovětský vesmírný program. Napsal také svůj první román o životě raketových konstruktérů. V letech 1965 a 1966 byl jedním z kandidátů na let do vesmíru mezi novináři. Tým byl rozpuštěn po smrti hlavního konstruktéra Sergeje Koroljova. Golovanov se ještě jednou neúspěšně pokusil mezi kosmonauty dostat v roce 1990. \n\nV roce 1982 vydal knihu obsahující podrobný přehled o historii průzkumu vesmíru, zejména v Sovětském svazu. Detailní životopis Koroljova pod názvem \"Koroljov - mýty a fakta\" vydal roku 1994. V letech 1998 a 1999 potom publikoval svůj deník s padesáti roky poznámek. Celkově Golovanov napsal 20 knih, které byly přeloženy do 25 jazyků. \n\nByl třikrát ženatý, z prvního manželství měl dva syny, z druhého manželství syna a z třetího dceru. \n"}
{"id": "1222045", "url": "https://cs.wikipedia.org/wiki?curid=1222045", "title": "Pohoří (Polsko)", "text": "Pohoří (Polsko)\n\nPohoří ( Pogórze, nářečně \"Pogórz\", \"Pogorsch\") je vesnice v jižním Polsku ve Slezském vojvodství v okrese Těšín ve gmině Skočov. Leží na území Těšínského Slezska. K 25. březnu 2016 zde žilo 1 972 obyvatel, rozloha obce činí 8,63 km².\n\nPohoří se nachází na jižním okraji rybníkářské oblasti zvané \"Žabí kraj\". Rybníky obklopují vesnici ze severu a západu, kromě toho na jihu, směrem k Velkým Hůrkám, existuje organizované loviště Polského rybářského svazu.\n\nPrvní zmínka o vsi pochází z listiny vratislavského biskupství sepsané mezi lety 1295 až 1305. Název \"Pohoří\" znamená místo \"po\" (tedy: za) \"hoře\". Památkami vesnice jsou budova hospody \"Arenda\" postavená v roce 1818 jako stanice císařské pošty, a také klasicistní zámeček Stonavských. Od roku 1960 zámek a jeho areál, v němž byly přistavěny další moderní objekty, je sídlem Okresního domu sociální péče.\n\nObcí probíhá rychlostní silnice S52 Bílsko-Bělá—Těšín, jejíž pokračováním je česká dálnice D48, a také „stará silnice“ (historická císařská silnice) z Bílská-Bělé do Těšína a uzavřená stejnosměrná železniční trať. Ležící v severní části obce, asi 1 km od centra, stanice \"Pogórze\" byla jednou z výhyben na této jednokolejné trati.\n\n"}
{"id": "1222048", "url": "https://cs.wikipedia.org/wiki?curid=1222048", "title": "Opařany (zámek)", "text": "Opařany (zámek)\n\nZámek Opařany je barokní komplex z 1. poloviny 18. století. Areál byl původně jezuitským klášterem a je s ním spojen barokní kostel svatého Františka Xaverského, který byl vystavěn podle návrhu Kiliána Ignáce Dientzenhofera. Nachází se v Opařanech v okrese Tábor. Celý zámecký areál je chráněn jako kulturní památka.\n\nV Opařanech původně stávala tvrz. Když byla již ve velmi špatném stavu, byl na jejím místě 17. dubna 1657 položen základní kámen kostelíka, zasvěceného sv. Františkovi Xaverskému.\n\nV roce 1717 zde však pražští jezuité z novoměstské koleje zahájili velkorysou stavbu kláštera a podoba stávajícího kostela se zřejmě neslučovala s jejich představou. V roce 1732, tedy pět let poté, co byl klášter dokončen, tak došlo k úplné demolici kostela. Autorstvím návrhu nového kostela jezuité pověřili jednoho z nejslavnějších architektů doby, Kiliána Ignáce Dientzenhofera. Kostel podle jeho projektu zde byl vystavěn v letech 1732 až 1735.\n\nPo zrušení jezuitského řádu v roce 1773 připadl jeho majetek v Opařanech a Bernarticích studijnímu fondu. Ve veřejné dražbě ho pak koupila kněžna Quidobaldina z Paarů a připojila ho k panství v Bechyni. V klášteře začaly fungovat vrchnostenské úřady a úředníci zde i bydleli.\n\nOd roku 1854 byl majetek nabízen zemskému výboru. V roce 1887 si bývalý klášter, označovaný již jako zámek, zemský výbor pronajal a o dva roky později koupil za účelem psychiatrické péče o dospělé. Od roku 1924 ji vystřídala psychiatrická péče o děti.\n"}
{"id": "1222049", "url": "https://cs.wikipedia.org/wiki?curid=1222049", "title": "Catena Costiera", "text": "Catena Costiera\n\nCatena Costiera (česky \"Pobřežní pásmo\") je horské pásmo Apenin na jihu Itálie, v Kalábrii. Rozkládá se podél pobřeží Tyrhénského moře v délce přibližně 70 km. Je součástí Kalabrijských Apenin, respektive Jižních Apenin. Nejbližší větší město je jihovýchodně ležící Cosenza.\n\nNejvyšší horou je \"Monte Cocuzzo\" (1 541 m). Oblast je bohatá na lesy. Nejvíce jsou zastoupeny buky.\n"}
{"id": "1222050", "url": "https://cs.wikipedia.org/wiki?curid=1222050", "title": "Kostel svatého Františka Xaverského (Opařany)", "text": "Kostel svatého Františka Xaverského (Opařany)\n\nKostel svatého Františka Xaverského v Opařanech je barokní kostel, původně součást jezuitského kláštera v obci Opařany, okres Tábor. Kostel je jako součást zámeckého areálu chráněn jako kulturní památka.\n\nV Opařanech býval kostelík na místě původní zchátralé tvrze. Jeho základní kámen byl položen 17. dubna 1657, po dokončení byl zasvěcen sv. Františkovi Xaverskému.\n\nV roce 1717 zde však pražští jezuité z novoměstské koleje zahájili velkorysou stavbu kláštera a podoba stávajícího kostela se zřejmě neslučovala s jejich představou. V roce 1732, tedy pět let poté, co byl klášter dokončen, tak došlo k úplné demolici kostela.\n\nAutorstvím návrhu nového kostela jezuité pověřili jednoho z nejslavnějších architektů doby, Kiliána Ignáce Dientzenhofera. Kostel podle jeho projektu zde byl vystavěn v letech 1732 až 1735 jako kopie kostela svatého Klimenta v pražském Klementinu.\n\nV rámci Programu záchrany architektonického dědictví bylo v letech 1999-2011 na opravu památky čerpáno 10 610 000 Kč.\n"}
{"id": "1222083", "url": "https://cs.wikipedia.org/wiki?curid=1222083", "title": "Codex iuris municipalis regni Bohemiae", "text": "Codex iuris municipalis regni Bohemiae\n\nCodex iuris municipalis regni Bohemiae (také zkráceně Codex iuris municipalis, akronym CIM, vydáváno s alternativním českým názvem Sbírka pramenů práva městského království Českého) je edice městských privilegií započatá pražským městským archivářem Jaromírem Čelakovským. Původní plán byl značně rozsáhlý, původně se měly vydávat různé právní památky týkající se městského práva a to až do roku 1848, ovšem z něho se podařilo realizovat pouhý zlomek, čtyři díly (Čelakovský vydal dva a jeden připravil, na pokračování se podíleli Gustav Friedrich a Antonín Haas) zachycují privilegia královských a nekrálovských měst do roku 1526.\n\n\n\n"}
{"id": "1222087", "url": "https://cs.wikipedia.org/wiki?curid=1222087", "title": "Malé Hůrky", "text": "Malé Hůrky\n\nMalé Hůrky ( Górki Małe, \"Klein Gurek\") je vesnice v jižním Polsku ve Slezském vojvodství v okrese Těšín. Leží na území Těšínského Slezska v údolí řeky Brennice mezi okrajovými vrcholy Slezských Beskyd: Zebrzydkou (578 m) i Łazkem (713 m) na východě a Żarem (688 m) na jihozápadě. Spolu s Brennou a Velkými Hůrkami tvoří gminu Brenná. V květnu 2016 zde žilo 819 obyvatel, rozloha obce činí 2,75 km².\n\nPrvní zmínka o sousedních Velkých Hůrkách – \"Gorki villa vlodari\" – pochází z listiny vratislavského biskupství vydané mezi lety 1295 až 1305. Malé Hůrky jsou zmiňovány až v roce 1566. Jednalo se o část původně jedné vesnice, která zůstala v majetku těšínských knížat oproti rytířským Velkým Hůrkám. V roce 1920 byla obec spolu s celým východním Těšínském rozhudnutím Konference velvyslanců připojena k Polsku.\n\nV současnosti jsou Malé Hůrky, stejně jako ostatní obce v gmině Brenná, populární odpočinkovou lokalitou a východiskem do hor. Největší místní atrakcí je skanzen \"Chlebowa Chata\" pořádající ukázky tradičních technik zpracovávání obilí, pečení chleba, výroby másla a sýra, a také získávání medu.\n"}
{"id": "1222088", "url": "https://cs.wikipedia.org/wiki?curid=1222088", "title": "Libreboot", "text": "Libreboot\n\nLibreboot je projekt mající za cíl vytvořit svobodný firmware nahrazující proprietární BIOSy v běžných osobních počítačích. Je napsaný především v jazyce C s malými částmi v jazyce symbolických adres, distribuovaný pod licencí GNU GPL a dostupný pro platformy IA-32, x86-64 a ARMv7, přičemž ovšem fakticky je odladněný jen na malém množství základních desek, zejména na několika noteboocích řady ThinkPad, na některých Chromeboocích a MacBoocích. Přestože BIOSy mohou teoreticky zavádět různé operační systémy, Libreboot se soustředí na přípravu systému pro start Linuxu.\n\nVznikl oddělením od projektu coreboot jako jeho varianta bez binárních blobů, nejedná se tedy o nástupnický nebo konkurenční fork, ale o paralelní projekt s trochu jiným zaměřením. Projekt má podporu Free Software Foundation a od 14. května 2016 je oficiální součástí projektu GNU.\n\n"}
{"id": "1222092", "url": "https://cs.wikipedia.org/wiki?curid=1222092", "title": "Gmina Brenná", "text": "Gmina Brenná\n\nGmina Brenná ( Gmina Brenna) je gmina v jižním Polsku ve Slezském vojvodství v okrese Těšín. Skládá se ze tří starostenství:\nDohromady má celá gmina rozlohu 95,54 km² (13,08 % území okresu) – z čehož 64 % zaujímají horské lesy a 30 % zemědělská půda – a k 25. květnu 2016 zde žilo 10 903 obyvatel.\n\nSousedí s gminou Skočov a gminou Jasenice na severu, s městem Ustroň na západě a pouze přes hory i s městy Visla (na jihozápadě), Szczyrk (na jihovýchodě) a Bílsko-Bělá (na severovýchodě) a také s gminou Javoří (na severovýchodě).\n\nGmina leží na území Těšínského Slezska a je obklopena vrcholy Slezských Beskyd, mj. Rovnicí (885 m), Blatným (917 m) a Klimczokem (1118 m). Život a hospodářství gminy souvisí především s turistikou, je to populární východisko do Beskyd a odpočinková lokalita s přes 3 000 lůžek v hotelech, penzionech a jiných ubytovacích zařízeních. Nacházejí se zde četné rekreační chalupy. Dalšími turistickými zajímavostmi jsou Kossakův zámek ve Velkých Hůrkách a skanzen \"Chlebowa Chata\" v Malých Hůrkách.\n\n"}
{"id": "1222093", "url": "https://cs.wikipedia.org/wiki?curid=1222093", "title": "Alain Aspect", "text": "Alain Aspect\n\nAlain Aspect (* 15. června 1947) je francouzský fyzik, který je známý především díky práci v oblasti experimentálního ověřování kvantového provázání. \n\nAspect je absolventem École normale supérieure de Cachan, kterou dokončil v roce 1965. Poté získal ještě magisterský titul na Université d'Orsay v roce 1969. Následovala tříletá vojenská služba, během níž vyučoval v Kamerunu.\n\nNa počátku roku 1980, když pracoval na své disertační práci, vykonal experimenty, které měly prověřit platnost Bellových nerovností. Tyto experimenty ukázaly, že pravděpodobně skutečně v kvantové mechanice existuje působení na dálku, které poprvé formulovali Albert Einstein, Boris Podolsky a Nathan Rosen ve známém EPR paradoxu. Když jsou dvě částice odděleny libovolně velkou vzdáleností, korelace mezi jejich vlnovými funkcemi zůstává zachována, jako by byly součástí jedné vlnové funkce, která není narušena dokud není jedna z částic měřena.\n\nPokud je kvantová teorie správná, určení směru osy polarizace fotonu, nutící vlnovou funkci ke kolapsu v této ose, bude mít vliv na měření částice dvojčete tohoto fotonu. Tento jev se vyskytuje bez ohledu na neznalost experimentátora jaké osy byly vybrány vzdálenými kolegy. Jev se rovněž vyskytuje i ve vzdálenostech, pro které je nemožná jakákoli komunikace mezi fotony i rychlostí světla.\n\nAspectovy experimenty byly po experimentech Stuarta Freedmana a Johna Clausera další, které poskytly důkazy že jsou Bellovy nerovnosti porušeny. Nicméně výsledky nebyly zcela průkazné, protože obsahovaly takzvané mezery, které umožňují alternativní vysvětlení, která jsou v souladu s lokálním realismem. Tyto alternativy jsou takzvané lokální teorie se skrytými parametry.\n\nExperiment poskytl silný důkaz, že kvantová událost na jednom místě může ovlivnit událost na jiném místě bez zjevného mechanismu pro komunikaci mezi těmito dvěma místy. Albert Einstein to nazval \"strašidelným působením na dálku\". Nicméně tyto experimenty neumožňují komunikaci rychlostí vyšší než je rychlost světla, protože kvantové události se zdají být ze své podstaty náhodné.\n\nDále se Aspect věnoval výzkumu laserového chlazení neutrálních atomů a experimentům na vytváření Boseho-Einsteinových kondenzátů.\n\nZa svou práci na Bellových nerovnostech získal v roce 2010 Wolfovu cenu za fyziku. Dále získal roku 2012 medaili Alberta Einsteina.\n"}
{"id": "1222095", "url": "https://cs.wikipedia.org/wiki?curid=1222095", "title": "Deus Irae", "text": "Deus Irae\n\nDeus Irae (1976) je sci-fi román amerického spisovatele Philipa K. Dicka a Rogera Zelaznyho. Název románu znamená v latině \"Bůh hněvu\", což je narážka na \"Dies Irae\" (Den hněvu neboli Soudný den).\n\nDick začal psát román již roku 1964 na základě své povídky \"Velký P\" (1963, The Great C). Vzniklo tak pasesát stran rukopisu pod názvem \"The Kneeling Legless Mann\" (Klečící člověk bez nohou)- Protože však došel k názoru, že nemá k dokončení románu dostatečné teologické vědomosti, pořádal o spolupráci Teda Whiteho, ke které však nikdy nedošlo. Roku 1968 se shodou okolností s rukopisem seznámil Roger Zelazny a po sedmileté sporadické spolupráci se podařilo román dokončit.\n\nPo třetí světové žijí přeživší lidé v podivném světě, ve kterém se mísí primitivní život s vysokými technologiemi. Část lidstva díky radioaktivnímu spadu postupně zmutovala v bizarní bytosti (ještěráky, hmyzáky či skokany), které mají svou vlastní svébytnou kulturu. Křesťanství je věobecně na ústupu a na spálené a zamořené Zemi vznikl nový mocný náboženský kult zformovaný kolem Carletona Lufteufela (z německých slov \"Luft\", což znamená \"vzduch\". a \"Teufel\", což znamená \"ďábel\"), jehož rozhodnutí odpálit bombu znamenaolo konec civilizovaného světa. Služebníci hněvu, jak si jeho uctívači říkají, dali svému bohu jméno Deus Irae (Bůh hněvu), protože nevěří, že Bůh je dobrý, ale naopak, že je zlý a že smrt je vysvobozením od utrpené, které způsobuje. \n\nHlavní postavou příběhu je Tibor McMasters, tzv. trupík, tj. muž narozený bez nohou a rukou. Díky svým robotickým protézám se stal uznávaným malířem. Proto dostal od představitelů nové církve v Charlottesville v Utahu zakázku na zpodobnění Boha hněvu na kostelní fresce pro další generace věřících. Nikdo ale neví, jak tento Bůh nyní vlastně vypadá, a proto se Tibor vydá na nebezpečnou výpravu zpustošenými Spojenými státy ve vozíku taženém krávou, aby jej našel. Na své cestě se potkává s mutanty, od kterých získá psa, a podaří se mu uniknout Velkému P, zdegenerované umělé inteligenci, která pro své přežití rozkládá živé organismy v kyselinové lázni a spotřebovává jejich stopové prvky.\n\nTibora na jeho pouti sleduje člen křesťanské církve Pete Sands, muž, který se snaží pomocí drog dojít k náboženskému osvícení. K následování Tibora na jeho pouti s cílem jí sabotovat jej přesvědčí křesťanský kněz z Charlottesville otec Jim Abernaty, Oba se setkají s lovcem Jackem Schulden, která tvrdí, že jej mezinárodní policejní organizace pověřila Lufteufela najít a zlikvidovat. Ve skutečnosti je to sám Lufteufel, který chce být zabit Petem před Tiborvýma očima, aby byl zpodobněn jako mučedník. Záměr se mu však nezdaří, protože jej zabije sám Tibor ve vzteku za to, že mu zahubil psa. Lufteufelův duch se později zjeví retardované dívce Alici, o kterou se zaživa staral. Zbaví jí její duševní méněcennosti a Alice vidí, že došel klidu a difundoval do okolí.\n\nAby mohla být Tiborova mise ukončena, namluví mu Pete, že starý umírající alkoholik, se kterým se později sešli, je Lufteufel. Po návratuí do Charlottesville Tibor fresku namaluje a ta se stane slavnou. Tibor dožije jako uznávaný a slavný umělec a po smrti je prohlášen za svatého. \n\n"}
{"id": "1222096", "url": "https://cs.wikipedia.org/wiki?curid=1222096", "title": "Metro v Tchien-ťinu", "text": "Metro v Tchien-ťinu\n\nMetro v Tchien-ťinu, přímo spravovaném městě na severu Čínské lidové republiky, bylo původně otevřeno v roce 1984 a je tak druhým nejstarším v pevninské Číně po pekingském metru, ovšem v letech 2001-2006 prošlo celkovou přestavbou. K roku 2016 má pět linek o celkové délce zhruba 196 kilometrů a dohromady o 95 stanicích.\n\nO potřebě vyřešit v Tchien-ťinu hromadnou dopravu bylo rozhodnuto krátce po založení Čínské lidové republiky, ale hospodářská situace země pozdržela výstavbu až do sedmdesátých let dvacátého století. První úsek o délce 3,6 kilometrů a čtyřech stanicích Sin-chua-lu, Jing-kchou-tao, An-šan-tao a Chaj-kuang-s’ v trase linky 1 byl hotový v únoru 1976. V červenci stejného roku ale Čínou otřáslo zemětřesení v Tchang-šanu a práce pak byly přerušeny až do roku 1979. V roce 1980 přibyl další úsek o délce 1,6 kilometru se stanicemi Sin-an-ťiao a Er-wej-lu. S dalšími dvěma stanicemi dokončenými v prosinci 1984 dosáhla délka trasy 7,4 kilometru a 28. prosince bylo metro uvedeno do provozu.\n\nZ úsporných důvodu byla část trasy vedena nepoužívaným vodním kanálem v hloubce pouhé dva až tři metry pod povrchem, značná část prací navíc probíhala formou dobrovolnických brigád.\n\nUž v devadesátých letech ale byla celá linka a její infrastruktura shledána zastaralou a 1. září 2001 byla uzavřena ke kompletní rekonstrukci. Znovu otevřena byla 6. prosince 2006.\n\nMezitím začala výstavba dalších linek. Linka 9 se začala stavět v roce 2001 a první úsek byl uveden do provozu 28. března 2004. V roce 2012 byly do provozu uvedeny linky 2 a 3 a v roce 2016 linka 6.\n"}
{"id": "1222098", "url": "https://cs.wikipedia.org/wiki?curid=1222098", "title": "Západoněmecké fotbalové mistrovství", "text": "Západoněmecké fotbalové mistrovství\n\nZápadoněmecké fotbalové mistrovství (\"německy: Westdeutsche Fußballmeisterschaft\") byla nejvyšší fotbalová soutěž pořádající se na území Severního Porýní-Vestfálska, Sárska, Porýní-Falce a Hesenska. Soutěž pořádala asociace Westdeutscher Spiel-Verband (WSV).\n\nNěmecký fotbal byl od počátků organizován do jednotlivých regionálních svazů, které měli své vlastní soutěže. Ty existovaly ještě před vznikem prvního německého celostátního mistrovství v roce 1903. Právě vítězové (později i vicemistři) různých regionálních soutěží postupovaly do celostátní soutěže, která trvala necelý měsíc, v níž se pak kluby utkaly vyřazovacím způsobem. Zde je seznam regionálních soutěží až do jejich zrušení nacistickou stranou v roce 1933:\n\n"}
{"id": "1222099", "url": "https://cs.wikipedia.org/wiki?curid=1222099", "title": "Florynka", "text": "Florynka\n\nFlorynka je polská obec v Malopolském vojvodství. K roku 2006 měla 1445 obyvatel.\n\nObec byla založená v roce 1547 a v letech 1918-1920 byla hlavním městem Lemko-rusínské republiky\n\nV obci se nachází vojenský hřbitov a římskokatolický kostel.\n"}
{"id": "1222101", "url": "https://cs.wikipedia.org/wiki?curid=1222101", "title": "Robert Brout", "text": "Robert Brout\n\nRobert Brout (14. června 1928 - 3. května 2011) byl belgický fyzik, známý díky svým příspěvkům ve fyzice elementárních částic. Vyučoval na Université Libre de Bruxelles, kde tvořili dvojici s Françoisem Englertem. \n\nBrout získal doktorát na Kolumbijské univerzitě v roce 1953. Poté začal pracoval na Cornnelově univerzitě. Roku 1959 přijel na dva roky z Belgie na Cornellovu univerzitu Englert. Brout a Engelrt se stali blízkými přáteli a když se v roce 1961 Englert rozhodl vrátit do Belgie, Engler odešel s ním na Université Libre de Bruxelles a nakonec získal i belgické občanství. \n\nV roce 1964 zjistili Brout s Englertem, jak může být generována hmotnost pro kalibrační částice v přítomnosti abelovské a neabelovské kalibrační symetrie. Úspěšně tento mechanismus demonstrovali jak klasicky, tak kvantově mechanicky. Jeffrey Goldstone potom ukázal, že je tato teorie renormalizovatelná. Podobné nápady byly vymyšleny i ve fyzice pevných látek. \n\nKe stejnému závěru jako Brout a Englert dospěli nezávisle i Peter Higgs, Tom Kibble, Gerald Guralnik a C. R. Hagen. Při 50. výročí oslav objevu byly uznávány všechny 3 tyto práce uznávány jako obejvitelské (Higgs, Brout a Englert, Guralnik a Hagen a Kibble). Každá z těchto prací má podobné přístupy, přesto jsou rozdíly mezi nimi značné. Tyto práce ukázaly, že částice, které interagují slabě získávají svoji hmotnost interakcí s všudypřítomným polem, nyní známo jako Higgsovo pole. Interakce probíhá pomocí částic, široce známých jako Higgsovy bosony. Na počátku července 2012 bylo oznámeno z výsledků Velkého hadronového urychlovače v Evropské organizaci pro jaderný výzkum existence nové částice, která má vlastnosti očekávané od Higgsova bosonu. Objev byl ohlášen s jistotou 5 sigma a částice má hmotnost 125 GeV. V roce 2013 za tento objev obdrželi Higgs a Englert Nobelovu cenu za fyziku. \n\nV roce 1971 dokončil Gerardus 't Hooft pod vedením Martinuse J. G. Veltmana doktorskou práci v níž ukázal, že Yang-Millsova teorie je renormalizovatelná. Ukázal, že pokud lze symetrii Yang-Millsovy teorie rozdělit podle způsobu navrhovaném Higgsem, Broutem, Englertem, Kibblem, Guralnikem a Hagenem, pak je Yang-Millsova teorie renormalizovatelné. Renormalizace Yang-Millsovy teorie je jeden ze zásadních úspěchů fyziky 20. století. Veltman a 't Hooft za tuto práci získali Nobelovu cenu za fyziku v roce 1999. \n\nBrout dále pracoval například na problematice kosmické inflace. \n\nV roce 2004 získal Brout, společně s Englertem a Higgsem Wolfovu cenu za fyziku. \n"}
{"id": "1222102", "url": "https://cs.wikipedia.org/wiki?curid=1222102", "title": "Gauliga Baden", "text": "Gauliga Baden\n\nGauliga Baden byla jedna z mnoha skupin Gauligy, nejvyšší fotbalové soutěže na území Německa v letech 1933 – 1945. Gauliga byla vytvořena v roce 1933 na popud nacistického vedení. Pořádala se na území Bádenska. Vítězové jednotlivých skupin Gauligy postupovali do celostátní soutěže, která trvala necelý měsíc, v níž se kluby utkávaly vyřazovacím způsobem.\n\nZanikla v roce 1945 po pádu nacistického Německa. Po jeho zániku bylo území Gauligy Baden začleněno pod Oberligu Süd.\n\nZdroj: \n\nZdroj: \n"}
{"id": "1222105", "url": "https://cs.wikipedia.org/wiki?curid=1222105", "title": "Gauliga Bayern", "text": "Gauliga Bayern\n\nGauliga Bayern byla jedna z mnoha skupin Gauligy, nejvyšší fotbalové soutěže na území Německa v letech 1933 – 1945. Gauliga byla vytvořena v roce 1933 na popud nacistického vedení. Pořádala se na území Bavorska. Vítězové jednotlivých skupin Gauligy postupovali do celostátní soutěže, která trvala necelý měsíc, v níž se kluby utkávaly vyřazovacím způsobem.\n\nZanikla v roce 1945 po pádu nacistického Německa. Po jeho zániku bylo území Gauligy Bayern začleněno pod Oberligu Süd.\n\nZdroj: \n\nZdroj: \n\nZdroj: \n\nZdroj: \n"}
{"id": "1222106", "url": "https://cs.wikipedia.org/wiki?curid=1222106", "title": "Peter Zoller", "text": "Peter Zoller\n\nPeter Zoller (* 16. září 1952) je rakouský teoretický fyzik. Vyučuje na Univerzitě v Innsbrucku. Pracuje v oblasti kvantové optiky a kvantové teorie informace. Nejvíce je znám jeho výzkum v oblasti kvantového počítání a kvantové komunikace.\n\nZoller vystudoval fyziku na univerzitě v Innsbrucku, kde získal v roce 1977 doktorát. Poté se stal odborným asistentem na ústavu teoretické fyziky. V roce 1978 mu bylo uděleno stipendium a tak odjel na Univerzitu Jižní Kalifornie, kde byl do roku 1979. Rok 1980 strávil v Aucklandu na Novém Zélandu. Roku 1981 se stal profesorem. Roky 1981/1982 a 1988 strávil na University of Colorado at Boulder, v roce 1986 byl na Univerzitě Paříž XI jako hostující profesor. V roce 1991 byl jmenován profesorem fyziky na univerzitě v Boulderu. Roku 1994 přijal místo na univerzitě v Innsbrucku, kde působí i v roce 2016. Mezi roky 1995 a 1999 byl ředitelem ústavu teoretické fyziky, v letech 2001 až 2004 byl proděkanem. Jako hostující profesor přednášel na Harvardově univerzitě, univerzitě v Leidenu nebo na Kalifornském technologickém institutu. Od roku 2003 byl Zoller ředitelem ústavu pro kvantovou optiku a kvantové informace Rakouské akademie věd. \n\nZoller napsal výzkumné práce o interakci atomů s laserovým světlem. Významně přispěl k rozvoji kvantové optiky. Podařilo se mu propojit kvantovou informační teorii a fyziku pevných látek, když v roce 1995 navrhli spolu s Ignacio Ciracem model kvantového počítače založený na interakci studených iontů s laserovým světlem v elektromagnetickém poli. Principy této myšlenky byly otestovány na počátku 21. století a celý přístup je považován za jeden z nejslibnějších konceptů vývoje kvantových počítačů. Zoller propojil také kvantovou fyziku a fyziku pevných látek, když navrhl vybudovat simulátor s chladnými atomy a využít ho k výzkumu dosud nevysvětlených jevů u vysokoteplotních supravodičů. Zollerovy myšlenky přitahují hodně pozornosti a jsou hojně citované.\n\nV roce 2005 získal Medaili Maxe Plancka, roku 2013 Wolfovu cenu za fyziku. Je členem Národní akademie věd Spojených států amerických, Německé akademie věd Leopoldina, dále také členem Španělské akademie věd a Královské Nizozemské akademie věd. \n"}
{"id": "1222107", "url": "https://cs.wikipedia.org/wiki?curid=1222107", "title": "Zdeněk Měšťan (politik)", "text": "Zdeněk Měšťan (politik)\n\nZdeněk Měšťan (4. dubna 1950) je bývalý český sportovec a politik.\n\nJako dítě hrál malou roli v celovečerním filmu \"Ve světě kolejí\" z barrandovských filmových studií. Od roku 1972 do roku 1980 byl Měšťan aktivní jako fotbalista ve druhé československé lize pro Dynamo České Budějovice.\n\nMěšťan studoval 1985-1989 politologii na Vysoké škole ekonomické v Praze a získal doktorát v roce 1989. Zdeněk Měšťan je členem Komunistické Strany Čech a Moravy (KSČM). Od roku 1998 do roku 2006 byl asistent viceprezidenta Výborů Poslanecké sněmovny Parlamentu České republiky Vojtěcha Filipa, současného předsedy KSČM.\n"}
{"id": "1222108", "url": "https://cs.wikipedia.org/wiki?curid=1222108", "title": "Ignacio Cirac", "text": "Ignacio Cirac\n\nJuan Ignacio Cicar Sasturain (* 11. října 1965 Manresa, Katalánsko) je španělský fyzik. Je jedním z průkopníků v oblasti kvantového počítání a kvantové informační teorie. \n\nIgnacio Cirac patří k nejznámějším španělským fyzikům. Vystudoval Complutense University of Madrid v roce 1988 a přestěhoval se do Spojených států amerických, kde pracoval jako postgraduální vědec na University of Colorado Boulder pod vedením Petera Zollera. V letech 1991 až 1996 vyučoval chemii na University of Castilla-La Mancha. \n\nV roce 1996 byl jmenován profesorem v Innsbrucku v Rakousku. V roce 2001 byl jmenován ředitelem teoretické divize kvantové optiky na institutu Maxe Plancka, v tomto roce byl jmenován i čestným profesorem na Technické univerzita Mnichov. Byl členem vědeckých týmů na Harvardově univerzitě, Massachusettském technologickém institutu nebo na École Normale Supérieure. \n\nJeho výzkum je zaměřen na kvantovou optiku, kvantovou teorii informace a kvantovou fyziku mnoha částic. Podle jeho názorů bude kvantové počítání vést k revoluci informační společnosti a k mnohem účinnějšímu a bezpečnějšímu sdělování informací. Společně s Peterem Zollerem studovali využití iontových pastí v kvantovém počítání, což otevřelo možnost experimentálního kvantového počítání. Má také významné příspěvky v oblasti degenerovaných kvantových plynů nebo metodách renormalizace grup. Cirac publikoval v prestižních časopisech více než 300 článků. \n\nV roce 2006 získal Cenu knížete asturského, roku 2013 Wolfovu cenu za fyziku. \n"}
{"id": "1222109", "url": "https://cs.wikipedia.org/wiki?curid=1222109", "title": "Péter Bácsi", "text": "Péter Bácsi\n\nPéter Bácsi (* 15. května 1983 v Budapešti, Maďarsko) je maďarský zápasník-klasik. Se zápasením začínal v 8 letech. Připravuje se v rodné Budapešti v klubu Ferencváros TC pod vedením Andráse Sikeho. V roce 2008 startoval na olympijských hrách v Pekingu a obsadil 5. místo. V roce 2012 skončil na olympijských hrách v Londýně v prvním kole kvůli zranění.\n\n"}
{"id": "1222130", "url": "https://cs.wikipedia.org/wiki?curid=1222130", "title": "Gauliga Berlin-Brandenburg", "text": "Gauliga Berlin-Brandenburg\n\nGauliga Berlin-Brandenburg byla jedna z mnoha skupin Gauligy, nejvyšší fotbalové soutěže na území Německa v letech 1933 – 1945. Gauliga byla vytvořena v roce 1933 na popud nacistického vedení. Pořádala se na území Berlína a Braniborska. Vítězové jednotlivých skupin Gauligy postupovali do celostátní soutěže, která trvala necelý měsíc, v níž se kluby utkávaly vyřazovacím způsobem.\n\nZanikla v roce 1945 po pádu nacistického Německa. Po jeho zániku bylo území Gauligy Berlin-Brandenburg začleněno pod Berliner Stadtligu a východoněmeckou Oberligu.\n\nZdroj: \n\nZdroj: \n"}
{"id": "1222133", "url": "https://cs.wikipedia.org/wiki?curid=1222133", "title": "Mark Madsen", "text": "Mark Madsen\n\nMark Overgaard Madsen, (* 23. září 1984 v Nykøbing Falster, Dánsko) je dánský zápasník-klasik a bojovník ve smíšených bojových umění (MMA). Se zápasením začínal v 6 letech. Připravuje se v rodné Nykøbing Falsteri v klubu Brydeklubben Thor. V roce 2008 startoval na olympijských hrách v Pekingu a vypadl v prvním kole. V roce 2012 skončil na olympijských hrách v Londýně na 5. místě, když prohrál souboj o bronzovou medaili s Alexandrem Kazakevičem z Litvy.\n\n"}
{"id": "1222140", "url": "https://cs.wikipedia.org/wiki?curid=1222140", "title": "Dědina u Dobrušky", "text": "Dědina u Dobrušky\n\nDědina u Dobrušky je přírodní památka ev. č. 5915 zahrnující úsek vodního toku Dědiny mezi obcemi Podbřezí a Dobruška v okrese Rychnov nad Kněžnou. Oblast spravuje Krajský úřad Královéhradeckého kraje. Území je zároveň chráněno jako evropsky významná lokalita soustavy Natura 2000.\n\nChráněny jsou převážně populace mihule potoční (\"Lampetra planeri\") a vranky obecné (\"Cottus gobio\") a vodního toku Dědiny včetně přítoků a náhonu Zlatého potoka, které tvoří jejich biotop. Ze zákonem chráněných živočichů se zde kromě již zmíněných druhů vyskytují ještě ledňáček říční (\"Alcedo atthis\"), vydra říční (\"Lutra lutra\") a čáp černý (\"Ciconia nigra\").\nNávrh plánu péče o přírodní památku Dědina u Dobrušky (ve formátu .pdf)\n\n"}
{"id": "1222148", "url": "https://cs.wikipedia.org/wiki?curid=1222148", "title": "Dozor", "text": "Dozor\n\nDozor může být:\n\n"}
{"id": "1222153", "url": "https://cs.wikipedia.org/wiki?curid=1222153", "title": "David Březina (fotbalista)", "text": "David Březina (fotbalista)\n\nDavid Březina (* 16. února 1997, Praha) je český fotbalový obránce působící v týmu FC Sellier & Bellot Vlašim. Je český mládežnický reprezentant. Nastupuje na postu stopera (ve středu obrany).\n\nSvoji fotbalovou kariéru začal ve Spartě Praha, kde prošel všemi mládežnickými kategoriemi. V sezoně 2015/16 získal s dorostem mistrovský titul.\n\nV A-týmu Sparty debutoval 4. května 2016 v odvetném zápase semifinále českého poháru proti klubu FK Jablonec (prohra 1:2), odehrál celý zápas. Trenér Zdeněk Ščasný dal v odvetě kvůli velké marodce prostor dorostencům a juniorům, Sparta po prohrách 0:2 a 1:2 do finále nepostoupila.\n\nPřed ročníkem 2016/17 odešel na roční hostování do slovenského klubu FK Senica. Do mužstva s ním přišel také Daniel Turyna. V dresu Senice debutoval 23. července 2016 v ligovém utkání 2. kola proti úřadujícímu mistrovi FK AS Trenčín (prohra 0:3), když v 55. minutě vystřídal Pavla Košťála. Nakonec na podzim odehrál 16 zápasů, většinu z nich v základní sestavě a vstřelil 1 gól. V zimě se Sparta rozhodla předčasně ukončit hostování a povolat ho do zimní přípravy.\n\n"}
{"id": "1222154", "url": "https://cs.wikipedia.org/wiki?curid=1222154", "title": "Theodore Harold Maiman", "text": "Theodore Harold Maiman\n\nTheodore Harold Maiman (11. července 1927 – 5. května 2007) byl americký fyzik a inženýr, považovaný za vynálezce prvního funkčního laseru. Maimanův laser vedl k vývoji mnoha dalších typů laserů. První laser byl představen v červenci 1960 na tiskové konferenci v Manhattanu Maimanem a jeho zaměstnavatelem, firmou Hughes Aircraft Company. Maiman získal na laser patent a za svůj objev získal řadu ocenění. \n\nNarodil se v Los Angeles, nicméně brzy se jeho rodina přestěhovala do Denveru. Jeho otec byl elektroinženýr a Maiman mu často pomáhal s experimenty. V mládí si často přivydělával opravami elektrických spotřebičů a přístrojů. A po skončení střední školy byl i zaměstnán jako inženýr u radiové společnosti. \n\nNa konci druhé světové války strávil rok u amerického námořnictva. Poté nastoupil na University of Colorado, kde získal bakalářský titul z fyzikálního inženýrství. Ve studiu pokračoval na Stanfordově univerzitě, kde obdržel v roce 1951 magisterský a roku 1955 doktorský titul. \n\nJeho disertační práci vedl významný fyzik Willis Lamb a týkala se podrobných mikrovlnných měření jemné struktury excitovaných atomů helia. Vymyslel také laboratorní vybavení pro Lambovy experimenty. Spolu s Lambem publikoval dva články v Physical Review, jeden z nich spočíval na jeho vlastní výzkumné práci. Jeho experimentální výsledky byly užitečné při vývoji laseru. \n\nV roce 1956 začal pracovat pro oddělení atomové fyziky u Hughes Aircrafc Company, kde vedl nový projekt vývoje rubínového maseru, který měl mít oproti předchůdcům nižší hmotnost a vyšší výkon. Maiman přesvědčil vedení firmy aby mu poskytlo finanční prostředky na projekt vývoje laseru v roce 1959. Získal 50 tisíc amerických dolarů a začal pracovat na laseru na bázi syntetického krystalu rubínu. \n\nV květnu 1960 jeho laser emitoval první koherentní světlo, veškeré záření mělo stejnou vlnovou délku a bylo ve fázi. Maiman objev publikoval v Nature a následně publikoval i další dva odborné články týkající se základní vědy a techniky laserů. \n\nJeště předtím než se ujal vedení projektu maseru, měl už Maiman koncept polovodičového laseru. O projekt laseru se zajímaly také společnosti IBM, Westinghouse, dále Bellovy laboratoře nebo Kolumbijská univerzita. \n\nV roce 1958 napsali Arthur Leonard Schawlow a Charles Hard Townes analýzu a návrh plynného systému užívacího páry draslíku excitované draslíkovou lampou. Nicméně Maiman shledal v jejich návrhu několik nedostatů a představil vlastní návrh. \n\nPo vynálezu laseru odešel Maiman s několika kolegy od firmy Hughes a založil roku 1961 vlastní společnost Quantatron, kde vyráběl rubínové krystaly pro lasery. V roce 1962 založil firmu KORAD Corporation, následně se stal i jejím prezidentem. V roce 1971 založil další firmu Laser Video Corporation. V letech 1976-1983 působil jako viceprezident pro pokročilé technologie u firmy TRW Electronics. Později byl poradcem několika laserových center v USA. \n\nKromě patentu prvního laseru, měl Maiman v oblasti laserů, maserů, laserových displejů, optického skenování a modulace i řadu dalších patentů. \n\nZískal Wolfovu cenu za fyziku pro roky 1983/1984. Byl zvolen členem Národní akademie věd Spojených států amerických. \n"}
{"id": "1222160", "url": "https://cs.wikipedia.org/wiki?curid=1222160", "title": "Zápas na Letních olympijských hrách 2016 – muži, řecko-římský do 85 kg", "text": "Zápas na Letních olympijských hrách 2016 – muži, řecko-římský do 85 kg\n\nZápasy v řecko-římském (klasickém) stylu na Letních olympijských hrách v Riu v kategorii středních vah mužů proběhnou v hale Carioca Arena 2 v přilehlé části Ria de Janeira v Barra da Tijuca 15. srpna 2016.\n\nDo oprav se dostali klasici, kteří během turnaje v pavouku prohráli svůj zápas s jedním ze dvou finalistů.\n"}
{"id": "1222161", "url": "https://cs.wikipedia.org/wiki?curid=1222161", "title": "James D. Bjorken", "text": "James D. Bjorken\n\nJames Daniel Bjorken (* 22. června 1934) je americký teoretický fyzik. \n\nBakalářský titul získal v roce 1956 na Massachusettském technologickém institutu, doktorát udlal na Stanfordově univerzitě roku 1959. V roce 1962 působil jako hostující profesor na Ústavu pro pokročilá studia v Princetonu. Je emeritním profesorem v SLAC National Accelerator Laboratory a byl členem teoretické skupiny ve Fermilabu. \n\nV roce 1968 objevil jev známý později jako Bjorkenovo měřítko. Jde o hluboký nepružný rozptyl světla na silně interagujících částicích zvaných hadrony )například proton a neutron). Experimentálně bylo zjištěno, že se hadrony chovají jako soubor prakticky nezávislých bodupodobných složek, pokud jsou testovány při vysokých energiích.\n\nVlastností těchto hadronových škál je, že nejsou určeny absolutní energií experimentu, ale bezrozměrnými kinematickými veličinami jako je úhel rozptylu nebo poloměr energie k přenosu hybnosti. Zvýšení energie znamená potenciálně lepší prostorové rozlišení, škálování je nezávislé na absolutním rozlišení stupnice a proto umožňuje účinné pozorování bodupodobné struktury. \n\nTato pozorování byla zásadní pro uznání kvarků jako skutečných elementárních částic, spíše než užitečných teoretických konstruktů a vedla k teorii silné interakce známé spíše jako kvantová chromodynamika, kde bylo chápáno ve smyslu asymptotické volnosti. Podle Bjorkena jsou kvarky bodupodobné, pozorovatelné objekty na velmi krátkých vzdálenostech, kratších než je velikost hadronů. \n\nRichard Feynman přeformuloval tento model do partonového modelu, který užíval k pochopení z kvarků složených hadronů při vysokých energiích. Předpovědi Bjorkenova škálování byly potvrzeny v pozdních 60. letech při experimentech na SLAC National Accelerator Laboratory. Obecná idea modelu s malými modifikacemi je vysvětlena v kvantové chromodynamice asymptotickou volností. \n\nBjorken napsal s Sidneyem Drellem relativistické kvantové mechaniky a kvantových polí. \n\nV roce 2015 získal Wolfovu cenu za fyziku. \n"}
{"id": "1222165", "url": "https://cs.wikipedia.org/wiki?curid=1222165", "title": "Zápas na Letních olympijských hrách 2016 – muži, řecko-římský do 130 kg", "text": "Zápas na Letních olympijských hrách 2016 – muži, řecko-římský do 130 kg\n\nZápasy v řecko-římském (klasickém) stylu na Letních olympijských hrách v Riu v kategorii supertěžkých vah mužů proběhnou v hale Carioca Arena 2 v přilehlé části Ria de Janeira v Barra da Tijuca 15. srpna 2016.\n\nDo oprav se dostali klasici, kteří během turnaje v pavouku prohráli svůj zápas s jedním ze dvou finalistů.\n"}
{"id": "1222167", "url": "https://cs.wikipedia.org/wiki?curid=1222167", "title": "Národní soud", "text": "Národní soud\n\nNárodní soud byl mimořádný trestní a čestný soud zřízený v Československu po skončení druhé světové války na základě jednoho z retribučních dekretů prezidenta republiky. Sídlil v Praze, v justičním paláci na Pankráci (dnes sídlo vrchního soudu), a příslušela mu agenda trestního soudnictví za činnost proti československému státu v \"době zvýšeného ohrožení republiky\" (21. května 1938 – 31. prosince 1946). Ovšem jen vůči zvláště určeným osobám: protektorátnímu prezidentovi, členům protektorátních vlád, představitelům Vlajky, Kuratoria pro výchovu mládeže, České ligy proti bolševismu, Národní odborové ústředny zaměstnanců a Svazu zemědělství a lesnictví, také kolaborujícím novinářům a dalším podobně významným veřejně činným osobám. Ostatní případy poválečného retribučního soudnictví vyřizovaly mimořádné lidové soudy v sídlech krajských soudů. Kromě něj působil i samostatný Národní soud v Bratislavě a oběma navíc předcházely národní soudy v Protektorátu Čechy a Morava.\n\nNárodní soud se skládal z přednosty, jeho dvou náměstků a z dalších soudců. Rozhodoval v sedmičlenných senátech, přičemž jejich předsedové museli být soudci z povolání. Přednostu, náměstky a předsedy senátů jmenoval prezident republiky na návrh vlády, ostatní přísedící (podmínkou nebylo právní vzdělání, ale mělo jít o osvědčené vlastence) vláda na návrh ministra spravedlnosti, který vycházel ze seznamů pořízených zemskými národními výbory v Praze a Brně. Veřejnou žalobu u Národního soudu vykonával národní prokurátor a jeho náměstci, jmenováni byli také vládou na návrh ministra spravedlnosti, kterému byli poté podřízeni. \n\nŘízení mělo probíhat urychleně, bez řádného vyšetřování, obžalovaný ale měl právo na obhájce, pokud jej nevyužil, byl mu přidělen \"ex offo\". Proti rozhodnutí Národního soudu nebyl přípustný žádný opravný prostředek a pokud byl vynesen trest smrti, musel být vykonán do dvou hodin, přičemž případná žádost o milost neměla odkladný účinek. Soud také mohl rozhodnout o tom, že se poprava vykoná veřejně. Působil ovšem nejen jako trestní soud, ale také jako soud čestný. I když jím souzené osoby nespáchaly žádný trestný čin ve smyslu retribučního soudnictví, ale nechovaly se „jak se slušelo na věrné a statečné občany československé“, mohly být odsouzeny ke ztrátě aktivního i pasivního volebního práva, práva svolávat veřejné shromáždění a účastnit se jich, politicky se organizovat a vydávat, redigovat nebo i jen přispívat do politických časopisů.\n\nPůvodně bylo fungování Národního soudu plánováno pouze na dobu jednoho roku, později bylo prodlouženo zákony č. 149/1946 Sb. a 245/1946 Sb. až do 4. května 1947. Nepůsobil i tak nijak dlouho, protože fakticky byl ustaven až v prosinci 1945 a první hlavní líčení proběhlo 15. ledna 1946. Obžalováno bylo celkem 83 osob, z toho tři ale pouze před čestným soudem. Podle zprávy, kterou po ukončení jeho činnosti v parlamentu přednesl ministr spravedlnosti Drtina, byl trest smrti nakonec uložen v 18 případech a doživotí v sedmi, 15 osob bylo Národním soudem naopak osvobozeno a ve čtyřech případech byla sice vyslovena vina, ale bylo upuštěno od potrestání.\n\nNejdůležitější osobou, která mohla stanout před Národním soudem, byl protektorátní prezident Emil Hácha, ten ale zemřel pár dní po svém zatčení, a nejsledovanějším se tak stal proces se členy jednotlivých protektorátních vlád. Ovšem ne se všemi, předseda vlády v letech 1939–1941 Alois Eliáš byl kvůli podpoře odboje popraven Němci, naopak nejznámější kolaborant, ministr školství a lidové osvěty Emanuel Moravec spáchal během osvobození sebevraždu a vyslanec protektorátu v Berlíně František Chvalkovský zemřel ještě před koncem války. Obžalován nebyl ani Ladislav Feierabend, který emigroval a účastnil se odboje v zahraničí. Nejpřísněji byl potrestán ministr zemědělství a lesnictví Adolf Hrubý, byl odsouzen na doživotí podobně jako Háchův politický sekretář Josef Kliment, ministr spravedlnosti a předseda třetí vlády Jaroslav Krejčí k těžkému žaláři na 25 let, předseda první vlády Rudolf Beran i ministr národní obrany Jan Syrový na 20 let těžkého žaláře, ministr dopravy Jindřich Kamenický k pětiletému trestu odnětí svobody a předseda poslední vlády Richard Bienert na tři roky. U ministra financí Josefe Kalfuse a ministra vnitra Josefa Ježka byla sice shledána vina, ale bylo upuštěno od potrestání a ministr vnitra Otakar Fischer, ministr dopravy Jiří Havelka, ministr školství a národní osvěty Jan Kapras a ministr veřejných prací Dominik Čipera byli Národním soudem osvobozeni.\n\nKromě toho Národní soud rozhodoval o různých významných kolaborantech. K trestu smrti byli z ústředního vedení Vlajky odsouzeni Jan Rys-Rozsévač, Josef Burda, Otakar Polívka a Jaroslav Čermák a z Kuratoria pro výchovu mládeže Karel Mihalíček, František Teuner, Eduard Chalupa a Jan Svoboda. (Eduardu Chalupovi a Janu Svobodovi udělil president Beneš milost.) Naproti tomu z činovníků České ligy proti bolševismu byl např. Josef Drachovský potrestán jen osmi měsíci odnětí svobody a Jan Malypetr byl osvobozen. Osvobozen byl také první předseda Národního souručenství Josef Nebeský. Fašisté Radola Gajda a Rudolf Dominik, kteří byli významní spíše před válkou, byli odsouzeni k dvouletému těžkému žaláři. Naopak Jiří Stříbrný byl odsouzen k doživotnímu trestu. Z kolaborujících bývalých československých vojáků byli k trestu smrti odsouzeni generálové Robert Rychtrmoc a František Bartoš a také generál četnictva Oto Bláha. Obžaloba se nevyhnula ani dalším významným veřejným osobnostem, Jan Antonín Baťa byl v nepřítomnosti odsouzen na 15 let odnětí svobody a generální ředitel Škodových závodů Adolf Vamberský k tříletému vězení. Osvobozeni byli např. diplomat Ferdinand Veverka nebo profesor Karel Domin. Retribuce postihla nakonec i aktivistické novináře, trest smrti vyslechli Rudolf Novák, Antonín Jaromil Kožíšek, Alois Kříž, Vladimír Krychtálek, Jaroslav Křemen, Karel Werner a Emanuel Vajtauer, jenž však před spravedlností uprchl. Z těchto odsouzených novinářů udělil president Beneš Jaroslavu Křemenovi milost.\n\nTakový soud ale nebyl v Československu jediným, na Slovensku fungoval samostatný Národní soud. Jeho soudce i žalobce jmenovalo předsednictvo Slovenské národní rady a byl pouze soudem trestním, jinak jeho složení a řízení před ním zhruba odpovídalo pražskému soudu. Soudil zejména slovenského prezidenta, členy slovenských vlád, poslance, členy Státní rady, představitele Hlinkovy gardy a další významné veřejně činné osoby Slovenského státu. Odsoudil např. k trestu smrti bývalého prezidenta Jozefa Tisa, předsedu vlády Vojtecha Tuku a ministra zahraničních věcí Ferdinanda Ďurčanského. Ministra vnitra Alexandra Macha a ministra národní obrany Ferdinanda Čatloše poslal na 30, resp. pět let do vězení.\n\nNárodní soud navíc existoval už dříve v Protektorátu Čechy a Morava, jakožto čestný soud měl provést revize majetku veřejně činných osob, který nabyly za první republiky. Předsedal mu viceprezident Nejvyššího účetního a kontrolního úřadu a přísedící tvořili dva soudci z Nejvyššího soudu a dva z Nejvyššího správního soudu. Zřídilo jej zcela bez právního podkladu již roku 1939 Národní souručenství a v roce 1942 byl prezidentem Háchou jako předsedou Národního souručenství z podnětu K. H. Franka pro naprostou neefektivitu zrušen, neboť za celou dobu neodhalil ani jeden případ korupce. Téhož roku bylo nicméně vydáno vládní nařízení, kterým se zřizoval další Národní soud, jenž měl pohnat k odpovědnosti české politiky považované za „nepřátele českého národa“.\n"}
{"id": "1222169", "url": "https://cs.wikipedia.org/wiki?curid=1222169", "title": "Alain Richard Ebwelle", "text": "Alain Richard Ebwelle\n\nAlain Richard Ebwelle (* 28. září 1995, Ebolowa) je kamerunský fotbalový útočník či záložník, od července 2016 působící v týmu FK Senica. Mimo Kamerun působil na klubové úrovni ve Španělsku. Nastupuje na křídle, jeho fotbalovými vzory jsou Cristiano Ronaldo a Franck Ribéry.\n\nSvoji fotbalovou kariéru začal v Nadaci svého krajana Samuela Eto'a a v roce 2007 přestoupil do slavného španělského klubu FC Barcelona, kde působil v akademii La Masia. V Barceloně strávil sedm let. V posledním roce tohoto angažmá nastupoval v Juniorské lize UEFA a připravoval se s A-týmem. Následně přestoupil před sezonou 2014/15 do mužstva Valencia CF, kde nastupoval v rezervním týmu (Valencia CF Mestalla). V létě 2015 v celku skončil a po půl roce bez angažmá přestoupil v únoru 2016 do celku CD Castellón.\n\nPřed ročníkem 2016/17 se upsal slovenskému klubu FK Senica.\n\nV dresu Senice debutoval 30. července 2016 v ligovém utkání 3. kola proti MFK Zemplín Michalovce (výhra 2:0), když v 84. minutě vystřídal Miloše Kratochvíla.\n\n"}
{"id": "1222173", "url": "https://cs.wikipedia.org/wiki?curid=1222173", "title": "Robert P. Kirshner", "text": "Robert P. Kirshner\n\nRobert P. Kirshner (* 15. srpna 1949) je americký fyzik a astronom. Známý je především díky práci ve fyzice supernov, zkoumání zbytků supernov, velkorozměrových struktur vesmíru a využití supernov pro měření rychlosti vesmírné expanze. \n\nBakalářský titul získal na Harvardově univerzitě, doktorát udělal na Kalifornském technologickém institutu v roce 1975. \n\nVedl práce v pozorování SN 1987A, nejjasnější supernova od dob Johannesa Keplera, s použitím International Ultraviolet Explorer a také Hubbleova vesmírného dalekohledu po jeho startu v roce 1990. V 90. letech byl součástí projektu Las Campanas Redshift Survey, ve kterém bylo zkoumáno 35 000 galaxií. \n\nV 90. letech byl rovněž členem týmu High-Z Supernova Search Team, který zkoumal rychlost rozpínání vesmíru pomocí vzdálených supernov. V roce 1998 členové týmu objevili, že rychlost vesmírné expanze roste, což implikuje existenci temné energie. Za tuto práci získal Gruberovu kosmologickou cenu. Adam Riess a Brian Schmidt, oba Kirshnerovi studenti získali Nobelovu cenu za fyziku. Popis tohoto objevu je podán v knize \"The Extravagant Universe\", která vyšla i v českém překladu od Nakladatelství Paseka jako Výstřední vesmír. \n\nOd roku 1998 je členem Národní akademie věd Spojených států amerických, v letech 2004-2006 byl prezidentem Americké astronomické společnosti. V roce 2015 získal Wolfovu cenu za fyziku. \n\nV roce 1986 se stal profesorem na Harvardově univerzitě, tuto činnost vykonává i v roce 2016. Pomohl univerzitě vstoupit do Maggelanovy observatoře a také do projektu Giant Magellan Telescope. Působil rovněž na Michiganské univerzitě a na Národní observatoři Kitt Peak. \n\nKirshner je ženatý, má dvě děti. \n"}
{"id": "1222178", "url": "https://cs.wikipedia.org/wiki?curid=1222178", "title": "Úpravna vody Želivka", "text": "Úpravna vody Želivka\n\n\"Tento článek pojednává o výrobě pitné vody v úpravně Želivka. Na jiné stránce se pojednává o společnosti Úpravna vody Želivka, a.s.\"\nÚpravna vody Želivka je vodárenský komplex budov a technologických zařízení, které slouží k úpravě surové vody z vodního zdroje Želivka - vodní nádrže Švihov. Vodárenský komplex zahrnuje čerpací stanici surové vody, úpravny vody a štolový přivaděč pitné vody. Upravená voda je čerpána do regulačního vodojemu (16 600 m) a následně gravitačním tunelem Želivka dopravena do hlavního vodojemu Jesenice u Vestce, odkud je vodovodními řady rozváděná po Praze. Dne 25. května 1972 začaly dodávky pro hlavní město Prahu, která odebírá až 75 % vody z úpravny vody Želivka.\n\nVodní zdroj Želivka zásobuje hlavní město Prahu a další města a obce středních Čech a Vysočiny pitnou vodou už od roku 1972. V letech 1965–1971 byla postavena úpravna vody, která patří mezi největší tohoto druhu v Evropě. Stavba byla budována ve třech etapách. V I. a II. etapě byla postavena přečerpávací stanice, byla postavena a dána do provozu úpravna surové vody Želivka, ražen gravitační tunel Želivka o délce 51,97 km a postaven koncový vodojem Jesenice o obsahu 100 000 m. I. etapa byla oficiálně ukončena v dubnu 1972. Dne 25. května 1972 byla slavnostním zahájením uvedena do provozu II. etapa. V III. etapě (ukončená v roce 1987) byla rozšířená čerpací stanice surové vody, postavený nový výtlačný řad, postavena nová hala filtrace, dávkování chemikálií, vápenné laguny, chlorovna, měrný objekt a vybudován druhý koncový dvoukomorový vodojem v Jesenici o kapacitě 100 000 m. Úpravna byla projektována na maximální výkon 3 300 l/s surové vody. V osmdesátých letech 20. století byl průtok zvýšen na 7 000 l/s. V době výstavby to byla největší úpravna vody v Československu a v Evropě. Do roku 2011 bylo v úpravně vody Želivka vyrobeno přes 4 biliony litrů pitné vody. Po modernizaci provozů je to největší a nejmodernější úpravna vody pro hlavní město Prahu.\n\nOd 6. listopadu 2013 převzala provozování úpravny vody včetně přivaděče vody společnost Úpravna vody Želivka,a.s. společností Želivská provozní, a.s.\n\nAreál úpravny vody Želivka se nachází v nadmořské výšce 370 metrů, na levém břehu řeky Želivky (severně), která vytéká z hráze vodní nádrže Švihov, v těsné blízkosti hráze. Východní hranicí mezi areálem a části přehradní hráze a břehů vodní nádrže vede místní komunikace IV. třídy 1265 z Nesměřic do obce Hulice. Nacházejí se zde objekty Povodí Vltavy, s.p. a jižněji Vodní dům. Jihozápadním směrem (1 km) je obec Rýzmburk. Na západním okraji areálu je kalová nádrž Rýzmburk.\n\nÚpravna vody Želivka zahrnuje budovy mísičů a flokulace, dvě budovy filtrace, regulační vodojemy předávající vodu do gravitačního tunelu Želivka, vodojem prací vody a usazovací nádrž (kalová nádrž) v přilehlém údolí potoka s odtokem do dolního toku Želivky. Základem je přímá filtrace na třech samostatných linkách přímé filtrace, která zahrnuje destabilizaci, agregaci a jednostupňovou filtraci na otevřených pískových rychlofiltrech.\n\nOdběr vody ze dvou odběrných věží (etážově), pěti okny z různých hloubek podle stavu hladiny vody a její kvality, která se průběžně kontroluje. Kvalita vody se sleduje každý den v laboratoři úpravny, je závislá na ročním období a počasí. Nejlepší je v zimě a v létě, na jaře a na podzim dochází vlivem větších přítoků k mísení a jejímu znečištění. Voda putuje do tzv. kalníkové šachty pod hrází a dále do přečerpávací stanice, kde je jedenáct čerpadel. Výtlačné potrubí z čerpací stanice pod hrází přehrady Švihov má průměr 1400 mm a je čerpáno pěti čerpadly typu 1000 BQDV a dvěma čerpadly typu 1000 BQLV, které byly uvedeny do provozu v roce 1986. V období výstavby v I. etapě (1972) zde byly nainstalovány 4 čerpadla firmy Sigma typu 600 BQAV s motory o výkonu 750 kW a regulací otáček. \n\nV dávkovací budově je do surové vody se dávkuje kyselina sírová (HSO) v množství 5–10 gramů na m pro úpravu pH a je skladována ve dvou tancích ve zvláštní budově. Kyselina sírová se dávkuje při přechodném zhoršení kvality vody (týká se to dvou měsíců v roce). Snížením pH se docílí účinnějších výsledků při dalším čištění surové vody. Dále je přidáván síran hlinitý, který vysráží nečistoty (organické nebo anorganické) do vloček, které ze zachytí na filtrech. Síran hlinitý je flokulační činidlo. Vysrážení je prováděno ve dvou rychlo mísičích a ve flokulační nádrži (objem 2560 m) se šestnácti mechanickými míchadly. Na začátku i konci flokulační nádrže lze přidat do vody samostatně aktivní uhlí a manganistan draselný. V roce 2006 bylo modernizováno dávkování aktivního uhlí, pro rychlé najetí dávkování, zvláště pro případy zvýšené koncentrace pesticidů ve vodě.\n\nZ rozdělovacího oddělení putuje surová voda (suspenze) do hlavní části koagulační filtrace. Pro účely filtrace byly postupně (I. etapě a následně v III. etapě) postaveny dvě haly filtrace, které zaujímají rozlohu každá 1 ha. Halu tvoří ocelová konstrukce o rozporu 2 x 45 m s železobetonovými stěnovými panely a střešními prefabrikáty. Každá hala je rozdělena řadou ocelových sloupů na dvě lodi a každou z nich překlenují padesáti metrové nosníky. Celkem je 56 filtrů. Voda s vysráženými nečistotami putuje do filtračních jednotek, každá o rozměrech 2 x 3,6 x 13,5 m (97 m). Na ploše 3100 m je umístěno 32 filtrů. Na druhé a třetí lince probíhá filtrace na dvanácti rychlofiltrech, každý filtr má plochu 99 m. Suspenze přes filtr prochází zhruba jednu hodinu.\n\nFiltry mají vrstvu křemičitého písku o výšce 1,6 m. Zrnitost písku je v rozmezí 1,1 až 1,6 mm. Regenerace filtrů probíhá podle znečištění v rozmezí 24 až 72 hodin se písek propírá pitnou vodou a vzduchem. Písek je původní od roku 1972. Propírací voda je přiváděna z vodojemů prací vody o objemu 17 000 m (původní v I. etapě 3000 m. Vzduch byl vháněn třemi dmychadly pracího vzduchu, které byly umístěny ve strojovně filtrace (celkem šest dmychadel). V letech 2008–2009 firma ARKO TECHNOLOGY, a.s. provedla rekonstrukci, při které byly v obou halách filtrace nahrazena stávající dmychadla dvěma novými dmychadly (celkem čtyři). Kal putuje do odkalovací nádrže Rýzmburk. Pod vanami s pískem jsou scezovací hlavice, které jímají filtrovanou vodu a odvádějí ji k ozonizaci. Ovládání filtračních jednotek je poloautomatické pomocí nízkotlaké pneumatiky z ovládacích pultů. Uzávěry jsou klapkové s pneumatickým pohonem.\n\nV roce 1991 byla zavedena ozonizace pitné vody, kterou se ničí bakterie a viry. Původně sběrné kanály s pitnou vodou byly ukončeny přelivem do dvou nádrží (pak tří) 36 x 4 m a hloubce 5,5 m, kde probublávala směs ozonu se vzduchem. Ozon byl vyráběn ze vzduchu jedním generátorem o kapacitě 36 kg ozonu za hodinu. Zařízení dodala francouzská firma Trailigaz. V období 2009–2010 firma ARKO TECHNOLOGY, a.s. Brno provedla rekonstrukci v budově filtrovny. Byl vybudován sklad pro tekutý kyslík, ze kterého se nyní ozon vyrábí ve dvou generátorech umístěných s vysokofrekvenčními měniči a ovladači ve strojovně ozonizace. Výkon generátoru je až 16 kg 12% ozonu za hodinu. Jelikož je ozon je velmi toxický a karcinogenní byly ve strojovně rovněž umístěny tři destrukční katalyzátory (jeden pro každou nádrž). Do nádrží ozonizace je voda čerpána novými třemi čerpadly potrubím o průměru 1200 mm. Hlavní kontaktní mísiče (statické mísiče GDS –Gas Dispersion System) jsou umístěny na dna napouštěcích komor směšovacích nádrží. Dva GDS systémy na jednu směšovací nádrž. Generátory ozonu a destruktory byly dodány firmou ITT WEDECO, injektor ozonu a statický mísič dodala britská firma Statiflo International Ltd. Náklady na rekonstrukci byly 105,9 milionu korun, od Ministerstva zemědělství ČR byla dotace ve výši 27,721 milionu korun. Ozon také zlepšuje chuťové vlastnosti pitné vody, působení ozonu je krátkodobé.\n\nKonečná úprava pitné vody probíhá v měrném objektu. Upravená voda se alkalizuje. Do upravené vody se dodává hydrát vápenatý (Ca(OH)), který upravuje PH vody nahoru. Průměrná hodnota 8 až 8,5 pH. Přípravna hydrátu vápenatého probíhá v lamelovém sytiči. Vápenné hospodářství bylo modernizováno v roce 2006, v rámci I. etapy došlo ke změně skladování a nového řešení ve výrobě vápenného mléka. V období 2007–2008 v rámci II. etapy proběhla rekonstrukce vápenného hospodářství zavedením nové technologie výroby vápenné vody, skladového hospodářství a regenerací kalové vody.\n\nDále pro hygienickou stabilitu kvality během transportu vody se dávkuje chlor (jeden gram na m). Chlor je ukládán v zabezpečeném objektu skladu v 600 kg sudech z nichž je pod tlakem odsáván. V roce 2004 byla provedena opatření pro zvýšení bezpečnosti úniku chlóru v chlorovně 2 a v roce 2005 v chlorovně 1.\n\nUpravená voda je odváděná do vyrovnávacího (regulačního) vodojemu.\n\nKvalitu vody kontroluje laboratoř v úpravně Želivka a pražští hygienici. Základní rozbor je prováděn denně, podrobný rozbor trvá tři dny. Surová voda před úpravou chemikáliemi protéká akvárií, kde se testuje na pstruzích duhových. Tyto ryby jsou citlivé na toxické látky a jsou pod kontrolou dispečinku. Jeden krát ročně je prováděna Výzkumným ústavem rybářským kontrola svaloviny vybraných ryb. Od poloviny února do konce května je větší výskyt mikroorganismů v surové vodě, proto v tomto období je intenzívnější úprava vody. Pro zvýšený obsah dusičnanů v Želivce není vyrobená pitná voda vhodná k přípravě kojenecké stravy. Průměrné hodnoty se pohybují v rozmezí 30–35 mg/l\n\nPřed štolou je regulační vodojem o objemu 16 600 m, který zabezpečuje, aby pitná voda rovnoměrně protékala přivaděčem mezi úpravnou Želivka a vodojemy Jesenice. V I. etapě byla vybudována betonová nádrž o kapacitě 5000 m do které přitékala voda z úpravny a odtékala do přivaděče. V II. etapě byla postavena druhá nádrž se stejnými parametry. Z vodojemu vytéká voda otvorem o průměru 1600 mm do šachty s lichoběžníkovým průřezem, který se mění v kruhový, po 9 m v oválný přechodový profil a po 40 m přechází do kruhového profilu vlastní štoly přivaděče. V přechodové části se nachází odvodňovací potrubí (průměr 500 mm) a odvzdušňovací potrubí (průměr 200 mm). \n\nPro ukládání vodárenských kalů z praní pískových filtrů byl vybudován kalový rybník v údolí přilehlého potoka s odtokem do řeky Želivky. Kalová hráz byla vysoká 22 m a nádrž měla objem jeden milion m vody. V III. etapě byla hráz odkalovací nádrže zvýšená o 3 m. Celková výše hráze je 25 m. \n\nV roce 2002 byla ukončena dvouletá rekonstrukce automatického systému řízení (ASŘ), kterou provedla společnost UniControls, a.s. Investice 44 milionů korun zabezpečuje automatizované řízení procesů úpravy vody, kontrolu jejich parametrů, dávkování chemikálií a také elektronickou ochranu objektů a technologického zařízení. Rozvody, měření a regulace zajistil subdodavatel ČKD Praha DIZ, software dodala společnost Ingea s.r.o. V roce 2005 bylo navázáno na předchozí modernizaci a velín úpravny byl rekonstruován (nová dispozice) a byl vybaven velkoplošnými obrazovkami. \n\nNárůst spotřeby vod a požadavky na kvalitu úpravy vody, zvláště na odstranění pesticidů, vyžaduje novou modernizaci provozu aktivního uhlí. Dle odborných studií bude nejvhodnějším řešením výstavba nové haly o rozměrech jednoho hektaru za 1,24 miliardy korun. Cílem modernizace je zlepšení technologie úpravy surové vody. To znamená zlepšení míchání suspenze do surové vody před filtrací na pískových filtrech a nové dočišťování na granulovaném aktivním uhlí, s cílem zachytit pesticidy a v budoucnu odstraňování humanoidních látek (léky, hormony). Nová hala úpravny by měla zahájit zkušební provoz v roce 2018. Vzhledem k stáří čerpadel v čerpací stanici surové vody, které jsou na hranici životnosti, je potřeba jejich výměna. V kalovém hospodářství je snaha zavést strojní odvodňování kalů z flotace a pracích filtrů obou filtroven. \n\n\nPoznámky\n\n\n"}
{"id": "1222184", "url": "https://cs.wikipedia.org/wiki?curid=1222184", "title": "José Antonio Ruiz Lopéz", "text": "José Antonio Ruiz Lopéz\n\nJosé Antonio Ruiz Lopéz známý jako José Pirulo (* 17. dubna 1992, Los Barrios) je španělský fotbalový záložník, od roku 2017 hráč klubu PFK Černo More Varna. Nastupuje pod hrotem.\n\nJe odchovancem týmu UD Los Barrios, odkud v průběhu mládeže přestoupil nejprve do klubu Cádiz CF a poté se stal hráčem mužstva RCD Espanyol. V Espanyolu sbíral své první starty v seniorské kategorii, ale stejně jako v dalším působišti, týmu Málaga CF, hrál pouze za rezervu klubu (RCD Espanyol B respektive Atlético Malagueño). Před sezonou 2013/14 se upsal klubu CE L'Hospitalet. V létě 2014 se vrátil po dvou letech do Espanyolu, kde i tentokrát hrál za B-mužstvo. Po roce zamířil do celku CE Sabadell FC.\n\nPřed ročníkem 2016/17 odešel do zahraničí, kde se domluvil na smlouvě se slovenským týmem FK Senica. Dostal dres s číslem osm.\n\nV dresu Senice debutoval 17. července 2016 v ligovém utkání 1. kola proti ŠK Slovan Bratislava (prohra 0:1), odehrál celý zápas. Svůj první gól ve slovenské nejvyšší soutěži a zároveň za Senici vsítil ve 4. kole proti 1. FC Tatran Prešov, když v 82. minutě zvyšoval na konečných 4:0.\n\n"}
{"id": "1222185", "url": "https://cs.wikipedia.org/wiki?curid=1222185", "title": "Netopýr alkathoe", "text": "Netopýr alkathoe\n\nNetopýr alkathoe (\"Myotis alcathoe\") je druh netopýra z čeledi netopýrovití. Podobá se netopýru vousatému (\"Myotis mystacinus\") a netopýru Brandtovu (\"Myotis brandtii\"). Tento netopýr byl popsán v roce 2001. V ČR se pro něj nejdříve používal název \"netopýr menší,\" ale později bylo přijato označení \"netopýr alkathoe\".\n\nNetopýr alkathoe je jedním z nejmenších netopýrů. Jeho předloktí je dlouhé nejvýše 32,5 mm, délka tlapky dosahuje maximálně 6 mm a hmotnost těla se pohybuje od 4 do 5 g. Oproti všem druhům, kterým se podobá, je menší. Srst je hnědá až rezavá. Má světlé okolí očí a ušní boltce, které jsou uvnitř bledé. \nPrvní typoví netopýři alkathoe pocházejí z Řecka. Ale jeho výskyt byl již potvrzen v mnoha evropských zemích. V ČR byl poprvé odchycen v roce 2005 v Lánské oboře.\n\nPro své úkryty využívá pukliny ve vysokých listnatých stromech. Obývá převážné dlouhověké lesy. V létě v lesích i loví, ale v ostatních obdobích loví i na březích vodních toků a v zahradách. \n\n"}
{"id": "1222189", "url": "https://cs.wikipedia.org/wiki?curid=1222189", "title": "Serre", "text": "Serre\n\nSerre () je hornatá a kopcovitá krajina v Kalábrii, na jihu Itálie. Nachází se v provinciích Reggio Calabria, Vibo Valentia a Catanzaro. Oblast je součástí Kalabrijských Apenin, respektive Jižních Apenin. Název pravděpodobně vychází z hebrejského slova \"Ser\", které značí hory.\n\nSeverní hranici pohoří Serre tvoří Catanzarská šíje (vzdálenost mezi Tyrhénským a Jónským mořem je zde pouze 35 km), jižní hranici tvoří průsmyk \"Passo della Limina\" (822 m). Většina vrcholů pohoří dosahuje nadmořských výšek 1 000 až 1 400 m. Na úbočích pohoří jsou četné terasy. Nejvyšší horou je \"Monte Pecoraro\" (1 423 m). Oblast je zalesněna, rostou zde především duby, buky a jedle bělokoré.\n"}
{"id": "1222190", "url": "https://cs.wikipedia.org/wiki?curid=1222190", "title": "Boris Andrejev", "text": "Boris Andrejev\n\nBoris Dmitrijevič Andrejev (* 6. října 1940) je bývalý ruský kosmonaut. Do vesmíru nikdy neletěl a z oddílu odešel v roce 1983 ze zdravotních důvodů. Byl nicméně členem několika záložních posádek. \n\nNarodil se v Moskvě, kde i vystudoval Moskevskou Baumanovu univerzitu. V roce 1964 získal inženýrský titul.\n\nV roce 1972 byl vybrán mezi sovětské kosmonauty. Působil v záložních posádkách pro lety Sojuz 16, Sojuz 32, Sojuz 35 a Sojuz T-4. Do vesmíru se ovšem nikdy nepodíval a v roce 1983 musel z oddílu ze zdravotních důvodů odejít. Po odchodu z oddílu kosmonautů pracoval v řízení letových operací jako komunikátor s vesmírnými loděmi. \n"}
{"id": "1222191", "url": "https://cs.wikipedia.org/wiki?curid=1222191", "title": "Muchtar Ajmachanov", "text": "Muchtar Ajmachanov\n\nMuchtar Ajmachanov (* 1. ledna 1967) je ruský kosmonaut kazašského původu. \n\nV roce 2002 vybrala Kazašká kosmická agentura Ajmachanova a Ajdyna Aimbetova jako kandidáty na let do vesmíru. Od roku 2003 do roku 2009 procházeli oba muži školením v Rusku. V roce 2009 ale finanční krize odložila kazašský let na neurčito. \n\nRoku 2012, když byl stále kazašský let do vesmíru v nedohlednu se Ajmachanov stal ruským občanem a vzdal se občanství kazašského. Poté byl zařazen do ruského oddílu kosmonautů. Na svůj první let však (rok 2019) stále čeká.\n"}
{"id": "1222193", "url": "https://cs.wikipedia.org/wiki?curid=1222193", "title": "Rimantas Stankjavičjus", "text": "Rimantas Stankjavičjus\n\nRimantas Antanas Stankjavičjus (26. července 1944 - 9. září 1990) byl sovětský kosmonaut litevské národnosti, který byl určen jako jeden z testovacích pilotů raketoplánu Buran. Zahynul při havárii letounu Suchoj Su-27 v Itálii během leteckého dne. \n\nVzdělání získal na leteckém institutu v Černigově. Poté sloužil jako vojenský stíhací pilot v Egyptě, Německu a Turkmenistánu. V roce 1975 se stal zkušebním pilotem. Létal na stíhacích letounech MiG-29, kromě toho pilotoval i 57 dalších typů letadel a měl nalétáno přes 4000 hodin. V roce 1982 se stal testovacím pilotem první třídy. \n\nV roce 1979 byl vybrán do přípravy ke kosmickému letu jako pilot raketoplánu Buran. Zkoušky složil v roce 1982 a jako první sovětský občan litevské národnosti byl zařazen do přípravy ke kosmickému letu. Od září 1984 pilotoval i samotný raketoplán Buran s nímž provedl 6 testovacích letů. Dalších 14 na testovacím stroji OK-GLI. \n\nStankjavičjus se svými kolegy Igorem Volkem a Sergejem Tresvjatským se snažili zlepšit vztahy s kolegy astronauty a piloty z USA. V červenci 1990 provedli tandemový let stíhacích letounů Su-27 a F-16 na slavnostním zahájení Her dobré vůle v Seattlu. \n\nV září 1990 se Stankjavičjus účastnil Everett Air Show, po skončení této akce odletěl do Itálie na leteckou přehlídku v Salgaredě jako náhrada za jiného sovětského pilota. Během svého vystoupení ale špatně odhadl výšku a narazil do země. Při havárii kromě něj zahynul ještě jeden člověk. Stankjavičjus je pohřbený v Kaunasu v Litvě. \n"}
{"id": "1222194", "url": "https://cs.wikipedia.org/wiki?curid=1222194", "title": "Magomed Tolbojev", "text": "Magomed Tolbojev\n\nMagomed Omarovič Tolbojev (* 20. ledna 1951) je sovětský kosmonaut a testovací pilot, známý především jako člen kosmonautů vybraných pro raketoplán Buran. Pochází z Dagestánu. Po rozpadu Sovětského svazu pracoval jako civilní a vojenský pilot v Rusku. Získal řád Hrdina Ruska. I po odchodu do penze pokračuje na částečný úvazek v práci jako poradce a komentátor v oblasti letectví. \n\nTolbojev získal mezinárodní pozornost po útoku na jeho osobu, který byl spáchán v Moskvě. Objevovaly se názory, že útok byl rasově motivovaný, jelikož Tolbojev má čečenské rysy.\n"}
{"id": "1222195", "url": "https://cs.wikipedia.org/wiki?curid=1222195", "title": "Georgij Katys", "text": "Georgij Katys\n\nGeorgij Petrovič Katys (31. srpna 1926 Moskva – 7. srpna 2017) byl sovětský kosmonaut.\n\nNarodil se v Moskvě v roce 1926. Studoval Baumanovu Moskevskou státní technickou univerzitu, kde získal v roce 1963 titul kandidát technických věd.\n\nV roce 1964 byl vybrán mezi sovětské kosmonauty, jako člen oddílu pro lety na programu Voschod. Byl členem záložní posádky letu Voschod 1 a členem hlavní posádky zrušeného letu Voschod 4. Později se stal členem oddílu sovětské akademie věd. Do vesmíru však nikdy neletěl.\n\nPodílel se na vývoji Lunochodu, sovětského měsíčního roveru. Od roku 1984 vyučoval na Moskevské technické univerzitě na Ústavu radiotechniky, elektroniky a automatizace. Byl členem Ruské akademie věd a Akademie kosmonautiky.\n"}
{"id": "1222196", "url": "https://cs.wikipedia.org/wiki?curid=1222196", "title": "Dolinský potok (přítok Svatavy)", "text": "Dolinský potok (přítok Svatavy)\n\nDolinský potok je pravostranným přítokem Svatavy v okrese Sokolov v Karlovarském kraji. Délka toku měří 5,6 km.\nPlocha povodí činí 7,2 km².\n\nPotok pramení v Krušných horách přibližně 1 km severozápadně od Krajkové. Jeho pramen se nachází v nadmořské výšce okolo 610 m u silnice z Krajkové do Libnova. Od pramene teče potok západním, později jihozápadním směrem. Pozvolna protéká pastvinami s několika drobnými rybníčky na jeho toku a přitéká do Krajkové, resp. její místní části Dolina. Potok pokračuje západním směrem až do zalesněného území. Zde se po jeho pravém břehu zvedají výraznější kopce, později i po levém břehu. To již potok vtéká do hlubšího sevřeného údolí. Zprava přibírá dva malé potůčky a podtéká silničku vedoucí z Josefova k vlakové zastávce Hřebeny. Koryto potoka se zařezává do skalnatého podloží, tvořeného převážně svory. Zde vodní tok uvolňuje ze skalního podloží drobné krystalky granátu, které lze v potoce rýžovat. V prudkém svahu na skalním ostrohu se nad levým břehem vypíná středověký hrad a zámek Hartenberg. Pod ním, nedaleko od železniční zastávky Hřebeny, se potok vlévá zprava do Svatavy na jejím 8,9 říčním kilometru.\n"}
{"id": "1222197", "url": "https://cs.wikipedia.org/wiki?curid=1222197", "title": "UAE Arabian Gulf League", "text": "UAE Arabian Gulf League\n\nUAE Arabian Gulf League je nejvyšší fotbalová soutěž Spojených arabských emirátů. Soutěž byla založena roku 1976. Nejvíce titulů získal klub Al Ain FC. V soutěži hraje 14 týmů.\n\n"}
{"id": "1222200", "url": "https://cs.wikipedia.org/wiki?curid=1222200", "title": "Scott Cawthon", "text": "Scott Cawthon\n\nScott Cawthon je americký vývojář videoher, animátor a spisovatel, kterého nejvíce proslavila herní série Five Nights at Freddy's. Videohry tvořil ještě před vydáním prvního Five Nights at Freddy's, ale nic z jeho tvorby se příliš neuchytilo. Lidé si stěžovali, že se postavy v jeho hrách pohybují jako roboti, přičemž ho právě tehdy napadlo vytvořit Five Nights at Freddy's. Vytvořil také několik animací, které posléze nahrával na svůj YouTube kanál. Dne 8. srpna 2014 byl vydán první díl herní série Five Nights at Freddy's, na které pracoval od července 2014. Krátce po prvním díle se objevil i druhý a 2. března 2015 vyšel díl třetí. Čtvrté pokračování vyšlo 31. října 2015.\n\n15. září 2015 Cawthon oznámil vývoj nové RPG hry s názvem FNaF World. Nedostalo se mu však tolik úspěchu, co očekával. Hra vyšla 21. ledna 2016.\n\nV květnu 2016 se Scott zase vrátil k tomu, co mu opravdu šlo. Oznámil tedy vývoj nové hororové hry s názvem Five Nights at Freddy's Sister Location. Dodnes je považován jako jeden z nejlepších dílů série FNaF. 7. října 2016 ji vydal.\n\nV červenci roku 2017 vydal hru: Freddy Fazbear Pizzeria Simulátor (FFPS) . Znovu se mu dostavilo neuvěřitelných úspěchů. \n\nV prosinci roku 2018 vydal hru Ultimate Custom Night. Fanoušci si zprvu ztěžovali, že tam chybí jak postavy, tak příběh. Později zjistili, že tam je obojí - schované v samotném kódu hry. \n\nV květnu roku 2019 vydal se společností Steel Wool Studios hru FIVE NIGHTS AT FREDDY'S VR HELP WANTED. Sám Scott prohlásil, že mu z testování začínalo hrabat. Momentálně nejdražší díl této série. \n\nV září roku 2019 ohlásil práci na hře Five Nights atž Freddy's AR Special Delivery. Zatím však nevyšla. \n\nToto však nejsou všechny jeho hry. Předtím vydal ještě spousty dalších a jiných her. \n"}
{"id": "1222203", "url": "https://cs.wikipedia.org/wiki?curid=1222203", "title": "Giacomo Balla", "text": "Giacomo Balla\n\nGiacomo Balla (18. července 1871, Turín – 1. března 1958, Řím) byl italský malíř, sochař a učitel umění. V roce 1910 se stal spoluzakladatelem nového uměleckému směru, futurismu. Pro jeho umění je typické obrazové ztvárnění světla, pohybu a rychlosti.\n\nNarodil se 18. července 1871 v Turíně, kde jeho otec pracoval jako průmyslový chemik. V dětství studoval hudbu, ale když mu ve věku 9 let zemřel otec, vzdal se hudebního vzdělání a začal pracovat v místní litografické tiskárně. Zájem o umění ho přivedl ke studiu malířství, nejprve krátce na Academia Alberina a poté na Univerzitě Turín. Po ukončení studií se v roce 1895 odstěhoval do Říma, kde se setkal a oženil s Elisou Marcucciovou. Několik let působil v Římě jako ilustrátor, karikaturista, a také portrétista. V roce 1899 bylo jeho dílo uvedeno v Benátkách na Biennale di Venezia a v následujících letech bylo jeho umění k vidění nejen na hlavních italských výstavách v Benátkách a Římě, ale i v dalších velkých evropských městech (Mnichov, Berlín, Düsseldorf, Paříž či Rotterdam).\n\nV roce 1900 pobýval Balla sedm měsíců v Paříži. Během pařížského pobytu se seznámil s avantgardními umělci a byl ve své tvorbě ovlivněn francouzským malířem Georgesem Seuratem a jeho technikou malby pointilismem. Tímto způsobem maloval zpočátku především krajiny a portréty. Kolem roku 1902 vyučoval v Římě divizionistickou techniku malby Umberta Boccioniho a Gina Severiniho.\n\nV roce 1910, spolu se svými žáky a dalšími malíři podepsal \"Manifest futuristických malířů\" (\"Manifeste des peintres futuristes\"), vycházející z \"Manifestu futurismu\", který teoreticky zformuloval a uveřejnil Filippo Tommaso Marinetti ve francouzském deníku Le Figaro. V témže roce pak malíři napsali a uveřejnili \"Manifest techniky futuristické malby\" (\"Manifeste technique de la peinture futuriste\").\n\nBěhem První světové války se stal Ballův ateliér místem setkání mladých umělců. Žákyní v jeho ateliéru byla i česká umělkyně Růžena Zátková. V roce 1914 Balla také začal tesat a v letech 1916–17 vytvořil známé sochařské dílo \"Boccioniho pěst\". \n\nV roce 1929 Balla podepsal spolu s dalšími umělci, např. Marinettim, Deperem a dalšími \"Manifest futuristické aeromalby\" (\"Manifesto dell'Aeropittura futurista\"), který byl uveřejněn 22. září 1929 v časopisu \"Gazzetta del Popolo\" v článku nazvaném \"Prospettive di volo\". Tento způsob malby byl typický pro tzv. „druhou vlnu futurismu“ a inspiroval ji rozvíjející se zájem veřejnosti o aviatiku. \n\nPo roce 1931 se Balla od idejí kontroverzního futurismu odvrátil. Futurismus jako ideologický směr schvaloval fašismus a válku chápal jako způsob očisty světa a možnost jeho znovuvytvoření na nových základech. Věnoval se hlavně figurální malbě, sochařství a navrhování futuristického nábytku a interiérů. V roce 1935 se stal členem Accademia di San Luca v Římě. Jeho díla jsou zastoupena ve sbírkách předních světových galerií, mezi něž patří např. Muzeum moderního umění a Guggenheimovo muzeum v New Yorku, Tate Gallery v Londýně a v mnoha dalších. \n\nZemřel 1. března 1958 v Římě ve věku 86 let a je pohřben na římském hřbitově Campo Verano.\n\n\n\n\n\n"}
{"id": "1222204", "url": "https://cs.wikipedia.org/wiki?curid=1222204", "title": "Gauliga Hessen", "text": "Gauliga Hessen\n\nGauliga Hessen byla jedna z mnoha skupin Gauligy, nejvyšší fotbalové soutěže na území Německa v letech 1933 – 1945. Gauliga byla vytvořena v roce 1933 na popud nacistického vedení. Pořádala se na území Hesenska. Vítězové jednotlivých skupin Gauligy postupovali do celostátní soutěže, která trvala necelý měsíc, v níž se kluby utkávaly vyřazovacím způsobem.\n\nZanikla v roce 1941 rozdělením na Gauliga Kurhessen a Gauliga Hessen-Nassau.\n\nZdroj: \n\nZdroj: \n"}
{"id": "1222206", "url": "https://cs.wikipedia.org/wiki?curid=1222206", "title": "Gauliga Kurhessen", "text": "Gauliga Kurhessen\n\nGauliga Kurhessen byla jedna z mnoha skupin Gauligy, nejvyšší fotbalové soutěže na území Německa v letech 1933 – 1945. Byla vytvořena v roce 1941 vyčleněním z Gauligy Hessen. Pořádala se na území Hesenska. Vítězové jednotlivých skupin Gauligy postupovali do celostátní soutěže, která trvala necelý měsíc, v níž se kluby utkávaly vyřazovacím způsobem.\n\nZanikla v roce 1945 po pádu nacistického Německa. Po jeho zániku bylo území Gauligy Kurhessen začleněno pod Oberliga Südwest.\n\nZdroj: \n\nZdroj: \n"}
{"id": "1222208", "url": "https://cs.wikipedia.org/wiki?curid=1222208", "title": "Gauliga Hessen-Nassau", "text": "Gauliga Hessen-Nassau\n\nGauliga Hessen-Nassau byla jedna z mnoha skupin Gauligy, nejvyšší fotbalové soutěže na území Německa v letech 1933 – 1945. Byla vytvořena v roce 1941 vyčleněním z Gauligy Hessen. Pořádala se na území Hesenska. Vítězové jednotlivých skupin Gauligy postupovali do celostátní soutěže, která trvala necelý měsíc, v níž se kluby utkávaly vyřazovacím způsobem.\n\nZanikla v roce 1945 po pádu nacistického Německa. Po jeho zániku bylo území Gauligy Hessen-Nassau začleněno pod Oberligu Süd.\n\nZdroj: \n\nZdroj: \n"}
{"id": "1222210", "url": "https://cs.wikipedia.org/wiki?curid=1222210", "title": "Bohuslav Feierabend", "text": "Bohuslav Feierabend\n\nBohuslav Feierabend (23. července 1895, Kostelec nad Orlicí – 6. července 1933, Dachstein (Rakousko)) byl český lékař, docent sérologie a imunologie a přednosta Státního zdravotního ústavu pro výrobu sér a očkovacích látek. Organizoval také výrobu očkovacích látek v zahraničí a zasloužil se o úspěchy séroterapie. Zahynul s celou svou rodinou (manželkou a 2 dcerami) pod lavinou při tůře na Dachstein. Je pohřben na Vinohradském hřbitově v Praze ve 34 oddělení, hrob 7ahr.\n"}
{"id": "1222211", "url": "https://cs.wikipedia.org/wiki?curid=1222211", "title": "Gauliga Mitte", "text": "Gauliga Mitte\n\nGauliga Mitte byla jedna z mnoha skupin Gauligy, nejvyšší fotbalové soutěže na území Německa v letech 1933 – 1945. Gauliga byla vytvořena v roce 1933 na popud nacistického vedení. Pořádala se na území Saska-Anhaltska, Durynska, severního Saska a jihozápadního Braniborska. Vítězové jednotlivých skupin Gauligy postupovali do celostátní soutěže, která trvala necelý měsíc, v níž se kluby utkávaly vyřazovacím způsobem.\n\nZanikla v roce 1945 po pádu nacistického Německa. Po jeho zániku bylo území Gauligy Mitte začleněno pod východoněmeckou Oberligu.\n\nZdroj: \n\nZdroj: \n"}
{"id": "1222212", "url": "https://cs.wikipedia.org/wiki?curid=1222212", "title": "Franz Hribar", "text": "Franz Hribar\n\nFranz Hribar (5. června 1909 – leden 1956) byl rakouský fotbalový brankář.\n\nV rakouské lize hrál za Rapid Vídeň, Slovan Vídeň, Nicholson Vídeň a Austro/Amateure-Fiat Vídeň. V československé lize chytal v ročníku 1935/36 za DSV Saaz (17.08.1935–23.02.1936).\n\n"}
{"id": "1222213", "url": "https://cs.wikipedia.org/wiki?curid=1222213", "title": "Glutaman draselný", "text": "Glutaman draselný\n\nGlutaman draselný či glutamát draselný je sůl kyseliny L-glutamové. Je to bílá, ve vodě rozpustná, krystalická látka, mající podobné vlastnosti jako glutaman sodný.\n\nJako u sodné soli, tak i tato draselná se používá v gastronomii jako dochucovadlo nebo jako náhrada za glutaman sodný v nízkosodíkových dietách. Jako aditivum v potravinách se označuje kódem E 622.\n\nNeutralizací kyseliny L-glutamové hydroxidem draselným.\n\nHOOC-CH(NH)-CH-CH-COOH + KOH --> HOOC-CH(NH)-CH-CH-COOK + HO\n"}
{"id": "1222214", "url": "https://cs.wikipedia.org/wiki?curid=1222214", "title": "Sharjah FC", "text": "Sharjah FC\n\nAsh-Sharjah Sports & Cultural Club (arabsky: نادي الشارقة) je fotbalový klub ze Spojených arabských emirátů z města Šardžá, který byl založen roku 1966. Klub hraje nejvyšší ligu Spojených arabských emirátů UAE Pro League. Své domácí zápasy hraje na Sharjah Stadium s kapacitou 10 082 míst.\n"}
{"id": "1222215", "url": "https://cs.wikipedia.org/wiki?curid=1222215", "title": "Volavka madagaskarská", "text": "Volavka madagaskarská\n\nVolavka madagaskarská (\"Ardea humbloti\") je veslonohý pták z čeledi volavkovití (Ardeidae) a rodu volavka (\"Ardea\"). Druh popsal Henri Milne-Edwards a Alfred Grandidier v roce 1885. Je monotypický. Volavka madagaskarská obývá převážně Madagaskar, její výskyt však byl zjištěn také na Komorských ostrovech a Mayotte. Vzhledem se podobá volavce popelavé (\"Ardea cinerea\"), měří 92−100 cm. Živí se rybami a korýši. Mezinárodní svaz ochrany přírody ji hodnotí jako ohrožený druh.\nVolavka madagaskarská obývá převážně západní část Madagaskaru o celkové rozloze 660 000 km, někdy však zalétne také na Komorské ostrovy a Mayotte, kde se již objevuje celkem pravidelně. K životu dává přednost průsvitným mělkým vodám, a to jak slaným, tak brakickým. Obývá hlavně oblasti při pobřeží včetně mangrovů či ústí, lze ji však najít i v blízkosti sladkovodních jezer, či políček rýže. Obývá oblasti až do výšky 1 500 m n. m.\nVolavka madagaskarská je vysoká 92−100 cm a má dlouhé hnědé nohy se čtyřmi od sebe roztaženými prsty, které umožňují rozložit váhu ptáka, který se nepropadne ani pokud chodí v měkkém terénu. Dlouhý zobák má obvykle žluté zbarvení, v období rozmnožování získává oranžovou barvu. Zadní část krku a hlava mají černé zbarvení, oko je žluté. Celý trup je pak tmavý, s tmavším zbarvením letek. U tohoto druhu není vyvinut zřetelný pohlavní dimorfismus. Mláďata mají na rozdíl od dospělců tmavší peří. Druh se vzhledem podobá příbuzné volavce popelavé (\"Ardea cinerea\"), která dosahuje i stejné velikosti; odlišuje se od ní svým celistvým zbarvením těla.\n\nVolavka madagaskarská je samotářky žijící pták, který tvoří maximálně malé kolonie. Loví v čistých jasných vodách, někdy zavítá i do vod s plovoucími rostlinami. Živí se například rybami či kraby, přičemž dovede lapit kořist, která měří až 1,5 velikosti volavky. Existuje i záznam o tom, že ulovila úhoře, který měřil 48 cm. Pták loví tak, že si stoupne nehnutě do vody, přičemž očima prohlíží vodu a hledá kořist. Jakmile ji objeví, rychle se jí zmocní dýkovitým zobákem. Žere ji obvykle na zemi a někdy mezi lovy odpočívá.\n\nDoba rozmnožování tohoto druhu není známa, možné je, že probíhá celoročně. Hnízdí samostatně, někdy ve společnosti jiných druhů volavek, například volavek popelavých. Někdy byla mláďata volavek madagaskarských nalezena v hnízdech volavek popelavých a naopak, hybridizace u tohoto druhu však nebyla zjištěna. Hnízdo, které si volavky staví na stromech nebo kamenech, avšak existují i záznamy, kdy bylo postavené na zemi, je složeno z větví a rostlin. Samice snášejí 1 až 3 vejce.\n\nVolavka madagaskarská patrně nikdy nežila na Madagaskaru ve velkém počtu. Nebezpečí představuje mizení mokřadů, a to jak následkem lidské činnosti, tak změnou klimatu. Mezi další hrozby patří vybírání vajec z hnízd a také kácení stromů, na kterých tento pták hnízdí. Dalším nebezpečím je ztráta kořisti volavek madagaskarských následkem nadměrného rybolovu. Dle Mezinárodního svazu ochrany přírody patří mezi ohrožené druhy s klesající populací. Na světě přežívá 1 000 jedinců.\n\nDruh se vyskytuje v několika chráněných oblastech, avšak polovina populace obývá nechráněné oblasti. Některé mokřady, které tento druh obývá, jsou chráněny Ramsarskou úmluvou. Jako navrhované opatření pro ochranu tohoto druhu bylo v roce 1998 navrženo chránění důležitých kolonií.\n\n"}
{"id": "1222216", "url": "https://cs.wikipedia.org/wiki?curid=1222216", "title": "Johann Hoffmann", "text": "Johann Hoffmann\n\nJohann Hoffmann (6. ledna 1908 – 30. listopadu 1974, Vídeň, Rakousko) byl rakouský fotbalista, útočník.\n\nHrál v rakouské lize za SK Rapid Wien. S Rapidem získal v letech 1929 a 1930 rakouský titul a v roce 1930 i Středoevropský pohár. V československé lize hrál v ročníku 1935/36 za DSV Saaz, dal 1 ligový gól. Dále hrál ve Francii za RC Strasbourg Alsace a FC Sochaux, v roce 1938 získal s FC Sochaux francouzský titul. Za reprezentaci Rakouska nastoupil v roce 1929 v přátelském utkání proti Československu.\n\n\n"}
{"id": "1222221", "url": "https://cs.wikipedia.org/wiki?curid=1222221", "title": "Tomáš Salomon", "text": "Tomáš Salomon\n\nTomáš Salomon (* 1. března 1966) je český bankéř a podnikatel, od 1. ledna 2016 generální ředitel a předseda představenstva České spořitelny. Pochází z Ostravy a vystudoval Fakultu ekonomiky služeb a cestovního ruchu Vysoké školy ekonomické v Bratislavě. Po sametové revoluci podnikal v pohostinství a působil ve firmě Pepsi Cola. Od roku 1997 působí s krátkou přestávkou ve finančnictví a vystřídal řadu vysokých funkcí v různých finančních ústavech v Česku a na Slovensku (GE Capital Bank, Poštová banka, Erste Group). Do představenstva České spořitelny nastoupil roku 2015 a brzy nato vystřídal Pavla Kysilku na postu generálního ředitele. V roce 2018 byl zvolen bankéřem roku. \n\n"}
{"id": "1222222", "url": "https://cs.wikipedia.org/wiki?curid=1222222", "title": "ŠK Slavoj Poruba", "text": "ŠK Slavoj Poruba\n\nŠK Slavoj Poruba je český šachový klub se sídlem v Ostravě-Porubě. Po jednoroční účasti v sezóně 2004/05 je od sezóny 2011/12 pravidelným účastníkem Šachové extraligy, když se mu 2x podařilo obsadit 7. místo. V sezóně 2004/05 hrál pod názvem ŠK Slavoj Ostrava a od sezóny 2011/12 se družstvo v extralize jmenuje ŠK Slavoj Ostrava-Poruba.\n\nZa šachový klub hráli Extraligu velmistři:\nmezinárodní mistři:\n\n"}
{"id": "1222229", "url": "https://cs.wikipedia.org/wiki?curid=1222229", "title": "Gauliga Mittelrhein", "text": "Gauliga Mittelrhein\n\nGauliga Mittelrhein byla jedna z mnoha skupin Gauligy, nejvyšší fotbalové soutěže na území Německa v letech 1933 – 1945. Gauliga byla vytvořena v roce 1933 na popud nacistického vedení. Pořádala se na částech území Severního Porýní-Vestfálska a Porýní-Falce. Vítězové jednotlivých skupin Gauligy postupovali do celostátní soutěže, která trvala necelý měsíc, v níž se kluby utkávaly vyřazovacím způsobem.\n\nZanikla v roce 1941 rozdělením na Gauliga Köln-Aachen a Gauliga Moselland.\n\nZdroj: \n\nZdroj: \n"}
{"id": "1222231", "url": "https://cs.wikipedia.org/wiki?curid=1222231", "title": "Městské muzeum ve Stříbře", "text": "Městské muzeum ve Stříbře\n\nMěstské muzeum ve Stříbře (okres Tachov, Plzeňský kraj) se nachází v budově bývalého minoritského kláštera na jihovýchodní straně Masarykova náměstí v samém centru historického jádra města a je součástí zdejší městské památkové zóny.\n\nJedná se o muzeum vlastivědného typu se zaměřením na hornictví a geologické obory. Muzeum je příspěvkovou organizací města Stříbra. Budova muzea je zároveň sídlem městského informačního centra, které poskytuje turistické inormace o městě a jeho okolí. Pod správu muzea přísluší též torzo kostela sv. Máří Magdaleny, které je s bývalým klášterem.propojeno v severní části ambitu. Městské muzeum spravuje také věž děkanského kostela Všech svatých, na kterou mohou návštěvníci muzea v letní sezóně vystoupit jako na vyhlídkovou věž.\nObjekt kláštera ve Stříbře, v němž sídlí muzeum, pochází z poloviny 13. století, kdy jej založili Švamberkové. Budovu kláštera tvoří rozsáhlý čtvercový komplex, jehož čtyři jednopatrová křídla uzavírají ve svém středu rajský dvůr. Nejstarší část kláštera pochází z raně gotického období.\n\nMěstské muzeum bylo do bývalého kláštera přemístěno v roce 1988. Jeho otevírání veřejnosti však probíhalo postupně - v roce 1991 zde byla nainstalována pouze malá expozice a teprve rok poté byla zahájena oprava severního křídla minoritského kláštera. Archeologický průzkum, který předcházel opravám, odkryl v místech křížové chodby a kostela zajímavé architektonické prvky z období rané gotiky včetně nejstarší části městské fortifikace. Samotná rekonstrukce klášterní budovy probíhala od roku 2000 postupně ve třech etapách a byla ukončena v dubnu roku 2011.\nV jednotlivých expozicích se výrazně promítá regionální charakter muzea, počínaje archeologickou tematikou a částí, věnovanou historii města Stříbra. K regionu se váže též žánrově pestrá etnografická sbírka, v níž nechybí lidové dřevořezby a podmalby na skle, nářadí, oděvy a selský nábytek. Jako poslední z výstavek s regionální tematikou byla v muzeu v roce 2015 otevřena expozice, věnovaná historii motokrosu ve Stříbře.\n\nPokud jde o přírodní vědy, zoologická expozice je zaměřena na faunu z oblasti západních Čech. Největší prostor z přírodovědných oborů však s ohledem na specifiku této oblasti zaujímá tematika z oblasti geologie, mineralogie a historie hornictví na Stříbrsku. Tato expozice, která se nachází v prvním poschodí bývalého kláštera, mimo jiné zahrnuje unikátní vzorky minerálů, pocházejících z dolů Stříbrského rudního revíru, jako jsou například krystaly galenitu, křemene či kalcitu.\n\nVchod do muzea leží pouhých 50 metrů od parkoviště, které se nachází na Masarykově náměstí. Do železniční stanice \"Stříbro na\" trati č. 170 existuje v pravidelných intervalech přímé vlakové spojení z Prahy, Plzně a Chebu. Jelikož je nádraží vzdáleno od centra cca 2,5 km, spojení na náměstí zajišťují autobusy MHD. V období od června do září je muzeum otevřeno ve všední dny od 9 do 12 a od 13 do 16 hodin, v sobotu od 9 do 15 hodin. V neděli a v pondělí je muzeum zavřené. V zimním období je muzeum přístupné pouze v pracovní dny od úterý do pátku.\n"}
{"id": "1222232", "url": "https://cs.wikipedia.org/wiki?curid=1222232", "title": "Šalomounovy ostrovy na Letních olympijských hrách 2016", "text": "Šalomounovy ostrovy na Letních olympijských hrách 2016\n\nŠalomounovy ostrovy na Letních olympijských hrách 2016 v Riu reprezentovali 3 sportovci ve 2 sportech.\n"}
{"id": "1222233", "url": "https://cs.wikipedia.org/wiki?curid=1222233", "title": "Gauliga Köln-Aachen", "text": "Gauliga Köln-Aachen\n\nGauliga Köln-Aachen byla jedna z mnoha skupin Gauligy, nejvyšší fotbalové soutěže na území Německa v letech 1933 – 1945. Byla vytvořena v roce 1941 vyčleněním z Gauligy Mittelrhein. Pořádala se na území Severního Porýní-Vestfálska. Vítězové jednotlivých skupin Gauligy postupovali do celostátní soutěže, která trvala necelý měsíc, v níž se kluby utkávaly vyřazovacím způsobem.\n\nZanikla v roce 1945 po pádu nacistického Německa. Po jeho zániku bylo území Köln-Aachen začleněno pod Oberligu West.\n\nZdroj: \n\nZdroj: \n"}
{"id": "1222236", "url": "https://cs.wikipedia.org/wiki?curid=1222236", "title": "Gauliga Moselland", "text": "Gauliga Moselland\n\nGauliga Moselland byla jedna z mnoha skupin Gauligy, nejvyšší fotbalové soutěže na území Německa v letech 1933 – 1945. Byla vytvořena v roce 1941 vyčleněním z Gauligy Mittelrhein. Pořádala se na území Porýní-Falce a anektovaného Lucemburska. Vítězové jednotlivých skupin Gauligy postupovali do celostátní soutěže, která trvala necelý měsíc, v níž se kluby utkávaly vyřazovacím způsobem.\n\nZanikla v roce 1945 po pádu nacistického Německa. Po jeho zániku bylo území Gauliga Moselland začleněno pod Oberligu Südwest a lucemburskou nejvyšší soutěž Nationaldivisioun.\n\nZdroj: \n\nZdroj: \n"}
{"id": "1222238", "url": "https://cs.wikipedia.org/wiki?curid=1222238", "title": "Gauliga Niederrhein", "text": "Gauliga Niederrhein\n\nGauliga Niederrhein byla jedna z mnoha skupin Gauligy, nejvyšší fotbalové soutěže na území Německa v letech 1933 – 1945. Gauliga byla vytvořena v roce 1933 na popud nacistického vedení. Pořádala se na území Severního Porýní-Vestfálska. Vítězové jednotlivých skupin Gauligy postupovali do celostátní soutěže, která trvala necelý měsíc, v níž se kluby utkávaly vyřazovacím způsobem.\n\nZanikla v roce 1945 po pádu nacistického Německa. Po jeho zániku bylo území Gauligy Niederrhein začleněno pod Oberligu West.\n\nZdroj: \n\nZdroj: \n"}
{"id": "1222239", "url": "https://cs.wikipedia.org/wiki?curid=1222239", "title": "Gauliga Niedersachsen", "text": "Gauliga Niedersachsen\n\nGauliga Niedersachsen byla jedna z mnoha skupin Gauligy, nejvyšší fotbalové soutěže na území Německa v letech 1933 – 1945. Gauliga byla vytvořena v roce 1933 na popud nacistického vedení. Pořádala se na území Dolního Saska. Vítězové jednotlivých skupin Gauligy postupovali do celostátní soutěže, která trvala necelý měsíc, v níž se kluby utkávaly vyřazovacím způsobem.\n\nZanikla v roce 1942 rozdělením na Gauliga Südhannover-Braunschweig a Gauliga Weser-Ems. V roce 1943 byla dodatečně vytvořena Gauliga Osthannover.\n\nZdroj: \n\nZdroj: \n"}
{"id": "1222243", "url": "https://cs.wikipedia.org/wiki?curid=1222243", "title": "Gauliga Südhannover-Braunschweig", "text": "Gauliga Südhannover-Braunschweig\n\nGauliga Südhannover-Braunschweig byla jedna z mnoha skupin Gauligy, nejvyšší fotbalové soutěže na území Německa v letech 1933 – 1945. Byla vytvořena v roce 1942 vyčleněním z Gauligy Niedersachsen. Pořádala se na území Dolního Saska. Vítězové jednotlivých skupin Gauligy postupovali do celostátní soutěže, která trvala necelý měsíc, v níž se kluby utkávaly vyřazovacím způsobem.\n\nZanikla v roce 1945 po pádu nacistického Německa. Po jeho zániku bylo území Gauligy Südhannover-Braunschweig začleněno pod Oberligu Nord.\n\nZdroj: \n\nZdroj: \n"}
{"id": "1222245", "url": "https://cs.wikipedia.org/wiki?curid=1222245", "title": "Gauliga Weser-Ems", "text": "Gauliga Weser-Ems\n\nGauliga Weser-Ems byla jedna z mnoha skupin Gauligy, nejvyšší fotbalové soutěže na území Německa v letech 1933 – 1945. Byla vytvořena v roce 1942 vyčleněním z Gauligy Niedersachsen. Pořádala se na území Dolního Saska. Vítězové jednotlivých skupin Gauligy postupovali do celostátní soutěže, která trvala necelý měsíc, v níž se kluby utkávaly vyřazovacím způsobem.\n\nZanikla v roce 1945 po pádu nacistického Německa. Po jeho zániku bylo území Gauligy Weser-Ems začleněno pod Oberligu Nord.\n\nZdroj: \n\nZdroj: \n"}
{"id": "1222246", "url": "https://cs.wikipedia.org/wiki?curid=1222246", "title": "Seth Rollins", "text": "Seth Rollins\n\nColby Daniel Lopez (28. května 1986) je profesionální americký wrestler a herec který pracuje pro společnost WWE pod přezdívkou Seth Rollins v show Raw.\n\nRollins debuttoval v WWE v roce 2012 společně s Deanem Ambrosem a Romanem Reignsem jako člen frakce The Shield která se rozpadla v roce 2014.2x WWE Universal Championship Vyhrál 2× WWE Championship Poslední prohrál nad The Fiend Bray Wyatt 31.10.2019 na Crown Jewel 1x United States Championship 1× Tag Team Championship (společně s Romanem Reignsem), 1x Raw Tag Team Championship (společně s Deanem Ambrosem) a Money in the Bank kufřík 2014.Zápasil také 2× o Universal Championship ale ani jednou nevyhrál.První zápas prohrál s Finnem Bálorem a druhý zápas prohrál díky Triple He který zasáhl do zápasu (zápas vyhrál Kevin Owens). Rollins po útoku od Triple H se pomalu začal přetvařet do babyface role poprvé od roku 2014.Rollins nadále měl příležitost bojovat o titul na placené akci Clash of Champions.Rollins titul nezískal a utrpěl zranění žeber které ovšem nebylo vážné a za pár týdnů byl potracen.Rollins se dožadoval poslední odvety na placeně akci Hell in a Cell kterou dostal rovnou v kleci Hell in a Cell.Zápas prohrál kvůli Chrise Jericha který zasáhl do zápasu a jeho feud s Kevinem Owensem skončil.Rollins se také zúčastnil placené akce Survivor Series jako člen Raw týmu.Po akci Survivor Series začal feud se Chrisem Jerichem s kterým měl zápas na placené akci Roadblock který vyhrál. Poslední RAW před placenou akcí Royal Rumble měl Seth zápas se Sami Zaynem který prohrál díky Triple He.Rollins následně nečekaně vtrhl na akci NXT TakeOver San Antonio kde frustrovaný volal Triple He který se i dokonce ukázal ale jen zavolal ochranku která Rollinse vyvedla z haly.Díky tomu byl Rollinsovy udělen zákaz vstupu na Royal Rumble.Další RAW si Triple H povolal Samoa Joa z NXT který tím uskutečnil debut v hlavním rosteru a napadl Rollinse.Seth si při pádu na zem zlomil vaz v koleně konkrétně MCL.Naštěstí zranění není tak vážné jak tomu bylo v roce 2015.Nakonec se ale ukázalo že zranění nebylo vůbec vážné a zbytek jeho zranění bylo čistě jen příběhové.Rollins se tak utkal s Triple Hem na WrestleManii 33 v zápase bez zábran který vyhrál. Poté započal jeho feud se Samoa Joem kterého porazil na placené akci Playback. Pak začal feud o to kdo vyzve Universal Championa Brocka Lesnara tento zápas prohrrál.\n\nSeth Rollins byl potupen v prohře proti Deanu Ambrosovi. Seth Rollins byl oznámen jako cove hry WWE 2k18 a poté začal jeho feud s Brayem Wyattem který prohrál na placené akci Great Balls Of Fire.Následující RAW Seth přišel na záchranu Deana Ambroseho když Miz,Curtis Axel a Bo Dalls ho začali mlátit.Dean odmítl Setha s tím že mu nevěří.Následujících pár RAW se rozvíjel příběh s spojení těchto 2 členů z shieldu až nakonec na go home show pro Summerslam se spojili a byl vyhlášen zápas Dean Ambrose a Seth Rollins vs Sheamus a Cesaro na Sumemrslamu.Tento zápas Seth Rollins a Dean Ambrose vyhráli a stali se novými Tag Team championy.Seth a Dean prohráli tituly na jedne z epizod pondělní RAW když New Day vyrušili zápas.Bohužel pro Setha se Dean Ambrose zranil a Seth si našel nového parťáka Jasona Jordana se kterým na vánoční epizodě RAW získal RAW Tag Team tituly.Jason Jordan začinal mít problem se zády a na placené akci Royal Rumble THE Bar porazili Rollinse a Jordana o tituly.Seth Rollins ještě toho večera se zučastnil Royal Rumble zápasu ale byl vyřazen.Seth byl frustrován že už přišel o 2 parťáka,byl frustrován že už není vníman jako TEN Seth Rollins před 3 lety a dostal příležitost bojovat o poslední misto v mužskem Elimination Chamber zápase které vyhrál společně s Finnem Bálorem.Poslední RAW před Elimination Chamber se konal Gaundlet match kde Seth vydržel 1 hodinu a 5 minut címž se stal držitelem rekordu za nejdelší vydrž v zápase mimo to porzil Romana Reignse a Johna Cenu,nadále byl vyřazen Eliasem.Na Placené akci Elimination Chamber byl Rollins vyřazen Braunem Strowmanem.Rollins se učastnil zápasu na WrestleManii 34 v triple theartu s Finnem Balorem a Mizem který vyhrál a stal se novým Inercontinental Championem,mimo to dosáhl Grand Slam titulu.\n\nO titul přišel v jeho pravidelné IC open challenge kdy díky pomocí Drew McIntyra získal titul Dolph Ziggler.Seth při každé příležitosti získat titul zpátky neuspěl díky asistence Drewa McIntyra.To vedlo k návratu zraněnho Deana Ambrose díky kterému na Summerslamu 2018 Seth získal zpátky Intercontinetal titul.Další show RAW při náznaku zpeněžnění MITB kufříku od Brauna na nového Universal šampiona Romana Reignse se sjednotil Shield když zachránil Romana.\n\n22.řijna 2018 Roman Reigns oznámil svůj dočasný odchod kvůli vážnému onemocnění (Leukemii).Později té noci Seth Rollins a Dean Ambrose porazili Drewa McIntyra a Dolpha Zigglera a stali se novými Tag Team šampiony.Ovšem krátce po zápase Dean Ambrose napadl Setha Rollinse což vedlo k onomu Heel Turnu Ambrose a úplnému rozpadu Shieldu. Rollins se zasnoubil s Becky Lynch.\n\nRollins se objevil ve hrách WWE 2K14\nWWE 2K15 WWE 2K16 WWE 2K17 a měl by se objevit i v pokračování této herní série.\n\n\n\n\n"}
{"id": "1222247", "url": "https://cs.wikipedia.org/wiki?curid=1222247", "title": "Statistické regiony v Severní Makedonii", "text": "Statistické regiony v Severní Makedonii\n\nStatistické regiony v Severní Makedonii (; ) jsou nejvyšší úrovní administrativního rozdělení Severní Makedonie.\n\nOd srpna 2004 je země rozdělena na 8 regionů, v nichž se nachází celkem 80 obcí (opštin).\n\nRegiony nemají v Severní Makedonii žádné administrativní povinnosti, ale slouží pouze pro statistické účely. Jako kandidát na členství v Evropské unii je Severní Makedonie zahrnuta do třístupňové klasifikace NUTS (kód: MK). Na úrovni NUTS-1 a NUTS-2 je celé území Severní Makedonie bráno jako jeden celek, na úrovni NUTS-3 figurují tyto statistické regiony.\n"}
{"id": "1222248", "url": "https://cs.wikipedia.org/wiki?curid=1222248", "title": "Gauliga Osthannover", "text": "Gauliga Osthannover\n\nGauliga Osthannover byla jedna z mnoha skupin Gauligy, nejvyšší fotbalové soutěže na území Německa v letech 1933 – 1945. Byla dodatečně vytvořena v roce 1943 vyčleněním z Gauligy Niedersachsen. Pořádala se na území Dolního Saska. Vítězové jednotlivých skupin Gauligy postupovali do celostátní soutěže, která trvala necelý měsíc, v níž se kluby utkávaly vyřazovacím způsobem.\n\nZanikla v roce 1945 po pádu nacistického Německa. Po jeho zániku bylo území Gauligy Osthannover začleněno pod Oberligu Nord.\n\nZdroj: \n\nZdroj: \n"}
{"id": "1222251", "url": "https://cs.wikipedia.org/wiki?curid=1222251", "title": "Gauliga Nordmark", "text": "Gauliga Nordmark\n\nGauliga Nordmark byla jedna z mnoha skupin Gauligy, nejvyšší fotbalové soutěže na území Německa v letech 1933 – 1945. Gauliga byla vytvořena v roce 1933 na popud nacistického vedení. Pořádala se na území svobodného města Hamburg, Šlesvicko-Holštýnska a Meklenburska-Předního Pomořanska. Vítězové jednotlivých skupin Gauligy postupovali do celostátní soutěže, která trvala necelý měsíc, v níž se kluby utkávaly vyřazovacím způsobem.\n\nZanikla v roce 1942 rozdělením na Gauliga Hamburg, Gauliga Mecklenburg a Gauliga Schleswig-Holstein.\n\nZdroj: \n\nZdroj: \n"}
{"id": "1222252", "url": "https://cs.wikipedia.org/wiki?curid=1222252", "title": "Gauliga Hamburg", "text": "Gauliga Hamburg\n\nGauliga Hamburg byla jedna z mnoha skupin Gauligy, nejvyšší fotbalové soutěže na území Německa v letech 1933 – 1945. Vytvořena byla v roce 1942 vyčleněním z Gauligy Nordmark. Pořádala se na území svobodného města Hamburg. Vítězové jednotlivých skupin Gauligy postupovali do celostátní soutěže, která trvala necelý měsíc, v níž se kluby utkávaly vyřazovacím způsobem.\n\nZanikla v roce 1945 po pádu nacistického Německa. Po jeho zániku bylo území Gauligy Hamburg začleněno pod Oberligu Nord.\n\nZdroj: \n\nZdroj: \n"}
{"id": "1222253", "url": "https://cs.wikipedia.org/wiki?curid=1222253", "title": "Skauti a skautky bharat", "text": "Skauti a skautky bharat\n\nBharat Scouts and Guides (BSG; भारत स्काउट्स एवं गाइड्स) je národní koedukovaná skautská organisace Indie. Ústředí BSG je oficiálně uznáváno indickou vládou.\n\nSkauting v Indii má počátky v roce 1909 kdy zde vznikl zámořská větev Skautské asociace (GB), součástí WOSM se organisace stala v roce 1938. Skauting pro dívky započal v roce 1911 a dívčí kmen byl jedním ze zakládajících členů WAGGGS v roce 1928. Členem BSG je 2 886 460 chlapců (roku 2011) a 1 286 161 dívek (k roku 2005).\n\nBSG udržuje indické oddíly také v Saúdské Arábii, Kataru, Spojených arabských emirátech a Ománu. Saúdskoarabská větev má 222 členů, a ománská má 5 414 členů.\n"}
{"id": "1222255", "url": "https://cs.wikipedia.org/wiki?curid=1222255", "title": "Gauliga Mecklenburg", "text": "Gauliga Mecklenburg\n\nGauliga Mecklenburg byla jedna z mnoha skupin Gauligy, nejvyšší fotbalové soutěže na území Německa v letech 1933 – 1945. Vytvořena byla v roce 1942 vyčleněním z Gauligy Nordmark. Pořádala se na území Meklenburska-Předního Pomořanska. Vítězové jednotlivých skupin Gauligy postupovali do celostátní soutěže, která trvala necelý měsíc, v níž se kluby utkávaly vyřazovacím způsobem.\n\nZanikla v roce 1945 po pádu nacistického Německa. Po jeho zániku bylo území Gauligy Mecklenburg začleněno pod východoněmeckou Oberligu.\n\nZdroj: \n\nZdroj: \n"}
{"id": "1222256", "url": "https://cs.wikipedia.org/wiki?curid=1222256", "title": "Gauliga Schleswig-Holstein", "text": "Gauliga Schleswig-Holstein\n\nGauliga Schleswig-Holstein byla jedna z mnoha skupin Gauligy, nejvyšší fotbalové soutěže na území Německa v letech 1933 – 1945. Vytvořena byla v roce 1942 vyčleněním z Gauligy Nordmark. Pořádala se na území Šlesvicko-Holštýnska. Vítězové jednotlivých skupin Gauligy postupovali do celostátní soutěže, která trvala necelý měsíc, v níž se kluby utkávaly vyřazovacím způsobem.\n\nZanikla v roce 1945 po pádu nacistického Německa. Po jeho zániku bylo území Gauligy Schleswig-Holstein začleněno pod Oberligu Nord.\n\nZdroj: \n\nZdroj: \n"}
{"id": "1222257", "url": "https://cs.wikipedia.org/wiki?curid=1222257", "title": "Mazyr", "text": "Mazyr\n\nMazyr (někdy i \"Mozyr\", ), je město v jižním Bělorusku v Homelské oblasti, 235 km jihovýchodně od Minsku a 45 km severně od ukrajinské hranice. Centrum města je na pravém břehu řeky Pripjať, na které se nachází i největší běloruský přístav. V roce 2009 zde žilo přes 108 000 obyvatel. Celá městská oblast včetně Kalinkavičy měla okolo 150 000 obyvatel. V Mazyru je jedna ze dvou ropných rafinerií v zemi. Ropovod Družba, vedoucí z Ruska, se zde rozdvojuje na větev směřující do Polska a druhou na Ukrajinu. Do Druhé světové války zde žila početná židovská menšina. V roce 1897 mělo město okolo 8 000 obyvatel, z nich 70 % tvořili Židé.\n\nPřed rokem 1142 byly v místech dnešního města dva ortodoxní kláštery: ženský svaté Paraskevy a mužský svatého Petra a Pavla. Městská práva Mazyru udělil král Zikmund III. Vasa a od roku 1782 bylo městem královským. V roce 1793, po druhém dělení Polska, se Mazyr stal součástí Ruska.\n\nV roce 1880 bylo město napojeno na železniční síť a společně s celým regionem začalo hospodářsky růst. Od února do prosince 1918 bylo okupováno německou armádou a od 5. března do 29. června 1920 zase Poláky.\n\nZa druhé světové války, od 22. srpna 1941 do 14. ledna 1944, bylo okupováno Německem. Byl zde postaven \"tábor smrti\", ve kterém zahynulo 4 700 lidí. V roce 1954 bylo začleněno do Homelské oblasti. V srpnu 1988 byla dána do provozu tramvajová linka dlouhá 20 km.\n\nPřed rokem 1989 byl Mazyr partnerským městem Strakonic, které měly po Mazyru pojmenovánu jednu ulici. V červenci 1990 byla přejmenována na \"Na Ohradě\".\n"}
{"id": "1222258", "url": "https://cs.wikipedia.org/wiki?curid=1222258", "title": "Gauliga Ostpreußen", "text": "Gauliga Ostpreußen\n\nGauliga Ostpreußen byla jedna z mnoha skupin Gauligy, nejvyšší fotbalové soutěže na území Německa v letech 1933 – 1945. Gauliga byla vytvořena v roce 1933 na popud nacistického vedení. Pořádala se na území východního Pruska. Vítězové jednotlivých skupin Gauligy postupovali do celostátní soutěže, která trvala necelý měsíc, v níž se kluby utkávaly vyřazovacím způsobem.\n\nZanikla v roce 1945 po pádu nacistického Německa. Po jeho zániku bylo území východního Pruska rozděleno mezi Polskem a Sovětským svazem.\n\nZdroj: \n\nZdroj: \n"}
{"id": "1222260", "url": "https://cs.wikipedia.org/wiki?curid=1222260", "title": "Gauliga Pommern", "text": "Gauliga Pommern\n\nGauliga Pommern byla jedna z mnoha skupin Gauligy, nejvyšší fotbalové soutěže na území Německa v letech 1933 – 1945. Gauliga byla vytvořena v roce 1933 na popud nacistického vedení. Pořádala se na území Pomořanska. Vítězové jednotlivých skupin Gauligy postupovali do celostátní soutěže, která trvala necelý měsíc, v níž se kluby utkávaly vyřazovacím způsobem.\n\nZanikla v roce 1945 po pádu nacistického Německa. Po jeho zániku připadlo území Pomořanska obnovenému Polsku.\n\nZdroj: \n\nZdroj: \n"}
{"id": "1222265", "url": "https://cs.wikipedia.org/wiki?curid=1222265", "title": "Úpravna vody Želivka (společnost)", "text": "Úpravna vody Želivka (společnost)\n\nÚpravna vody Želivka, a. s. je vodárenská společnost, která s dceřinou společností Želivská provozní, a. s. podílí na správě a provozování Středočeské vodárenské soustavy.\n\nV roce 1997 bylo založeno \"Zájmové sdružení právnických osob Úpravna vody Želivka\". Členy sdružení byly města a obce, které byly zásobovány pitnou vodou z vodního zdroje Želivka. Z Fondu národního majetku ČR byla 1. ledna 1998 bezúplatně převedena část majetku \"Pražské vodárny, s. p.\" Provozování vodohospodářského majetku zabezpečovala nově vzniklá společnost \"Pražské vodovody a kanalizace\". Dne 1. ledna 2002 vzniká akciová společnost \"Úpravna vody Želivka, a. s\"., na kterou byl převedena majetek \"Zájmového sdružení právnických osob Úpravna vody Želivka\" v hodnotě 2 290 milionu korun. Dne 23. listopadu 2012 je založena dceřiná společnost Želivská provozní s. r. o, která je ve 100% vlastnictví \"Úpravnou vody Želivská, a. s\"., pro kterou zabezpečuje výrobu, distribuci a prodej pitné vody. Ke dni 6. listopadu 2013 společnost \"Pražské vodovody a kanalizace\" ukončují provozování majetku \"Úpravna vody Želivka, a. s.\", která přebírá provozování vodárenského komplexu Úpravny vody Želivka a Vodojemu Jesenice dceřinou společností \"Želivská provozní s. r. o.\" Dne 17. června 2013 \"Želivská provozní s. r. o.\" byla transformována na akciovou společnost \"Želivská provozní, a. s.\", která zajišťuje veškeré administrativní, servisní služby včetně realizace investiční činnosti. Společnost je vlastněna 64 obcemi. Největší (majoritní) podíl ve společnosti 90,035 % vlastní Hlavní město Praha. Obě společnosti Úpravna vod Želivka, a. s. a Želivská provozní, a. s. jsou součástí podnikového seskupení ovládaného Hlavním městem Prahou.\n\nÚpravna vody, a.s. má sídlo v Praze 10-Hostivař, K Horkám 16/23.\n\nJejí IČO: 26496224\n\nZákladní kapitál společnosti je 2.626.500.000 Kč a je rozdělen na jeden milion kusů akcií v listinné podobě o jmenovité hodnotě 1 946,50 Kč a jeden milion kusů kmenových akcií v listinné podobě o jmenovité hodnotě 680 Kč každé z nich, znějících na jméno. Akcie byly emitovány 6. listopadu 2010.\n\nAkcionáři jsou Hlavní město Praha (90,0353 %), Arneštovice (0,0004 %), Benešov 1,0915 %), Beroun (1,2848 %), Bukovany ( 0,0309 %), Čechtice (0,0617 %), Čerčany (0,0688 %), Červená Řečice (0,0219 %), Čtyřkoly (0,004 %), Divišov (0,0404 %), Dolní Břežany (0,042 %), Dolní Kralovice (0,0387 %), Havlíčkův Brod (0,7373 %), Hněvkovice (0,0076 %), Horka II (0,0034 %), Horoměřice (0,1476 %), Hořepník (0,0269 %), Hulice (0,0105 %), Humpolec (0,4559 %), Hvozdnice (0,0148 %), Chrustenice (0,0239 %), Chýně (0,0116 %), Jílové u Prahy (0,7473 %), Davle (0,1869 %), Kamenný Přívoz (0,0238 %), Měchenice (0,0777 %), Jinočany (0,0239 %), Jiřice (0,015 %), Kladno (0,8147 %), Kladruby (0,2212 %), Košetice (0,0245 %), Kožlí (0,0037 %), Krásná Hora (0,0059 %), Krhanice (0,076 %), Křelovice (0,0004 %), Křivsoudov (0,016 %), Ledeč n. Sázavou (0,369 %), Loket (0,0148 %), Lštění (0,0047 %), Ml. Břiště (0,001 %), Mrač (0,0192 %), Onšov (0,0107 %), Pacov (0,0932 %), Pavlovice (0,0236 %), Pelhřimov (0,9299 %), Pošná (0,0137 %), Praskolesy (0,0245 %), Říčany (0,5023 %), Samšín (0,0113 %), Senohraby (0,0279 %), Senožaty (0,0282 %), Soutice (0,0072 %), Tehov (0,0236 %), Tlustice (0,0144 %), Trhový Štěpánov (0,2558 %), Týnec nad Sázavou (0,2015 %), Velké Popovice (0,0195 %), Vlašim (0,5234 %), Všechlapy (0,0018 %), Zbuzany (0,0257 %), Zdice (0,1097 %), Zruč nad Sázavou (0,3051 %), Žebrák (0,0044 %), Želiv (0,037 %).\n"}
{"id": "1222266", "url": "https://cs.wikipedia.org/wiki?curid=1222266", "title": "Julián Alfredo Fernández Zapico", "text": "Julián Alfredo Fernández Zapico\n\nSvatý Julián Alfredo Fernández Zapico rodným jménem Vilfredo (24. prosince 1903, Cifuentes de Rueda – 9. října 1934, Turón) byl španělský řeholník Kongregace školských bratří a mučedník.\n\nNarodil se 24. prosince 1903 v Cifuentes de Rueda. Po příkladu jeho rodičů a strýce, který byl knězem, žil ve velké zbožnosti. Jeho matka předčasně zemřela, a to mělo velký vliv na jeho rozhodnutí. V 17 letech vstoupil do noviciátu Řádu menších bratří kapucínů v Salamance. Krátce nato onemocněl a musel odejít ke své rodině. Po uzdravení znovu požádal o vstup ke kapucínům, ale nebyl přijat. \n\nSeznámil se se školskými bratry a ve 22 letech vstoupil v Bujedu znova do noviciátu. Dne 15. srpna 1927 složil své první sliby a 28. srpna 1932 své doživotní sliby.\n\nBěhem léta 1934 se s ostatními bratry kongregace patřící do severní části Španělska zúčastnil ústupu na Valladolid, a to mu přineslo mučednictví. Dne 9. října 1934 byl se svými osmi spolubratry zavražděn.\n\nDne 5. října 1944 byl v diecézi Oviedo zahájen proces svatořečení Fernándeze Zapica a jeho spolubratrů. 7. září 1989 uznal papež Jan Pavel II. jejich mučednictví. Blahořečeni byli 29. dubna 1990. Dne 21. prosince 1998 uznal papež Jan Pavel II. „zázrak uzdravení na přímluvu oněch osmi mučedníků“. Svatořečeni byli 21. listopadu 1999.\n\n"}
{"id": "1222267", "url": "https://cs.wikipedia.org/wiki?curid=1222267", "title": "Guillermo Andrés López", "text": "Guillermo Andrés López\n\nGuillermo Andrés Lopéz známý jako Guille (* 13. října 1992, Quart de Poblet) je španělský fotbalový útočník, od července 2016 působící v týmu FK Senica. Mimo Španělsko působil na klubové úrovni v Anglii.\n\nJe odchovancem klubu Villarreal CF. V roce 2011 se propracoval do seniorské kategorie, kde nastupoval za C-mužstvo. Před sezonou 2011/12 zamířil na rok do celku CD Olímpic de Xàtiva. V létě 2012 zamířil do zahraničí, kde působil dva roky v anglickém týmu Wigan Athletic FC. Před ročníkem 2014/15 se vrátil do vlasti a stal se novou posilou klubu Real Valladolid, kde hrál za první mužstvo i rezervu. Poté strávil rok v B-týmu Celta de Vigo.\n\nPřed ročníkem 2016/17 odešel na Slovensko, kde se domluvil na smlouvě s klubem FK Senica. Dostal dres s číslem devět.\n\nV dresu Senice debutoval 17. července 2016 v ligovém utkání 1. kola proti ŠK Slovan Bratislava (prohra 0:1), odehrál celý zápas. Svůj první gól ve slovenské nejvyšší soutěži a zároveň za Senici vsítil ve 3. kole v utkání proti MFK Zemplín Michalovce, když ve 30. minutě zvyšoval střelou z dálky na konečných 2:0. Podruhé se střelecky prosadil v následujícím kole proti 1. FC Tatran Prešov (výhra 4:0). Podruhé se gólově prosadil v následujícím\n\n"}
{"id": "1222268", "url": "https://cs.wikipedia.org/wiki?curid=1222268", "title": "Benjamín Julián Andrés", "text": "Benjamín Julián Andrés\n\nSvatý Benjamín Julián Andrés rodným jménem Vicente Alonso (7. října 1908, Jaramillo de la Fuente – 9. října 1934, Turón) byl španělský řeholník Kongregace školských bratří a mučedník.\n\nNarodil se 7. října 1908 v Jaramillo de la Fuente. Když mu bylo 12 let vstoupil do juniorátu Kongregace školských bratří v Bujedu. Své první sliby složil 15. května 1926 a věčné sliby 30. srpna 1933. Ve výuce měl problémy ale jeho pevná vůle vše vyřešila.\n\nZe Svatého Jakuba v Compostelle byl převeden do Turónu. Během léta 1934 se s ostatními bratry kongregace patřící do Severní části Španělska zúčastnil ústupu na Valladolid a to mu přineslo mučednictví. Dne 9. října 1934 byl se svými 8 spolubratry zavražděn.\n\nDne 5. října 1944 byl v diecézi Oviedo zahájen jejich proces svatořečení. \n\nDne 7. září 1989 uznal papež svatý Jan Pavel II. jejich mučednictví. Blahořečeni byli 29. dubna 1990.\n\nDne 21. prosince 1998 uznal papež Jan Pavel II. zázrak uzdravení na jejich přímluvu. Svatořečeni byli 21. listopadu 1999.\n\n"}
{"id": "1222269", "url": "https://cs.wikipedia.org/wiki?curid=1222269", "title": "Kostel Všech svatých (Rokytnice v Orlických horách)", "text": "Kostel Všech svatých (Rokytnice v Orlických horách)\n\nKostel Všech svatých je římskokatolický orientovaný farní kostel farnosti Rokytnice v Orlických horách. Je chráněn jako kulturní památka České republiky.\n\nKostel je situován na místě dřevěného kostela ze 14. století, který byl zničen roku 1661 požárem. Stavitelem kostela byl Johann Kriestes z Kladská Bystřice. Přestavěn a zvětšen byl kostel v letech 1735-1736. Na rekonstrukci kostela v letech 1993-1999 přispěli dárci z České republiky, Německa a Polska.\nJednolodní, obdélníková stavba s polygonálním presbytářem.\n\nInventář pochází z 18. až 19. století. Rámový oltář s obrazem Kristovy Rodiny je z roku 1794 od sochaře J. Steinera z Javornice.\n\nBohoslužby se konají v neděli v 10.00, ve středu a v pátek od 18.00.\n\n"}
{"id": "1222270", "url": "https://cs.wikipedia.org/wiki?curid=1222270", "title": "Edward Gorey", "text": "Edward Gorey\n\nEdward St. John Gorey (22. února 1925 Chicago — 15. dubna 2000 Hyannis) byl americký spisovatel a kreslíř, známý svými autorskými komiksovými knihami, šokujícími nonsensovým a černým humorem.\n\nVystudoval francouzštinu na Harvardu, mezi jeho školními přáteli byli Frank O'Hara a John Ashbery, s nimiž hrál v divadle Poets' Theatre. Pracoval jako ilustrátor pro nakladatelství Doubleday, ačkoli podle vlastních slov neměl žádné výtvarné vzdělání a talent zdědil po prababičce Helen St. John Garveyové, úspěšné autorce blahopřejných pohlednic. V roce 1953 vydal první vlastní knihu novátorsky kombinující text a výtvarnou složku, nazvanou \"The Unstrung Harp\". Během života vydal okolo stovky knih, většinou v tak nízkých nákladech, že se již dají obtížně sehnat, orientaci v jeho tvorbě navíc komplikuje používání mnoha pseudonymů, např. Odgred Weary, Eduard Blutig, E. G. Deadworry, Edward Pig a další. Goreyho dílo později vyšlo v antologiích \"Amphigorey\", \"Amphigorey Too\", \"Amphigorey Also\" a posmrtně publikovaná \"Amphigorey Again\".\n\nPoužíval nejčastěji techniku perokresby, jeho realistický styl se inspiroval britskými ilustrátory viktoriánského období. Také námětově vycházel z tehdejších mravoučných příběhů, které však s intelektuálním nadhledem parodoval a dával jim absurdní a morbidní vyznění: hodné děti v jeho komiksech vždy skončí otřesnou smrtí. Goreyho tvorba byla poučena anglickým suchým humorem i surrealismem, liboval si ve slovních hříčkách a překvapivých rýmech. Byl také autorem kostýmů a výpravy k broadwayské muzikálové adaptaci \"Drákuly\", za které obdržel roku 1978 Tony Award, nakreslil i úvodní titulky televizního seriálu \"Mystery!\". Vyráběl loutky pro představení vlastního divadla Le Theatricule Stoique, spolupracoval rovněž s excentrickou skupinou The Tiger Lillies. V roce 1989 obdržel World Fantasy Award. Závěr života prožil v ústraní v domě na Cape Cod, který byl po jeho smrti proměněn v muzeum. Byl znám jako výstřední samotář, estétský znalec baletu a klasické literatury a bezdětný starý mládenec: sám se označoval za asexuála a vysvětloval tím absenci milostné tematiky ve svém díle. Byl velkým milovníkem koček a v závěti odkázal svůj majetek spolku na ochranu zvířat.\n\nGorey se stal kultovním autorem pro gotické hnutí. Jazzový hudebník Michael Mantler vydal roku 1976 album \"The Hapless Child\", obsahující skladby inspirované Goreyho knihami. Skupina Goreho obdivovatelů a následníků vydává v jeho rodném Chicagu internetový magazín \"Goreyesque\".\n\n\n"}
{"id": "1222271", "url": "https://cs.wikipedia.org/wiki?curid=1222271", "title": "Gauliga Sachsen", "text": "Gauliga Sachsen\n\nGauliga Sachsen byla jedna z mnoha skupin Gauligy, nejvyšší fotbalové soutěže na území Německa v letech 1933 – 1945. Gauliga byla vytvořena v roce 1933 na popud nacistického vedení. Pořádala se na území Saska. Vítězové jednotlivých skupin Gauligy postupovali do celostátní soutěže, která trvala necelý měsíc, v níž se kluby utkávaly vyřazovacím způsobem.\n\nZanikla v roce 1945 po pádu nacistického Německa. Po jeho zániku bylo území Gauligy Sachsen začleněno pod východoněmeckou Oberligu.\n\nZdroj: \n\nZdroj: \n"}
{"id": "1222272", "url": "https://cs.wikipedia.org/wiki?curid=1222272", "title": "Gauliga Schlesien", "text": "Gauliga Schlesien\n\nGauliga Schlesien byla jedna z mnoha skupin Gauligy, nejvyšší fotbalové soutěže na území Německa v letech 1933–1945. Gauliga byla vytvořena v roce 1933 na popud nacistického vedení. Pořádala se na území Slezska. Vítězové jednotlivých skupin Gauligy postupovali do celostátní soutěže, která trvala necelý měsíc, v níž se kluby utkávaly vyřazovacím způsobem.\n\nZanikla v roce 1941 rozdělením na Gauliga Niederschlesien a Gauliga Oberschlesien.\n\nZdroj: \n\nZdroj: \n"}
{"id": "1222273", "url": "https://cs.wikipedia.org/wiki?curid=1222273", "title": "Kyle Palmieri", "text": "Kyle Palmieri\n\nKyle Charles Palmieri (* 1. února 1991, Smithtown, New York) je americký hokejový útočník hrající v severoamerické National Hockey League (NHL) za tým New Jersey Devils. V této soutěži hrál také za Anaheim Ducks, jenž ho v roce 2009 draftoval z 26. pozice.\n\nPalmieri se narodil v městu Smithtown ve státu New York, avšak vyrůstal v Montvale ve státě New Jersey. Hrával pod velmi známým trenérem Garym Hessem, který jej vedl v klubu Kodiak Hockey Club v Englewoodu a mládežnickém klubu New Jersey Devils, předtím než vstoupil do Amerického národní hokejového programu v městě Ann Arbor. Palmieri hrál později na vysokoškolské úrovni, když jednu sezónu působil v klubu Notre Dame Fighting Irish na univerzitě Notre Dame. V jeho jediné sezóně v Notre Dame vstřelil devět gólů, včetně pěti branek v přesilovkách a měl i osm asistencí.\n\nBěhem draftu NHL v roce 2009 si ho v 1. kole jako 26. celkově vybral tým Anaheim Ducks.\n\nV průběhu sezóny 2010/11 byl dne 3. listopadu 2010 povolán z farmářského klubu Ducks Syracuse Crunch z American Hockey League (AHL) do hlavního mužstva, aby odehrál svůj první zápas v National Hockey League (NHL) proti Tampě Bay Lightning. V tomto domácím utkání vstřelil i svou první branku v této soutěži, když překonal brankáře Dana Ellise.\n\nPalmieri, který začal svou druhou profesionální sezónu 2011/12 v AHL, zaznamenal ve svých prvních dvou zápasech šest bodů, včetně hattricku, i díky čemuž byl jmenován hráčem týdne v AHL pro období končící 16. říjem 2011.\n\nDne 26. června 2015 byl vyměněn vedením Ducks do rodného klubu New Jersey Devils, výměnou za výběr ve druhém a třetím kole draftu NHL 2015. Dne 7. července 2016 podepsal jako chráněný volný hráč pětiletý kontrakt s tímto klubem, který mu vynese celkem 23,25 milionů dolarů.\n\nPalmieri se původně nedostal do nominace trenéra Johna Tortorella pro Světový pohár v ledním hokeji 2016 konaný v Torontu, avšak po vypadnutí zraněného Ryana Callahana byl na konci července dodatečně povolán jako jeho náhrada.\n\n\n"}
{"id": "1222274", "url": "https://cs.wikipedia.org/wiki?curid=1222274", "title": "Gauliga Niederschlesien", "text": "Gauliga Niederschlesien\n\nGauliga Niederschlesien byla jedna z mnoha skupin Gauligy, nejvyšší fotbalové soutěže na území Německa v letech 1933 – 1945. Vytvořena byla v roce 1941 vyčleněním z Gauligy Schlesien. Pořádala se na území Slezska. Vítězové jednotlivých skupin Gauligy postupovali do celostátní soutěže, která trvala necelý měsíc, v níž se kluby utkávaly vyřazovacím způsobem.\n\nZanikla v roce 1945 po pádu nacistického Německa. Po jeho zániku připadlo území Slezska obnovenému Polsku.\n\nZdroj: \n\nZdroj: \n"}
{"id": "1222275", "url": "https://cs.wikipedia.org/wiki?curid=1222275", "title": "Barjatinští", "text": "Barjatinští\n\nBarjatinští (či též \"Borjatinští\", \"Баря́тинские (Боря́тинские)\", je kdysi významný ruský šlechtický rod, původně bojarský, později knížecí. Jméno je odvozeno od názvu Barjatinského rajónu v západní části Ruska.\n\nMezi nejvýznamnější osobnosti tohoto rodu patří mj. Vladimír Ivanovič Barjatinskij, Ivan Ivanovič Barjatinskij, Leonilla Ivanovna Barjatinská ad.\n\nPraotcem rodu byl černigovský kníže Alexandr Andrejevič, 16. generace varjažského vojevůdce Rurika.\n\n"}
{"id": "1222276", "url": "https://cs.wikipedia.org/wiki?curid=1222276", "title": "Pedro Astray López", "text": "Pedro Astray López\n\nPedro Astray López, známý i jako Pedro Astray (* 18. března 1992, Vitoria-Gasteiz), je španělský fotbalový záložník, od července 2016 působící v klubu FK Senica.\n\nSvoji fotbalou kariéru začal v mužstvu Las Rozas FC, odkud v průběhu mládeže zamířil nejprve do Realu Madrid a poté do Atlética Madrid. V roce 2011 se propracoval do seniorské kategorie Atlética, kde hrál za C-tým. Před sezonou 2013/14 zamířil do klubu CU Collado Villalba, odkud po čtvrt roce odešel do mužstva Getafe CF, kde nastupoval za rezervu. Připsal si rovněž starty za \"áčko\".\n\nPřed ročníkem 2015/16 odešel do zahraničí, kde se domluvil na smlouvě se slovenským týmem FK Senica.\n\nV dresu Senice debutoval 17. července 2016 v ligovém utkání 1. kola proti ŠK Slovan Bratislava (prohra 0:1), když v 67. minutě vystřídal Jozefa Dolnýho.\n\n"}
{"id": "1222277", "url": "https://cs.wikipedia.org/wiki?curid=1222277", "title": "Gauliga Oberschlesien", "text": "Gauliga Oberschlesien\n\nGauliga Oberschlesien byla jedna z mnoha skupin Gauligy, nejvyšší fotbalové soutěže na území Německa v letech 1933 – 1945. Vytvořena byla v roce 1941 vyčleněním z Gauligy Schlesien. Pořádala se na území Slezska. Vítězové jednotlivých skupin Gauligy postupovali do celostátní soutěže, která trvala necelý měsíc, v níž se kluby utkávaly vyřazovacím způsobem.\n\nZanikla v roce 1945 po pádu nacistického Německa. Po jeho zániku připadlo území Slezska obnovenému Polsku.\n\nZdroj: \n\nZdroj: \n"}
{"id": "1222278", "url": "https://cs.wikipedia.org/wiki?curid=1222278", "title": "Gauliga Südwest", "text": "Gauliga Südwest\n\nGauliga Südwest byla jedna z mnoha skupin Gauligy, nejvyšší fotbalové soutěže na území Německa v letech 1933 – 1945. Gauliga byla vytvořena v roce 1933 na popud nacistického vedení. Pořádala se na území Sárska, a částečně i na územích Hesenska a Porýní-Falce. Vítězové jednotlivých skupin Gauligy postupovali do celostátní soutěže, která trvala necelý měsíc, v níž se kluby utkávaly vyřazovacím způsobem.\n\nZanikla v roce 1941 rozdělením na Gauliga Westmark a Gauliga Hessen-Nassau.\n\nZdroj: \n\nZdroj: \n"}
{"id": "1222279", "url": "https://cs.wikipedia.org/wiki?curid=1222279", "title": "Millencolin", "text": "Millencolin\n\nMillencolin je švédská punk rocková kapela s prvky skate punku a dříve i ska punku. Byla zformovaná v roce 1992 Švédem srbského původu a baskytaristou kapely Nikolou Sarcevicem a kytaristy také ze Švédska Mathiasem Färmem a Erikem Ohlssonem. Název kapely je odvozen od skateboardového triku v angličtině jako \"melancholy\". I když jde o čistě švédské uskupení, tak kapela zpívá v angličtině.\n\nKapela prvotně vydala své demo v roce 1993 s názvem \"Goofy\", kde baskytarista Sarcevic i zpíval a na kytaru hrál pouze Ohlsson, jelikož na bicí hrál tehdy Färm. Hned poté se ke kapele přidal bubeník Larzon, díky čemuž mohl Färm začít hrát aktivně jako druhý kytarista. Toto uskupení od tehdy hraje ve čtyřech a jako jedna z mála kapel se může pyšnit tím, že tato stejná sestava jim zůstala celou jejich aktivní existenci. Před rokem 1994 kapela hrála převážně covery jiných písní a vydávala své vlastní počiny na EP. Právě v roce 1994 dali to nejlepší dohromady a vytvořili své první album \"Tiny Tunes\" u studia Burning Heart. Začalo turné po Skandinávii po němž kapela v roce 1995 vydala druhé album \"Life on a Plate\".\n\nTenkrát se sestava podívala i mimo severské evropské státy. Tehdy si kapely všimlo americké studio Epitaph založené Brettem Gurewitzem z kapely Bad Religion, které chtělo jejich druhé album vydat i v Americe, s čímž souhlasila. Pod Epitaphem vyšlo v roce 1997 album \"For Monkeys\" a v roce 2000 vyšla zřejmě nejúspěšnější sestava nahrávek \"Pennybridge Pioneers\". S ním následoval obrovský úspěch a první turné po světě. Během něho psali písně pro album vydané v roce 2002 \"Home from home\". O rok později byli vyhlášení jako nejlepší švédská rocková kapela. V roce 2005 následovali \"Kingwood\" a 2007 \"Machine 15\".\nVystoupili i v jejich rodném Örebru, kde hráli ve skate parku jako podporu pro skateboardisty a pro město. V roce 2009 napsali i hymnu pro místní fotbalový klub.\nV únoru 2015 oznámili nové album \"True Brew\", které vyšlo tentýž rok v dubnu.\n23. srpna 2016 se kapela v rámci festivalu \"Prague Sounds Good!\" podívala do Prahy spolu s kapelami Sum 41, Pennywise a NOFX.\n\nKapela 15. února 2019 vydala po čtyřech letech nové album \"SOS\", se kterým zahájila světové tour po Austrálii a západní Evropě.\n\n\n"}
{"id": "1222280", "url": "https://cs.wikipedia.org/wiki?curid=1222280", "title": "Gauliga Westmark", "text": "Gauliga Westmark\n\nGauliga Westmark byla jedna z mnoha skupin Gauligy, nejvyšší fotbalové soutěže na území Německa v letech 1933 – 1945. Vytvořena byla v roce 1941 vyčleněním z Gauligy Südwest. Pořádala se na území Sárska, a částečně i na území Porýní-Falce. Vítězové jednotlivých skupin Gauligy postupovali do celostátní soutěže, která trvala necelý měsíc, v níž se kluby utkávaly vyřazovacím způsobem.\n\nZanikla v roce 1945 po pádu nacistického Německa. Po jeho zániku bylo území Gauligy Westmark začleněno pod Oberligu Südwest a sárskou nejvyšší soutěž Ehrenligu.\n\nZdroj: \n\nZdroj: \n"}
{"id": "1222282", "url": "https://cs.wikipedia.org/wiki?curid=1222282", "title": "Gauliga Westfalen", "text": "Gauliga Westfalen\n\nGauliga Westfalen byla jedna z mnoha skupin Gauligy, nejvyšší fotbalové soutěže na území Německa v letech 1933 – 1945. Gauliga byla vytvořena v roce 1933 na popud nacistického vedení. Pořádala se na území Vestfálska. Vítězové jednotlivých skupin Gauligy postupovali do celostátní soutěže, která trvala necelý měsíc, v níž se kluby utkávaly vyřazovacím způsobem.\n\nZanikla v roce 1945 po pádu nacistického Německa. Po jeho zániku bylo území Gauligy Westfalen začleněno pod Oberligu West.\n\nZdroj: \n\nZdroj: \n"}
{"id": "1222284", "url": "https://cs.wikipedia.org/wiki?curid=1222284", "title": "Gauliga Württemberg", "text": "Gauliga Württemberg\n\nGauliga Württemberg byla jedna z mnoha skupin Gauligy, nejvyšší fotbalové soutěže na území Německa v letech 1933 – 1945. Gauliga byla vytvořena v roce 1933 na popud nacistického vedení. Pořádala se na území Württemberska. Vítězové jednotlivých skupin Gauligy postupovali do celostátní soutěže, která trvala necelý měsíc, v níž se kluby utkávaly vyřazovacím způsobem.\n\nZanikla v roce 1945 po pádu nacistického Německa. Po jeho zániku bylo území Gauligy Württemberg začleněno pod Oberligu Süd.\n\nZdroj: \n\nZdroj: \n"}
{"id": "1222285", "url": "https://cs.wikipedia.org/wiki?curid=1222285", "title": "Spinová síť", "text": "Spinová síť\n\nSpinová síť je ve fyzice typ diagramu, který může být použit k reprezentaci stavu a interakce mezi částicemi a poli v kvantové mechanice. Z matematického hlediska jsou diagramy stručný způsob jak reprezentovat multilineární funkce a funkce mezi reprezentacemi maticových grup. Schematická notace často zjednodušuje výpočty, protože jednoduché diagramy mohou být použity k reprezentaci složitých funkcí. Za vynálezce spinové sítě je považován Roger Penrose, i když podobné schematické techniky existovaly i před tímto okamžikem.\n\nSpinové sítě byly aplikovány v teorii kvantové gravitace Carlo Rovellim, Lee Smolinem, Jorge Pullinem, Rodolfo Gambinim a dalšími.\n\nSpinová síť, tak jak je popsána Penrosem je druh diagramu v němž každý lineární segment představuje světočáru jednotky (buď elementární částici nebo složený systém částic). Tři úsečky se připojují ke každému vrcholu. Vrchol může být interpretován jako událost, ve které se buď jeden celek dělí na dvě jednotky nebo se naopak dvě jednotky srazí a spojí do jednoho celku. Diagramy jejichž lineární segmenty jsou spojeny ve vrcholech se nazývají uzavřené spinové sítě. Čas může být považován za ubíhající v jednom směru, například ze spodní části diagramu do horní, ale u uzavřených spinových sítí nemá směr chodu času vliv na výpočty.\n\nKaždý lineární segment je označen celým číslem zvaným spinové číslo. Jednotka se spinovým číslem \"n\" se nazývá \"n\"-jednotka a má moment hybnosti \"nħ/2\", kde \"ħ\" je redukovaná Planckova konstanta. Pro bosony, jako fotony a gluony, je \"n\" celé číslo. Pro fermiony, jako elektrony a kvarky, je \"n\" liché.\n\nPro každou uzavřenou spinovou síť lze vypočítat nezáporné celé číslo, které se nazývá norma spinové sítě. Normy mohou být použity pro výpočet pravděpodobnosti různých hodnot spinu. Síť, jejích normou je nula, má nulovou pravděpodobnost výskytu. Pravidla pro výpočet normy a pravděpodobnosti jdou nad rámec tohoto článku. Nicméně, implikují, že pro spinové sítě, které mají nenulovou formu musí být splněny dvě podmínky u každého vrcholu. Předpokládejme, že vrchol spojuje tři jednotky se spinovými čísly \"a\", \"b\", a \"c\". Potom jsou tyto podmínky uvedeny jako:\n\n\nNapříklad, \"a\" = 3, \"b\" = 4, \"c\" = 6 je nemožné, protože 3 + 4 + 6 = 13 je liché, a \"a\" = 3, \"b\" = 4, \"c\" = 9 je nemožné protože 3 + 4 < 9. Nicméně, \"a\" = 3, \"b\" = 4, \"c\" = 5 je možné protože 3 + 4 + 5 = 12 je sudé a je splněna i trojúhelníková nerovnost. Někdy se používá poločíselné značení, s podmínkou že \"a\" + \"b\" + \"c\" musí být celé číslo.\n\nFormálněji je spinová síť graf, jehož hrany jsou spojeny s neredukovatelnými reprezentacemi kompaktní Lieovy grupy a její vrcholy jsou spojeny s propletením hran k nim přiléhajících.\n\nVe smyčkové kvantové gravitaci představuje spinová síť kvantový stav gravitačního pole tří dimenzionálního hyperpovrchu. Množina všech možných spinových sítí (přesněji s-uzlů, což je ekvivalence tříd spinových sítí pod difeomorfizmem je počitatelná, to představuje základ Hilbertova prostoru smyčkové kvantové gravitace.\n\nJedním z klíčových výsledků smyčkové kvantové gravitace je kvantování ploch. Pozorovatel z plochy \"A\" dvojdimenzionálního povrchu Σ by měl mít diskrétní spektrum. Každá spinová síť je vlastní stav každého takového pozorovatele a vlastní hodnota se rovná\n\nkde součet přejde přes všechny průsečíky \"i\" z Σ se spinovou sítí. V tomto vzorci,\n\nPodle tohoto vzorce, nejnižší možné nenulová vlastní hodnota operátoru oblasti odpovídá propojení, které nese reprezentaci spinu 1/2. Za předpokladu, že je Immirziho parametr řádu jedna, dostáváme nejmenší možnou měřitelnou plochu ~10 cm.\n\nVzorec pro vlastní hodnoty plochy se stává poněkud složitějším, pokud se povrch propojí uzly. Zatím ovšem není jasné, zda tyto případy mají fyzikální smysl.\n\nKvantování se vztahuje na operátor objemu. Podobně objem 3D podpotrubí obsahující části spinové sítě je dán součtem příspěvků každého uzlu uvnitř. Každý uzel je elementární kvantový objem a každé propojení je elementární kvantová plocha obklopující tento objem.\n\nPodobné konstrukce mohou být použity pro obecné kalibrační teorie s kompaktními Lieovými grupami.\n\nMichael Levin a Xiao-Gang Wen také definovali strunovou síť pomocí tenzorových kategorií. Přesné spojení se spinovými sítěmi zatím není známo.\n"}
{"id": "1222286", "url": "https://cs.wikipedia.org/wiki?curid=1222286", "title": "Gauliga Böhmen und Mähren", "text": "Gauliga Böhmen und Mähren\n\nGauliga Böhmen und Mähren byla jedna z mnoha skupin Gauligy, nejvyšší fotbalové soutěže na území Německa v letech 1933 – 1945. Vytvořena byla v roce 1943 pro německé kluby na území Protektorátu Čechy a Morava. Vítězové jednotlivých skupin Gauligy postupovali do celostátní soutěže, která trvala necelý měsíc, v níž se kluby utkávaly vyřazovacím způsobem.\n\nZanikla v roce 1945 po pádu nacistického Německa. Po jeho zániku byly na území Československa zakázány všechny německé sportovní oddíly.\n\nZdroj: \n\nZdroj: \nDruhé místo obsadil klub MSV Kremsier a třetí MSV Olmütz.\n"}
{"id": "1222287", "url": "https://cs.wikipedia.org/wiki?curid=1222287", "title": "Gauliga Sudetenland", "text": "Gauliga Sudetenland\n\nGauliga Sudetenland byla jedna z mnoha skupin Gauligy, nejvyšší fotbalové soutěže na území Německa v letech 1933 – 1945. Vytvořena byla v roce 1938 po anexi Sudet. Vítězové jednotlivých skupin Gauligy postupovali do celostátní soutěže, která trvala necelý měsíc, v níž se kluby utkávaly vyřazovacím způsobem.\n\nZanikla v roce 1945 po pádu nacistického Německa. Po jeho zániku byly na území Československa zakázány všechny německé sportovní oddíly.\n\nZdroj: \n\nZdroj: \n"}
{"id": "1222288", "url": "https://cs.wikipedia.org/wiki?curid=1222288", "title": "Krašovický rybník (Čížová)", "text": "Krašovický rybník (Čížová)\n\nKrašovický rybník se nachází východně od vsi Krašovice v okrese Písek na bezejmenném levostranném přítoku potoka Jiher. Rybník má protáhlý tvar orientovaný ze severozápadu na jihovýchod − hráz je tedy na jihovýchodní straně. Délka rybníku je asi 248 m a šířka kolem 80 m, hráz měří 70 m. Rybník je napájen potokem pramenícím pod sportovním letištěm u Krašovic. Voda z něj odtéká přepadem v pravé části hráze a stavidlem uprostřed hráze. Na levém břehu u hráze se nachází malý objekt. Po hrázi vede polní cesta spojující průmyslovou zónu Písek s Topělcem. V okolí rybníka jsou pole, břehy jsou porostlé rákosem a na hrázi jsou stromy. Pod Krašovickým rybníkem je malý rybník nazvaný Zálesný. Rybník vznikl před rokem 1869.\n"}
{"id": "1222301", "url": "https://cs.wikipedia.org/wiki?curid=1222301", "title": "MOL Cup 2016/17", "text": "MOL Cup 2016/17\n\nMOL Cup 2016/17 (sponzorský název dle maďarské ropné a plynárenské společnosti MOL) nebo také Pohár FAČR byl celkově 24. ročníkem českého fotbalového poháru, dříve hraného pod názvem \"Pohár Českomoravského fotbalového svazu\" a později pod názvem \"Ondrášovka Cup\" či \"Pohár České pošty\". Soutěže se účastnily profesionální i amatérské fotbalové kluby z České republiky z různých pater systému fotbalových soutěží v ČR.\n\nSoutěž odstartovala 22. července 2016 předkolovou fází, a to utkáním ve Frýdlantu nad Ostravicí. Trofej obhajoval FK Mladá Boleslav, jenž byl vyřazen v semifinále. Ve finále hraném 17. května 2017 na Andrově stadionu v Olomouci zvítězil prvoligový FC Fastav Zlín 1:0 nad druholigovým klubem SFC Opava.\n\nVšechna kola soutěže se v tomto ročníku hrála jednokolově, což byla poměrně zásadní změna oproti předchozím ročníkům.\n\nUtkání se navíc již automaticky nehrála na hřišti celku z nižší soutěže. Mezi profesionální týmy z 1. a 2. ligy se v případě vzájemného utkání losovalo místo utkání (dříve hrál tým z nižší soutěže na domácím hřišti).\n\nPočínaje 4. kolem (osmifinále) neplatí ani toto pravidlo. Pokud tedy postoupí celek z 3. ligy nebo nižší soutěže do osmifinále, nemá zaručeno, že bude hrát utkání na domácí půdě. Místo utkání se losuje.\n\nPokud zápas skončil remízou, nově následovalo prodloužení, až poté případný penaltový rozstřel, což byla další změna oproti minulému ročníku.\n\nTéto fáze soutěže se účastnilo celkem 70 týmů, převážně z Divizí (IV). Účastnily se však i týmy z ČFL a MSFL (III), Krajských přeborů (V) i nižší krajské A-třídy (VI).\nZ předkola postoupilo celkem 35 týmů + 51 týmů je nasazeno přímo.\n\nTýmy nasazené do 1. kola podle soutěží\nZ 1. kola postoupilo celkem 43 týmů + 11 týmů, hrajících ePojisteni.cz ligu 2016/17, bylo nasazeno přímo. Zajímavostí je, že do 2. kola se dostalo všech 16 týmů reprezentujících Fotbalovou národní ligu.\n\nZápasů 2. kola se již účastnilo i 11 zástupců ePojisteni.cz ligy, kteří všichni plnili roli hostujícího týmu.\n\nDruhé kolo se stalo osudným dvěma týmům 1. ligy. FK Teplice podlehly 1-3 na hřišti třetiligového týmu FK Králův Dvůr. Stejným výsledekem byla vyřazena i 1. FK Příbram na hřišti týmu FK Litoměřicko.\n\nOstatní celky ePojisteni.cz ligy se probojovaly dále. Poměrně vysokou úmrtnost ve druhém kole měly týmy FNL, kterých vypadlo hned 7 ze 16.\n\nLegenda:\n\nTřetí kolo bylo posledním kolem, kam byly týmy nasazeny bez předchozího postupu pohárovou soutěží. Z 2. kola postoupilo celkem 27 týmů + 5 nejlepších týmů Synot ligy 2015/16 bylo nasazeno přímo.\n\nI ve 3. kole se zrodily dva senzační výsledky a opět měly stejné hrdiny. Ve spanilé jízdě pokračovalo FK Litoměřicko, které vyřadilo slavný FC Baník Ostrava, i FK Králův Dvůr, který vyřadil dalšího týmů 1. ligy. Tentokrát finalistu předchozího ročníku - FK Jablonec.\n\nLegenda:\n\nZe 3. kola postoupilo celkem 16 týmů.\n\nOsmifinálové kolo bylo oproti předchozím ročníkům hráno jednokolově, stejně jako další dvě kola.\n\nTato část proti sobě již postavila týmy z nejvyšší soutěže a některé střety měly překvapivé výsledky. Vyřazeni byli dva z největších favoritů, a to FC Viktoria Plzeň a AC Sparta Praha. První jmenovaný při venkovním duelu v Opavě s místním SFC Opava, který byl také jediným týmem z nižší soutěže, který se probojoval do čtvrtfinále.\n\nV Jarní části sezony bylo/bude odehráno pouze 7 utkání této pohárové soutěže. Důvodem byla již zmíněná změna formátu, kdy jsou všechny kola hrána jednozápasovým systémem.\n\nV osmifinále a čtvrtfinále je polovina týmů nasazena podle úrovně soutěže v tomto ročníku a pořadí v předcházejícím ročníku. O místě sehrání duelu rozhoduje los. V semifinále není nikdo nasazen.\n\n\nFinálové střetnutí se původně mělo odehrát v Eden Aréně v Praze, ale vzhledem k tomu, že se do něj probojovaly týmy ze Zlínského (FC Fastav Zlín) a Moravskoslezského kraje (SFC Opava), odehrálo se 17. května od 17:30 SELČ na Andrově stadionu v Olomouci, domácím stadionu klubu SK Sigma Olomouc. Obě mužstva si přála hrát blíže kvůli fanouškům a vedení FAČR tak původní plán přehodnotilo. Se změnou souhlasil také MOL, hlavní sponzor soutěže. Vítěz poháru postoupil díky několika okolnostem přímo do základní skupiny Evropské ligy UEFA 2017/18 a zároveň se kvalifikoval do 1. ročníku Česko-slovenského Superpoháru.\n\n\n"}
{"id": "1222306", "url": "https://cs.wikipedia.org/wiki?curid=1222306", "title": "Zálesný rybník", "text": "Zálesný rybník\n\nZálesný rybník se nachází v katastrální území Písek na bezejmenném přítoku Jiheru. Jedná se o druhý rybník od pramene, tohoto potoka. Prvním je Krašovický rybník, druhým Zálesný a třetím Kamenitý. Rybník je trojúhelníkového tvaru. Hráz se nachází na jihovýchodě a je orientována z jihozápadu na severovýchod. Měří asi sto metrů. Směrem k přítoku se rybník zužuje. Šířka rybníka na přítoku je asi 30 metrů. Délka je asi 170 m. Na březích rybníka roste rákos obecný a v okolí se vyskytují pole. Z hráze rybníka vede cesta do Purkratic k průmyslové zóně Písek. Na hrázi jsou stromy a keře a uprostřed stavidlo.\n"}
{"id": "1222308", "url": "https://cs.wikipedia.org/wiki?curid=1222308", "title": "Skautská asociace", "text": "Skautská asociace\n\nThe Scout Association je největší skautská organisace ve Velké Británii a také ji reprezentuje ve WOSM. V návaznosti na počátky skautingu v roce 1907, byla Skautská asociace vytvořena v roce 1910 a roku 1912 byla oficiálně zapsána na královskou listinu pod svým původním názvem The Boy Scouts Association.\n\nV současnosti je udávaným cílem Skautské asociace \"aktivně zapojit a podporovat mladé lidi v jejich osobním rozvoji, posilovat je ve snaze mýt pozitivní přínos pro společnost\". Asociace toho dosahuje použitím skautské výchovné metody a prostřednictví programu pro mládež ve věku 6 až 25 let. Při poslední zveřejněné sčítaní lidu uvedlo 446 000 lidí ve věku 6 až 25 let že jsou členy Skautské asociace, a dalších 40 000 lidí uvedlo že na vstup čeká. Je největší skautskou organisací v Evropě, představuje 35 % členů Evropského skautského regionu.\n\nDívky jsou do asociace přijímány od roku 1976 kdy jim bylo poprvé umožněno stát se členy R&R, kategorie od 16 do 20 let. Přijímány do kterékoli kategorie bylo umožněno od roku 1991; avšak přejímat dívky bylo jen volitelné, povinným se to stalo od roku 2007, ačkoli stále mohou být aplikovány náboženské preference. Dle posledního sčítání lidu, je členy 83 363 dívek mezi 6 a 25 lety a 36 565 dospělých žen zapojených do vedení.\n\nSkautská asociace je otevřena členům jakékoli víry a jsou dovoleny různé odchylky skautského slibu na základě těchto náboženských rozdílů. S ohledem na kritiku nedostatečného zohlednění ateistů, v roce 2012 zahájili členové asociace diskutovat možnost vytvoření alternativního Slibu pro nevěřící, a v říjnu 2013, bylo oznámeno že ateistická verze slibu bude zveřejněna v lednu 2014.\n\nAsociace je vedena Náčelníkem, v současnosti je jím dobrodruh a televizní moderátor Bear Grylls, podporován Vrchním komisařem Waynem Bulpittem a Výkonným náčelníkem Mattem Hydem (bývaly výkonný ředitel Národního svazu studentů). Prezidentem asociace je HRH vévoda z Kentu a patronkou je Královna Alžběta II.\n\nAsociace je členem Národní rady dobrovolných služeb pro mládež.\n\nSkautská asociace měla v minulosti mnoho významných členů, nejznámějšími z nich jsou:\n\n"}
{"id": "1222309", "url": "https://cs.wikipedia.org/wiki?curid=1222309", "title": "Vladimír Šilhavý", "text": "Vladimír Šilhavý\n\nVladimír Šilhavý (20. července 1913, Kutná Hora – 6. července 1984, Třebíč) byl český lékař, zoolog a výtvarník.\n\nNarodil se v Kutné Hoře, jeho otcem byl řídící učitel Eduard Šilhavý (archeolog a sběratel pověstí z okolí Předína), dětství prožil v Budíkovicích, kde pracoval jeho otec jako řídící učitel. V roce 1917 se v Budíkovicích narodil jeho bratr Přemysl (později známý jako Mohamed Ali Šilhavý). Později vystudoval gymnázium v Třebíči, kde v roce 1932 odmaturoval, později studoval medicínu v Brně, kdy byl v roce 1938 nucen přerušit studia. V roce 1945 pak dokončil studium. Po vystudování nastoupil do Nemocnice Třebíč, kde působil zpočátku jako sekundář, po skončení povinné vojenské služby nastoupil jako praktický lékař do Starče. V roce 1973 se přestěhoval do Třebíče, roku 1979 pak odešel do důchodu.\n\nRoku 2003 mu byla odhalena pamětní deska ve Starči, je umístěna na domě, ve kterém žil a v roce 2007 obdržel čestné občanství Starče.\n\nByl zakladatelem a dlouholetým předsedou (1961–1984) přírodovědeckého klubu při tehdejším Západomoravském muzeu v Třebíči, patřil k uznávaným vědcům v oboru entomologie. Byl autorem mnoha článků a přednášek věnovaných primárně výzkumu brouků v Československu a primárně na Mohelenské hadcové stepi. V šedesátých letech 20. století Entomologická společnost při ČSAV uspořádala pod patronací dr. Šilhavého v Třebíči Entomologické dny. Již ve třicátých letech publikoval první práce v oboru entomologie. Věnoval se primárně studiu sekáčů, kdy v roce 1960 byla přijata jeho oprava soustavy sekáčů. Sekáče studoval i na Balkáně, v Sovětském svazu, Asii, Egyptě, severní Africe, na Kubě, v Koreji, Indii a na Srí Lance. Získal titul kandidát věd v oboru zoologie. Popsal celkem 20 nových druhů sekáčů, 8 rodů sekáčů, 3 podčeledi, 1 čeleď a 2 podřádů. V roce 1971 obdržel funkci generálního sekretáře Centre international de documentation arachnologigue v Paříži. \n\n\nZúčastnil se malířských kursů, ale primárně byl výtvarným autodidaktem. Postupně dospěl ke specifickému výtvarnému stylu, který používal primárně pro náměty z orientálního prostředí. Byl krajinářem, figuralistou a portrétistou. Do roku 1983 vystavoval celkem na šesti samostatných výstavách (v letech 1942, 1943, 1944, 1965, 1982 a 1983, v roce 2003 pak i ve Starči) a na mnoha desítkách výstav skupinových.\n\n"}
{"id": "1222311", "url": "https://cs.wikipedia.org/wiki?curid=1222311", "title": "Filip Blažek (1998)", "text": "Filip Blažek (1998)\n\nFilip Blažek (* 11. března 1998) je slovenský fotbalový záložník, od července 2016 působící v A-týmu FK Senica.\n\nSvoji fotbalovou kariéru začal v klubu TJ Kopčany. V průběhu mládeže zamířil do mužstva FK Senica, kde prošel zbylými mládežnickými kategoriemi.\n\nPřed sezonou 2016/17 se propracoval do prvního týmu.\n\nV dresu A-mužstva Senice debutoval 23. července 2016 v ligovém utkání 2. kola proti úřadujícímu mistrovi FK AS Trenčín (prohra 0:3), odehrál celý zápas.\n\n"}
{"id": "1222312", "url": "https://cs.wikipedia.org/wiki?curid=1222312", "title": "Milivoj Husák", "text": "Milivoj Husák\n\nMilivoj Husák (* 25. srpna 1950, Turnov) je český malíř a grafik s jugoslávskými kořeny.\n\nV letech 1965-69 navštěvoval Střední školu uměleckých řemesel v Brně, potom studoval dva roky na pražské AVU, kterou v době normalizace nedostudoval. Pracoval jako designer nábytku, spolupracoval s památkovou péčí, léta 1978 – 1985 strávil v dělnických profesích. Významným impulzem k jeho vlastní tvorbě bylo setkání s dílem Bohuslava Reynka a brněnského básníka Karla Křepelky.\n\nJeho malířská tvorba v 80. letech je poznamenána barokní inspirací a naturalistickým pojetím postavy; v letech 90. se však přesouvá k abstraktním kompozicím využívajícím různých symbolů a znaků a nalézajícím náměty v duchovních tradicích Evropy, především křesťanství, judaismu a alchymii. Jeho pozdější tvorba je ve znamení \"paradoxního zobrazování světla\". Věnuje se realizaci sakrálních interiérů, oltářních obrazů a křížových cest. Jako scénograf spolupracoval s brněnskými divadly Husa na provázku, pro něž navrhl v roce 1982 – 1983 scénickou podobu představení „Labyrint světa a lusthauz srdce“, a s Divadlem u stolu.\n\nIlustroval též duchovní knihy Thomase Mertona nebo Tomáše Kempenského.\n\n\n\n\n\n"}
{"id": "1222315", "url": "https://cs.wikipedia.org/wiki?curid=1222315", "title": "Divadlo MANA", "text": "Divadlo MANA\n\nVršovické divadlo MANA je profesionální divadelní scéna se sídlem v budově Husova sboru ve Vršovicích na Moskevské třídě (dříve Palackého) čp. 967. Divadlo navazuje na tradici Jiráskova divadla ve Vršovicích, které zde působilo od roku 1931.\n\nHistorie divadelního sálu v budově husitského kostela v pražských Vršovicích se datuje od doby dokončení výstavby tohoto chrámu v roce 1930. Husův sbor ve Vršovicích projektovaný Karlem Truksou je významným architektonickým dokladem českého konstruktivismu s funkcionalistickými prvky. Budova Husova sboru je pojata formou tzv. individualistické moderny.Na koncepci věže Husova sboru ve Vršovicích se podílel nestor českého kubismu architekt Pavel Janák. Někdy bývá tato stavba uváděna jako jedna z prvních v Praze, na kterých byla použita technologie předpjatého betonu. I díky tomu byl Husův sbor ve Vršovicích postaven karlínskou firmou Stavitelství Nekvasil v rekordním čase devíti měsíců. Jeho součástí je od počátku i velkoryse koncipovaný prostor divadelního sálu pro maximální počet 294 sedících diváků. Sál kromě dvou galerií a prostoru pro orchestr zahrnoval i poměrně rozsáhlé zázemí pro technický provoz, zkušebny, šatny, maskérny a kanceláře administrativy divadla. Jedná se o jediné dochované bezprostřední sepjetí divadelního prostoru s chrámovou sakrální stavbou v Praze. Janákovo divadlo v Husově sboru na Vinohradech dnes již ve své původní podobě neexistuje.\n\nJiráskovo divadlo v Husově sboru ve Vršovicích bylo svého času známou pražskou divadelní scénou, která fungovala až do roku 1965. Jeho prvním ředitelem byl ve 30. letech 20. století Drahoš Želenský (1896–1959), který se svým otcem Karlem (1865–1935) patřili do známého českého hereckého rodu. Drahoš Želenský v letech 1953–1958 řediteloval Národnímu divadlu v Praze. Počátky jeho ředitelského působení jsou přitom spjaty také s divadelní scénou ve Vršovicích. Ta se později, též vzhledem k dobovým politickým a společenským poměrům, proměnila na ochotnickou scénu. Na plakátech z třicátých let 20. století je Jiráskovo divadlo ve Vršovicích uváděno jako „nejlevnější lidové divadlo v Praze.“ Pojila se v něm scéna jak profesionální, tak amatérská. Po Karlu Želenském působil v Jiráskově divadle jako jeho ředitel krátký čas také Josef Burda (1883–1964), známý český herec a podnikatel vlastnící jednu z posledních hereckých kočovných společností.\n\nV době válečné okupace fungoval divadelní sál též jako kino s názvem Bio Helios. Dlouhá léta zde hrála ochotnická skupina Bozděch (založena ve Vršovicích v roce 1892), ale i jiní. Za doby působení spolku Bozděch se zdejší scéna etablovala jako „laboratoř“ amatérského divadla v Praze. Divadlo, třebaže poskytovalo prostor amatérským hercům, fungovalo s parametry profesionálně vedené scény. Hrací doby zahrnovaly produkci až třikrát týdně pro dospělé v pracovních dnech i o víkendech, nedělní představení pro děti. S touto scénou je spojena celá řada jmen významných činitelů na poli amatérského divadla (Felix Buřil, Karel Kestner ad.). Celá řada hereckých osobností zde působících se později profesionalizovala (Miriam Kantorková, Viktor Maurer, Jiří Havel ad.). Definitivní zákaz provozování divadla v Husově sboru přišel v roce 1965. Spjatost divadla s chrámovou budovou byla nadále v tehdejším režimu neudržitelná. Na více než čtyři desetiletí tak tento prostor ztratil své původní poslání.\n\nOd roku 2004 bylo záměrem majitele objektu, kterým je Náboženská obec Církve československé husitské v Praze 10-Vršovicích, vrátit prostor někdejšího divadla v Husově sboru jeho původnímu účelu. Postupně bylo vypracováno několik architektonických studií obnovy a posléze i podrobné zaměření stávajícího stavu unikátního prostoru, který více než čtyřicet let chátral. Na základě projektové dokumentace, na které se podílel také herec a architekt David Vávra, bylo posléze přistoupeno k celkové revitalizaci divadla. Samotná obnova byla rozdělena do několika etap. V první z nich bylo znovu zprovozněno někdejší technické zázemí divadla, kde od roku 2009 vznikl bezbariérový prostor budoucího Divadelního studia MANA.\n\nNa to navázala následná druhá etapa, během které byl v letech 2010 až 2013 revitalizován celý divadelní sál včetně prostoru pod jevištěm, kde jsou umístěny šatny herců a fundus divadla. Třetí etapa zahrnovala znovu zprovoznění hlavního vstupu do divadla z rohu ulic Moskevská a Na Kovárně. Ta byla dokončena na jaře 2014 a celé divadlo tak bylo znovu uvedeno do úplného provozu.\n\nSoubor divadla nastudoval množství titulů, například:\n\n\n"}
{"id": "1222316", "url": "https://cs.wikipedia.org/wiki?curid=1222316", "title": "Longinus Podbipięta", "text": "Longinus Podbipięta\n\nLonginus Podbipięta je fiktivní postava v románu Ohněm a mečem (\"Ogniem i mieczem\"), který napsal polský spisovatel Henryk Sienkiewicz. Pochází z Litvy, z vesnice Myszykiszki a jeho erb nese jméno \"Zerwikaptur\". Na začátku románu (1647) má okolo 45 let. Jakožto rytíř složil slib, že bude držet celibát do té doby, dokud stejně jako jeho praděd v bitvě u Grunwaldu nesetne naráz tři nepřátelské hlavy svým velikým obouručním mečem. Mezi jeho knižní přátele a spolubojovníky patří Zagloba, Jan Skrzetuski, Michał Wołodyjowski a Rzędzian. \n\nPodbipięta je muž nadprůměrného vzrůstu, který disponuje velikou fyzickou silou. I přes to se jedná o hluboce v Boha věřícího, dobromyslného a laskavého člověka, jenž má ovšem časté sklony k naivitě. \n\nJeho účást na dění v románu začíná uvnitř čyhyrynské krčmy, kde tráví svůj volný čas ve společnosti pana Zagloby a zdejších hostů. Tam ho taktéž pozná Jan Skrzetuski, náměstek husarské korouhve knížete Jeremiáše Wiśniowieckého a hlavní postava příběhu. Ten jej zavede do Luben, kvůli jeho vlastnímu zájmu o službu v knížecím vojsku. Zde Podbipięta pozná lásku svého života, Anusi Borzobohatou-Krasieńskou. Naneštěstí si ji nemůže vzít, a to kvůli svému slibu, který kdysi složil. Mimo svou službu ve knížecím vojsku také pomáhá najít snoubenku Skrzetuského, Helenu Kurczewiczovou, kterou unesl kozácký podplukovník Ivan Bohun.\n\nBěhem vypuklého Chmelnického povstání (1648–1654) se spolu se svými přáteli účastní řady bitev na straně Rzeczpospolity (Polsko-litevska), jako například bitvy u Konstantynowa (1648), obležení Zamościa (1648) nebo obležení Zbaraže (1649). \n\nPrávě při obležení Zbaraže se mu konečně podaří splnit jeho dlouholetý slib, když při nočním útoku na okopy naráz setne třem janičárům hlavy. Kvůli této události se rozhodne, že pronikne obležením pevnosti a požádá o pomoc polského krále Jana Kazimíra. Tato volba se mu bohužel stane osudná. Při své cestě se dostane do obklíčení Tatarů, kde zemře hrdinskou smrtí poté, co ho prostřílí šípy z luků. Zůstane pochovaný ve Zbaraži.\n\nDle knižní pověsti, roku 1410 v bitvě u Grunwaldu, litevský šlechtic Stowejko Podbipięta (praděd Longina Podbipięty) sťal naráz, jistým obouručním mečem, třem řádovým rytířům v mnišských kápích hlavy. Jelikož oni rytíři měli na štítech vyobrazenou kozí hlavu, tak mu nechal král Jagello dát do erbu tyto kozí hlavy tři.\n\nVe filmu Ohněm a mečem (1999), který natočil polský režisér Jerzy Hoffman, si Podbipiętu zahrál herec Wiktor Zborowski.\n\nDnes již mrtvý polský textař a písničkář Jacek Kaczmarski složil na počest tohoto litevského rytíře píseň \"Pan Podbipięta\".\n"}
{"id": "1222317", "url": "https://cs.wikipedia.org/wiki?curid=1222317", "title": "Atmosféra Uranu", "text": "Atmosféra Uranu\n\nAtmosféra Uranu je jako u většiny plynných obrů složena převážně z vodíku a helia. V hloubce je podstatně obohacena o těkavé látky jako voda, amoniak a methan ve formě \"ledů\". Naopak vrchní část atmosféry obsahuje kvůli nízké teplotě velmi málo plynů těžších než vodík a helium. Atmosféra Uranu je nejchladnější ze všech planet, dosahuje teploty kolem 49 Kelvinů.\n\nAtmosféru Uranu lze rozdělit do třech základních vrstev. Troposféra ve výškách od -300 do 50 kilometrů, v níž jsou tlaky 100 – 0,1 baru. Dále stratosféra ve výškách mezi 50 a 4000 kilometry a tlacích 0,1 – 10 barů a termosféra, která se nachází ve vrstvách od 4000 kilometrů až do vzdálenosti několika poloměrů planety od nominálního povrchu (tlak 1 bar). Na rozdíl od Země nemá Uran mezosféru.\n\nV troposféře se nachází čtyři vrstvy oblačnosti, methanové mraky při asi 1,2 bar, mraky z amoniaku a sulfanu při 3-10 barech, mraky z amonných hydrosulfidů při 20-40 bar a nakonec vodní mraky pod 50 bary. Přímo byly ale pozorovány pouze dvě svrchní vrstvy oblačnosti, zbylé zůstávají předmětem spekulací. Nad oblačností leží několik vrstev fotochemického oparu. Diskrétní světlé troposférické mraky jsou u Uranu vzácné, pravděpodobně v důsledku stagnující konvekce v nitru planety. Nicméně bylo pozorováno zonální proudění těchto mraků s vysokou rychlostí až 240 metrů za sekundu.\n\nO atmosféře Uranu je dosud známo poměrně málo, jelikož ji k roku 2016 studovala jediná sonda, Voyager 2, která kolem planety prolétla v roce 1986. Žádné další mise k Uranu nejsou zatím plánovány.\n\nAčkoli Uran nemá žádný dobře definovaný povrch ve svém nitru, vnější plynná obálka planety se nazývá atmosféra. Schopnost dálkového průzkumu sahá asi 3000 kilometrů pod úroveň 1 baru. V této vrstvě je tlak asi 100 MPa a teplota 320 Kelvinů.\n\nHistorie pozorování atmosféry Uranu je bohatá, přestože je Uran ze Země viditelný velmi slabě, jeho úhlový průměr je menší než 4″. První spektrum Uranu pozorovali v roce 1871 Angelo Secchi a William Huggins, který našel celou řadu širokých tmavých pruhů, které nebyl schopen identifikovat. Nebyl také schopen identifikovat žádné Fraunhoferovy sluneční čáry. To později vysvětlil Norman Lockyer tak, že Uran vyzařuje vlastní světlo a neodráží světlo ze Slunce. Roku 1889 však byly Fraunhoferovy čáry pozorovány v ultrafialovém spektru, ukázalo se tedy, že Uran skutečně svítí odraženým světlem Slunce. Povaha tmavých pruhů zůstala neznámá až do 30. let 20. století.\n\nKlíč k rozluštění spektra Uranu našli v roce 1930 Vesto Slipher a Rupert Wildt, kteří zjistili, že pozorované tmavé pruhy patří plynnému metanu. Předtím nebyly pozorovány protože jsou velmi slabé. Atmosféra Uranu tak byla transparentní do větší hloubky než u jiných plynných planet. V roce 1950 si Gerard Kuiper všiml dalšího difuzního tmavého pásu ve spektru, který nebyl schopen identifikovat. Roku 1952 ukázal Gerhard Herzberg, že tento pás je způsoben slabou kvadrupólovou absorpcí molekulárního vodíku. Spektroskopická pozorování prováděná od roku 1967 ukazovala, že tepelná bilance Uranu je přibližně vyrovnaná, tedy že vyzařuje zhruba tolik tepla, kolik přijímá od Slunce.\n\nV lednu 1986 prolétla kolem Uranu v minimální vzdálenosti asi 107 000 kilometrů sonda Voyager 2. Ta poskytla první blízké snímky a spektrum atmosféry. Bylo potvrzeno, že se atmosféra skládá hlavně z vodíku a helia se zhruba 2% příměsí metanu. Atmosféra se ukázala být velice transparentní a bez stratosférické a troposférické mlhy. Bylo pozorováno jen omezené množství diskrétních mraků.\n\nV 90. letech a po roce 2000 umožnil Hubbleův vesmírný dalekohled a rozvoj adaptivní optiky poprvé pozorování rysů atmosféry Uranu ze Země. Tato pozorování umožnila například prověřit rychlost větrů na Uranu.\n\nSložení atmosféry Uranu je odlišné od složení Uranu jako celku. Atmosféra se skládá převážně z vodíku a helia. Na rozdíl od plynných obrů nedošlo k přesunu helia z horních vrstev atmosféry do hlubších vrstev planety.\n\nTřetí nejhojnější složkou atmosféry je metan, jehož přítomnost je známa již delší dobu. Metan má významné absorpční pásy ve viditelné a infračervené části spektra, což způsobuje akvamarínovou nebo azurovou barvu, kterou u Uranu pozorujeme. Metan tvoří 2,3% složení atmosféry. Nachází se převážně v hlubších vrstvách atmosféry s nižší teplotou.\n\nizotopové složení atmosféry je zatím téměř neznámé. Známý je pouze poměr vodíku k deuteriu, což bylo změřeno družicí Infrared Space Observatory v 90. letech.\n\nInfračervená spektroskopie, včetně měření pomocí Spitzerova vesmírného dalekohledu pomohla na Uranu zjistit stopová množství uhlovodíků, které jsou vyrobeny fotolýzou metanu vyvolanou slunečním UV zářením. Nalezeny byly ethan, acetylen, propyn nebo butadiin. Dále byly spektroskopicky odhaleny stopy vodní páry oxidu uhelnatého a oxidu uhličitého ve stratosféře, které pravděpodobně pocházejí z externího zdroje jako jsou padající komety či prach.\n\nAtmosféru Uranu dělíme do třech základních vrstev. Troposféra se nachází ve výškách -300 až 50 kilometrů a jsou v ní tlaky 100 - 0,1 baru. Dále stratosféra ve výškách mezi 50 a 4000 kilometry a tlacích 0,1 - 10 barů a termosféra/exosféra, která se nachází ve vrstvách od 4000 kilometrů až do vzdálenosti několika planetárních poloměrů. Uran nemá mezosféru.\n\nTroposféra je nejnižší a nejhustší část atmosféry, je charakterizována poklesem teploty s rostoucí výškou. Ve výškách -300 kilometrů je teplota kolem 320 Kelvinů, ve výškách kolem 50 kilometrů je teplota 53 Kelvinů. Ve skutečnosti se teplota na horní hranici troposféry pohybuje od 49 do 57 Kelvinů v závislosti na zeměpisné šířce. Nejnižší známá teplota byla dosažena na 25 stupni jižní šířky. Troposféra drží většinu hmotnosti planety a tropopauza je zodpovědná za většinu termálních infračervených emisí planety.\n\nPředpokládá se, že troposféra má velmi složitou strukturu oblačnosti. Metanové mraky při asi 1–2 bar, mraky z čpavku a sirovodíku při 3–10 bar, mraky z amonných hydrosulfidů při 20–40 bar a nakonec vodní mraky mezi 50–300 bary. Přímo byly ale Voyagerem pozorovány pouze metanové mraky, další tři vrstvy tedy zatím zůstávají spekulativními. Sirovodíková oblačnost je možná pouze v případě, že poměr síry a dusíku je výrazně větší než solární hodnota 0,16. V opačném případě sirovodík reaguje s amoniakem za vzniku hydrosulfidu amonného.\n\nPřesné umístění horní vrstvy oblačnosti je poněkud sporné. Nová měření jsou totiž v rozporu s měřeními získanými Voyagerem 2 a umisťují oblačnost do rozmezí tlaků 2–6 barů, na rozdíl o měření Voyageru, která udávají rozmezí 1,2 až 1,3 bar. Tento rozpor může být vyřešen novými daty o absorpci metanu v atmosféře planety.\n\nTroposféra je velmi dynamická, vykazuje silné pásmové větry, metanové mraky, tmavé skvrny a změny ročních období.\n\nStratosféra je střední vrstva atmosféry Uranu, v níž teplota roste s rostoucí výškou, od 53 Kelvinů na hranici tropopauzy až po 850 Kelvinů na hranici termosféry. Ohřev stratosféry je způsoben vedením tepla z termosféry směrem dolů, jakož i absorpcí slunečního ultrafialového a infračerveného záření metanem a složitými uhlovodíky.\n\nUhlovodíky těžší než metan jsou přítomny v relativně úzké vrstvě atmosféry ve výšce 160 až 320 kilometrů, což odpovídá tlaků 10-0,1 kPa a teplotám 100-130 Kelvinů. Po metanu nejhojnější uhlovodíky jsou acetylen a ethan. Komplexní uhlovodíky jsou zodpovědné za chlazení stratosféry v této vrstvě.\n\nKromě uhlovodíků obsahuje stratosféra také oxid uhelnatý a stopy vodní páry a oxidu uhličitého. Tyto tři sloučeniny jsou ve stratosféře distribuovány poměrně homogenně a nejsou omezeny na úzkou vrstvu jako uhlovodíky.\n\nKoncentrace uhlovodíků ve stratosféře Uranu je nižší než ve stratosféře jiných plynných planet. Horní vrstvy atmosféry Uranu jsou tak velmi čisté a transparentní. Uranova stratosféra je proto méně neprůhledná a chladnější než u ostatních plynných planet.\n\nTermosféra je vnější vrstvou atmosféry Uranu táhnoucí se tisíce kilometrů s jednotnou teplotou mezi 800 a 850 Kelviny. Což je teplota mnohem vyšší než například 420 Kelvinů u termosféry Saturnu. Zdroje potřebné pro udržení teploty nejsou zatím pochopeny, jelikož ani solární záření ani polární aktivita nemůže poskytnout dostatek energie. Přispívat může slabá schopnost chlazení termosféry vzhledem k přítomnosti uhlovodíků ve stratosféře. Termosféra obsahuje velké množství volných atomů vodíku, zatímco helium zde chybí, protože je difúzně odděleno v nižších výškách.\n\nTermosféra a horní část atmosféry obsahuje velké množství iontů a elektronů, které tvoří ionosféru Uranu. Data z Voyageru 2 ukazují, že ionosféra leží ve výšce mezi 1000 a 10 000 kilometry a může zahrnovat několik úzkých a hustých vrstev mezi 1000 a 3500 kilometry. Ionosféra je udržována především slunečním zářením a její hustota závisí na sluneční aktivitě. Polární aktivita Uranu není tak silná jako u Jupiteru či Saturnu a k ionizaci přispívá jen málo. Vysoká koncentrace elektronů může být částečně způsobena nízkou koncentrací uhlovodíků v atmosféře.\n\nHorní vrstva atmosféry je zdrojem dalekých ultrafialových emisí známých jako \"dayglow\" nebo \"electroglow\", které vychází výhradně z osvětlené části planety. Tento jev se vyskytuje v termosféře všech plynných planet a je interpretován jako ultrafialová fluorescence atomů a molekul vodíku excitovaných slunečním zářením nebo fotoelektrony.\n\nHorní část termosféry se nazývá exosféra. Spodní hranice exosféry Uranu je ve výšce 6500 kilometrů nebo 1/4 planetárního poloměru nad \"povrchem\". Skládá se převážně z vodíku a je často nazývaná vodíková korona Uranu. Exosféra Uranu je poměrně rozsáhlá, což částečně vysvětluje vysoká teplota a tlak ve spodní části termosféry. Hustota atomárního vodíku v koroně pomalu klesá se vzrůstající vzdáleností od planety. Exosféra sahá až na několik poloměrů planety daleko. To způsobuje brzdění malých částic obíhajících Uran a odčerpávání prachu z Uranových prstenců. Padající prach zase kontaminuje horní vrstvy atmosféry.\n\nUran má poměrně nevýrazný vzhled, chybí mu široké barevné pruhy a oblaky přítomné na Jupiteru nebo Saturnu. Voyager 2 pozoroval jasnou jižní polární čepičku. Nejjasnější zonální pás byl pozorován v blízkosti polární čepičky. Tato polární čepička pozorovaná v roce 1986 se ztrácela v 90. letech, kdy byl na Uranu slunovrat. Po rovnodennosti v roce 2007 začal jižní polární límec slábnout a naopak se objevovat severní polární límec.\n\nAtmosféra Uranu je v porovnání s ostatními plynnými planetami poměrně klidná. Obsahuje jen omezený počet malých jasných mraků ve středních zeměpisných šířkách na obou polokoulích. Zatím byla pozorována jen jedna tmavá skvrna. Jeden ze světlých oblaků na -34 stupni zeměpisné šířky pravděpodobně existuje již od roku 1986. Přesto má atmosféra Uranu poměrně silné pásmové větry, které vanou v retrográdním směru v blízkosti rovníku a kolem 20 stupně zeměpisné šířky přecházejí na klasický směr. Rychlosti větru jsou obvykle mezi 50 a 100 metry za sekundu. Nicméně kolem 50 stupně zeměpisné šířky dosahují až 240 metrů za sekundu. Profil větrů naměřený v roce 2007 byl mírně asymetrický, silnější větry byly naměřeny na jižní polokouli, což se ale ukázalo být sezónním jevem, protože jižní polokoule byla předtím nepřetržitě osvětlena. Po roce 2007 došlo ke zrychlení větrů na severu a zpomalení na jihu.\n\nUran vykazuje značnou sezónní variabilitu v průběhu 84leté oběžné doby. Periodické mizení a objevování polárních límců a slábnutí a zesilování polárních čepiček jsou reálné jevy. Další změny jsou dány spíše změnou pohledu na Uran, jelikož jasná polární oblast přichází do zorného pole v blízkosti slunovratů, zatímco tmavší rovník vidíme poblíž rovnodennosti.\n\n"}
{"id": "1222318", "url": "https://cs.wikipedia.org/wiki?curid=1222318", "title": "Mark Todd", "text": "Mark Todd\n\nSir Mark Todd, KNZM OBE (* 1. března 1956, Cambridge, Nový Zéland) je novozélandský jezdec specializující se na jezdeckou všestrannost. Byl Mezinárodní jezdeckou federací (FEI) volen žokejem 20. století. Získal pro Nový Zéland dvě zlaté medaile a to na Letních olympijských hrách 1984 (Los Angeles) a 1988 (Soul). Také tři bronzové medaile z let 1988, 2000 a 2012. Když na Letních olympijských hrách 2012 vyhrál bronzovou medaili, stal se sportovcem s nejdelším rozestupem mezi první a poslední medailí. Tento rozestup činil osmadvacet let.\n\nRoku 1988 byl také zvolen sportovcem roku pro Nový Zéland. Ve stejném roce se také zapsal do novozélandské sportovní síně slávy. Todd a žokej Andrew Nicholson jsou první novozélanďané, kteří soutěžili na šesti olympiádách. Vůbec nejvíce olympiád navštívil Kanaďan Ian Millar, také žokej, který soutěžil na deseti olympiádách.\n\nMark Todd se narodil 1. března 1956 v malém městě Cambridge na Novém Zélandu a již jako malý si jezdectví a koně zamiloval. Také byl členem pony klubu a soutěžil v místních jezdeckých soutěžích. Todd se chtěl stát žokejem, avšak plány mu zkřížila jeho výška – během krátké doby rychle vyrostl a měřil téměř 190 cm. Drezuru tedy nahradil parkurem, kde výška jezdce tolik neomezuje. Jeho kolega Andrew Nicholson o něm řekl: „Mark může jezdit cokoliv! Mohl jet cross country na dojnici.“\n\nPo opuštění školy se Todd zaměřuje na zemědělství a získá diplom z Waikato Technical Institute. Pracoval na farmách, zatímco se věnoval ježdění a prodávání koní.\n\nV roce 1986, jako třicetiletý, se oženil s Carolyn Berry, se kterou měl později děti Jamese a Lauren. V roce 2009 se pár rozešel, ale již roku 2014 se konala svatba, kde se znovu vzali. Za svědky na druhé svatbě jim šly děti, jinak byl ceremoniál tajný.\n\nV roce 1998 Todd vydal svoji autobiografii s názvem \"So Far, So Good\". Ještě před tímto dílem ale publikoval jiné knihy: \"Charisma\" (1989), \"One Day Eventing\", \"Mark Todd's Cross-Country Handbook\" (1995) nebo \"Novice Eventing with Mark Todd\" (1996).\n\nPrvní větší Toddova zkušenost se závody přišla v roce 1978, kdy byl součásti novozélandského družstva na světovém šampionátu v Lexingtonu v Kentucky. Po drezuře byl na desátém místě steeplechase jej posunul na místo druhé. Toddův kůň Tophunter se ale při cross-country poranil a ukončil tak žokejovu účast na šampionátu. Následně se Todd přestěhoval do Anglie, kam si přivedl kolegu Andrewa Nicholsona jako čeledína na statek.\n\nTodd je uznávaným průkopníkem jezdecké všestrannosti na Novém Zélandu. I díky němu se později známí jezdci jako například Blyth Tait (olympijský vítěz 1996) dali na všestranností soutěže. Vaughn Jefferis (bronzový medailista na olympijský hrách 1996) o Toddovi řekl: „My všichni Marku Toddovi hodně dlužíme. Byl první a vydláždil pro nás cestu.“\n\nTodd se stal na Novém Zélandu oblíbeným sportovcem, stejně jako někteří jeho koně. Jedním z nic byl i Charisma (1972–2003), který je považován za jednoho z nejvyšších koní, kteří kdy soutěžili – měřil 160 cm v kohoutku a to i přestože jeho matka byla drobná klisna plemene connemarský pony. S tímto koněm vyhrál Todd dvě zlata a bronz na olympiádách v letech 1984 a 1988. Roku 2003, jako třicetiletý, byl Charisma uspán.\n\nRoku 1885 se Todd stal držitelem Řádu britského impéria.\n\nNa Letních olympijských hrách v Sydney získal Todd individuální bronzovou medaili. Jeho vítězství ale komentoval magazín \"Sunday Mirror\", který Todda obvinil z toho, že krátce před závodem užil kokain – se svým homosexuálním partnerem. O tomto skandálu se dlouho mluvilo a téměř stál Todda i místo v novozélandském družstvu.\n\nPo Letních olympijských hrách 2000 odešel Todd do důchodu a s rodinou se odstěhoval na farmu nedaleko jeho rodného Cambridge. Soustředil se především na chov koní a výrobu a prodej postrojů na ně. V roce 2004 se opět na LOH objevil, tentokrát ale jako trenér družstva jezdecké všestrannosti.\n\nDne 25. ledna 2008 magazín \"Horse & Hound\" oznámil, že osm let po odchodu do důchodu se Mark Todd chystá vrátit. Koupil desetiletého šedého hřebce jménem Gandalf, se kterým se chtěl účastnit nadcházejících Letních olympijských hrách v Pekingu. Jeho návrat a kvalifikace na hry byla sponzorována New Zealand Bloodstock. Dne 19. května toho roku se umístil na šestém místě na třídenní soutěži v jezdecké všestrannosti ve Francii. Následně se mu podařila i kvalifikace na LOH. Tým Nového Zélandu se nakonec na olympiádě umístil na pátém místě, Todd v něm předvedl druhý nejlepší individuální výkon. V samotné soutěži jednotlivců ale skončil až na sedmnáctém místě.\n\nV únoru 2009 Todd oznámil svůj plnohodnotný návrat v postu žokeje a znovu se přemístil do Anglie, kde koupil hned několik koní. Roku 2012 se znovu účastnil olympiády a jeho družstvo získalo bronzovou medaili.\n"}
{"id": "1222320", "url": "https://cs.wikipedia.org/wiki?curid=1222320", "title": "Norská mincovna", "text": "Norská mincovna\n\nNorská mincovna (norsky Det Norske Myntverket, anglicky \"Mint of Norway\") vznikla v roce 1686 pod názvem Královská mincovna a je druhou nejstarší mincovnou v Norsku. Později vlastnily 50 % podíl, dva soukromé subjekty - Finská mincovna a skupina Samlerhuset Group BV. V roce 2015 se stala skupina Samlerhuset Group BV 100% vlastníkem. Norská mincovna emituje veškeré oběžné mince pro Norsko, ale také pro sousední země. Zabývá se též ražbou pamětních medailí různých specifikací, mimo jiné také pro český a slovenský trh. Norská mincovna využívá k ražbě pouze certifikované zlato, tedy kov, který byl vytěžen a vykoupen pouze od ověřených dodavatelů za férových podmínek a s ohledem na udržitelnost životního prostředí. Norská mincovna je ve světě známá především díky medailím, které každoročně razí pro laureáty Nobelovy ceny.\n\nKrálovská mincovna vznikla v roce 1686 jako součást Kongsbergských stříbrných dolů, které byly objeveny v roce 1623. Jejím cílem bylo razit stříbrné mince. Stříbro bylo původně posíláno do Dánska a ražba byla řízena z Kodaně. Pro snížení nákladů byla zřízena mincovna v pevnosti Akershus v Oslu. V roce 1806 byla mincovna uzavřena, veškeré zařízení prodáno nebo posláno do mincovny v Kodani a prostory prodány místnímu průmyslníkovi, který investoval do výroby zbraní. Kvůli nedostatku mincí v oběhu, který byl způsoben válkou se sousedním Švédskem (1808 – 1809), však byla ražba mincí znovu obnovena. Od roku 1816 řídilo mincovnu norské ministerstvo financí, které ji v roce 1962 převedlo pod vedení Centrální banky Norska, která se stala jejím jediným majitelem. \n\nV roce 2003 prodala Centrální banka Norska veškeré své akcie dvěma soukromým společnostem, které získaly každá 50 % akcií. Těmi společnostmi byly Finská mincovna a skupina Samlerhuset Group BV. V roce 2004 došlo ke změně názvu společnosti z Královské mincovny na Norskou mincovnu.\n\nOficiální emise mincí, ražených v Norské mincovně, jsou typické značkou železného kladiva, které odkazuje na její více než 300letou tradici v oboru mincovnictví. Kromě norských oběžných mincí se mincovna zaměřuje především na ražbu numismatů pro síť svých sesterských společností zabývajících se distribucí pamětních a investičních mincí a medailí v Evropě (i v České republice, prostřednictvím Národní Pokladnice). Nejstarší dochovaná medaile z této mincovny byla vyražena v roce 1704 při příležitosti návštěvy krále Frederika IV. ve stříbrných dolech v Kongsbergu. Norská mincovna také více než 100 let razí medaile udělované laureátům Nobelovy ceny, které jsou od roku 2015 raženy z certifikovaného zlata.\n\n"}
{"id": "1222323", "url": "https://cs.wikipedia.org/wiki?curid=1222323", "title": "Francisco de Borja Docal Saiz", "text": "Francisco de Borja Docal Saiz\n\nFrancisco de Borja Docal Saiz známý jako Borja Docal (* 3. října 1991, Santander) je španělský fotbalový záložník, od srpna 2016 působící v klubu FK Senica.\n\nJe odchovancem mužstva Racing de Santander. V klubu prošel všemi mládežnickými kategoriemi a propracoval se do seniorské kategorie, kde nastupoval za rezervu i A-tým. Před sezonou 2013/14 přestoupil do klubu CD Mirandés. Po dvou letech se následně vrátil zpět do Santanderu.\n\nV srpnu 2016 odešel do zahraničí, kde se domluvil na smlouvě se slovenským týmem FK Senica. V Senici se sešel se svým krajanem Albertem Delgadem, se kterým hrál osm let v Racingu de Santander.\n\nV dresu Senice debutoval 30. července 2016 v ligovém utkání 3. kola proti MFK Zemplín Michalovce (výhra 2:0), odehrál 53 minut.\n\n"}
{"id": "1222324", "url": "https://cs.wikipedia.org/wiki?curid=1222324", "title": "Davy Roef", "text": "Davy Roef\n\nDavy Roef [dafy rúf] (* 6. února 1994, Rumst, Belgie) je belgický fotbalový brankář a mládežnický reprezentant, odchovanec a hráč klubu RSC Anderlecht. \n\n\nRoef působil v mládežnických reprezentacích Belgie U16, U19 a U21.\n\n"}
{"id": "1222329", "url": "https://cs.wikipedia.org/wiki?curid=1222329", "title": "Péter Varga", "text": "Péter Varga\n\nPéter Varga (* 27. ledna 1998) je slovenský fotbalový záložník, od září 2015 působící v A-týmu FK Senica. Je mládežnickým reprezentantem Slovenska.\n\nSvoji fotbalovou kariéru začal ve Slovanu Levice, odkud v průběhu mládeže zamířil do klubu FK Senica. V listopadu 2014 absolvoval společně s dalšími třemi hráči Senice stáž v nizozemském týmu ADO Den Haag.\n\nV průběhu podzimní části sezony 2015/16 se propracoval do prvního mužstva.\n\nV dresu A-týmu Senice debutoval 22. 9. 2015 v ligovém utkání 22. kola proti FC ViOn Zlaté Moravce (prohra 0:3), odehrál 55 minut. V té době mu bylo 17 let, 7 měsíců a 26 dní.\n\nV březnu 2015 bojoval neúspěšně se slovenským výběrem do 17 v kvalifikaci o postup na ME 2015 v Bulharsku. Od roku 2015 je reprezentantem výběru U18.\n\n"}
{"id": "1222330", "url": "https://cs.wikipedia.org/wiki?curid=1222330", "title": "Seznam dílů českého seriálu Doktor Martin", "text": "Seznam dílů českého seriálu Doktor Martin\n\nToto je seznam dílů seriálu \"Doktor Martin\". Český televizní seriál z vesnického prostředí \"Doktor Martin\" vysílá od roku 2015 Česká televize.\n\n<onlyinclude></onlyinclude>\n\nFilm byl natočen během léta a podzimu 2018. \n"}
{"id": "1222332", "url": "https://cs.wikipedia.org/wiki?curid=1222332", "title": "Kara Mbodji", "text": "Kara Mbodji\n\nSerigne Modou Kara Mbodji známý jako Kara Mbodji, Kara Mbodj nebo jen Kara (* 11. listopadu 1989, Ndiass, Senegal) je senegalský fotbalový obránce a reprezentant, od roku 2015 hráč klubu RSC Anderlecht. Hraje na postu stopera (středního obránce), alternativně defensivního záložníka.\n\nS týmem KRC Genk vyhrál v sezóně 2012/13 belgický fotbalový pohár.\n\n\nSe senegalským týmem U23 se zúčastnil LOH 2012 v Londýně (Spojené království).\n\nV seniorské reprezentaci Senegalu debutoval v roce 2011.\nPředstavil se na APN 2015 v Rovníkové Guineji.\n\n"}
{"id": "1222333", "url": "https://cs.wikipedia.org/wiki?curid=1222333", "title": "Kolem Rakouska", "text": "Kolem Rakouska\n\nKolem Rakouska ( \"Österreich-Rundfahrt\") je etapový závod silničních cyklistů, který se jezdí od roku 1947 každoročně v Rakousku. Mívá sedm až deset etap s tradičním cílem ve Vídni a pořádá se počátkem července. Od roku 1996 je profesionálním závodem a od roku 2005 je zařazen do UCI Europe Tour v kategorii 2.1. Vedoucí jezdec celkové klasifikace jezdí ve žlutém trikotu, nejlepšímu vrchaři je určen bílý trikot s červenými puntíky, lídrovi bodovací soutěže zelený trikot a nejlepšímu rakouskému jezdci růžový trikot. Závod se vyznačuje množstvím náročných horských etap.\n\n"}
{"id": "1222340", "url": "https://cs.wikipedia.org/wiki?curid=1222340", "title": "Sebastian De Maio", "text": "Sebastian De Maio\n\nSebastian De Maio uváděný i jako Sebastien De Maio (* 5. března 1987, Saint-Denis, Francie) je francouzský fotbalový obránce italského původu, hráč klubu RSC Anderlecht od srpna 2016 na hostování v ACF Fiorentina. Profesionální angažmá okusil v Itálii a Belgii.\n\n\n"}
{"id": "1222341", "url": "https://cs.wikipedia.org/wiki?curid=1222341", "title": "Democracy in Europe Movement 2025", "text": "Democracy in Europe Movement 2025\n\nDemocracy in Europe Movement 2025 (krátce: DiEM25, česky: Hnutí Demokracie v Evropě 2025) je celoevropské politické hnutí, které oficiálně prezentoval Janis Varufakis 9. února 2016 v Berlíně zveřejněním politického manifestu. Hnutí má za cíl prosadit demokratizaci Evropské unie a boj proti demokratickému deficitu v evropských institucích, a \"omezení byrokracie a zajištění transparentního rozhodování na unijní úrovni\".\n\nMezi prominentní členy DiEM25 patří také americký jazykovědec a aktivista Noam Chomsky nebo Julian Assange, zakladatel WikiLeaks. K programu se také přihlásila Česká pirátská strana.\n\n\n\n"}
{"id": "1222343", "url": "https://cs.wikipedia.org/wiki?curid=1222343", "title": "Gauliga Danzig-Westpreußen", "text": "Gauliga Danzig-Westpreußen\n\nGauliga Danzig-Westpreußen byla jedna z mnoha skupin Gauligy, nejvyšší fotbalové soutěže na území Německa v letech 1933 – 1945. Vytvořena byla v roce 1940. Pořádala se na území západního Pruska a svobodného města Danzig. Vítězové jednotlivých skupin Gauligy postupovali do celostátní soutěže, která trvala necelý měsíc, v níž se kluby utkávaly vyřazovacím způsobem.\n\nZanikla v roce 1945 po pádu nacistického Německa. Po jeho zániku připadlo území západního Pruska obnovenému Polsku.\n\nZdroj: \n\nZdroj: \n"}
{"id": "1222345", "url": "https://cs.wikipedia.org/wiki?curid=1222345", "title": "Paul Quaye", "text": "Paul Quaye\n\nPaul Quaye (* 16. září 1995, Accra) je ghanský fotbalový záložník, od července 2016 působící v klubu FK Senica. V zahraničí působil na klubové úrovni v Kataru a ve Španělsku.\n\nSvoji fotbalovou kariéru začal v Aspire Academy sídlící v Kataru. Následně zamířil do Španělska. Upsal se týmu RCD Espanyol, kde nastupoval za mládež, rezervu i A-tým. Před sezonou 2014/15 Espanyol opustil a hrál rok za B-mužstvo Málaga CF. V létě 2015 přestoupil do klubu Elche CF, kde taktéž nastupoval v dresu rezervy.\n\nPřed ročníkem 2016/17 se domluvil na smlouvě se slovenským týmem FK Senica.\n\nV dresu Senice debutoval 17. července 2016 v ligovém utkání 1. kola proti ŠK Slovan Bratislava (prohra 0:1), odehrál celý zápas.\n\n"}
{"id": "1222348", "url": "https://cs.wikipedia.org/wiki?curid=1222348", "title": "Jakub Menšík z Menštejna", "text": "Jakub Menšík z Menštejna\n\nJakub Menšík z Menštejna (Prachatice – 1636?) byl český úředník, autor spisu o mezním soudu (soudu rozhodujícím spory o meze).\n\nDoložen jako celný v Prachaticích, kde roku 1576 rodina získala erb a Jakub následujícího roku vladyctví. Od roku 1584 byl písařem nejvyššího purkrabství, od roku 1593 místosudí (toto místo dostal jako odměnu za podíl na intrikách Jiřího Popela z Lobkovic), od roku 1601 královský rada a královský prokurátor, od roku 1603 purkrabí Pražského hradu. V roce 1613 odešel do ústraní.\n\nZ doby působení u nejvyššího purkrabí získal povědomí o fungování mezního soudu a tyto zvyklosti sepsal do knihy O mezech, hranicích, soudy a rozepři mezní (O Mezech, Hranicých, Saudu a Rozepřj Meznj), které byla vytištěna roku 1600 a schválena jako zákoník (zemské zřízení). Kniha obsahuje i rytinu znázorňující fungování soudu.\n\nVlastnil Mokropsy (1587), Vonoklasy (1588) a další majetky (část Valečova, na krátko Osov). S manželkou Alžbětou Pětipeskou měl tři děti.\n\n\n\n"}
{"id": "1222352", "url": "https://cs.wikipedia.org/wiki?curid=1222352", "title": "Alžběta Marie Bavorská (1874–1957)", "text": "Alžběta Marie Bavorská (1874–1957)\n\nAlžběta Marie Bavorská (8. ledna 1874, Mnichov – 4. března 1957, Gresten) byla bavorská princezna z rodu Wittelsbachů a hraběnka ze Seefriedu a Buttenheimu.\n\nNarodila se 8. ledna 1874 v Mnichově jako dcera prince Leopolda Bavorského a arcivévodkyně Gisely Habsbursko-Lotrinské.\n\nDne 2. listopadu 1893 se v Janově vdala za Otta Ludwiga Philippa von Seefried auf Buttenheim, barona z Hagenbachu. Alžběta a Otto spolu utekli a tajně se vzali, protože jim nebylo oficiálně dovoleno uzavřít sňatek z důvodu jeho nižšího šlechtického postavení a protestantského vyznání. V dopise oznamují sňatek Otto uvedl, že on a Alžběta nebyli odhodláni rozdělit se a museli volit mezi útěkem nebo vzájemnou sebevraždou. Vše rozhněvalo nejvíce jejího otce a dědečka regenta prince Luitpolda Bavorského. Trvalo dlouhé roky, než znovu navázala vztah se svým otcem; jejich smíření bylo z většiny snažení její matky Gisely a dědečka císaře Františka Josefa I. Později bylo manželství požehnáno a oznámeno v paláci poblíž Vídně.\n\nJejí manžel byl jmenován poručíkem 1. pěšího pluku Troppau/Morava a roku 1904 byl povýšen do hraběcího stavu.\n\nV době jejich útěku napsal císař František Josef své manželce Alžbětě Bavorské, že Alžběta prokázala odvahu a sílu charakteru.\n\nSpolu s Ottem měla pět dětí:\n\nZemřela 4. března 1957 na zámku Stiebar v Grestenu.\n"}
{"id": "1222353", "url": "https://cs.wikipedia.org/wiki?curid=1222353", "title": "Andy Najar", "text": "Andy Najar\n\nAndy Ariel Najar Rodríguez (* 16. března 1993, Santa Cruz, Choluteca, Honduras) je honduraský fotbalový záložník a reprezentant, od roku 2013 hráč belgického klubu RSC Anderlecht.\nÚčastník MS 2014 v Brazílii. Operuje na pravé straně hřiště, může nastoupit i na pravé straně obrany.\n\n\nV mládí se Najar přistěhoval do USA, kde působil v akademii klubu D.C. United. V březnu 2010 obdržel ve svých 17 letech první profesionální kontrakt a stal se členem A-týmu D.C. United.\nV lednu 2013 po krátkém hostování přestoupil do belgického klubu RSC Anderlecht.\n\nNajar nastupoval za honduraský tým U23, s nímž se zúčastnil LOH 2012 v Londýně.\n\nAndy Najar debutoval v A-mužstvu Hondurasu 3. září 2011 proti Kolumbii v Red Bull Areně v New Jersey (USA).\nKolumbijský trenér Hondurasu Luis Fernando Suárez ho vzal na Mistrovství světa 2014 v Brazílii, kde honduraský tým skončil bez bodu v základní skupině E.\n\n"}
{"id": "1222354", "url": "https://cs.wikipedia.org/wiki?curid=1222354", "title": "Astrofyzikální maser", "text": "Astrofyzikální maser\n\nAstrofyzikální maser je přirozeně se vyskytující zdroj emisí stimulovaných spektrálních čar, typicky v mikrovlnné části elektromagnetického spektra. Tyto emise mohou vznikat v molekulárních mračnech, kometách, planetárních a hvězdných atmosférách, nebo za různých jiných podmínek v mezihvězdném prostoru. \n\nPodobně jako v případě laseru je emise z maseru stimulována jednobarevně, mající energii odpovídající rozdílu energie mezi dvěma kvantově-mechanickými energetickými hladinami druhů zesilujícího média, která byla přečerpána do netepelné populace rozdělení. Nicméně, přirozeně se vyskytující masery postrádají rezonanční dutiny vyvinuté pro pozemské masery. Emise z astrofyzikálních maserů obvykle prochází jedním zesilujícím médiem a proto postrádá čistotu a prostorovou koherenci jakou mají laboratorní masery. \n\nVzhledem k rozdílům mezi umělými a přirozeně se vyskytujícími masery se často uvádí, že astrofyzikální masery nejsou pravé masery, protože jim chybí oscilační dutina. Rozdíl mezi oscilátory na bázi laserů a jednoprůchodovými lasery býval v raných letech technologie úmyslně přehlížen.\n\nKdyž byly lasery původně vyvinuty ve viditelné části spektra byli nazývány optickými masery. Charles Hard Townes prosazoval, aby m bylo znakem pro molekulu, protože energetické stavy molekul poskytují maserový přechod. Někteří astrofyzikové užívají termín iraser pro pro maser emitující na vlnových délkách několika mikrometrů, přestože optikové podobné zdroje nazývají lasery. \n\nAstrofyzikální masery mohou být poměrně slabé a mohou uniknout detekci vzhledem k omezené citlivosti astronomických observatoří a vzhledem k někdy významné spektrální absorpci molekul v okolním prostoru. Tato druhá překážka se dá překonat uvážlivým použitím prostorového filtrování, které se dá dosáhnout pomocí interference. \n\nHlavní použití studia maserů je. že poskytují cenné informace o podmínkách ve vesmíru jako je teplota, hustota, magnetická pole a rychlosti v zajímavých prostředích, včetně zrození hvězd a jejich smrti a středech galaxií, které obsahují černé díry. Podmínky podílející se na těchto událostech stále potřebují přesnější měření tak, aby bylo možné upřesnit teoretické modely. \n\nV roce 1965 byl zaznamenán nečekaný objev, šlo o emisní čáry ve vesmíru neznámého původu o frekvenci 1665 MHz. V té době se mnoho výzkumníků domnívalo, že molekuly se nemohou ve vesmíru volně vyskytovat a proto byla emise nejprve přičítána neznámé formě mezihvězdné hmoty nazývané \"Mysterium\". Emise byly ale brzy identifikovány jako emisní čáry molekul OH v kompaktních zdrojích v molekulových mračnech. Další objevy následovaly, v roce 1969 emise HO, v roce 1970 emise CHOH a v roce 1974 emise SiO, všechny přicházející zevnitř molekulových mračen. Masery byly rovněž objeveny v jiných galaxiích v roce 1973 a v kometárních halech ve sluneční soustavě. \n\nDalší nečekaný objev byl učiněn roku 1982 kdy byla pozorována emise z extragalaktického zdroje s vysokou svítivostí asi 10 vyšší než u předchozích zdrojů. Tento jev byl nazván megamaser a od roku 1982 bylo objeveno mnoho dalších podobných megamaserů. \n\nPropojení maserové aktivity s dalekými infračervenými emisemi byla použita k provedení prohlídky oblohy s optickými dalekohledy (optické dalekohledy jsou pro vyhledávání tohoto typu objektů vhodné). Pravděpodobné objekty jsou pak ještě kontrolovány v radiovém spektru. Zvláštní pozornost mají molekulární oblaky, OH-IR hvězdy a aktivní galaxie.\n\nTyto druhy maserů byly pozorovány u stimulovaných emisí z astronomických prostředí: \n\nZesílení či zisk záření procházejícího maserovým mrakem je exponenciální. To má důsledky pro produkované záření. \n\nMalé rozdíly dráhy skrz nepravidelně tvarovaný maserový oblak stanoví značné zkreslení exponenciálního zisku. Část mraku s o něco delší dráhou než zbytek se bude jevit jako mnohem jasnější a tak jsou maserové skvrny obvykle mnohem menší než jejich mateřské mraky.\n\nZisk z maseru závisí exponenciálně na populační inverzi a rychlosti koherentní délky dráhy, každá variace bude mít za následek exponenciální změnu výstupu maseru. \n\nExponenciální zisk také zesiluje tvar středu čáry více než její hrany nebo křídla. To má za následek, že vidíme tvar emisní čáry, která je mnohem vyšší, ale nikoli širší. Tím se objeví užší čára vzhledem k neovlivněné čáře. \n\nExponenciální růst intenzity záření procházející maserovým mrakem pokračuje tak dlouho, dokud čerpací procesy mohou udržovat opak populace proti rostoucím ztrátám stimulované emise. Po okamžiku inverze nemůže být populace déle udržována a maser se nasytí. V nasyceném maseru závisí zesílení záření lineárně na velikosti populace inverze a délce dráhy. Nasycení jednoho přechodu v maseru může mít vliv na stupeň inverze v jiných přechodech ve stejném maseru, což je jev známý jako konkurenční zisk. \n\nTeplota jasu maseru je teplota jakou by mělo absolutně černé těleso v případě, že by produkovalo stejnou emisní jasnost na stejné vlnové délce jako maser. To znamená, že pokud má předmět teplotu asi 10 Kelvinů, produkoval by tolik záření jako 1665-MHz záření silného mezihvězdného OH maseru. Samozřejmě, při teplotě 10K by se molekuly OH rozdělily (kT je větší než vazebná energie), takže teplota jasu nesvědčí přímo o kinetické teplotě maseru plynu, ale je užitečná při popisu maserové emise. Masery mají vysoké efektivní teploty, často kolem 10K, někdy až 10K a ojediněle dokonce až 10K.\n\nDůležitým aspektem studia maserů je polarizace emisí. Astronomické masery jsou velmi často vysoce polarizovány, někdy dokonce až 100% (některé OH masery). Jejich polarizace bývá obvykle kruhová, méně často lineární. Tato polarizace je dána Zeemanovým jevem, magnetickým ozařováním maserového záření a anizotropním čerpáním, které podporuje některé magnetické přechody. \n\nNutno poznamenat, že charakteristiky megamaserů jsou často odlišné. \n\nKomety jsou malá tělesa (obvykle 5-15 kilometrů v průměru) složená ze zmrzlých těkavých látek (voda, oxid uhličitý, metan) v silikátovém plnivu. Obíhají Slunce po excentrických drahách a když se blíží slunci, těkavé látky tvoří halo kolem jádra, později kometární ohon. Když se odpařují, mohou tyto molekuly tvořit inverze a poté maser.\n\nDopad komety Shoemaker-Levy 9 na Jupiter v roce 1994 měl za následek emise maseru v oblasti 22 GHz z molekul vody. Přes zdánlivou vzácnost těchto událostí bylo pozorování intenzivní emise maserů navrženo jako systém detekce extrasolárních planet.\n\nUltrafialové záření ze Slunce roztrhává některé molekuly vody, které tvoří molekuly OH, které pak mohou vytvářet maser. V roce 1997 při průletu komety Hale-Bopp byla pozorována emise 1667 MHz z molekuly OH.\n\nPředpokládá se, že tyto masery existují v atmosférách plynných obřích planet. Tyto masery mohou být vysoce variabilní v důsledku planetární rotace.\n\nV roce 2009 byl ohlášen objev vodního maseru v oblacích vody spojených se Saturnovými měsíci Hyperion, Titan, Enceladus a Atlas. \n\nPodmínky v atmosférách pozdního typu hvězd podporují čerpání různých druhů maserů v různých vzdálenostech od hvězdy. Vzhledem k nestabilitě v oblasti hvězdy spalující jaderné palivo, hvězda prožívá období zvýšeného uvolňování energie. Tyto impulzy produkují šokovou vlnu, která nutí atmosféry utíkat pryč. Hydroxylové masery se vyskytují ve vzdálenostech 1000 až 10000 astronomických jednotek, vodní masery 100-400 astronomických jednotek, křemíkouhelnaté masery 5-10 astronomických jednotek daleko. Hydroxylové masery jsou podporovány chemickým čerpáním. Na vnitřní hranici jsou kolize mezi molekulami dostatečné k odstranění populační inverze, na vnější hranici je hustota a optická hloubka dostatečně nízká, takže se zisk maseru snižuje. \n\nMladé hvězdné objekty a ultrakompaktní H II regiony v molekulových mračnech a obřích molekulových mračnech podporují většinu astrofyzikálních maserů. Různá schémata čerpání, radiační, kolizní a jejich kombinace mají za následek maserové emise mnoha druhů a přechodů. Pro tato prostředí jsou typické vodní a metanolové masery. Poměrně vzácně lze v těchto oblastech nalézt i formaldehydové a amoniakové masery.\n\nMaserový přechod molekuly OH na 1720 MHz je spojen se supernovami, které interagují s molekulárními mraky.\n\nNěkteré masery v regionech, kde se tvoří hvězdy mohou dosáhnout zářivý výkon dostatečný pro detekci z externích galaxií (Magellanovy oblaky). Masery pozorované ve vzdálených galaxiích mají ale obvykle jiný původ. Většina galaxií má centrální černé díry do kterých padá disk molekulárního materiálu. Excitace těchto molekul v disku nebo přímý proud může mít za následek vznik megamaseru s velkým zářivým výkonem. V těchto podmínkách jsou známy hydroxylové, formaldehydové a vodní masery. \n\nAstronomické masery zůstávají zajímavým a aktivním polem výzkumu v radioastronomii a laboratorní astrofyzice. Jedná se o cenné diagnostické nástroje pro astrofyzikální prostředí, pro které bychom jinak potřebovali kvantitativní studie. Výzkum maserů může usnadnit studium podmínek nepřístupných v pozemských laboratořích. \n\nVariabilitou maseru se obecně rozumí změna zdánlivé jasnosti pro pozorovatele. Variace intenzity mohou nastávat v řádu až roků v závislosti na velikosti maseru a schématu buzení. Nicméně masery se mohou měnit různými způsoby přes různé časové rámce. \n\nO maserech v hvězdotvorných oblastech je známo, že se pohybují po obloze spolu s materiálem, který proudí pryč od formujících se hvězd. Emise pozorujeme jako úzké spektrální čáry a proto může být rychlost určena z Dopplerova posunu. To umožňuje trojrozměrné modelování dynamiky prostředí maseru. Touto metodou se podařilo určit dynamiku galaxie Messier 106 z analýzy maseru v disku její černé díry. Vodní masery byly také použity pro určení vzdálenosti a pohybu galaxií v místní skupině, včetně Galaxie v Trojúhelníku.\n\nInterferometrické pozorování zdrojů maserů v pozdních typech hvězd a hvězdotvorných regionech může být použito pro stanovení trigonometrické paralaxy a pro určení jejich vzdálenosti. Tato metoda je přesnější než jiné metody stanovení vzdálenosti a dává nám představu o vzdálenostech uvnitř galaxie. \n\nNa rozdíl od pozemských laserů a maserů, kde je dobře znám budící mechanismus, není tento mechanismus znám u astrofyzikálních maserů. Astrofyzikální masery byly objeveny empiricky a dále byly studovány jejich vlastnosti s cílem vytvořit věrohodné návrhy ohledně možných režimů buzení. Kvantifikace velikosti, prostorové a časové změny a polarizačního stavu jsou pro toto vytvoření teorie buzení užitečné. Galaktický formaldehydový maser je typickým příkladem, kde stále není mechanismus buzení znám.\n\nNa druhé straně se některé typy maserů v přírodě očekávají z teoretických prací, ale přesto ještě nebyly v přírodě pozorovány. Například se očekává magnetický dipólový přechod molekuly OH v blízkosti 53 MHz, což zatím nebylo pozorováno, možná kvůli nedostatku citlivých přístrojů.\n"}
{"id": "1222365", "url": "https://cs.wikipedia.org/wiki?curid=1222365", "title": "Daniel Turyna", "text": "Daniel Turyna\n\nDaniel Turyna (* 26. února 1998, Praha) je český fotbalový útočník, od července 2016 působící v týmu FK Senica, kde je na hostování ze Sparty Praha. Je český mládežnický reprezentant.\n\nSvoji fotbalovou kariéru začal ve Slavii Praha a poté odešel do Sparty Praha, kde prošel mládežnickými kategoriemi. V sezoně 2015/16 získal s výběrem U19 mistrovský titul.\n\nV A-týmu Sparty debutoval 4. května 2016 v odvetném zápase semifinále českého poháru proti klubu FK Jablonec (prohra 1:2), odehrál 72 minut a vstřelil svůj první gól za první mužstvo. Trenér Zdeněk Ščasný dal v odvetě kvůli velké marodce prostor dorostencům a juniorům, Sparta po prohrách 0:2 a 1:2 do finále nepostoupila.\n\nPřed ročníkem 2016/17 odešel na hostování do slovenské klubu FK Senica. Do mužstva s ním přišel také David Březina.\n\nV dresu Senice debutoval 17. července 2016 v ligovém utkání 1. kola proti ŠK Slovan Bratislava (prohra 0:1), když v 77. minutě vystřídal Samuela Mráze. Svou premiérovou branku ve slovenské nejvyšší soutěži a zároveň za Senici vsítil v utkání 5. kola proti FC ViOn Zlaté Moravce, když v 72. minutě dal jediný rozhodující gól střetnutí.\n\n"}
{"id": "1222367", "url": "https://cs.wikipedia.org/wiki?curid=1222367", "title": "Zápas na Letních olympijských hrách 2016 – muži, řecko-římský do 66 kg", "text": "Zápas na Letních olympijských hrách 2016 – muži, řecko-římský do 66 kg\n\nZápasy v řecko-římském (klasickém) stylu na Letních olympijských hrách v Riu v kategorii lehkých vah mužů proběhnou v hale Carioca Arena 2 v přilehlé části Ria de Janeira v Barra da Tijuca 16. srpna 2016.\n\nDo oprav se dostali klasici, kteří během turnaje v pavouku prohráli svůj zápas s jedním ze dvou finalistů.\n"}
{"id": "1222369", "url": "https://cs.wikipedia.org/wiki?curid=1222369", "title": "Stéphane Badji", "text": "Stéphane Badji\n\nStéphane Diarra Badji (* 18. ledna 1990 nebo 29. května 1990, Ziguinchor, Senegal) je senegalský fotbalový obránce/záložník a reprezentant, od roku 2016 hráč klubu RSC Anderlecht. \n\n\nSe senegalským týmem U23 se zúčastnil LOH 2012 v Londýně (Spojené království).\n\nV seniorské reprezentaci Senegalu debutoval v listopadu 2011 na turnaji UEMOA.\n\n"}
{"id": "1222370", "url": "https://cs.wikipedia.org/wiki?curid=1222370", "title": "Zápas na Letních olympijských hrách 2016 – muži, řecko-římský do 98 kg", "text": "Zápas na Letních olympijských hrách 2016 – muži, řecko-římský do 98 kg\n\nZápasy v řecko-římském (klasickém) stylu na Letních olympijských hrách v Riu v kategorii těžkých vah mužů proběhnou v hale Carioca Arena 2 v přilehlé části Ria de Janeira v Barra da Tijuca 16. srpna 2016.\n\nDo oprav se dostali klasici, kteří během turnaje v pavouku prohráli svůj zápas s jedním ze dvou finalistů.\n"}
{"id": "1222371", "url": "https://cs.wikipedia.org/wiki?curid=1222371", "title": "Kostel Nejsvětějšího srdce Páně (Stříbrná)", "text": "Kostel Nejsvětějšího srdce Páně (Stříbrná)\n\nV těsné blízkosti kostela stojí pomník obětem první světové války, odhalený 1. listopadu 1925.\n\nStavbě novogotického kostela předcházelo založení spolku k jeho postavení. Spolek pro postavení kostela byl založen 21. července 1901 a na konto spolku docházely peněžité dary, prvních 20 korun prý věnoval chudý dřevorubec ze Stříbrné. Základní kámen byl slavnostně položen 31. října 1908 za přítomnosti světícího biskupa Václava Frinda. Kostel zasvěcený Nejsvětějšímu srdci Ježíšovu byl postaven kraslickým stavitelem Augustem Hochbergem (1870–1943) v moderním novogotickém slohu. Slavnostní vysvěcení kostela provedl dne 15. října 1910 arcibiskup pražský kardinál Lev Skrbenský. Patronát nad kostelem převzal hrabě Ervín Nostic z Jindřichovic. Naproti kostelu byla roku 1912 postavena fara, 1. května 1912 byla Stříbrná povýšena na farnost.\nRoku 1973 došlo k první velké opravě fasády kostela a fary, roku 1994 byla provedena výměna střešní krytiny. V dalších letech byla provedena oprava věžních hodin.\nBudova bývalé fara prošla roku 2009 rozsáhlou vnitřní rekonstrukcí a slouží jako charitní rekreační centrum.\n\nJednolodní kostel na obdélném půdorysu uzavírá kvadratický presbytář s křížovou klenbou. Při jeho jižní straně se nachází sakristie. Kostel měl až do roku 1994 původní břidlicovou střechu. Kostelní věž přistavěná k průčelí je vysoká 44 metrů. Přízemí věže je čtvercové, vrchní část je opatřena polygonálními okny. Věž je zakončena štíhlou jehlancovou střechou. Tělo lodi je prolomeno vždy čtyřmi vysokými okny s lomeným obloukem ve vrcholu, obdobná menší okna jsou v presbytáři. Loď je od presbytáře oddělena gotizujícím triumfálním obloukem. Je plochostropá s dřevěnou kazetovou výzdobou, kruchta je nesena celkem čtyřmi pilíři. Interiér lodi je zdoben ornamenty v pásech. Fara využívá gotizujících oken v průčelí a románského obloučkového vlysu.\n\nVeškeré vnitřní vybavení kostela respektovalo novogotický sloh stavby. Hlavní oltář se sochami Nejsvětějšího srdce Páně, sv. Jakuba Většího a sv. Vojtěcha vytvořil tyrolský řezbář Konrád Martiner. Je rovněž tvůrcem kazatelny, dalšího mobiliáře včetně soch světců a bočních oltářů sv. Josefa na epištolní straně a Nanebevzetí Panny Marie na evangelní straně. Boční oltáře však byly instalovány dodatečně až roku 1929. Kostel je vybaven zajímavou reliéfní křížovou cestou v dřevěné gotické architektuře s fiálami.\n\nVe věži byly původně tři zvony, ty však byly v průběhu první světové války zrekvírovány. V roce 1924 byly z dobrovolné sbírky pořízeny dva nové zvony. Podruhé přišel kostel o své zvony za druhé světové války v roce 1942.\n\n"}
{"id": "1222385", "url": "https://cs.wikipedia.org/wiki?curid=1222385", "title": "Kala namak", "text": "Kala namak\n\nKala namak ( काला नमक, doslova „černá sůl“) je druh halitu, který se těží v některých částech Himálaje. Vedle chloridu sodného obsahuje také greigit, který krystalům dodává šedou až černou barvu s fialovým nádechem. Vzhledem k sopečnému původu má sůl vysoký obsah železa a především síry, projevující se specifickým zápachem. Vyrábí se také uměle, obohacením obyčejné soli o potřebné minerály pomocí zahřívání s dřevěným uhlím a semínky rostliny \"Terminalia chebula\". \n\nV nerafinované a mleté podobě se tato sůl používá v indické kuchyni jako přísada do pokrmů jako je čatní nebo rajta. Vegani používají kala namak pro sirovodíkový odér jako náhradu vajec. Ájurvédská medicína doporučuje kala namak jako prostředek k ochlazování organismu, používá se také při zažívacích potížích. Má nižší obsah sodíku než obyčejná kuchyňská sůl, proto ji mohou používat i lidé s hypertenzí. \n\n"}
{"id": "1222390", "url": "https://cs.wikipedia.org/wiki?curid=1222390", "title": "Dennis Praet", "text": "Dennis Praet\n\nDennis Praet (* 14. května 1994, Leuven, Belgie) je belgický fotbalový záložník a reprezentant, hráč klubu Sampdoria Janov. \n\n\nDennis Praet působil v mládežnických reprezentacích Belgie U15, U16, U17, U18, U19 a U21.\n\nV belgickém reprezentačním A-mužstvu debutoval 12. 11. 2014 v přátelském utkání v Bruselu proti reprezentaci Islandu (výhra 3:1).\n\n"}
{"id": "1222391", "url": "https://cs.wikipedia.org/wiki?curid=1222391", "title": "Moravskoslezská fotbalová liga 2016/17", "text": "Moravskoslezská fotbalová liga 2016/17\n\nV soubojích 26. ročníku Moravskoslezské fotbalové ligy 2016/17 se utkalo 16 týmů každý s každým dvoukolovým systémem podzim–jaro. Tento ročník odstartoval v pátek 5. srpna 2016 úvodním zápasem 1. kola, ve kterém SK Spartak Hulín porazil na svém hřišti HFK Třebíč 3:1 (poločas 1:0). Ročník skončil v sobotu 10. června 2017 zbývajícím zápasem 29. kola (30. kolo bylo předehráno v květnu 2017), ve kterém 1. HFK Olomouc porazil na svém hřišti 1. FC Slovácko „B“ 4:0 (poločas 3:0).\n\nVzhledem k tomu, že z II. ligy sestoupila 2 mužstva z Moravy a Slezska, sestoupila z tohoto ročníku MSFL poslední 3 mužstva.\n\nVítězný klub SK Uničov se postupu do druhé nejvyšší soutěže vzdal. B-mužstva prvoligových týmů (Olomouc B, Slovácko B, Zlín B) byla po skončení ročníku odhlášena. Slovácko B hrálo v sezoně 2017/18 1. B třídu Zlínského kraje jakožto bývalé C mužstvo.\n\n\nNejlepším střelcem ročníku se stal uničovský útočník Aleš Krč, který vstřelil 23 branky ve 30 startech.\n\nLegenda:\n\nPoznámky:\n\nPoznámky:\n\n"}
{"id": "1222395", "url": "https://cs.wikipedia.org/wiki?curid=1222395", "title": "Miloš Kratochvíl (fotbalista)", "text": "Miloš Kratochvíl (fotbalista)\n\nMiloš Kratochvíl (* 26. dubna 1996, Karlovy Vary) je český fotbalový záložník a bývalý mládežnický reprezentant, od července 2014 působící v Viktorie Plzeň, aktuálně na hostování v FC Zbrojovka Brno. Talentovaný fotbalista, vyniká ve hře jeden na jednoho.\n\nSvoji fotbalovou kariéru začal v klubu FK Ajax Kolová odkud přestoupil do 1. FC Karlovy Vary, odkud v žácích zamířil do Viktorie Plzeň. Ve Viktorii prošel zbylými mládežnickými kategoremi.\n\nV létě 2014 se propracoval do prvního mužstva. V A-týmu Plzně debutoval 4. listopadu 2014 v prvním zápase osmifinále českého poháru proti klubu FC Hradec Králové (výhra 2:1), když v 90. minutě vystřídal Marka Bakoše. Viktorka v odvetě na domácí půdě remizovala 0:0 a postoupila do čtvrtfinále. Od jarní části ročníku 2014/15 působí na hostování v jiných mužstech.\n\nV únoru 2015 odešel hostovat do týmu FK Baník Sokolov. V Baníku strávil jeden a půl sezony, během které pravidelně nastupoval a odehrál 34 druholigových střetnutí, v nichž vsítil sedm branek.\n\nPřed ročníkem 2016/17 odešel na roční hostování do slovenské klubu FK Senica, kam přišel jako hráčská náhrada za Jakuba Hromadu.\n\nV dresu Senice debutoval 17. července 2016 v ligovém utkání 1. kola proti ŠK Slovan Bratislava (prohra 0:1), odehrál celý zápas. Svou premiérovou branku ve slovenské nejvyšší soutěži a zároveň za Senici vsítil v utkání 4. kola proti 1. FC Tatran Prešov (výhra 4:0). Gól vstřelil v 51. minutě po zpětné přihrávce Ihora Hončara a zvýšil skore zápasu na 2:0.\n\n"}
{"id": "1222400", "url": "https://cs.wikipedia.org/wiki?curid=1222400", "title": "Kopřiva lužní", "text": "Kopřiva lužní\n\nKopřiva lužní (\"Urtica kioviensis\") je vzácný, v české přírodě vyhynutím ohrožený druh širokého rodu kopřiva. Její roztříštěný areál výskytu se rozkládá od Dánska přes Střední a Východní Evropu a sever Balkánu až po Izrael. Jedná se o poměrně přehlížený taxon, jehož výskyt může být ve skutečnosti častější. Je to kontinentální druh úvalů nížinných řek. Druhové jméno \"kioviensis\" pochází z toho, že byla poprvé popsána z okolí Kyjeva.\n\nV přírodě ČR byla známa z nálezu u Moravského Písku na jihovýchodní Moravě, kde však koncem 20. století (pravděpodobně ve spojitosti s vykácením vlhkého lesního stanoviště) vymizela. V současnosti jsou na jižní Moravě známa dvě místa, kde rosteː jsou to přírodní rezervace Plačkův les a říčka Šatava na Svratce v okrese Brno-venkov a národní přírodní rezervace Ranšpurk na soutoku Moravy a Dyje u obce Lanžhot v okrese Břeclav. Toto druhé, nově nalezené místo se nachází asi 10 km od nejsevernější známé lokality tohoto druhu v Rakousku, v Dolních Rakousech u obce Hohenau an der March.\n\nKopřiva lužní je hemikryptofyt, který je vázán na vlhká až mokřadní, polostinná stanoviště na světlých okrajích olšových a vrbových luhů. Má specifické nároky na prostředí i fenologický vývoj. Obvykle roste na obnažených dnech nebo březích vodních nádrží v pravidelně pičazivé lodyhy se zelenými listy, která je hustě porostlá žahavými chlupy. S nástupem jara listy na přezimujících lodyhách odumírají a začínají se objevovat nové, vzpřímené lodyhy s adventivními kořeny, v polovině května bývají nové rostliny již vysoké přes 2 cm. Prvá květenství se na rostlinách vyvíjejí od července do srpna a zralé nažky jsou uvolňovány v září a říjnu. Současně odplozené lodyhy zasychají a olisťují se přezimující lodyhy.\n\nVytrvalá bylina s vystoupavou, v horní části se větvící lodyhou vysokou 30 až 200 cm, vyrůstající ze žlutavého, tlustého, plazivého oddenku. Lodyha je dutá, tenkostěnná, křehká, nevýrazně hranatá, s roztroušenými žahavými chlupy, na bázi bývá tlustá 5 až 8 mm a v uzlinách je schopná zakořenit.\n\nVstřícné listy s dlouhými řapíky mají vejčité čepele dlouhé 5 až 20 cm a široké 3 až 10 cm, které jsou na bázi srdčité, po obvodě hrubě pilovité až zubaté a na vrcholu špičaté. Lícní strana žilnatých čepelí je lesklá, světle zelená a lysá, nebo řídce porostlá žahavými trichomy, rubová strana bývá obvykle lysá. Celokrajné palisty kopinatého tvaru jsou ve spodní části lodyhy volné a v horní části jsou sousední palisty do poloviny srostlé.\n\nJednodomé rostliny mají jednopohlavné květy sestavené do klasovitých květenství vyrůstající z úžlabí listů. Květenství ve spodní části lodyhy obsahují květy samčí, v horní části samičí a květenství ve středu lodyhy mívají květy samčí i samičí. Květy jsou opylovány větrem a dávají vzniknout drobným plodům, úzce eliptickým nažkám, které jsou asi 2 × 1 mm velké, lesklé a hnědě zbarvené. Po blízkém okolí se rostliny rozrůstají plazivými lodyhami, na větší vzdálenosti se šíří nažkami odfoukávanými větrem nebo odplavovanými vodou. Ploidie druhu je 2n = 26.\n\nDruh je nejvíce ohrožován ničením vhodných stanovišť, kdy jsou mokřiny úporně vysušovány a měněny v zemědělsky využitelnou půdu nebo jsou káceny nepříliš výnosné lužní lesy a nahrazovány \"hodnotnějšími\" dřevinami.\n\nKopřiva lužní je v současnosti považována v České republice za kriticky ohrožený druh (C1). Protože před rokem 2000 nebyla spatřena více než 25 let, byla jí ve starších hodnoceních přisouzena kategorie vyhynulý druh (A1).\n\n"}
{"id": "1222406", "url": "https://cs.wikipedia.org/wiki?curid=1222406", "title": "Dennis Appiah", "text": "Dennis Appiah\n\nDennis Appiah (* 9. června 1992, Toulouse, Francie) je francouzský fotbalový obránce/záložník ghanského původu, od roku 2016 hráč klubu RSC Anderlecht. \n\n\nDennis Appiah nastupoval za francouzské mládežnické reprezentace.\n\n"}
{"id": "1222410", "url": "https://cs.wikipedia.org/wiki?curid=1222410", "title": "Oswal Álvarez", "text": "Oswal Álvarez\n\nOswal Andrés Álvarez Salazar (* 11. června 1995, Maicao, Kolumbie) je kolumbijský fotbalový útočník, který od léta 2012 působí v belgickém klubu RSC Anderlecht, kam přišel z kolumbijského mužstva Academia FC. \n\n\n"}
{"id": "1222413", "url": "https://cs.wikipedia.org/wiki?curid=1222413", "title": "Turecko na Letních olympijských hrách 2016", "text": "Turecko na Letních olympijských hrách 2016\n\nTurecko na Letních olympijských hrách 2016 v Riu reprezentovalo 103 sportovců, z toho 55 mužů a 48 žen ve 21 sportech. Největší zastoupení mělo v atletice (31), zápase (14) a basketbalu (12).\n"}
{"id": "1222417", "url": "https://cs.wikipedia.org/wiki?curid=1222417", "title": "Kostel svatého Martina (Nebelschütz)", "text": "Kostel svatého Martina (Nebelschütz)\n\nKostel svatého Martina (, ) je římskokatolický farní kostel v hornolužické obci Nebelschütz (), vzdálené přibližně 20 km severozápadně od okresního města Budyšín. Stojí na žulovém vrchu v severovýchodní části vsi, severně od hlavní silnice. První chrám je zmiňován v 15. století, současná barokní stavba pochází z let 1741–1743.\n\nPrvní dřevěný kostel stál spolu se hřbitovem uprostřed vsi již od středověku. Přesné datum založení není známé, prvně je doložen v 15. století, kdy podléhal nedalekému klášteru Marienstern. Díky tomu zůstal i po reformaci katolický. Tento skromný svatostánek podlehl roku 1739 velkému požáru. Nový barokní kostel, zasvěcený svatému Martinu, byl v letech 1741–1743 postaven u cesty do Wendischbaselitz. Plány pro stavbu připravil italský architekt a drážďanský dvorní stavební mistr Gaetano Chiaveri (1689–1770). Potřebné finance na výstavbu získala farnost pravděpodobně z pozůstalosti saského místodržitele Antona Egona knížete z Fürstenbergu (1656–1716), který před svou smrtí roku 1716 odkázal Budyšínskému děkanátu peníze na stavbu katolického kostela. Stavebních prací se ujal český mistr, kterým byl s největší pravděpodobností lipovský Zacharias Hoffmann (1678–1754). Kostel se dochoval do současnosti v téměř původní podobě, jedinou výraznější změnou byla úprava střechy na věži roku 1830. Při poslední velké rekonstrukci v roce 1993 prošla kompletní opravou zchátralá věž a nově byla přeložena střecha.\n\nMše svaté slouží místní farář v úterý pro seniory, ve středu pro děti, dále v pátek, v sobotu a v neděli. Kromě dvou německých mší druhou a čtvrtou sobotu v měsíci jsou všechny bohoslužby vedeny v hornolužické srbštině. Roku 2015 čítala nebelschützská farnost 784 hornolužickosrbsky hovořících katolíků.\n\nOrientovaný jednolodní kostel stojí na neobvyklém obdélném půdorysu s půlkruhovými zakončeními na obou kratších stěnách. Západní průčelí doplňuje vysoká hranolová věž, na protilehlý presbytář navazuje sakristie. Původně trojposchoďová koruna věže, podobná věži budyšínské radnice, byla roku 1830 snesena a nahrazena lucernou. Fasáda je červená, zdobená bílými pilastry, lizénovými rámci a římsami. Okna ve spodní části kostelní lodi jsou obdélná s odsazeným záklenkem, menší okna v horní řadě zakončuje segmentový oblouk.\n\nBarokní hlavní oltář s retáblem je 16 m vysoký a 5,5 m široký, čistě bílý. Oltářní obraz zobrazuje Nanebevzetí Panny Marie, nad ním je menší vyobrazení svatého Martina, po stranách pak svatá Kateřina a svatá Markéta. Dřevěnou kazatelnu zdobí postavy evangelistů. Dřevěný jižní oltář, zasvěcený patronovi kostela, je 8,5 m vysoký a téměř 4 m široký. Pochází původně z hainberského kostela v Cáchách, odkud jej odkoupil farář Jurij Gustav Kubaš (ve službě 1890–1918) a roku 1892 jej umístil do Nebelschütz. Obraz světce, předávajícího plášť žebrákovi, darovala roku 1899 saská princezna Matylda (1863–1933). Severní oltář je rovněž dřevěný a bílý, částečně pozlacený, vysoký 6 m a široký 270 cm. Zasvěcen je Panně Marii, která je také na oltáři vyobrazena. Další malby představují Ježíše Krista s Křížem, Boha Otce, na bocích pak svatého Jana Křtitele a svatou Markétu. Na několika místech v kostele je umístěn znak kláštera Marienstern s písmeny C. S. A. M. (), vztahujícími se k abatyši Cordule Sommerové (ve funkci 1710–1746).\n\nDo roku 1917 vyzváněly ve věži dva zvony, zrekvírované během první světové války. Roku 1923 je nahradily tři nové (Marie, Martin a Josef), ty ovšem padly za oběť druhé světové válce. V roce 1964 získal kostel čtyři nové zvony z durynské Apoldy.\n\nDo nebelschützské farnosti svatého Martina patří tři z pěti místních částí obce, a to Nebelschütz (), Piskowitz () a Wendischbaselitz (). Vsi Dürrwicknitz () a Miltitz (), které jsou součástí obce Nebelschütz až od roku 1974, jsou farně příslušné ke Crostwitz (). Kostel svatého Martina je jediným kostelem farnosti. V Piskowitzi stojí moderní kaple, ve které se konají bohoslužby pravidelně ve čtvrtek.\n\n"}
{"id": "1222420", "url": "https://cs.wikipedia.org/wiki?curid=1222420", "title": "Karel Sedláček (malíř)", "text": "Karel Sedláček (malíř)\n\nKarel Sedláček (18. května 1911, Třebíč – 26. června 1991, Třebíč) byl český malíř a sklenář. Věnoval se primárně malbám květin, věnoval se také krajinomalbě. Byl členem Jednotného klubu pracujících při ROH v Třebíči a také výtvarného kroužku při Osvětovém domě Bedřicha Václavka v Třebíči, kde pracoval s Bohumilem Vostalem.\n\nNarodil se 18. května 1911 v Třebíči, před válkou pracoval v obchodě své matky v oboru sklo, rádio a elektro, po druhé světové válce pracoval jako obchodník ve společnosti Sklo a porcelán v Jihlavě, později pracoval pro komunální služby města Třebíč jako rámař a sklenář. Malovat začal již ve 30. letech 20. století, v padesátých letech vstoupil do malířské skupiny, se kterou absolvoval pravidelné skupinové členské výstavy, jako byla např. výstava výtvarných amaterů z Třebíčska v roce 1984.\n\n"}
{"id": "1222421", "url": "https://cs.wikipedia.org/wiki?curid=1222421", "title": "Hugh Everett", "text": "Hugh Everett\n\nHugh Everett III (11. listopadu 1930 - 19. července 1982) byl americký fyzik, autor mnohasvětové interpretace kvantové mechaniky, kterou sám nazýval formulací relativního stavu. \n\nZ důvodu nesouhlasu ostatních fyziků s mnohasvětovou interpretací ukončil svou fyzikální kariéru po zisku doktorského titulu. Poté vyvinul všeobecné Lagrangeovské multuplikátory pro operační analýzu, které následně komerčně aplikoval jako obranný analytik a konzultant. \n\nEverett se narodil a vyrůstal ve Washingtonu, D.C.. Jeho rodiče se rozvedli když byl ještě malý. Zpočátku byl vychováván matkou, později od sedmi let věku otcem a nevlastní matkou. \n\nZískal stipendium na St. John's High School, soukromé střední vojenské škole. Odtud později zamířil do Catholic University of America, kde studoval chemické inženýrství. Tam si přečetl o dianektice v Analog Science Fiction and Fact, což vedlo k jeho celoživotní nedůvěře v účinnost konvenční medicíny. \n\nBěhem druhé světové války jeho otec Hugh bojoval v Evropě jako podplukovník a po válce byl odvelen k útvaru v Německu. Hugh se k němu v roce 1949 na jeden rok připojil. Oba byli nadšenými fotografy a tak v Německu pořídili stovky fotografií přestavby válkou zničené země, což odpovídalo jejich technickému zájmu. \n\nCatholic University of America dokončil v roce 1953 když získal titul z chemického inženýrství. Krátce nato získal stipendium od národní vědecké nadace, které mu umožnilo studovat na Princetonské univerzitě. Nejprve studoval tehdy se rychle rozvíjející teorii her pod vedením Alfreda Tuckera, ale brzy ho zaujala fyzika. Zejména pak kvantová mechanika, kterou ho učil Robert Henry Dicke. \n\nBěhem roku 1954 dále navštěvoval kurzy matematické fyziky, kterou vyučoval Eugene Paul Wigner. Na jaře 1955 složil zkoušky a získal magisterský titul. Poté začal pod vedením Johna Archibalda Wheelera pracovat na své disertační práci, která ho později proslavila. Ještě v roce 1955 napsal několik krátkých článků o kvantové teorii a v dubnu 1956 vydal práci s názvem vlnová mechanika bez pravděpodobnosti. Název práce byl později změněn na Teorie univerzální vlnové funkce. \n\nWheeler odjel v květnu 1956 do Kodaně aby získal podporu pro Everettovu práci, ale marně. V červnu 1956 pak začal Everett pracovat pro Pentagon, když byl členem skupiny hodnotící zbraňové systémy. Na jaře roku 1957 bránil na Princetonu svoji práci. V souvislosti s tím byl vydán krátký článek, který byl kompromisem mezi Wheelerem a Everettem a který obsahoval koncept téměř totožný s finální verzí práce. Everett byl s konečnou podobou článku nespokojen. \n\nPo dokončení vysokoškolských studií byl Everett pozván k účasti v nově vzniklé skupině Weapons Systems Evaluation Group (WSEG) v Pentagonu. V říjnu 1956 se zúčastnil školení v Sandia National Laboratories v Novém Mexiku, kde se dozvěděl podrobné informace o jaderných zbraních a kde se stal fanouškem počítačového modelování. V roce 1957 se stal ředitelem odboru skupiny WSEG pro matematiku a fyziku. Po krátké přestávce, kdy bránil svoje fyzikální výzkumy se vrátil k WSEG a zahájil svůj výzkum. Pracoval napříkald na různých stádiích projektu Minuteman. \n\nV průběhu března a dubna 1959 navštívil na žádost Wheelera Kodaň, aby se setkal s Nielsem Bohrem, autorem Kodaňské interpretace kvantové mechaniky. Everett nebyl schopen Bohrovi popsat hlavní myšlenku své práce, že vesmír je popsatelný univerzální vlnovou funkcí. Koncepční propast mezi jejich myšlenkami byla příliš velká. \n\nJeště v Kodani ale začal Everett pracovat na novém nápadu použít zobecněné Lagrangeovské multiplikátory pro matematickou optimalizaci. Tuto myšlenku publikoval v roce 1963. \n\nV roce 1962 přijal pozvání prezentovat svoji interpretaci kvantové mechaniky na konferenci o základech kvantové mechaniky, která se konala na Xavierově univerzitě v Cincinnati. Everett zde představil původ pravděpodobnosti ve své teorii a uvedl že pro pozorovatele ve všech větvích je vlnová funkce stejně reálná. \n\nRoku 1964 založil Everett s několika kolegy z WSEG firmu Lambda Corporation. Aplikovali vojenské modelování na řešení civilních problémů. Když se v roce 1970 snížil rozpočet na obranu většina peněz šla do války ve Vietnamu, vedlo to k pohlcení firmy General Research Corp. \n\nV roce 1973 proto Everett založil počítačovou konzultační společnost DBS Corporation. Zde se věnoval statistické analýze a programování. V této společnosti strávil zbytek života. Ještě ale založil společnost Monowave Corporation.\n\nV roce 1970 napsal Bryce DeWitt článek pro Physics Today o Everettově interpretaci, což vedlo k mnoha dopisům od dalších fyziků. Dopisy i DeWittovy odpovědi na technické námitky byly krátce na to také zveřejněny. Mezitím začal DeWitt, který byl s Everettem v kontaktu připravovat edici výbor článků o mnohasvětové interpretaci. Kromě původních článků Wheelera a Everetta byly zahrnuty i další články Everetta. Souborná kniha vyšla v roce 1973. Článek o Everettově práci se objevil i v sci-fi časopise Analog. \n\nV roce 1977 byl Everett pozván aby promluvil na Wheelerem pořádané konferenci na Texaské univerzitě v Austinu. Everett tedy na čas opustil svou práci a odjel do Austinu, kde se poprvé setkal s DeWittem. Everettova řeč byla tentokrát dobře přijata a ovlivnila celou řadu fyziků v publiku, včetně Davida Deutsche. Everet mluvil o kvantové mechanice k veřejnosti poprvé za mnoho let. Wheelere se snažil o návrat Everetta do fyzikální komunity, ale nakonec byla jeho snaha marná. I sám Wheeler, který rád představil Everettovy myšlenky širšímu publiku, nebyl nadšený z toho, že je jeho jméno spojováno s Everettovými nápady. Po Everettově smrti se nakonec teorie mnoha světů vzdal. \n\nEverett náhle zemřel na infarkt ve věku 51 let v červenci 1982. K tomu zřejmě přispěla jeho obezita a časté pití alkoholu a kouření tabáku. \n\nEverett byl ateista a proto si přál, aby byly jeho ostatky zlikvidovány vhozením mezi odpadky. Jeho žena několik let uchovávala urnu s Everettovým popelem než jeho přání splnila. \n\nZe společností založených Everettem k roku 2016 existuje pouze Monowave Corporation, kterou vede spoluzakladatel společnosti Elaine Tsiang, bývalý student DeWitta. \n\nByl ženatý s Nancy Everett, měli spolu dvě děti Elizabeth a Marka. Dcera Elizabeth spáchala v roce 1996 sebevraždu a rovněž si přála, aby byl její popel vyhozen mezi odpad, aby se mohla v paralelním vesmíru setkat s otcem. Everettova manželka Nancy zemřela v roce 1998 na rakovinu. Syn Mark je hlavním zpěvákem a frontmanem skupiny Eels.\n"}
{"id": "1222422", "url": "https://cs.wikipedia.org/wiki?curid=1222422", "title": "Edward Nelson", "text": "Edward Nelson\n\nEdward Nelson (4. května 1932 - 10. září 2014) byl americký matematik a fyzik. Vyučoval na katedře matematiky na Princetonské univerzitě. Byl známý díky práci v oblasti matematické logiky a matematické fyziky. Ve formální logice byl známý zejména díky své vnitřní teorii množin a kontroverzním názorům na konzistenci aritmetiky. Napsal také knihu o souvislosti náboženství a matematiky. \n\nNarodil se ve městě Decatur v Georgii. V roce 1955 získal titul na Chicagské univerzitě, kde pracoval pod vedením Irvinga Segala. Byl členem Ústavu pro pokročilá stidua v letech 1956 až 1959. V roce 1964 dosáhl na Princetonské univerzitě hodnosti profesora a tuto funkci zastával až do odchodu do důchodu roku 2013. \n\nV roce 2012 se stal členem americké matematické společnosti. \n\nNelsonovy příspěvky se dotýkaly teorie reprezantací nekonečně rozměrných grup, matematického zpracování kvantové teorie pole, využití náhodných procesů v kvantové mechanice a formulace teorie pravděpodobnosti v řeči nestandardní analýzy. \n\nMnoho let pracoval v oblasti matematické fyziky a teorie pravděpodobnosti a udržel si podíl v těchto oborech i v pozdějších letech, zejména v souvislosti s možným rozšířením stochastické mechaniky na teorii pole. \n\nV roce 1950 formuloval populární variantu problému čtyř barev. Jaké je chromatické číslo, označované formula_1, letadla? Podrobněji, jaký je nejmenší možný počet barev dostatečný pro obarvení bodů Eukleidovské roviny takovým způsobem, že žádné dva body stejné barvy nejsou stejně vzdáleny? Je znám jednoduchý argument, že 4 ≤ \"χ\" ≤ 7. Problém byl představen širokému publiku Martinem Gardnerem v říjnu 1960 ve sloupci matematické hry. Chromatický číselný problém je nyní znám také jako Hadwigerův–Nelsonův problém. Tento byl oblíbeným u Paula Erdőse, který ho často zmiňoval ve svých přednáškách. \n\nV roce 1966 publikoval práci v níž navrh stochastickou interpretaci kvantové mechaniky. \n\nPozději Nelson pracoval v oblasti matematické logiky a základů matematiky. Jedním z jeho cílů bylo rozšířit internální teorii množin přirozeným způsobem tak, aby zahrnovala vnější funkce a soubory a to způsobem, který zajišťuje extermí funkci s uvedenými vlastnostmi, pokud neexistují konečné překážky její existence. Další práce se soustředila na fragmenty aritmetiky. Studoval výpočetní složitost, včetně problému P versus NP. \n\nV září 2011 oznámil, že nalezl důkaz, že Peanova aritmetika je nekonzistentní, nicméně krátce na to byla v důkazu nalezena chyba. An error was found in the proof, and he retracted the claim.\n\nZemřel v Princetonu v září 2014. \n"}
{"id": "1222423", "url": "https://cs.wikipedia.org/wiki?curid=1222423", "title": "Robert B. Griffiths", "text": "Robert B. Griffiths\n\nRoger B. Griffiths (* 25. února 1937) je americký fyzik z Carnegie-Mellonovy univerzity. Je autorem interpetace kvantové mechaniky nazývané konzistentní historie, kterou vyvinul za pomoci Murraye Gell-Manna, Rolanda Omnèse a Jamese Hartlea. \n\nNarodil se ve městě Etah v Indii v roce 1937 presbyteriánským misionářům. V Indii navštěvoval Woodstock School, spolu se svými bratry a sestrami. Již na střední škole se projevil jeho zájem o matematiku a fyziku. Na škole byl velmi dobrý v chemii a někdy i pomála s pracemi na elektrickém zařízení školy. \n\nPo dokončení střední školy v Indii začal navštěvovat Princetonskou univerzitu ve státě New Jersey, kde roku 1957 získal bakalářský titul. V letech 1958 a 1962 poté získal magisterský a doktorský titul na Stanfrodově univerzitě. Jako postdoktorand působil na Kalifornské univerzitě v San Diegu v letech 1962-1964. Poté řpešel jako odborný asistent na Carnegie-Mellonovu univerzitu, kde se stal roku 1967 docentem a roku 1969 profesorem. V roce 1987 byl zvolen do Národní akademie věd Spojených států amerických. \n\nV rámci svého výzkumu kladl Griffiths především na kvantovou mechaniku. Ve své práci usiloval o aplikaci kvantové informace na skutečný svět. Roku 1984 stál u zdrodu výzkumného programu, který se snažil doplnit chybějící článek mezi teorii a aplikaci při práci na konzistentní podobě kvantové teorie. Toto úsilí vyústilo v novou interpretaci nyní nazývanou jako konzistentní hsotorie, kterou formuloval s několika spolupracovníky. Tento přístup je podrobně studován a aplikován v několika oblastech na poli kvantové mechaniky. \n\nK roku 2016 je Griffiths profesorem na Carnegie-Mellonově univerzitě. Publikoval 140 odborných článků a knihu Konzistentní kvantová teorie. Je členem Americké fyzikální společnosti. I nadále zkoumá základy kvantové mechaniky, kvantové výpočty a zabývá se i vztahem fyziky a křesťanské teologie. \n"}
{"id": "1222424", "url": "https://cs.wikipedia.org/wiki?curid=1222424", "title": "Luciano Maiani", "text": "Luciano Maiani\n\nLuciano Maiani (* 16. července 1941) je fyzik s občanstvím státu San Marino, známý pro svou předpověď kvarku c společně s Sheldonem Lee Glashowem a Johnem Iliopoulosem (GIM mechanismus). \n\nV roce 1964 Maiani získal titul v oboru fyzika a stal se pracovníkem Istituto Superiore di Sanità v Římě. V průběhu roku 1964 také spolupracoval s teoretickou skupinou Raoula Gatta ve Florencii. V roce 1969 v rámci stipendia dělal postdoktoranda na Harvardově univerzitě a Lymanově fyzikální laboratoři. V roce 1976 se stal profesorem na Univerzitě La Sapienza v Římě. Působil ovšem jako hostující profesor i na École normale supérieure v roce 1977 a v letech 1979-1980 a 1985-1986 pracoval též v Evropské organizaci pro jaderný výzkum. V letech 1984 až 1991 působil jako člen komise pro vědní politiku při Evropské organizaci pro jaderný výzkum. Roku 1993 se stal prezidentem Istituto Nazionale di Fisica Nucleare. Od roku 1993 do roku 1996 působil jako delegát v radě Evropské organizace pro jaderný výzkum, v roce 1997 se stal předsedou rady a v roce 1999 se stal generálním ředitelem Evropské organizace pro jaderný výzkum, kterým byl až do roku 2003. V roce 2007 byl navrhován jako prezident italské Národní rady pro výzkum, ale návrh byl zamítnut poté co protestoval proti pozvání papeže Benedikta XVI. na Univerzitu La Sapienza v roce 2008. Nicméně v roce 2008 se nakonec prezidentem Národní rady stal. \n\nMaiani je autorem více než stovky vědeckých článků v teorii elementárních částic. V roce 1970 společně s Sheldonem Glashowem a Johnem Iliopoulosem předpověděl existenci kvarku c, který byl v roce 1974 objeven ve Stanfordu na lineárním urychlovači částic a v Brookhavenu v národní laboratoři a jehož objevitelé Burton Richter a Samuel Ting získali Nobelovu cenu za fyziku. V roce 1974 společně s Guido Altarellim vysvětlil pozorované zvýšení oktetů ve slabých neleptonových rozpadech, které bylo způsobeno výměnným efektem gluonů v kvantové chromodynamice. Později rozšířil tento efekt na popis slabých neleptonových rozpadů kvarku c a kvarku b. V roce 1976 Maiani analyzoval narušení CP symetrie v teorii se šesti kvarky a předpověděl velmi malý elektrický dipólový moment neutronu. Je příznivcem supersymetrie a pátrání po ní označil za hlavní cíl částicové fyziky. Podílí se na projektech velkého hadronového urychlovače nebo interferometr VIRGO. \n"}
{"id": "1222425", "url": "https://cs.wikipedia.org/wiki?curid=1222425", "title": "Štola sv. Antonína Paduánského (Jílové u Prahy)", "text": "Štola sv. Antonína Paduánského (Jílové u Prahy)\n\nŠtola sv. Antonína Paduánského se nachází na katastrálním území města Jílového u Prahy ve Středočeském kraji, na levém břehu Kocourského (Studeného) potoka v místní části Studené. Jedná se o jedno z mnoha desítek důlních děl v oblasti Kocourského žilného pásma.\n\nPo úpadku těžby v období husitských nepokojů došlo v oblasti Jílovského zlatonosného revíru k jejímu opětnému oživení až na přelomu 17. a 18. století. Středem pozornosti se stalo zejména Kocourské pásmo. Těžaři knížete Josefa Viléma Fürstenberga v polovině 18. století pracovali v okolí Starokocourské štoly. Jedním z takto znovu otevřených starých důlních děl byla štola sv. Antonína Paduánského, kde se pracovalo v letech 1753 a 1754. Uvádí se, že během těchto prací horníci nalezli staré dílo hluboké 22 láter (přibližně 40 metrů), ale protože nenašli nadějnou žilovinu, v práci dále nepokračovali a štolu opustili.\n\nOd té doby byla štola nepřístupná. Po 250 letech, v období let 2005 – 2007, provedli pracovníci státního podniku Diamo zabezpečení štoly. Poté byla práva a povinnosti k této štole převedena na Regionální muzeum v Jílovém u Prahy, které od roku 2008 štolu sv. Antonína Paduánského zpřístupnilo veřejnosti. Prohlídková trasa je vedena ve dvou úrovních, spojených systémem sedmi žebříků a povalů v původním úzkém komíně. Důlní chodba není osvětlena, návštěvníci zde musí použít hornické lampy, jimiž jsou vybaveni před vstupem do štoly. Návštěva tohoto starého důlního díla tak představuje unikátní zážitek, zároveň však ji nelze doporučit osobám se zdravotním handicapem. Prohlídková trasa je výjimečná nejen v oblasti Jílového, ale i mezi ostatními zpřístupněnými důlními díly v České republice. Velikost dobývek je ze všech tří štol, které jsou ve správě jílovského muzea, největší. Délka chodby je kolem 170 metrů. V zadní, veřejnosti nepřístupné části štoly, profil a rozměry chodeb horního patra napovídají, že se jedná pravděpodobně o stopy původního, mnohem staršího dolu. Mezi zajímavosti štoly patří i několik \"jezírek\", což jsou pozůstatky původního hloubení, později zalitého vodou.\n\nŠtola se nachází zhruba 100 metrů níže od vstupu do štoly svatého Josefa, v jejíž pokladně se prodávají vstupenky a půjčuje vybavení i pro vstup do štoly sv. Antonína Paduánského. Vstup do štoly je vzdálen cca 200 metrů od Žampašského viaduktu, k němuž vedou značené cesty od železniční stanice \"Jílové\" na trati z Prahy do Čerčan. Údolím Kocour kolem vstupu do štoly prochází naučná stezka \"Jílovské zlaté doly\". Štola sv. Antonína Paduánského je o letních prázdninách v měsících červenci a srpnu přístupná od úterý do pátku v odpoledních hodinách od 13 do 17 hodin, v sobotu a v neděli celodenně od 10 do 17 hodin. V měsících dubnu, květnu, červnu, září a říjnu je štola přístupná pouze o víkendech v době od 10 do 17 hodin.\n\n\n\n"}
{"id": "1222426", "url": "https://cs.wikipedia.org/wiki?curid=1222426", "title": "Yannick Bolasie", "text": "Yannick Bolasie\n\nYannick Bolasie (* 24. května 1989) je konžský fotbalista hrající na postu křídla, který od srpna 2016 působí v anglickém klubu Everton FC. Na klubové úrovni hrál fotbal v Anglii a na Maltě.\n\nV A-mužstvu Demokratické republiky Kongo debutoval v roce 2013.\n\n"}
{"id": "1222428", "url": "https://cs.wikipedia.org/wiki?curid=1222428", "title": "Friedrich Müller (fotbalista)", "text": "Friedrich Müller (fotbalista)\n\nFriedrich Müller (7. července 1909 - ) byl rakouský fotbalista.\n\nV československé lize hrál v ročníku 1935/36 za SK Viktoria Plzeň. Gol v lize nedal.\n\n"}
{"id": "1222430", "url": "https://cs.wikipedia.org/wiki?curid=1222430", "title": "Hamartom", "text": "Hamartom\n\nHamartom je normální tkáň v nesprávné lokaci připomínající rakovinou tkáň. Pochází z řeckého hamartanein chybovat, ř. choridzein bloudit). Zpravidla se v hamartomu vyskytuje komplex různých tkání a struktur. Hamarton není maligní nádor, nemá žádné symptomy, takže se zjistí náhodně při jiném vyšetření jako incidentalom a roste stejně rychle jako okolní tkáně. Rozlišení mezi benigním nádorem a hamartomem není zřetelné (lymfagiom, hemangiom, adenom).\n"}
{"id": "1222434", "url": "https://cs.wikipedia.org/wiki?curid=1222434", "title": "MLS Defender of the Year", "text": "MLS Defender of the Year\n\nMLS Defender of the Year (v překladu \"Obránce roku v Major League Soccer\") je fotbalové ocenění, které je udělováno pravidelně od roku 1996 v zámořské fotbalové lize Major League Soccer hrané v USA a Kanadě nejlepšímu obránci sezóny.\n\nZdroj:\n"}
{"id": "1222439", "url": "https://cs.wikipedia.org/wiki?curid=1222439", "title": "Štola Lehnschafter", "text": "Štola Lehnschafter\n\nŠtola se nachází na severozápadním okraji někdejšího horního města, nyní obce Mikulova v Krušných horách v okrese Teplice v Ústeckém kraji. Vchod do štoly je na úpatí jižního výběžku masívu vrchu Pramenáče (909 m n. m.). Štola je jedním z nejrozsáhlejších a nejstarších důlních děl, která vznikla v Mikulovském rudním revíru za účelem těžby stříbra a dalších rud. Celý důlní komplex je chráněn jako kulturní památka ČR.\n\nHistorický název štoly pochází od německého výrazu (v českém hornickém slangu \"lénšaft\"), který lze vyložit jako \"druhotnou propůjčku udělení práva dobývat vyhrazené nerosty\". (česky \"lénšafter, lénšaftník\") byl tedy osobou, které byla uvedená propůjčka poskytnuta.\n\nMikulovský rudní revír s výskytem stříbronosných rud představuje zhruba oblast mezi městy Osekem, Hrobem a Mikulovem. Některé neověřené prameny se zmiňují o tom, že zdejší ložiska stříbra byla těžena již ve 14. či snad dokonce ve 13. století. Snímky, pořízené v průběhu leteckého průzkumu oblasti, provedeného v roce 2013 z pověření Národního památkového ústavu ČR, prokázaly, že zdejší rozmístění důlních děl odpovídalo charakteru těžební praxe v období před koncem 15. století. K značnému rozmachu těžby došlo v 16. století. V roce 1530 mělo být v místním rudním revíru kolem 150 dolů a povrchových dobývek. V roce 1543 císař Ferdinand I. vyhověl žádosti Lobkowiczů a bratrům Johannovi, Christophovi, Litvinovi a Wenzelovi Lobkowiczům udělil tzv. horní svobodu. Tato listina, datovaná 7. května 1543, je fakticky první prověřenou zmínkou o hornické činnosti v tomto regionu.\n\nPokud jde konkrétně o štolu , některá data z její historie jsou zaznamenána přímo v dole. Jedná se o letopočty, vytesané na bocích důlních děl. Nejstarší z těchto letopočtů, který se nachází na stěně chodby v základním úrovňovém patře štoly, uvádí rok 1563. Nad touto chodbou se však nachází ještě jedna, nejvyšší patrová úroveň, která je historicky starší, než zmíněné druhé patro dolu. Také tvar chodeb, jejich rozměr a použitá technologie tzv. sázení ohněm jsou důkazem jejich značného stáří. Štola byla z velké části ražena ručně pomocí tradičního hornického náčiní, tj. tzv. želízka a mlátku. V průběhu staletí bylo od úrovně štoly vyraženo dalších 10 důlních pater do hloubky cca 200 metrů, kam se po etapách postupně přesouvala těžba stříbronosné rudy. V době skončení těžby v roce 1858 byla konečná hloubka dolu s dvanácti patry chodeb přes 250 metrů.\n\nOd roku 1988 zahájila skupina dobrovolníků průzkum důlních děl v okolí Mikulova. Zpočátku se tito zájemci o báňskou historii snažili zdokumentovat všechna hornická díla v Mikulovském revíru, od roku 2001 se však soustředili převážně na důlní komplex Celá štola byla v té době zavalena, zatopena nebo založena základkou. Důvodem průzkumu mj. bylo i to, že je tato štola jednou z nejrozsáhlejších a nejstarších v širokém okolí a tvoří propojený komplex s důlními díly a Od roku 2001 bylo ve štole postupně vyzmáháno několik závalů a zakládek a důl byl odvodněn a odbahněn. Do roku 2016 bylo vyčištěno a upraveno zhruba 12 kilometrů chodeb, avšak velká část štoly zůstává nadále nepřístupná. Dobrovolníci byli od roku 1992 soustředěni v základní organizaci 4-04 České speleologické společnosti, která významně přispěla svými prostředky na zpřístupnění štoly. Koncem roku 2013 byla založena nová společnost - Krušnohorska důlní o. p. s., která provozuje prohlídkové okruhy štoly jež byla k 1. lednu 2014 zapsána do seznamu kulturních památek ČR. Veškerý provoz je hrazen pouze z vybraného vstupného a z příspěvků členů společnosti.\n\nŠtola se nachází asi 500 metrů od zastávky \"Mikulov\" na železniční trati z Mostu do Moldavy v Krušných horách, přezdívané Moldavská horská dráha. Autobusová zastávka \"Mikulov,\" kam zajíždějí spoje z okresního města Teplic, je rovněž od štoly vzdálena necelých 500 metrů, a to na opačnou stranu směrem do centra obce. Motoristé mají možnost parkování na prostranství před vstupem do štoly. Ve štole jsou podle stupně náročnosti vyznačeny tři prohlídkové okruhy. Návštěvníkům je štola otevřena po celý týden, v pracovní dny je však vhodné se předem telefonicky objednat. Prohlídky se konají vždy v 10, 12, 14 a 16 hodin, počet návštěvníků je stanoven minimálně na 5 a maximálně na 10 osob.\n\n\n"}
{"id": "1222440", "url": "https://cs.wikipedia.org/wiki?curid=1222440", "title": "Alexandru Chipciu", "text": "Alexandru Chipciu\n\nAlexandru Mihăiță Chipciu [alexandru kipču] (* 18. května 1989, Brăila, Rumunsko) je rumunský fotbalový útočník/krajní záložník a reprezentant, v současnosti hráč klubu CFR Kluž. V sezoně 2018/19 hostoval v pražské Spartě. Chicpiuovým oblíbeným týmem je AC Milán.\n\nChipciu započal svoji fotbalovou kariéru ve 13 letech, když se připojil k týmu ACS Dacia Unirea Brăila. Mezi lety 2004 až 2006, před příchodem do FC Brașov, hrál za Sporting Pitești.\n\nV 18 letech, v tehdy druholigovém FC Brașov, vstřelil Chipciu ve své první sezoně 4 góly. Po postupu Brașova do první ligy dostával na hřišti méně času. Pro první polovinu sezony 2008/2009 byl poslán na hostování do druholigového Forex Brașov a v druhé polovině sezony hostoval ve svém bývalém klubu, ve třetiligové Brăile. Po návratu do FC Brașov dostal Chipciu opět pouze pár příležitostí. V sezoně 2010/11 se stal jedním z nejlepších hráčů týmu a přilákal pozornost bukurešťských rivalů Steauy a Dinama. Zůstal ale v Brașově, kde podepsal novou smlouvu do roku 2015. Chipciu začal sezonu výborně, v prvních třech zápasech vstřelil 2 důležité góly.\n\nDne 21. prosince 2011 Steaua Bukurešť oznámila přestup Alexandra Chipciua, který podepsal smlouvu na pět let. Disk oznámil, že FC Brașov obdrží 1,2 milionu eur a 25 % z dalšího Chipciuova přestupu. První gól za Steauu vstřelil 31. března 2012 do sítě Pandurie Târgu Jiu. V utkání proti Concordii Chiajně z 7. května dostal Chipciu červenou kartu. Na podzim roku 2012 pomohl Chipciu Steaue kvalifikovat se do základní skupiny Evropské ligy, kde se Steaua utkala s německým Stuttgartem, norským Molde a dánským FC København. Steaua na penalty vyřadila Ajax Amsterdam, ale byla vyřazena v osmifinále Chelsea. V květnu 2013, během jednoho z posledních zápasů sezony, se Chipciu zranil v utkání proti Dinamu a nehrál 5 měsíců. O dva týdny později převzal cenu pro vítěze rumunské ligy pro sezonu 2012/13. Během dalších 3 let se Steauou získal 6 trofejí: 2× Mistr rumunské ligy, jednou vítěz rumunského poháru, jednou superpoháru a dvakrát ligového poháru.\nV červenci 2016 Chipciu odcestoval do Belgie, aby podstoupil zdravotní testy v Anderlechtu. Další den byl jeho přestup potvrzen, Chipciu podepsal smlouvu na 4 roky. Anderlecht za něj zaplatil 3 miliony eur, s potenciálními bonusy až k celkové částce 3,5 milionu eur. Chipciu poprvé skóroval 7. srpna proti Kortrijku.\nDne 3. července 2018 odešel Chipciu do na hostování do pražské Sparty. Za Spartu poprvé skóroval 19. srpna proti Příbrami.\n\nChipciu nastupoval v rumunských mládežnických reprezentacích U17 a U19.\n\nV A-týmu Rumunska debutoval 10. 8. 2011 v přátelském zápase v Serravalle proti reprezentaci San Marina (výhra 1:0). Zúčastnil se EURA 2016 ve Francii. Rumuni obsadili se ziskem jediného bodu poslední čtvrté místo v základní skupině A.\n"}
{"id": "1222442", "url": "https://cs.wikipedia.org/wiki?curid=1222442", "title": "Frank Boeckx", "text": "Frank Boeckx\n\nFrank Boeckx [frank búks] (* 27. září 1986, Belgie) je belgický fotbalový brankář a bývalý mládežnický reprezentant, hráč klubu RSC Anderlecht. \n\n\nBoeckx nastupoval v mládežnických reprezentacích Belgie U16, U17, U18, U19, U20 a U21.\n\n"}
{"id": "1222445", "url": "https://cs.wikipedia.org/wiki?curid=1222445", "title": "Andrej Kollár", "text": "Andrej Kollár\n\nAndrej Kollár (* 12. ledna 1977 Topoľčany) je bývalý slovenský hokejový útočník.\n\nS hokejem začínal v rodných Topoľčanech, ve kterém poprvé okusil seniorský hokej v ročníku 1995/96. V HC VTJ Telvis Topoľčany působil v základní sestavě týmu až do konce sezony 1999/2000. Následující ročník hrával již v nejvyšší domáci soutěži za HK Poprad, ale v průběhu sezony přestoupil do Slovanu Bratislava. O rok později se týmem radovali z titulu mistra slovenské extraligy. Po třech zápasech v ročníku 2003/03 se vrátil zpátky do Popradu, kde dohrál sezonu. Následující celý ročník odehrál za HK 36 Skalica.\nDalším působištěm Andreje byl klub HK Nitra, kterému pomohl v sezoně 2005/06 k historicky nejlepšímu umístění v extralize. Pátým klubem, ve kterém v nejvyšší soutěži byl HC Dukla Trenčín, v ročníku 2006/07 dokráčeli do finále playoff, kde neuspěli nad týmem HC Slovan Bratislava. V roce 2008 se dohodl na prvním zahraničním angažmá, podepsal smlouvu s českým klubem PSG Zlín, ve kterém strávil dvě sezony (2008-10). Poté se vrátil zpět do Trenčína. V průběhu jeho poslední sezony odešel na hostování do HK Nitra. Koncem ledna 2011 ukončil kariéru kvůli zdravotních problémů s kolenem.\n\nBěhem sezony 2010/11, ve které působil jako aktivní hráč HC Dukla Trenčín, nahradil v průběhu ročníku Eduarda Hartmanna ve funkci generálního manažéra. Z této funkci 15. dubna 2013 odstoupil.\n\n\n"}
{"id": "1222448", "url": "https://cs.wikipedia.org/wiki?curid=1222448", "title": "David Oppenheim", "text": "David Oppenheim\n\nDavid Oppenheim (* 18. prosince 1816 v Lipníku nad Bečvou - 21. října 1876 ve Vídni) byl rabín v moravské Jemnici, a uherském Nagybecskereku, v srbské části Banátu (dnešní Zrenjanin).\n\nDavid Oppenheim pocházel z rodiny moravského rabína. Jeho otec Bernhard Jissachar Baer Oppenheim (1790–1859), byl rabínem v Ivančicích na jižní Moravě. Po studiu ješivy odešel v roce 1834 do Prahy, kde pokračoval ve studiích talmudu a navštěvoval přednášky filosofie na Univerzitě Karlově.\n\nV roce 1846 byl povolán do úřadu rabína v Jemnici, kde jej roku 1858 vystřídal jeho bratr Joachim Oppenheim a v roce 1859 přijal úřad rabína v tehdy uherském Nagybecskereku, kde setrval až do své smrti.\n\nDavid Oppenheim se měl stát předsedou Rabínského semináře v Budapešti, k čemuž však již nedošlo, neboť zemřel dříve, než byl seminář otevřen.\n\nOppenheimův syn Joachim Oppenheim byl rabínem v Karlových Varech.\n\nOppenheim napsal mnoho příspěvků do časopisů \"Allgemeine Zeitung des Judenthums\", \"Monatsschrift\", \"Bet ha-Midraš\" a dalších.\n\n\n"}
{"id": "1222449", "url": "https://cs.wikipedia.org/wiki?curid=1222449", "title": "Ivan Obradović", "text": "Ivan Obradović\n\nIvan Obradović (srbskou cyrilicí Иван Обрадовић, * 25. července 1988, Obrenovac, SFR Jugoslávie) je srbský fotbalový obránce a bývalý reprezentant, v současnosti hráč klubu RSC Anderlecht ().\nMimo Srbsko působil na klubové úrovni ve Španělsku a Belgii.\n\n\nV A-mužstvu Srbska debutoval 6. 9. 2008 v kvalifikačním zápase v Bělehradu proti reprezentaci Faerských ostrovů (výhra 2:0). Celkem odehrál v letech 2008–2015 za srbský národní tým 22 zápasů a vstřelil jednu branku.\n\nZúčastnil se MS 2010 v Jihoafrické republice, kde odehrál jediný zápas proti Austrálii (porážka 1:2). Srbsko skončilo se 3 body na poslední 4. příčce základní skupiny D a bylo ze šampionátu vyřazeno.\n\n"}
{"id": "1222451", "url": "https://cs.wikipedia.org/wiki?curid=1222451", "title": "Skřemelice", "text": "Skřemelice\n\nSkřemelice (německy: \"Braunaubach\") je pravostranný přítok Lužnice, pramení jižně od obce Klášter (východně od Nové Bystřice) v jižních Čechách. Délka toku činí 42 km. Povodí má rozlohu 292  km².\n\nOd svého pramene v oblasti České Kanady teče jižním směrem, po necelých 3 km začíná tok tvořit hranici mezi Rakouskem a Českou republikou. Po dalších 2,5 km vstupuje na území Rakouska jako říčka Braunaubach a teče dále jižním směrem. U Aalfangu do něj ústí jeho největší přítok Romavský potok (Romaubach). Protéká městem Schrems a za ním se stáčí směrem k západu. Vlévá se do do Lužnice v Gmündu.\n\nPrůměrný průtok v Hoheneichu na 38,5 říčním kilometru činí 2,2 m³/s.\n\nHlásný profil:\n\n"}
{"id": "1222452", "url": "https://cs.wikipedia.org/wiki?curid=1222452", "title": "WACO protokol", "text": "WACO protokol\n\nWACO protokol byl vytvořen jako alternativa jiných protokolů například ZigBee, Bluetooth, Wireless MBUS pro implementaci bezdrátových sítí krátkého a středního dosahu. Mezi hlavní přednosti patří schopnost rovnocenné komunikace mezi prvky sítě, implementace opakovačů (MESH sítě). Podpora více aplikací v jednom modulu například implementace virtuální sběrnice, zároveň dálková správa, testovací mechanismy a podobně. Protokol umožňuje šifrování na bázi AES-128 pro každou aplikaci zvlášť s jiným klíčem.\n\nJe koncipován tak, aby neměl žádný řídící prvek. Tzn. aby vyřazenı́m libovolné stanice nebyla narušena schopnost komunikovat mezi ostatními stanicemi. Systém obsahuje prvek opakovače, který umožňuje komunikovat i zařı́zenı́m, které nemají přı́mou radiovou viditelnost.\n\nPro větší hustotu radiových sı́tı́ použı́vá systém opakovačů (repeater, range extender), které realizujı́ směrovacı́ algoritmus, konkrétně záplavové směrovánı́m, chráněné položkou hop count, která limituje životnost paketu v rámci sı́tě. Rovněž lze použı́t rozdělenı́ překrývajících se sı́tı́ do kanálů podle šířky pásma, s jakou pracuje fyzická vrstva. Tato šířka pásma je přı́mo úměrná přenosové rychlosti, kterou fyzická vrstva využívá.\n\nRF parametry se dajı́ rozdělit do dvou skupin.\n\nRadiové parametry transceiverů v systému WACO určujı́ vlastně fyzickou vrstvu komunikačnı́ho protokolu WACO ve smyslu, jak je zakódována logická 1 a 0. Původnı́ systém použı́vá transceiver řady CC1101, proto mnoho parametrů a módů provozu vycházejı́ z vlastnostı́ tohoto obvodu. Pro zachovánı́ kompatibility je tedy nutné dodržet tyto parametry i při použitı́ jiného transceiveru. Realizace těchto parametrů má zásadnı́ vliv na to, zda jsou RF tranceivery schopny se navzájem\n\nPaketové parametry určujı́ tvar paketu, který transceiver vysı́lá a je schopen přijı́mat.\n\nLinková vrstva je tvořena paketem s následujı́cı́ strukturou:\nAplikačnı́ vrstva interpretuje datovou část paketu a provádı́ jejı́ zpracovánı́. Konkrétnı́ akce je určena polem Port v linkové hlavičce.\n\nNěkteré aplikace potřebujı́ pro přenos dat většı́ pakety, než je 52 byte, které jsou datovou částı́ samostatných RF paketů. Pro tyto účely je použı́ván SLIP protokol, do něhož budou datové pakety aplikace zapouzdřeny. Pro kontrolu správnosti přenosu je použit kontrolnı́ součet CRC8.\n\nPro RF pakety je použito čı́slovánı́ tid pro omezenı́ duplicity přı́chozı́ch paketů vlivem extenderů. Dále je při implementaci nutné dbát na to, že RF pakety různých SLIP paketů mohou najednou přijı́t z několika stanic. Proto pozor na párovánı́ adres, tid, a aktuálnı́ho bufferu právě přijı́maného SLIP paketu.\n\nWACO protokol použı́vá tyto způsoy adresace:\nAdresa je tvořena 4 byte, na které lze rovněž nahlı́žet jako na jedno 32bitové čı́slo. Pokud je prvnı́ byte 0x00, pak se jedná bud’ o multicast nebo broadcast adresu. Jinak se jedná o unikátnı́ (monocast) adresu. Adresa je totožná s výrobnı́m čı́slem zařı́zenı́.\n\nBroadcast adresa má tvar 0x00 0x00 0x00 0x00\n\nSkupinová adresa má tvar 0x00 0x01 x x kde poslednı́ 2 byte udávájı́ čı́slo skupiny.\n\nSystémy na bázi WACO protokolu jsou použity například při měření spotřeby tepla v domech (CEM BD), pro přenos telemetrických dat ne letišti V.Havla Prague (Colsys Automatik), sběr dat z vodoměrů pro firmu Veolia, sběr dat z plynoměrů s možností dálkového uzavření Elster pro firmu RWE. \n\nJe použit i v některých prvcích stejnojmenného systému wacoSystem \n\nWACO protokol je proprietárnı́ protokol firmy Softlink s.r.o. \n"}
{"id": "1222453", "url": "https://cs.wikipedia.org/wiki?curid=1222453", "title": "Vlastimil Vávrů", "text": "Vlastimil Vávrů\n\nVlastimil Vávrů (29. března 1978, Tábor - 1. června 2014) byl český programátor, spoluzakladatel společnosti Maternia, provozovatele internetového obchodu Vašečočky.cz.\n\nNa základní školu chodil v Deštné. Od roku 1992 studoval Obchodní akademii T.G.M. v Jindřichově Hradci. V roce 2003 dokončil Strojní fakultu ČVUT Praha (Ústav automobilů, kolejových vozidel a letadlové techniky, Odbor automobilů, spalovacích motorů a kolejových vozidel), tématem jeho diplomové práce byl „Zážehový čtyřválcový motor s celkovým objemem 1,8 dm³“.\n\nOd roku 2001 se zabýval programováním a tvorbou webových stránek. Zprvu to byly statické HTML stránky, následovalo PHP a MySQL. Zabýval se e-learningem, při jehož vývoji spolupracoval s Macromedia Directorem a Macromedia Flashem; dále se věnoval platformě .NET a tvorbě C# aplikací. Jeho nejoblíbenější technologií byla jednoznačně Java.\n\nV roce 2006 založil s Martinem Bláhou společnost Maternia, provozovatele internetového obchodu Vašečočky.cz. Společně s Pavlem Tichým a Danem Szarvasem založil síť samoobslužných optik Optiscont a s Janem Šmukem založil firmu ItPlace. V roku 2007 získal certifikáty programování v Javě, Adobe Flash, ActionScript a Java EE.\n\nZemřel 1. června 2014 při autonehodě.\n\nByl nadšencem a vlastníkem několika automobilů značky Velorex a vytvořil webový klub pro příznivce Velorexů.\n\n"}
{"id": "1222454", "url": "https://cs.wikipedia.org/wiki?curid=1222454", "title": "Miloš Kosanović", "text": "Miloš Kosanović\n\nMiloš Kosanović (srbskou cyrilicí Mилoш Kocaнoвић, * 28. května 1990, Čonoplja, SFR Jugoslávie) je srbský fotbalový obránce a reprezentant, v současnosti hráč klubu Standard Liège (). \nMimo Srbsko působil na klubové úrovni v Polsku a Belgii.\n\n\nKosanović nastupoval za srbskou reprezentaci U21.\n\nV A-mužstvu Srbska debutoval 7. 9. 2015 v přátelském zápase v Bordeaux proti reprezentaci Francie (porážka 0:1).\n\n"}
{"id": "1222456", "url": "https://cs.wikipedia.org/wiki?curid=1222456", "title": "Egon Wellesz", "text": "Egon Wellesz\n\nEgon Joseph Wellesz (21. října 1885 Vídeň – 8. listopadu 1974 Oxford, Anglie) byl rakouský dirigent, muzikolog, hudební skladatel a pedagog. Jeden z významných členů Druhé vídeňské školy.\n\nWelleszovi rodiče pocházeli z maďarské části Rakousko-Uherska. Byli židovského původu, ale konvertovali ke křesťanskému vyznání. V roce 1904 začal Egon studovat práva na vídeňské univerzitě, ale o rok později přestoupil na studium hudební vědy Guido Adlera. Vedle toho studoval dva roky skladbu, jako jeden z prvních soukromých žáků Arnolda Schoenberga. Doktorát z hudební vědy získal v roce 1908 za práci o italském skladateli Giuseppu Bonnovi (1711-1788). V témže roce se i oženil s Emilií (Emmy) Strossovou (1889-1987).\n\nZáhy se stal odborníkem na barokní hudbu. V rámci projektu „Památky hudebního umění v Rakousku“ obnovil operu \"Costanza e Fortezza\" od Johanna Josepha Fuxe. Začal se zajímat o orientální, zejména byzantskou hudbu a podařilo se mu dešifrovat středověké byzantské hudební notace. V roce 1920 napsal první biografii Arnolda Schoenberga. V roce 1922 se podílel na založení \"Mezinárodní společnosti pro soudobou hudbu\" (ISCM). Věnoval se rovněž pedagogické činnosti. Byl odborným asistentem na \"Ústavu hudební vědy\" a v letech 1911–1915 učil dějiny hudby na vídeňské konzervatoři. V roce 1929 se habilitoval jako docent hudební vědy na univerzitě ve Vídni.\n\nV době anšlusu, tj. připojení Rakouska k nacistickému Německu 12. března 1938, se nacházel v Amsterdamu a tak okamžitě emigroval do Anglie, neboť byl Žid a navíc představitel „degenerovaného“ umění. Podílel se na přípravě prestižního anglického hudebního slovníku \"Grove´s Dictionary of Music and Musicians\" a přednášel v Cambridgi.\n\nV roce 1940 byl spolu s dalšími rakouskými a německými emigranty po dobu několika měsíců internován na ostrově Man jako občan nepřátelské země. Po propuštění pokračoval v přednáškové činnosti v Oxfordu. V roce 1946 získal britské občanství. Obdržel řadu vyznamenání a ocenění, včetně cen města Vídně a Rakouské republiky, nikdy však nedostal nabídku, aby se vrátil na vídeňskou univerzitu.\n\nJeho tvůrčí činnost ukončila cévní mozková příhoda 18. ledna 1972. Zemřel v noci z 8. na 9. listopadu 1974 v Oxfordu. Je pohřben s celou svou rodinou na Ústředním hřbitově ve Vídni.\n\nWellesz během svého života zkomponoval minimálně 112 číslovaných prací a cca 20 skladeb bez opusových čísel. Přes velké množství skladeb je Egon Wellesz mnohem více znám svými muzikologickými pracemi z oblasti byzantské hudby. Za tyto práce obdržel v roce 1932 v Oxfordu čestný doktorát jako první rakouský skladatel od dob Josepha Haydna.\n\n\n\n\n\n\n\n"}
{"id": "1222462", "url": "https://cs.wikipedia.org/wiki?curid=1222462", "title": "Los Cabos Open 2016", "text": "Los Cabos Open 2016\n\nLos Cabos Open 2016, oficiálně Abierto Mexicano Los Cabos 2016, byl tenisový turnaj pořádaný jako součást mužského okruhu ATP World Tour, který se hrál na otevřených dvorcích s tvrdým povrchem v areálu Cabo del Mar. Konal se mezi 6. až 13. srpnem 2016 v mexickém přímořském městě Cabo San Lucas jako premiérový ročník turnaje.\n\nTurnaj s rozpočtem 808 995 dolarů, a prize money 721 030 dolarů, patřil do kategorie ATP World Tour 250. Nejvýše nasazeným hráčem ve dvouhře se stal devatenáctý tenista světa Feliciano López ze Španělska. Jako poslední přímý účastník do hlavní singlové soutěže nastoupil 134. německý hráč žebříčku Tobias Kamke.\n\nUdálost probíhala paralelně s riodejaneirskými Letními olympijskými hrami.\n\nOsmou kariérní trofej z dvouhry vybojoval Chorvat Ivo Karlović, který na předchozích čtyřech odehraných turnajích postoupil třikrát do finále. Deblovou část opanoval indický pár Purav Radža a Divij Šaran, jenž získal druhý společný titul. \n\nNásledující hráči obdrželi divokou kartu do hlavní soutěže:\n\nNásledující hráč obdržel do hlavní soutěže zvláštní výjimku:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\nNásledující páry do soutěže nastoupily z pozice náhradníků:\n\n\n\n\n"}
{"id": "1222463", "url": "https://cs.wikipedia.org/wiki?curid=1222463", "title": "Metalová přehláska", "text": "Metalová přehláska\n\nMetalová přehláska, také \"metal umlaut\" nebo \"röck döts\", je diakritické znaménko používané v názvech metalových a hardrockových hudebních skupin. Má podobu ležaté dvojtečky umístěné nad písmenem, která označuje v některých jazycích (němčina, švédština) přehlasovanou samohlásku: nemívá však obvykle vliv na výslovnost a je pouze dekorativním prvkem. Je známkou příslušnosti k subkultuře a dokresluje drsnou a temnou image skupiny: v jejím logu (často ve spojení s gotickým písmem) vyjadřuje inspiraci středověkem a germánskou mytologií.\n\nJako první použila tento znak americká skupina Blue Öyster Cult v roce 1970, když se přejmenovala z původního \"Soft White Underbelly\" (i když přehlásky se objevovaly už dříve v názvech krautrockových skupin jako Amon Düül). O rok později použili Hawkwind na obalu desky \"In Search of Space\" nápisy v angličtině, v nichž běžné samohlásky nahradili exotickými grafémy jako Å, Ü nebo Ø. Když v roce 1975 baskytarista Hawkwind Lemmy založil vlastní kapelu Motörhead, rozhodl se vylepšit její název použitím umlautu. Dalšími skupinami používajícími tento grafický prvek jsou Mötley Crüe, Queensrÿche, Hüsker Dü, Infernäl Mäjesty, Deströyer 666, Znöwhite, Lääz Rockit nebo španělští Mägo de Oz, v českém prostředí Törr nebo Krÿsa. Metalisté s oblibou používají přehlásky také v názvech alb, písní, vydavatelských firem nebo festivalů, označení subžánru nu metal se také píše jako nü metal.\n\nMimo metalové prostředí bývá umlaut často zdrojem ironie. Příkladem může být film \"Hraje skupina Spinal Tap\", v němž je název souboru psán s dvěma tečkami nad n, které ovšem jako souhláska přehlasováno být nemůže. Další parodickou pseudometalovou skupinou jsou Green Jellÿ (původně se jmenovali Green Jellö, název museli změnit kvůli kolizi s ochrannou známkou cukrovinek Jell-O). Německá punková kapela Die Ärzte používá jiný neexistující znak, když píše svůj název (který doslova znamená Lékaři) s třemi tečkami nad A. Francouzská skupina Magma zpívá ve fiktivním jazyce kobaïanisch, vzdáleně připomínajícím němčinu, s hojným využitím přehlásek – na rozdíl od metalistů se tím však snaží navodit pocit odlidštěného postapokalyptického světa. Frank Zappa nazval své album \"Läther\". V románu Neala Stephensona \"Zodiac\" vystupuje fiktivní metalová skupina Pöyzen Böyzen. Umlaut používá ve svém názvu také počítačová hra \"Brütal Legend\".\n\n"}
{"id": "1222465", "url": "https://cs.wikipedia.org/wiki?curid=1222465", "title": "Závody ťažkého strojárstva Dubnica nad Váhom", "text": "Závody ťažkého strojárstva Dubnica nad Váhom\n\nZávody ťažkého strojárstva Dubnica nad Váhom, akciová spoločnosť (starší názvy viz dole) byl jeden z nejvýznamnějších strojírenských podniků na Slovensku v 2. polovině 20. století. V 80. letech zaměstnával až 15 000 pracovníků.\n\nDo konce druhé světové války se zde vyráběly vojenské stroje, po druhé světové válce mostní konstrukce, vlečné vozy, přístavní jeřáby, soustruhy a podobně. Od roku 1957 se vyráběly důlní výztuže, válcovací zařízení, lokomotivy apod., od roku 1970 se vyráběly i axiální hydrostatické převodníky a od roku 1977 i rypadla. Koncem 80. let se vyráběly zmíněné převodníky a rypadla, dále vysokozdvižné vozíky, úpravny k válcovací tratě a pily na kov, kardany, torzní tyče a podobně.\n\n\nPodnik byl založen v období předválečné konjunktury v roce 1937. Tehdejší zbrojovka patřila koncernu Škoda Plzeň a vyráběla dělostřelecké zbraně. Během války byl podnik pod kontrolou Hermann-Göring-Werke a vyráběl pro Německo dělostřelecké zbraně, munici, součástky námořních torpéd či leteckých motorů. Na sklonku války byla připravována i výroba součástek raket V2. V roce 1942 zaměstnával podnik 4669 pracovníků. Při náletu amerických bombardérů 7. července 1944 byl závod z velké části zničen.\n\nPo válce byl závod postupně obnovován. Podnik v poválečném období vyráběl širokou paletu civilních zařízení a strojů. Mosty, stavební stroje, průmyslové linky, lokomotivy a jiné.\n\nZnačnou část výroby podniku tvořila produkce zbraní, např. věží pro BVP. Po roce 1989 se věnoval výrobě ShKH Zuzana či modernizaci obrněné techniky.\n\nOd roku 1950 národní podnik, od roku 1990 státní podnik, od roku 1996 akciová společnost, od roku 1999 (2007?) v konkurzu.\n\n"}
{"id": "1222467", "url": "https://cs.wikipedia.org/wiki?curid=1222467", "title": "Charlotte Le Bon", "text": "Charlotte Le Bon\n\nCharlotte Le Bon (* 4. září 1986 Montréal, Québec) je kanadská herečka, modelka a televizní moderátorka. Proslavil ji televizní pořad \"Le Grand Journal\". Mezinárodnímu publiku se představila filmy \"Yves Saint Laurent\", \"Láska na kari\", \"Muž na laně\" a \"Anthropoid\".\n\nNarodila se v roce 1986 do herecké rodiny Brigitte a Richarda Le Bonových. V šestnácti letech začala s modelingem a v devatenácti letech Kanadu opustila, aby mohla pracovat v zahraničí. Po čase stráveném v Tokiu a New Yorku se v roce 2011 usadila v Paříži. Podle svých slov si ale modeling neužívala, v rozhovoru řekla: „Po osm let jsem byla modelkou a opravdu jsem to nenáviděla“. Krátce poté byla obsazena do talk show \"Le Grand Journal\" na francouzském kanálu Canal+, kde ztvárnila moderátorku počasí.\n\nPo pořadu \"Le Grand Journal\" začala získávat nabídky na filmové role. Jejím prvním snímkem byla v roce 2012 francouzská komedie \"Asterix a Obelix ve službách Jejího Veličenstva\". V roce 2013 se objevila v dramatech \"Pěna dní\" a \"Le Marche\" a v roce 2014 ztvárnila návrhářovu múzu, modelku Victoire Doutreleau v životopisném filmu \"Yves Saint Laurent\". Jejím prvním anglicky mluveným filmem byla romantická komedie \"Láska na kari\", kde si zahrála mladou kuchařku po boku Helen Mirren.\n\nV roce 2015 si vedle Josepha Gordona-Levitta zahrála ve filmu \"Muž na laně\". Ve stejném roce namluvila Radost ve francouzské verzi animovaného filmu \"V hlavě\". V roce 2016 si zahrála po boku Cilliana Murphyho, Jamieho Dornana a Anny Geislerové v dramatu \"Anthropoid\".\n\n"}
{"id": "1222468", "url": "https://cs.wikipedia.org/wiki?curid=1222468", "title": "Los Cabos Open 2016 – mužská dvouhra", "text": "Los Cabos Open 2016 – mužská dvouhra\n\nMužská dvouhra Los Cabos Open 2016 probíhala v první polovině srpna 2016 a to paralelně s Letními olympijskými hrami. Do singlové soutěže loscaboského tenisového turnaje nastoupilo dvacet osm hráčů. Jednalo se o premiérový ročník mexické události.\n\nVítězem dvouhry se stal třetí nasazený Chorvat Ivo Karlović, jenž ve finále zdolal španělskou turnajovou jedničku Feliciana Lópeze po dvousetovém průběhu 7–6 a 6–2. V probíhající sezóně si tak připsal, v rozmezí jednoho měsíce po triumfu na Hall of Fame Tennis Championships, druhé turnajové vítězství, které představovalo osmý singlový titul na okruhu ATP Tour. Proti Španělovi zvýšil aktivní poměr vzájemných duelů na 6–3.\n\nČtyři nejvýše nasazení hráči obdrželi volný los do druhého kola.\n"}
{"id": "1222470", "url": "https://cs.wikipedia.org/wiki?curid=1222470", "title": "Rabínský seminář (Budapešť)", "text": "Rabínský seminář (Budapešť)\n\nRabínský seminář v Budapešti ( \"Országos Rabbiképző – Zsidó Egyetem\", nebo \"Országos Rabbiképző Intézet\" / Židovský teologický seminář - Universita židovských studií / \"Landesrabbinerschule in Budapest\") je univerzita, která byla založena v roce 1877 a je tak je nejstarším dosud existujícím rabínským seminářem na světě.\n\nBudapešťský seminář vznikl jako jeden z pěti prvních podobných institutů, několik desítek let po založení seminářů v Padově, Metách, Paříži a Vratislavi. Je však jediným z nich, který přežil do dnešní doby. Prvním předsedou semináře se měl stát moravský rabín David Oppenheim, zemřel však ještě před otevřením školy.\n\nV době druhé světové války, těsně před německou invazí do Maďarska, byla většina nejcennějších rukopisů převezena do úkrytu. I tak byla ovšem značná část knihovny nasicty zničena. Na 3000 knih bylo převezeno do Prahy, kde Adolf Eichmann plánoval výstavbu \"Musea vymýcené rasy\" v někdejší pražské židovské čtvrti. Teprve v 80. letech 20. století byly knihy náhodou objeveny ve sklepení Židovského muzea a roku 1989 navráceny do Budapešti. Sbírka knih je chloubou univerzity, obsahuje totiž jednu z nejvýznamnějších sbírek židovské theologické literatury mimo stát Izrael.\n"}
{"id": "1222471", "url": "https://cs.wikipedia.org/wiki?curid=1222471", "title": "Bitva u Melechova", "text": "Bitva u Melechova\n\nBitva u Melechova se odehrála v květnu 1420, přesné datum není známé, v blízkosti obce Bojiště pod vrchem Melechov. V bitvě se střetli husité s uherskými oddíly křížové výpravy. Husité se bránili s využitím vozové hradby. Střetnutí skončilo vítězstvím husitů, ale byl při něm zabit husitský vůdce ledečský farář Petr z Ústí.\n\nZe Zikmundovy iniciativy byla v březnu 1420 ve Vratislavi vyhlášena křížová výprava proti husitskému hnutí v Čechách. V Praze se husité pomocí lsti zmocnili Pražského hradu, který byl v držení Zikmundových příznivců. Následně Čeněk z Vartemberka vyslal poselství s nabídkou na převzetí českého trůnu polským králem Vladislavem II. Jagello. Pražané mezitím v dubnu vydali dva manifesty, ve kterých vyzývali k odporu proti blížící se křížové výpravě. Čeněk z Vartemberka a Hynek Krušina na svých panstvích shromáždili vojska. Čeněk shromažďoval své vojsko na vrchu Melechov v blízkosti svého hradu Lipnice. Vojsko bylo složené kromě šlechty i z venkovanů a uhlířů. Účastí uhlířů získal Čeněk nejen posily pro své vojsko, ale navíc oslabil nepřátelskou Kutnou Horu, která stála v cestě do Prahy. Ve výzbroji měly také vozy s děly.\n\nZatímco Krušinovo vojsko se vydalo na cestu do Prahy, Čeněk z Vartemberka přešel k Zikmundovi. Vojsko shromážděné na Melechově se začalo postupně rozcházet.\n\nZbytek účastníků shromáždění poslal do Ledče pro faráře Petra z Ústí, aby je vedl. Poté se vydali směrem k Ledči a dále na Prahu. Nedaleko vrchu ale narazili na uherskou jízdu. Husité zaujali obranné postavení s využitím vozové hradby na okraji lesa. Uherskou jízdu ostřelovali děly, ta navíc v lesním terénu nemohla využít svoji převahu. Poté, co bylo několik útočníků zraněno a zabito, začali se Uhři stahovat zpátky do Kutné Hory. Ale ještě předtím se jednomu útočníkovi podařilo pomocí samostřílu zastřelit husitského vůdce Petra z Ústí. Počet obětí a zraněných na straně křižáků není znám, na husitské straně se udává okolo 14 mrtvých.\n\nPo zabití Petra z Ústí se do čela husitů postavil rychtář Vávra ze Zahrádky. Pod jeho vedením se vydali k Táboru. Velká část husitů se rozešla. Bitva u Melechova byla prvním střetnutím husitů se zahraničním nepřítelem.\n\n\n"}
{"id": "1222472", "url": "https://cs.wikipedia.org/wiki?curid=1222472", "title": "Spojené státy americké na Letních olympijských hrách 2016", "text": "Spojené státy americké na Letních olympijských hrách 2016\n\nSpojené státy americké na Letních olympijských hrách v roce 2016 v Rio de Janeiru reprezentovalo 554 sportovců,ve 30 sportech.\nPoznámka * - nebyli členy finálové štafety\n"}
{"id": "1222473", "url": "https://cs.wikipedia.org/wiki?curid=1222473", "title": "Los Cabos Open 2016 – mužská čtyřhra", "text": "Los Cabos Open 2016 – mužská čtyřhra\n\nMužská čtyřhra Los Cabos Open 2016 probíhala v první polovině srpna 2016 a to paralelně s Letními olympijskými hrami. Do deblové soutěže loscaboského tenisového turnaje nastoupilo šestnáct dvojic. .\n\nVítězem čtyřhry se stal nenasazený pár 30letých Indů složenou z Purava Radži a Divije Šarana, kteří za 1:42 hodin ve finále zdolali izraelsko-britskou dvojici Jonatan Erlich a Ken Skupski po zvládnutých koncovkách obou setů 7–6 a 7–6. Oba šampioni si do žebříčku ATP připsali 250 bodů a po Claro Open Colombia 2013 získali druhou společnou trofej. Erlich se Skupskim společně odehráli první turnaj na okruhu ATP Tour. Zatímco Izraelec odešel z deblového finále poražen poosmnácté, Skupski tak dohrál popáté. \n\n"}
{"id": "1222474", "url": "https://cs.wikipedia.org/wiki?curid=1222474", "title": "Burkiny", "text": "Burkiny\n\nBurkiny (též \"burkini\", podle arabštiny i \"burqini\") jsou celotělové ženské plavky, které zakrývají vše kromě konce končetin a obličeje. Plní požadavky na hidžáb a rozšířily se v islámském prostředí jako oblečení do vody, které ženu příliš neodhaluje a je tedy z náboženského hlediska přijatelné. Slovo samo vzniklo zkřížením slova „\"burka\"“ označujícího arabský tradiční zahalující oděv a slova „\"bikiny\"“ označujícího druh plavek, ovšem naopak spíše minimalistických.\n\nBurkiny jsou obvykle ze syntetických elastických vláken, aby příliš nebránily plavání.\n\nBurkiny jsou zdrojem určitých kontroverzí. Některé bazény je zakazují z hygienických důvodů, jednak je proti nim odpor i jako proti náboženskému symbolu. Například v srpnu 2016 zakázalo na svých plážích burkiny francouzské město Cannes coby „ostentativní“ náboženský symbol odkazující k teroristickým hnutím.\n\n"}
{"id": "1222479", "url": "https://cs.wikipedia.org/wiki?curid=1222479", "title": "Rusko na Letních olympijských hrách 2016", "text": "Rusko na Letních olympijských hrách 2016\n\nRusko na Letních olympijských hrách 2016 v Riu reprezentovalo 286 sportovců ve 23 sportech. Největší zastoupení mělo v plavání (37) a volejbale (30). Původně mělo Rusko nasadit dalších 111 sportovců, celé třetině ruského týmu však nebylo umožněno startovat na základě odhalení státem organizovaného dopingu.\n\nV listopadu 2015 Světová antidopingová agentura (WADA) vydala zprávu o systematickém dopingu v ruské atletice, za hlavní viníky byly označeny Marija Savinovová, Jekatěrina Poistogovová, Kristina Ugarovová, Anastasija Bazdyrevová a Taťjana Mjazinová.\n\nV červnu 2016 rada IAAF rozhodla o zákazu startu všech ruských atletů. Několik ruských atletů požádala o výjimku, ale Mezinárodní sportovní arbitráž (CAS) v červenci jejich odvolání zamítla s výjimkou dálkařky Darje Klišinové a běžkyně Julie Stěpanovové.\n\nMezinárodní olympijský výbor také hrozil vyloučením celému ruskému olympijskému týmu. Ten však nakonec vyloučen nebyl. Pouze bylo přijato opatření, že na hry nesmí nominovat Rusko žádného sportovce, který v minulosti dostal trest za doping. Později však došlo k vyloučení kompletního ruského paralymijského týmu.\n"}
{"id": "1222480", "url": "https://cs.wikipedia.org/wiki?curid=1222480", "title": "Gauliga Elsaß", "text": "Gauliga Elsaß\n\nGauliga Elsaß byla jedna z mnoha skupin Gauligy, nejvyšší fotbalové soutěže na území Německa v letech 1933 – 1945. Vytvořena byla v roce 1940 po anexi Alsaska. Vítězové jednotlivých skupin Gauligy postupovali do celostátní soutěže, která trvala necelý měsíc, v níž se kluby utkávaly vyřazovacím způsobem.\n\nZanikla v roce 1945 po pádu nacistického Německa. Po jeho zániku se Alsasko znovu připojilo k Francii.\n\nZdroj: \n\nZdroj: \n"}
{"id": "1222488", "url": "https://cs.wikipedia.org/wiki?curid=1222488", "title": "Gauliga Generalgouvernement", "text": "Gauliga Generalgouvernement\n\nGauliga Generalgouvernement byla jedna z mnoha skupin Gauligy, nejvyšší fotbalové soutěže na území Německa v letech 1933 – 1945. Vytvořena byla v roce 1941 pro německé kluby na území Generálního gouvernementu. Vítězové jednotlivých skupin Gauligy postupovali do celostátní soutěže, která trvala necelý měsíc, v níž se kluby utkávaly vyřazovacím způsobem.\n\nZanikla v roce 1945 po pádu nacistického Německa. Po jeho zániku byly na území Polska zakázány všechny německé sportovní oddíly.\n\nZdroj: \n\nZdroj: \n"}
{"id": "1222490", "url": "https://cs.wikipedia.org/wiki?curid=1222490", "title": "Kostel Nejsvětější Trojice (Rokytnice v Orlických horách)", "text": "Kostel Nejsvětější Trojice (Rokytnice v Orlických horách)\n\nKostel Nejsvětější Trojice, zvaný zámecký kostel, je římskokatolický orientovaný filiální kostel farnosti Rokytnice v Orlických horách. Je chráněn jako kulturní památka České republiky.\n\nKostel byl původně postaven majitelem panství Kryštofem Maušvicem z Armenruhe, příslušníkem šlechtického roku z Lužice, jako protestanská modlitebna rodu Mauschwitzů, později byl přestavěn na katolický kostel. Pod presbytářem se nachází hrobka šlechtického rodu Nostitz-Rieneck, kde je pochováno 8 šlechticů rodu. V presbytáři je dochován renesanční náhrobník Joachima Mauschwitze a sarkofág Jana Ignáce z Nostitz. Rod Nosticů získal Rokytnici krátce po dokončení kostela a vlastnil ji do první třetiny 20. století.\n\nV roce 2017 bylo kvůli havarijnímu stavu devatenácti vitrážových oken rozhodnuto o jejich postupné obnově.\nJednolodní goticko-renesanční budova s polygonálním presbytářem a věží. Stavba byla původně prostá, venkovní bílé stěny zdobila jen profilovaná římsa, ostění oken a portálů je goticko-renesanční.\n\nInteriér byl zdoben manýristickou výmalbou, která není zcela odkryta a konzervovaná. Oltář je raně barokní.\n\nBohoslužby se konají dle ohlášení - o pouti.\n\n"}
{"id": "1222492", "url": "https://cs.wikipedia.org/wiki?curid=1222492", "title": "Gauliga Ostmark", "text": "Gauliga Ostmark\n\nGauliga Ostmark byla jedna z mnoha skupin Gauligy, nejvyšší fotbalové soutěže na území Německa v letech 1933 – 1945. Vytvořena byla v roce 1938 po anexi Rakouska. Vítězové jednotlivých skupin Gauligy postupovali do celostátní soutěže, která trvala necelý měsíc, v níž se kluby utkávaly vyřazovacím způsobem.\n\nZanikla v roce 1945 po pádu nacistického Německa. Po jeho zániku přešly všechny oddíly zpátky do rakouských ligových soutěží.\n\nZdroj: \n\nZdroj: \n"}
{"id": "1222493", "url": "https://cs.wikipedia.org/wiki?curid=1222493", "title": "Gauliga Wartheland", "text": "Gauliga Wartheland\n\nGauliga Wartheland byla jedna z mnoha skupin Gauligy, nejvyšší fotbalové soutěže na území Německa v letech 1933 – 1945. Vytvořena byla v roce 1940 na území okupovaného Velkopolska. Vítězové jednotlivých skupin Gauligy postupovali do celostátní soutěže, která trvala necelý měsíc, v níž se kluby utkávaly vyřazovacím způsobem.\n\nZanikla v roce 1945 po pádu nacistického Německa. Po jeho zániku byly na území Polska zakázány všechny německé sportovní oddíly.\n\nZdroj: \n\nZdroj: \n"}
{"id": "1222494", "url": "https://cs.wikipedia.org/wiki?curid=1222494", "title": "Íránský zápas", "text": "Íránský zápas\n\nÍránský zápas nebo Košti je jeden z tradičních zápasnických stylů provozovaný v různých podobách po celém území bývalé Perské říše. Košti a jeho hluboká tradice spojená s mnoha rituály je úzce spjatá s domem síly zvaného zurkána.\n\nÍránský a Ázerbájdžánský tradiční zápas zvaný v moderní Perštině \"košti\" hrál vždy důležitou roli ve výchově válečníku v Perské říše. Celá řada uměleckých artefaktů ze Sásánovské říše ukazuje dva bojovníky zápasící, potom co polámali všechny své zbraně. Perská literatura začátku druhého tisíciletí podrobně popisuje výjevy ze života válečníků, například básně Asadí Túsího. Mnohem později začali perští šáhové a padišáhové sponzorovat střetnutí svých válečníků mezi sebou v košti. Přeborník v košti se honosil titulem pahlavan (borec).\n\nTurnaje v košti se staly populární především v období vlády Safíovců (1501–1736). V tomto období se pro košti zavedl název varzeš. Z pahlavanů se rekrutovala soukromá stráž Šáhů a nižší perské šlechty. Život jednoho z pahlavanů safíovské doby popisuje známé perské dílo Hosejn Kurd zfilmovaný v roce 1966 Esmajilem Kušanem.\n\nS příchodem vlády dynastie Zandovců proniklo umění ve vazareš pahlavani i do vyšších kruhů. Synové šáha a dalších šlechticů se sami účastnili turnajů. V roce 1794 se na perský trůn prosadila dynastie Kádžárovců. Za vlády této dynastie pomalu odděloval trénink zápasníků a válečníků. S novými vojenskými technologiemi (střelné zbraně) nebylo nutné na vysoké úrovni zvládat umění meče nebo střelbu z luku. Zápas tak v devatenáctém plnil roli tělovýchovnou podobně jako v Evropě Turneři, Sokol a další tělovýchovné systémy.\n\nZurkána neboli dům síly (totožné s gymnáziem), kde se ve rozvíjel charakter a fyzická odolnost perských chlapců. Umění v zápasení dodával mladým mužům odvahu, sebedůvěru, zbavoval je strachu, navíc toto všechno bylo zastřešeno duchovním rozvojem. Každý zápasník byl od mala veden k dodržování rytířského kodexu džávanmardi (v západním světě známo pod tureckým označením futuwwa) a z toho plynulo i vysoké postavení pahlavanů v perské společnosti. Každý úspěšný zápasník neboli pahlavan byl předpokladem inteligentního, chrabrého muže schopného vést společnost. Tato tradice v Íránu a dalších zemích bývalé Perské říše stále trvá. Pahlavani po skončení vrcholové sportovní činnosti vstupují do veřejného života a do politiky.\n\nSoučasná zurkána je budova postavená okolo zápasiště. Zápasiště je vždy uprostřed zurkány a má kulatý půdorys o průměru šesti metrů s kobercovou podlahou sníženou o jeden metr. Každá zurkána má výklenek, kde sedí bubeník zvaný moršed. Moršed během bubnování zpívá, recituje básně. Další důležitou postavou v zurkáně je sadat, jehož důležitou rolí v zurkáně je mijándár. Mijándár je trenér/cvičitel stojící uprostřed zápasiště, podle kterého cvičí ostatní.\n\nKaždý trénink je zahájený rozcvičkou zvanou pázadan. Charakteristickými cvičebními pomůckami jsou štíty zvané \"sang\", kužely \"mil\" a železná pomůcka připomínající luk \"kabbáda\", dřevěný meč \"tachtí šéna\".\n\nVýznam cvičení s pomůckami byl jednoduchý. Zápasník zvedáním milů dokázal, že má dostatečnou sílu, aby v turnaji uspěl. Cvičením si prakticky vysloužil vstupenku do zápasu. Některé mily váží i 50kg jeden.\n\nZápasníci nosí lněné kalhoty po kolena a kožené boty. V minulosti se zápasníci mazali olejem (v dnešním Íránu toto není), aby tím soupeři zamezili v pevném úchopu. Základní taktikou bylo soupeře strhnout na zem. Zápasník (pahlavan) zvítězí, když soupeře strhne na zem na břicho.\n\nV současném Íránu je role zurkány součástí kulturního dědictví. Před druhou světovou válkou se v Íránu podařilo dobře etablovat olympijský zápas zvaný volný styl, který je v mnoha směrech podobný košti a především umožňuje mezinárodní soupeření. Význam zurkány postupně upadal a košti samotné se dokonce přesunulo mimo něj na žíněnku – v tradiční formě (olej) se provozuje jako současnost folklórních slavností.\n\nV roce 2004 vznikla v Teheránu Mezinárodní federace v sportovní zurkáně (IZSF). IZSF se snaží vytvořit novou sportovní disciplínu – kombinace zápasu (košti pahlanvaní) a gymnastiky (cvičení s tradičními pomůckami). Mezi členy IZSF je uvedeno i Česko.\n\n\n\n\n"}
{"id": "1222497", "url": "https://cs.wikipedia.org/wiki?curid=1222497", "title": "Nemanja Maksimović", "text": "Nemanja Maksimović\n\nNemanja Maksimović, cyrilicí Немања Максимовић (* 26. ledna 1995, Banja Koviljača) je srbský fotbalový záložník a reprezentant, hráč kazašského klubu FC Astana.\n\nNa profesionální úrovni hrál v letech 2013–2015 za slovinský klub NK Domžale.\nOd února 2015 je hráčem FC Astana, se kterým v roce 2015 vyhrál kazašskou Premjer Ligasy.\n\nReprezentoval Srbsko na mistrovství Evropy ve fotbale hráčů do 19 let 2013, kde jeho tým získal titul. Zúčastnil se také mistrovství Evropy ve fotbale hráčů do 19 let 2014, kde byl autorem dvou branek a pomohl svému týmu k zisku bronzových medailí. Srbové se tak kvalifikovali na mistrovství světa ve fotbale hráčů do 20 let 2015 na Novém Zélandě. Zde Maksimović skóroval v utkání základní části proti Mexiku (výhra 2:0), jeho tým nakonec postoupil do finále proti Brazílii. Zápas skončil v normální hrací době 1:1, ve 118. minutě prodloužení vstřelil Maksimović branku, kterou rozhodl o zisku mistrovského titulu.\n\nV seniorské reprezentaci Srbska debutoval 23. března 2016 při porážce 0:1 v přátelském utkání v Poznani s Polskem.\n\n"}
{"id": "1222500", "url": "https://cs.wikipedia.org/wiki?curid=1222500", "title": "Vaison-la-Romaine", "text": "Vaison-la-Romaine\n\nVaison la Romaine [\"vézo laromén\"] je historicky významná obec v jihovýchodní Francii, v regionu Provence-Alpes-Côte d'Azur, département Vaucluse, asi 50 km severovýchodně od Avignonu. V římské době byla křižovatkou důležitých cest a kvetoucím městem. V roce 2013 v ní žilo asi 6 tisíc obyvatel.\n\nNa místě se nalezly pozůstatky keltského oppida, ve 2. století př. n. l. je dobyli Římané a výrazně zvelebili. Žilo zde až 10 tisíc obyvatel. Patřilo do provincie \"Gallia Narbonnensis\" a snad se zde narodil historik Tacitus. Za germánských vpádů bylo město silně poškozeno, ve 12. století zde hrabě Raimond VI. z Toulouse založil na skalnatém útesu hrad a kolem něho vzniklo tak zvané \"horní město\". Ve 14. století se město stalo součástí hrabství Venaissin, které patřilo papežům až do Francouzské revoluce. 22. září 1992 zničila povodeň stovky domů a ve městě zahynulo 35 lidí.\n\n\n"}
{"id": "1222501", "url": "https://cs.wikipedia.org/wiki?curid=1222501", "title": "Nová Ves (Turnov)", "text": "Nová Ves (Turnov)\n\nNová Ves je zaniklá obec v katastrálním území Mašov u Turnova a evidenční části města Turnov, jihovýchodně od Turnova u hlavní silnice na Jičín. Z původní obce se zachovaly tři nemovitosti po levé straně silnice ve směru na Jičín. Ves zanikla po postupném přesunu obyvatelstva do vesnic pod Kozákovem v období po třicetileté válce. V úrodném údolí říčky Libuňky pak založili majitelé panství Valdštejnové hospodářské dvory Hořensko, Kyselovsko a Valdštejnsko.\n\nV souvislosti s výstavbou průmyslového areálu provedlo v roce 2015 Muzeum Českého ráje v Turnově v této lokalitě záchranný archeologický výzkum. V mladší době kamenné se v údolí řeky Libuňky rozprostíralo mělké Pelešanské jezero. Nejstarší stavby datují archeologové na přelom 6. a 5. století před naším letopočtem, kdy břehy kolem přirozeného rezervoáru vody a vodních živočichů osídlili lidé. Další stavby se podařilo datovat do starší doby bronzové (800 - 500 před naším letopočtem), mladší doby železné (200 - 100 před naším letopočtem) a doby římské (2. - 3. století našeho letopočtu). \n\nNejnovější sídlištní nálezy pochází z období mezi druhou polovinou 13. století do poloviny 17. století, kdy se v tomto území rozprostírala vesnice Nová Ves. Ta je poprvé písemně připomínána v roce 1322. Šlo o jednostranně situovanou řadu domů podél ulice. Za jednotlivými domy byla dlouhá úzká pole směrem ke Kozákovu. Délka vesnice je odhadována na 2,5 km. Obyvatelé hospodařili na cca 270 hektarech úrodné půdy. \n\nHospodářský úspěch způsobil zánik obce. Jednotlivé pozemky začaly v průběhu 2. poloviny 17. století a na počátku 18. století vykupovat i násilně vysídlovat majitelé panství - Valdštejnové.\n\nJihozápadně od Nové Vsi byly v údolí Libuňky rozprostřeny tři rybníky. Pod dvorem Valdštejsnko byl kruhový rybník, který sloužil jako zdroj vody pro hospodářský dvůr a vznikl až po zániku vesnice. Od Valdštejnska až po Hořensko se táhnul další rybník, který byl oddělený hrází od třetího rybníka. Po koruně této hráze dnes vede silnice ze Sedmihorek do lázní Sedmihorky. Tyto dva rybníky sloužily jako zdroj vody pro Novou Ves a na technologické účely.\n\nNejstarší doklad lidské činnosti pochází z mladší doby kamenné. Archeologové našli v Nové Vsi zatím nejvýchodněji situovanou dílnu na výrobu kamenných nástrojů (obj. č. 143/2015). Lidé zde opracovávali pazourek i místní suroviny - metabazit typu Jizerské hory.\n\nPodobné dílny byly nalezeny také v Ohrazenicích u Turnova, Příšovicích či Turnově - Nudvojovicích. Šlo o kruhové objekty o průměru 4 metry, zastřešené na jedné straně lehkým přístřeškem. V Nové Vsi byla nalezena netypicky oválná dílna s totožnou plochou 16 metrů čtverečných. Byla situována ke komunikaci vedoucí z Pojizeří na Jičínsko. Vedle dílny byly nalezeny další zahloubené objekty, například koželužná jáma.\n\nVe středověku se v Nové Vsi kromě zemědělství (lidé zde nejvíce pěstovali pšenici, ječmen a čočku) lidé věnovali také výrobě nástrojů ze železa v kovárnách. Voda z rybníků poháněla mlýny a hamry na rudu (tavba železa z místního železivce v pískovcích). Železářskou strusku nalezli archeologové v zahloubených objektech (vápencové pece na tavbu rudy) při záchranném průzkumu v roce 2015.\n"}
{"id": "1222502", "url": "https://cs.wikipedia.org/wiki?curid=1222502", "title": "You Want It Darker", "text": "You Want It Darker\n\nYou Want It Darker je čtrnácté studiové album kanadského hudebníka Leonarda Cohena. Obsahuje devět nových písní a vydáno bylo v říjnu roku 2016. Producentem alba byl Cohenův syn Adam Cohen. Na některých písních se na albu podílel Patrick Leonard, který s Cohenem spolupracoval již na předchozích dvou albech. Dále se na albu podíleli například Dana Glover a Zac Rae. Část titulní písně byla představena již několik měsíců před oznámením alba v seriálu \"Peaky Blinders\". Celá píseň „You Want It Darker“ byla představena v den Cohenových dvaaosmdesátých narozenin (21. září 2016). Několik týdnů po vydání alba Cohen zemřel.\n\n"}
{"id": "1222504", "url": "https://cs.wikipedia.org/wiki?curid=1222504", "title": "Hüsker Dü", "text": "Hüsker Dü\n\nHüsker Dü byla americká kapela založená roku 1979 v Minneapolis v Minnesotě. Název vychází z dánštiny, znamená \"Pamatuješ si?\" či \"Vzpomínáš si?\" Jejími členy byli kytarista/zpěvák Bob Mould, baskytarista Greg Norton a bubeník/zpěvák Grant Hart. Rozpadla se v roce 1988.\n\nDo své tvorby začleňovala prvky mnoha žánrů, např. hardcoru, punku, noise, folku, country, rocku.\n\n\n\n"}
{"id": "1222506", "url": "https://cs.wikipedia.org/wiki?curid=1222506", "title": "Pour It Up", "text": "Pour It Up\n\n„Pour It Up“ je píseň barbadoské zpěvačky Rihanny. Původně vyšla v listopadu 2012 jako součást alba \"Unapologetic\". Dne 8. ledna 2013 vyšla také jako třetí singl z desky. V hitparádě Billboard Hot 100 se singl umístil nejlépe na devatenácté příčce. V říjnu 2013 byl k písni představen také videoklip. Jde o trapovou píseň s minimalistickým hiphopovým beatem.\n"}
{"id": "1222507", "url": "https://cs.wikipedia.org/wiki?curid=1222507", "title": "Ukrajinská kuchyně", "text": "Ukrajinská kuchyně\n\nUkrajinská kuchyně je velmi rozmanitá a má prvky různých evropských kuchyní v oblasti, zvláště ruské, polské, německé, maďarské a turecké. Nejdůležitější je ale staroslovanský vliv.\n\nUkrajinská kuchyně ovlivnila i národní kuchyně sousedních zemí, včetně polské a ruské kuchyně. Prvky ukrajinské kuchyně jsou známé také v severní Americe díky ukrajinským imigrantům do USA a Kanady. Ukrajinská tradice vaření jsou udržovány v mnoha restauracích na Ukrajině, Rusku a v současné době také v Evropě a Severní Americe.\n\nZvláštností ukrajinské kuchyně je využívání převážně domácích potravin jako jsou brambory, maso, ovoce, houby, lesní plody a bylinky. Mezi nejznámější jídla patří boršč, soljanka a varenyky. Mezi nápoji je oblíbená vodka nebo kvas.\n"}
{"id": "1222510", "url": "https://cs.wikipedia.org/wiki?curid=1222510", "title": "Arval BNP Paribas Group", "text": "Arval BNP Paribas Group\n\nARVAL je mezinárodní skupina založená v roce 1989 ve Francii. Skupina patří do koncernu BNP Paribas Group. Působištěm skupiny je dlouhodobý pronájem a správa vozů pro střední a velké firmy. Skupina působí v 28 zemích sama, v 17 dalších má partnery. Celkem spravuje okolo jednoho milionu vozidel.\n\nPobočka v České republice funguje od roku 2003 a spravuje okolo 18 500 vozidel.\n"}
{"id": "1222511", "url": "https://cs.wikipedia.org/wiki?curid=1222511", "title": "Mlhovina Pelikán", "text": "Mlhovina Pelikán\n\nMlhovina Pelikán (také známá jako IC 5070 a IC 5067) je HII oblast, která se nachází blízko hvězdy Deneb (nejjasnější v souhvězdí Labutě) a spolu se sousední mlhovinou Severní Amerika tvoří jedno velké mezihvězdné mračno. Je snadno fotografovatelná. Její vzdálenost od Země se odhaduje na 600 ±50 parseků (1 956 ±163 světelných let).\n\nUvnitř mlhoviny probíhá tvorba hvězd, jak to dosvědčuje zejména přítomnost Herbigových-Harových objektů – tyto jevy se týkají především hvězd s malou a střední hmotností.\n\nMlhovina Pelikán, ačkoli je menší a méně nápadná než sousední mlhovina Severní Amerika, je jednoduše vyhledatelná amatérským dalekohledem méně než jeden stupeň jihozápadně od této mlhoviny, od které je oddělena temným pásem označovaným jako LDN 935. Fotografie provedené při velkém zvětšení ukazují v této mlhovině velké podrobnosti, i když se tím ztrácí celkový pohled na mlhovinu. I přes její velkou jasnost je mlhovina mimo dosah většiny triedrů, s výjimkou těch největších. Díky jejímu zvláštnímu tvaru patří mezi nejznámější a nejvíce fotografované mlhoviny severní oblohy. \n\nMlhovina má střední severní deklinaci, proto je na velké části severní polokoule cirkumpolární, včetně měst jako je Paříž a Vídeň. Pro pozorovatele na severní polokouli je tedy její pozorování snadné, protože se obecně nachází vysoko nad obzorem a přímo v zenitu podél rovnoběžky 44° severní šířky. Naopak na jižní polokouli je viditelná pouze nízko nad severním obzorem a jižně od 46° jižní šířky není viditelná vůbec. Nejvhodnější období pro její pozorování na večerní obloze je od června do listopadu, i když v severních oblastech je toto období ještě delší.\n\nTvar mlhoviny připomíná pelikána kvůli temnému oblaku, který mlhovinu ohraničuje na severní straně a tvaruje ji tak, že připomíná zobák pelikána. Z astronomického pohledu jde o emisní mlhovinu, která je často zkoumána kvůli tvorbě hvězd, která uvnitř mlhoviny probíhá. Kvůli silnému pohybu plynu v mlhovině se její tvar z astronomického hlediska poměrně rychle mění.\n\nMlhovina Pelikán a sousední mlhovina Severní Amerika spolu tvoří jedno velké mezihvězdné mračno ionizovaného vodíku, takzvanou HII oblast,\nkterá se označuje jako W80, má rozlohu přibližně 3° a obsahuje rádiový zdroj DR 27. Hlavní člen zodpovědný za ionizaci plynu obou mlhovin se označuje jako 2MASS J205551.25+435224.6. Je to osamocený zdroj, který se nachází za tmavým pásem LDN 935, ale je dobře viditelný v blízkém infračerveném pásmu a jeho původcem je mladá modrá hvězda spektrální třídy O5V. Její poloha je zvláště zajímavá, neboť se nachází v přesném geometrickém středu této soustavy mlhovin.\nOblast oblohy ve směru pohledu na mlhoviny Severní Amerika a Pelikán obsahuje velké množství mladých hvězdných objektů, což dokazuje přítomnost hvězd zářících v pásmu Hα, zvláště pak hvězd typu T Tauri, dále několik stovek zdrojů infračerveného záření\na také asi čtyřicet HH objektů.\nMezi těmito HH objekty v mlhovině Pelikán vyniká zejména HH 555, který je dobře viditelný v oblasti \"krku\" pelikána. HH 555 je bipolární výtrysk umístěný na vrcholu soustavy protažené do tvaru chobotu, která vystupuje z mraku a má výtrysky odchýlené směrem na západ, pravděpodobně kvůli rozpínání oblasti HII.\n\n\n\n"}
{"id": "1222512", "url": "https://cs.wikipedia.org/wiki?curid=1222512", "title": "Hounds of Love", "text": "Hounds of Love\n\nHounds of Love je páté studiové album anglické zpěvačky Kate Bush. Vydáno bylo v září roku 1985 společností EMI Records a produkovala jej zpěvačka sama. V hitparádě UK Albums Chart se deska umístila na první příčce a ve Spojeném království získal dvojitou platinovou desku. K roku 1998 se prodalo 1,1 milionu nosičů.\n\nAutorkou všech písní je Kate Bush.\n\n"}
{"id": "1222513", "url": "https://cs.wikipedia.org/wiki?curid=1222513", "title": "Kognitivní zkreslení", "text": "Kognitivní zkreslení\n\nKognitivní zkreslení (anglicky \"cognitive bias\") je systematická, opakovaná chyba v myšlení, rozhodování, odhadech, vzpomínkách, zapamatování a jiných myšlenkových procesech, přičemž závěry o jiných lidech a situacích mohou v těchto případech být vyvozeny nelogickým způsobem. Například konfirmační zkreslení je tendence vyhledávat pouze ty informace, které jsou v souladu s tím, čemu věříme. Paměťové zkreslení ovlivňují, na co a jak snadno si vzpomeneme. Lidé si například pravděpodobněji vzpomenou na události, které vnímají jako humorné a lépe si zapamatují údaje, které sami vytvoří. Vzpomínky, které se nám spojují s důležitými událostmi nebo silnými emocemi, se nám zdají přesnější.\n\nZkreslení často vznikají z různých procesů, které je někdy obtížné navzájem rozlišit. Tyto zahrnují:\n\nV následující části je výběr ze známých zkreslení:\n\n"}
{"id": "1222514", "url": "https://cs.wikipedia.org/wiki?curid=1222514", "title": "3. multiplex (Slovensko)", "text": "3. multiplex (Slovensko)\n\n3. multiplex nebo Veřejnoprávní multiplex je multiplex na Slovensku, který se používá pro vysílání veřejné služby,rozhlasové a televizní programy pomocí DVB-T. \n\nV tomto multiplexu se používá kódování videa MPEG-2 (kromě obvodu Jednotka HD, který používá kódování H. 264/MPEG-4 AVC), audio kódování MP2 a k dispozici je také služba EPG. Multiplex pokrývá téměř celé území Slovenska a jeho vysílání šíří 35 vysílačů.\n\nObsahuje následující programy Slovenské televize a Slovenského rozhlasu:\n\n\"Televize\":\n\"Rádia\":\nV době jeho fungování byla v tomto multiplexu k dispozici také Trojka.\n"}
{"id": "1222515", "url": "https://cs.wikipedia.org/wiki?curid=1222515", "title": "Rakouská dvorská kancelář", "text": "Rakouská dvorská kancelář\n\nRakouská dvorská kancelář () byla od 16. století do roku 1749 (resp. 1848) úřadem pro rakouské dědičné země (od roku 1749 potom včetně českých zemí).\n\nKancelář má svůj základ ve vlastní kanceláři Maxmiliána I., pevnou podobu úřadu jí dal až Ferdinand I. roku 1526. Původní Ferdinandova koncepce kanceláře byla, že se bude jednat o dvorskou instituci s působností pro všechny země, kterým vládl (podobně jako dvorská komora, dvorská rada vojenská a tajná rada). Za tímto účelem ustanovil roku 1527 v kanceláři českou expedici v čele s českým sekretářem disponujícím velkou českou pečetí. Ovšem odebrání české velké pečeti v té době stavovské české kanceláři se setkalo s odporem a velká pečeť musela být roku 1530 postoupena do Prahy a v dvorské kanceláři zůstala česká expozitura.\n\nRoku 1559 sloučil Ferdinand rakouskou kancelář se svou říšskou kanceláří.\n\nV roce 1620 došlo k další reorganizaci, kancelář byla znovu oddělena od říšské kanceláře, do čela byl postaven první kancléř (Johann Baptist Verda von Verdenberg). Kancelář měla především správní pravomoci, částečně také finanční. Geograficky pod její působnost spadala německy mluvící část habsburské monarchie, převzala také správu nad Sedmihradskem (1696–1782 existovala samostatná sedmihradská dvorská kancelář), rakouským Nizozemím a Itálií.\n\nV roce 1654 došlo přetvoření kanceláře v kolegiátní úřad. Vedle správních a finančních pravomocí již vystupovala jako nejvyšší soudní instance. Za Josefa I. byla kancelář rozdělena na dvě oddělení, politické a druhé se věnovalo juristickým otázkám. Od roku 1705 měla dva kancléře. Za Marie Terezie došlo k okleštění pravomocí, pravomoc týkající se zahraničí a habsburského dvora byla přenesena na v roce 1742 ustanovenou státní kancelář (oficiálně Haus- Hof- und Staatskanzlei). Konečně roku 1749 byla kancelář zrušena a na místo ní vzniklo Directorium in publicis et cameralibus (do něhož byla začleněna i česká dvorská kancelář, od roku 1753 užíval představený titul nejvyšší český a první rakouský kancléř) a soudní pravomoc kanceláře převzal Nejvyšší soudní úřad (nově vzniklé direktorium nově převzalo některé kamerální záležitosti).\n\nV roce 1761 bylo direktorium zrušeno a na začátku roku 1762 vznikla česká a rakouská kancelář (finanční záležitosti byly z pravomoci vyloučeny). Spojení dvou kanceláří se udrželo víceméně až do roku 1848, přičemž úřad získal funkci ministerstva vnitra (na to byla také přeměněna roku 1848), ovšem došlo k poměrně častým organizačním změnám.\n\nV roce 1782 Josef II. zřídil spojený dvorský úřad (oficiálně Spojená česko-rakouská dvorská kancelář, dvorská komora a ministeriální bankodeputace), kam opět začlenil finanční správu. Tuto reformu zvrátil Leopold II., takže v letech 1790–1792 byla obnovena Česko-rakouská dvorská kancelář.\n\nFrantišek I. znovu úřad zreformoval a vytvořil Directorium in cameralibus germanicis et hungaricis et in publico-politicis germanicis, v čele stál nejvyšší direktoriální ministr. V rámci tzv. druhé reformy Františka I. došlo k zrušení directoria roku 1797 a vznikla česko-rakouská dvorská kacelář, kam byla začleněna i soudní správa (do roku 1801 Nejvyšší soudní úřad neexistoval). Po roce 1801 byl zřízen v rámci státního a konferenčního ministerstva vnitřní department, v jehož čele stál dirigující státní ministr a pod ním působili tři kancléři: česko-rakouský, uherský, sedmihradský, od roku 1805 pak i čtvrtý italský. V roce 1802 byl vnitřní department osamostatněn jako spojená dvorská kancelář s představeným nejvyšším kancléřem.\n\n\n\n"}
{"id": "1222516", "url": "https://cs.wikipedia.org/wiki?curid=1222516", "title": "BMW R 1200 C", "text": "BMW R 1200 C\n\nBMW R 1200 C je motocykl kategorie cruiser, vyvinutý firmou BMW, vyráběný v letech 1997-2004. Sesterské modely jsou enduro BMW R 1200 GS, nakedbike BMW R 1200 R, sportovní BMW R 1200 ST a sportovně turistický BMW R 1200 RT. Celkem bylo vyrobeno přes 40 tisíc kusů cruiseru (včetně modelu R850C s menším objemem motoru). Zadní kolo je uložené letmo.\n\n\n\n"}
{"id": "1222519", "url": "https://cs.wikipedia.org/wiki?curid=1222519", "title": "Listen (rozcestník)", "text": "Listen (rozcestník)\n\nListen může být:\n\n"}
{"id": "1222521", "url": "https://cs.wikipedia.org/wiki?curid=1222521", "title": "Arena da Juventude", "text": "Arena da Juventude\n\nArena da Juventude, známá také jako Arena de Deodoro, je víceúčelová sportovní hala v brazilském městě Rio de Janeiro, v části Deodoro. Byla otevřena 2. března 2016. Má kapacitu 5 000 míst, která je však pouze dočasná pro účely olympijských her, po jejich skončení se sníží na 2 000 míst. Byla postavena u příležitosti pořádání Letních olympijských her 2016 a její výstavba stála 647,1 milionů BRL. Aréna je jedním ze dvou dějišť basketbalového turnaje a turnaje v moderním pětiboji na LOH 2016 (šermířská disciplína) a také pro Letní paralympijské hry 2016 pro turnaj v šermu vozíčkáře.\n\nAréna vysoká 20 metrů byla navržena tak, aby využívala přirozené světlo a přirozené větrání, čímž se snížily náklady na její údržbu. Mezinárodní olympijský výbor však požadoval, aby během her byla aréna doplněna o umělé osvětlení a klimatizaci. Budova je vybavena přírodním chlazením pomocí žaluzií s nastavitelnými roletami, baldachýnem na snížení přímého slunečního záření a také speciální kovovou konstrukcí na východní a západní fasádě. Tato konstrukce, kterou podporuje mikroklimatická membrána Soltis FT 381, umožňuje blokovat světlo a teplo bez snížení vnitřního osvětlení.\n\n"}
{"id": "1222522", "url": "https://cs.wikipedia.org/wiki?curid=1222522", "title": "Así soy yo", "text": "Así soy yo\n\nAsí Soy Yo je první studiové album zpěvačky Anaís, vítězky druhé řady pěvecké soutěžě Objetivo Fama. Vydáno bylo v dubnu roku 2006 společností Univision Records. Jeho producenty byli Sergio George a José Behar. V hitparádě Top Heatseekers se umístilo na dvanácté příčce. Singl „Lo Que Son Las Cosas“ se dostal na 79. místo hitparády Billboard Hot 100.\n\n"}
{"id": "1222529", "url": "https://cs.wikipedia.org/wiki?curid=1222529", "title": "DICT", "text": "DICT\n\nDICT (zkratka z anglického ) je protokol nad rodinou síťových protokolů TCP/IP, který definuje komunikaci mezi serverem realizujícím slovníkovou databázi lidského jazyka a klientem, který zasílá dotaz na tento slovník. Specifikuje jej RFC2229 z roku 1997 a existuje řada nezávislých implementací klientu i serveru. Byl zamýšlen jako náhrada staršího protokolu webster a na rozdíl od něj nabízí zejména přístup k více slovníkům zároveň.\n\nZ klientské strany lze používat DICT i pomocí pouhého telnetu, ale také jej podporují například projekty StarDict a GNOME Dictionary.\n\nJako motivační i vzorový příklad slouží protokolu některé volné slovníky, například Jargon File.\n\n"}
{"id": "1222533", "url": "https://cs.wikipedia.org/wiki?curid=1222533", "title": "Skeleton Tree", "text": "Skeleton Tree\n\nSkeleton Tree je šestnácté studiové album australské rockové skupiny Nick Cave and the Bad Seeds. Jeho nahrávání probíhalo na konci roku 2014 ve studiu Retreat Studios v Brightonu, následně na podzim 2015 ve francouzském La Frette Studios a počátkem roku 2016 v AIR Studios v Londýně. Album vyšlo v září 2016 a obsahuje celkem osm písní. V souvislosti s albem byl rovněž natočen dokumentární film s názvem \"One More Time with Feeling\", jehož režisérem byl Andrew Dominik. Producenty alba byli Nick Cave, Warren Ellis a Nick Launay.\n\nAutorem všech textů je Nick Cave; veškerou hudbu složili Nick Cave a Warren Ellis.\n\n"}
{"id": "1222534", "url": "https://cs.wikipedia.org/wiki?curid=1222534", "title": "Eric Moussambani", "text": "Eric Moussambani\n\nEric Moussambani (* 31. května 1978) je plavec z Rovníkové Guineje. V médiích se mu začalo přezdívat „Erik Úhoř“ poté, co získal mezinárodní ohlas díky své účasti na Letních olympijských hrách 2000. Zaplaval rozplavbu na 100 metrů volným stylem v čase 1:52,72, přičemž šlo o více než dvojnásobek než u jeho rychlejších soupeřů a také o horší čas, než je světový rekord na 200 metrů. Přesto vytvořil svůj nový osobní rekord a současně národní rekord Rovníkové Guineje. Později se stal trenérem národního plaveckého týmu.\n\nMoussambani se dostal na olympijské hry bez splnění minimálních kvalifikačních předpokladů přes divokou kartu, aby byly podporovány rozvojové země, kterým chybí úplné tréninkové zázemí. Zatímco Pieter van den Hoogenband vyhrál v čase 48,30 (a v semifinále vytvořil světový rekord 47,84), Moussambani doplaval ve více než dvojnásobném čase (1:52,72). „Posledních 15 metrů bylo velmi obtížných,“ prohlásil. Protože ale ostatní dva plavci v jeho rozplavbě skočili do vody ještě před startem a byli proto diskvalifikováni, vyhrál rozplavbu bez soupeře. Moussambani přitom před tím nikdy neviděl padesátimetrový bazén, plavat se naučil osm měsíců před olympiádou, cvičil na jezeře a později ve dvanáctimetrovém hotelovém bazénu v Malabu.\n\nAčkoli Moussambani svůj osobní rekord později snížil pod 57 sekund, na Letní olympijské hry 2004 se již nedostal, protože nezískal vízum. Nezúčastnil se ani Letních olympijských her 2008. V březnu 2012 byl ale jmenován trenérem národního plaveckého týmu Rovníkové Guineje.\n"}
{"id": "1222538", "url": "https://cs.wikipedia.org/wiki?curid=1222538", "title": "Grand Geyser", "text": "Grand Geyser\n\nGrand Geyser je gejzír fontánového typu, který se nachází v Yellowstonském národním parku na území amerického státu Wyoming v nadmořské výšce 2 234 m. Je nejvyšším pravidelně tryskajícím gejzírem na světě, sloupec vody může dosáhnout výšky až 61 metrů (Steamboat Geyser může mít až 91 metrů, ale mezi jeho jednotlivými výbuchy často uplyne i několik let). K erupcím dochází v intervalu sedmi až patnácti hodin a trvají osm až dvanáct minut. Po uklidnění hlavního výstřiku může následovat jeden až tři kratší, ale srovnatelně vysoké. Při erupci se jezírko v kráteru nad kamennou tryskou vyprázdní a trvá okolo pěti hodin, než se zase naplní.\n\nGrand Geyser spolu s okolními menšími gejzíry tvoří oblast zvanou \"Grand Geyser Complex\". Je pod zemí propojen se sousedními prameny Vent Geyser a Turban Geyser, které obvykle vybuchují zhruba současně s ním.\n\nGejzír popsal a pojmenoval v roce 1871 Ferdinand Vandeveer Hayden.\n\n"}
{"id": "1222539", "url": "https://cs.wikipedia.org/wiki?curid=1222539", "title": "Live from KCRW", "text": "Live from KCRW\n\nLive from KCRW je čtvrté koncertní album australské rockové skupiny Nick Cave and the Bad Seeds. Vydáno bylo dne 29. listopadu 2013 a záznam pochází z 18. dubna toho roku, kdy bylo vystoupení kapely v Los Angeles nahráno pro rozhlasovou stanici KCRW. Album nahrál Bob Clearmountain.\n\n\n"}
{"id": "1222541", "url": "https://cs.wikipedia.org/wiki?curid=1222541", "title": "Česká šachová extraliga 2009/10", "text": "Česká šachová extraliga 2009/10\n\nČeská šachová extraliga 2009/10 byla nejvyšší šachovou soutěží v sezoně 2009/10 v Česku. Zúčastnilo se 12 družstev, přičemž nováčci byli 2222 ŠK Polabiny a ŠK DURAS BVK - Královo Pole, přičemž si oba v Extralize odbyli premiéru.\n\nDružstva byla rozdělena do dvojic podle geografické blízkosti a sezóna byla odehrána formou dvoukol v sobotu a v neděli, kdy vždy tři dvojice tedy 6 družstev hrálo toto dvoukolo doma a šest venku. Navíc bylo mezi druhé a třetí dvoukolo vloženo nedělní kolo, ve kterém se vzájemně střetla družstva z jednotlivých dvojic. Hracími dny byly 7./8. listopad 2009, 5./6. prosinec 2009, 16. leden 2010, 13./14. únor 2010, 27./28. března 2010 a 17 / 18. duben 2010.\n\nPo roční přestávce dosáhl druhého vítězství 1. Novoborský ŠK. 2. místo obsadil ŠK Mahrla Praha a rozšířil tak svou medailovou bilanci na 5 cenných kovů. Na 3. místo dosáhl tým SAGINA Pardubice a získal tak sedmou medaili v historii. Z extraligy sestoupila po třech sezónách TJ Bohemians Praha a nováček ŠK DURAS BVK - Královo Pole.\n\nDo bojů celkem zasáhlo ve 12 družstvech 153 hráčů, mezi nimiž byly tři ženy. Zastoupení jednotlivých šachových federací bylo následující: Česko 98, Polsko 15, Slovensko 14, Rusko 4, Bělorusko, Ukrajina a Německo po 2, Lotyšsko a Island po 1. V následujícím seznamu jsou uvedeni hráči, kteří sehráli alespoň jednu partii. Počet sehraných partií je v závorce za jménem hráče. Vlajka označuje stát, v jehož národní federaci byl pro danou sezónu hráč registrován u FIDE.\n\n"}
{"id": "1222543", "url": "https://cs.wikipedia.org/wiki?curid=1222543", "title": "Házená na Letních olympijských hrách 2016", "text": "Házená na Letních olympijských hrách 2016\n\nHázenkářské turnaje na Letních olympijských hrách 2016 probíhají od 6. do 21. srpna 2016. Turnaje se odehrávají v Aréně Future v Olympijském parku Barra.\n\nTitul olympijských vítězů z Londýna 2012 obhajuje francouzský tým mužů a norský tým žen. Do každé kategorie se kvalifikovalo 12 družstev.\n\n\n"}
{"id": "1222546", "url": "https://cs.wikipedia.org/wiki?curid=1222546", "title": "Červenec 2016", "text": "Červenec 2016\n\n\n\n\n\n\n\n\n\n\n"}
{"id": "1222549", "url": "https://cs.wikipedia.org/wiki?curid=1222549", "title": "Východní region (Severní Makedonie)", "text": "Východní region (Severní Makedonie)\n\nVýchodní region () je jedním z osmi statistických regionů v Severní Makedonii. V roce 2015 zde žilo 177 145 obyvatel. Největším sídlem regionu je město Štip.\n\nRozkládá se ve východní části státu a jeho rozloha je 3 537 km². Sousedními regiony jsou: Vardarský, Skopský, Severovýchodní a Jihozápadní. Region hraničí na východě se sousedním Bulharskem.\n\nRegion tvoří celkem 11 opštin, jimiž jsou:\n"}
{"id": "1222550", "url": "https://cs.wikipedia.org/wiki?curid=1222550", "title": "Elle King", "text": "Elle King\n\nElle King, rodným jménem Tanner Elle Schneider, (* 3. července 1989 Los Angeles) je americká zpěvačka, kytaristka, banjistka a herečka. Její matkou byla modelka London King, otcem herec Rob Schneider. V roce 1999 hrála ve filmu \"\", v němž hrál hlavní roli její otec (byl rovněž spoluautorem scénáře). V červnu 2012 vydala čtyřpísňové EP \"\" (vydavatelství RCA a Fat Possum Records). V roce 2015 vydala své první dlouhohrající album s názvem \"Love Stuff\" a o tři roky později druhé, nazvané \"Shake the Spirit\".\n\n"}
{"id": "1222552", "url": "https://cs.wikipedia.org/wiki?curid=1222552", "title": "Arena Carioca 1", "text": "Arena Carioca 1\n\nArena Carioca 1 je víceúčelová sportovní hala v brazilském městě Rio de Janeiro, v části Barra da Tijuca, jakožto součást olympijského komplexu Olympijského park Barra. K otevření došlo v roce 2016. \n\nKapacita haly 16 000 míst byla pouze dočasná pro účely olympijských her. Po jejich skončení se snížila na 6 000 míst. Hala byla postavena u příležitosti pořádání Letních olympijských her 2016. Je součástí komplexu tří arén – Arena Carioca 1, Arena Carioca 2 a Arena Carioca 3 – jejichž výstavba stála celkem 1,678 miliardy BRL. Aréna byla jedním ze dvou dějišť určených pro basketbalový turnaj LOH 2016 a také pro Letní paralympijské hry 2016, pro turnaje v basketbalu vozíčkářů a ragby vozíčkářů. V červnu 2016 se zde odehrály i zápasy Světové ligy a World Grand Prix ve volejbalu. \n\nPo skončení her se aréna, spolu s arénou Carioca Arena 2, Olympijským tenisovým centrem a Olympijským velodromem, stala součástí 'Olympijského tréninkového centra a poskytuje zázemí na nejvyšší úrovni pro sporty jako tenis, zápasení, vzpírání, badminton, šerm, taekwondo a atletiku.\n\n"}
{"id": "1222554", "url": "https://cs.wikipedia.org/wiki?curid=1222554", "title": "Mitch Lucker", "text": "Mitch Lucker\n\nMitch Lucker, celým jménem Mitchell Adam Lucker, (20. října 1984 – 1. listopadu 2012) byl americký zpěvák. Poprvé vystupoval v garážové skupině svého bratra. V roce 2002 spoluzaložil skupinu Suicide Silence. Se skupinou nahrál tři dlouhohrající desky. Rovněž působil v projektu Commissioner, s nímž nahrál EP \"\". Jako host se podílel také na nahrávkách dalších kapel, mezi něž patří například Winds of Plague, Caliban a The Acacia Strain. Zemřel při nehodě na motocyklu ve věku 28 let.\n"}
{"id": "1222555", "url": "https://cs.wikipedia.org/wiki?curid=1222555", "title": "Výzkum Měsíce", "text": "Výzkum Měsíce\n\nVýzkum Měsíce po staletích pozorování ze Země začal se sovětskou sondou Luna 2, která dopadla na povrch Měsíce v roce 1959. Ale už vynález dalekohledu přinesl skok v kvalitě pozorování. Obecně se soudí, že Galileo Galilei jako první použil dalekohled pro astronomické účely. V roce 1609 objevil na Měsíci krátery a hory.\n\nZatím jediní lidé na Měsíci přistáli v rámci programu Apollo a první přistání se uskutečnilo v červenci 1969.\n\nStarověký filozof Anaxagoras se domníval, že Slunce a Měsíc jsou obří kulové skály, svítící odraženým světlem. Jeho nenáboženský pohled na tato tělesa byl jedním z důvodů jeho uvěznění. Plútarchos si myslel, že skvrny na Měsíci nejsou nic jiného než stíny řek nebo hluboké propasti, spekuloval rovněž o existenci staveb na povrchu. Aristarchos vypočítal velikost a vzdálenost Měsíce od Země. Vzdálenost mu vyšla zhruba na 20 zemských poloměrů (reálně je Měsíc ve vzdálenosti 60 zemských poloměrů).\n\nČínská dynastie Chan věřila, že Měsíc je energie čchi, přesto se domnívali, že svítí odraženým světlem Slunce. \n\nPerský astronom Habash al-Hasib al-Marwazi provádějící pozorování v Bagdádu odhadl průměr Měsíce na 3037 kilometrů a vzdálenost od Země na 344 330 kilometrů, což se blíží skutečným hodnotám. V 11. století islámský fyzik Alhazen správně určil, že Měsíc vyzařuje světlo z těch částí povrchu, na něž dopadne sluneční světlo.\n\nVe středověku čím dál vice lidí uznávalo, že Měsíc má kulový tvar, ačkoli se někdy věřilo, že jde o dokonale hladkou kouli. V roce 1609 rozpoznal Galileo Galilei na povrchu Měsíce krátery a hory a vytvořil jednu z prvních map Měsíce, publikovanou v knize \"Sidereus Nuncius\". Později v 17. století vytvořili Giovanni Battista Riccioli a Francesco Grimaldi další mapy Měsíce a pojmenovali některé z kráterů, které tato jména nesou dodnes. Tmavé části povrchu byly nazvány moře a světlé kontinenty.\n\nThomas Harriot rovněž vytvořil jednu z prvních map Měsíce, nicméně jeho práce zůstala nepublikovaná. První skutečnou mapu Měsíce vyrobil v roce 1645 Michael van Langren. O dva roky později byla zveřejněna přesnější mapa Johanna Hevelia, který publikoval první knihu věnovanou pouze Měsíci. Heveliovo názvosloví bylo v roce 1651 nahrazeno jmény Riccioliho. V roce 1753 objevil Ruđer Bošković, že Měsíc nemá atmosféru a v roce 1824 vysvětlil Franz von Gruithuisen vznik kráterů dopadem meteoritů. \n\nJeště v 19. století se vážně zvažovalo, že by na Měsíci mohla být vegetace. V letech 1834-1836 publikovali Wilhelm Beer a Johann Madler čtyřsvazkovou publikaci \"Mappa Selenographica\" a v roce 1837 knihu \"Der Mond\", kde ukázali, že Měsíc nemá žádnou patrnou atmosféru ani stopy vody.\n\nV průběhu studené války probíhaly vesmírné závody mezi Sovětským svazem a USA. Tyto závody se nakonec soustředily na Měsíc. To zahrnovalo i řadu důležitých vědeckých prvenství jako první fotografii odvrácené strany Měsíce v roce 1959. Závody nakonec vyvrcholily prvním přistáním na Měsíci s lidskou posádkou v roce 1969, které je často pokládáno za jednu z klíčových událostí 20. století.\n\nPrvní umělý objekt, který dosáhl Měsíce, byla sovětská sonda Luna 2, která v září 1959 dopadla na Měsíc. Odvrácená strana Měsíce byla poprvé vyfotografována v říjnu 1959 sondou Luna 3. Ačkoli fotografie byly z pohledu technologií 21. století poměrně nekvalitní, ukázaly, že na této straně Měsíce téměř chybí moře. Ve snaze reagovat na sovětské úspěchy vyhlásil prezident USA John F. Kennedy v projevu z roku 1961 za národní cíl přistání člověka na Měsíci do konce 60. let.\n\nNicméně sověti si určitou dobu udržovali náskok. V únoru roku 1966 provedla jejich sonda Luna 9 první měkké přistání na povrchu, přičemž se neprobořila do prachu, jak se obávali někteří vědci. Rovněž první umělá družice Měsíce byla sonda Luna 10 ze Sovětského svazu, v březnu 1966.\n\nV prosinci 1968 se Frank Borman, James Lovell a William Anders stali prvními lidmi, kteří vstoupili na oběžnou dráhu Měsíce a kteří na vlastní oči viděli jeho odvrácenou stranu. První lidé na Měsíci přistáli v červenci 1969, Neil Armstrong a Buzz Aldrin se stali prvními lidmi na měsíčním povrchu. První lunární rover na Měsíci přistál v listopadu 1970, šlo o sondu Lunochod 1. K roku 2016 je zatím poslední posádkou, která na Měsíci přistála, loď Apollo 17 a její dva astronauti Eugene Cernan a Harrison Schmitt, kteří na Měsíci byli v prosinci 1972.\n\nVzorky Měsíční horniny na Zemi přivezly sovětské sondy Luna 16, Luna 20 a Luna 24 a posádky lodí Apollo 11 až 17 (s výjimkou lodi Apollo 13, které se přistání nepodařilo). Od poloviny 60. let do poloviny 70. let proběhlo na Měsíci 65 přistání (z toho 10 v roce 1971), ale po letu Luny 24 v roce 1976 zájem o Měsíc na dlouhou dobu ustrnul. Sovětský svaz se začal více zaměřovat na Venuši a USA na program Space Shuttle a Mars.\n\nV rámci závodu o Měsíc byly vyvinuty i první plány na trvale obydlenou měsíční základnu. \n\nV roce 1990 navštívila Měsíc Japonská sonda Hiten, čímž se Japonsko stalo třetí zemí s vlastní sondou na oběžné dráze kolem Měsíce. V roce 2007 vyslalo Japonsko k Měsíci další sondu Kaguja, tentokrát s podrobnějším vědeckým programem.\n\nEvropská kosmická agentura zahájila průzkum Měsíce malou sondou SMART-1, která se k Měsíci dostala v roce 2004 a obíhala jej až do roku 2006, kdy došlo k úmyslnému nárazu na povrch Měsíce s cílem studovat materiál v místě dopadu.\n\nČína se o Měsíc začala zajímat zejména z důvodu těžby, jejím cílem je najít zásoby izotopu helia-3. V roce 2007 vyslala Čína k Měsíci svou první sondu Čchang-e 1, hlavní části mise skončila roku 2009 a mise jako celek skončila v roce 2010 úmyslným nárazem do Měsíce. Následovala sonda Čchang-e 2, která startovala v roce 2010. A v roce 2013 vyslala Čína sondu Čchang-e 3, která úspěšně přistála na Měsíčním povrchu, čímž se Čína stala třetí zemí, která dokázala úspěšně přistát na Měsíci a zároveň šlo o první úspěšné přistání na povrchu od roku 1976.\n\nIndie vyslala první sondu k Měsíci v roce 2008, šlo o misi Čandraján-1, která úspěšně dosáhla oběžné dráhy kolem Měsíce. Zároveň si Indie připsala i úspěšné přistání s tělesem Moon Impact Probe v listopadu 2008, čímž se stala čtvrtou zemí s úspěšným přistáním na Měsíci. Sonda objevila mimo jiné vodu v měsíční hornině.\n\nNASA vypustila k Měsíci v roce 1994 sondu Clementine a v roce 1998 sondu Lunar Prospector. V roce 2009 potom odstartovala sonda Lunar Reconnaissance Orbiter, která pořídila zatím nejdetailnější snímky měsíčního povrchu. Rovněž zkoumala přítomnost vodního ledu na Měsíci. Další mise Gravity Recovery and Interior Laboratory odstartovala v roce 2011.\n\nPrvní komerční mise k Měsíci byla sonda Manfred Memorial Moon Mission, vedená společností Luxspace. Ta provedla v roce 2014 průlet kolem Měsíce, po němž vstoupila na eliptickou dráhu kolem Měsíce.\n\nNa počátku 21. století se objevilo několik plánů na další pilotované lety k Měsíci. Nejprve šlo o zrušený americký program Constellation, další plány vyhlásilo Rusko, Čína, Indie a Evropská kosmická agentura. Všechny tyto národy a agentury mají také v plánu pokračovat ve výzkumu Měsíce bezpilotními sondami.\n\nČína plánuje provézt odběr vzorků a jejich návrat na Zem v misi Čchang-e 5 v roce 2017.\n\nIndie plánuje dopravit na povrch Měsíce vlastní vozítko někdy po roce 2016.\n\nJaponská agentura JAXA plánuje přistání lidí na Měsíci ve 20. letech a ve 30. letech vybudování stálé základny na povrchu.\n\nRusko plánuje pokračovat v dříve zmraženém programu Luna-Glob v jehož rámci by mělo k Měsíci vyslat orbiter a bezpilotní přistávací modul. Zároveň byl vyhlášen plán na přistání kosmonautů na Měsíci kolem roku 2030, na čemž by Rusko mělo spolupracovat s NASA.\n\nNěmecko rovněž oznámilo vypuštění vlastní sondy k Měsíci, v roce 2012 byl záměr nicméně zrušen pro nedostatek financí. \n\nNASA oznámila, že všechny další mise k Měsíci bude provádět v metrickém systému, aby byla zlepšena spolupráce s ostatními národními agenturami. Rovněž Evropa oznámila záměr vyslat na Měsíc astronauty programu Aurora.\n\nV roce 2007 byla vyhlášena soutěž Google Lunar X Prize, jejímž cílem je přimět soukromníky, aby na Měsíc vyslali vozítko schopné ujet alespoň 500 metrů a odeslat data, videa a fotografie na Zemi.\n\nRoku 2014 oznámila společnost SpaceX, že bude uvažovat o umožnění jednorázové dopravy k Měsíci.\n"}
{"id": "1222556", "url": "https://cs.wikipedia.org/wiki?curid=1222556", "title": "Arena do Futuro", "text": "Arena do Futuro\n\nArena do Futuro je dočasná víceúčelová sportovní hala v brazilském městě Rio de Janeiro, v části Barra da Tijuca. Je součástí olympijského komplexu Parque Olímpico do Rio de Janeiro a byla otevřena v květnu 2016. Byla postavena u příležitosti pořádání Letních olympijských her 2016, její výstavba stála 140,1 milionů BRL a má kapacitu 12 000 míst k sezení. Aréna je jediným dějištěm určeným pro házenkářský turnaj LOH 2016 a také pro goalballový turnaj Paralympijských her 2016. Po paralympiádě 2016 bude demontována a z jejího materiálu budou postaveny 4 veřejné školy.\n"}
{"id": "1222557", "url": "https://cs.wikipedia.org/wiki?curid=1222557", "title": "Juan Roco de Campofrío", "text": "Juan Roco de Campofrío\n\nJuan Roco de Campofrío (8. června 1565, Alcántara – 16. září 1635, Alcántara) byl španělský duchovní, biskup a blízký spolupraovník arcivévody Alberta Habsburského. Je znám především jako autor zprávy popisující pobyt arcivévody Alberta ve španělském Nizozemí.\n\n"}
{"id": "1222558", "url": "https://cs.wikipedia.org/wiki?curid=1222558", "title": "Giora Feidman", "text": "Giora Feidman\n\nGiora Feidman (* 26. března 1936) je izraelský klarinetista. Narodil se v Buenos Aires, kam jeho besarábští rodiče uprchli před pronásledováním. Jeho rodina se hudbě věnovala po několik generací. Svou kariéru zahájil v Buenos Aires jako člen symfonického orchestru Teatro Colón. Brzy však odešel do Izraele, kde se stal do té doby nejmladším klarinetistou Izraelské filharmonie. Později vystupoval například se soubory Berliner Symphoniker a Kronos Quartet. Vydal řadu nahrávek a podílel se také na hudbě k filmu \"Schindlerův seznam\" (nahrál pro něj klarinetová sóla).\n\n"}
{"id": "1222560", "url": "https://cs.wikipedia.org/wiki?curid=1222560", "title": "Ultravox", "text": "Ultravox\n\nUltravox je britská novovlnná hudební skupina, která se proslavila sérií hitů v osmdesátých letech.\n\nTato kapela měla dva lídry, kteří zde však nikdy neúčinkovali společně. Mezi lety 1974 až 1979 byl jejich frontmanem John Foxx. Poté, co se Foxx rozhodl pro sólovou kariéru, se po přestávce se zbývajícími třemi členy spojil Midge Ure, který byl jejich sólovým zpěvákem, kytaristou a lídrem. Pod Ureho vedením měla kapela komerčně úspěšné období, které skončilo v polovině osmdesátých let. V roce 1987 se pro sólovou práci rozhodl také Ure. Nová sestava Ultravox vznikla v roce 1992 pod vedením hráče na klávesové nástroje a housle, Billyho Currieho. Tato sestava již ale nebyla příliš komerčně úspěšná.\n\nSkupina Ultravox v roce 2008 vytvořila další úspěšnou sestavu ve složení: Currie, Chris Cross (basová kytara), Warren Cann (bicí) a Ure. Tato formace odehrála v letech 2009 a 2010 několik společných vystoupení, po kterých v květnu roku 2012 vydala album \"Brilliant\". V tomto složení to byl první projekt od roku 1984, kdy vydali \"Lament\". V listopadu roku 2013 se Ultravox představili jako speciální hosté na čtyřech vystoupeních kapely Simple Minds.\n\n"}
{"id": "1222564", "url": "https://cs.wikipedia.org/wiki?curid=1222564", "title": "Systems of Romance", "text": "Systems of Romance\n\nSystems of Romance je třetí studiové album anglické skupiny Ultravox (první vydané bez vykřičníku na konci názvu kapely). Vydáno bylo v roce 1978 společností Island Records a na jeho produkci se kromě členů kapely podíleli také Conny Plank a Dave Hutchins. Jde o poslední desku kapely, na níž zpíval John Foxx.\n\n\n"}
{"id": "1222567", "url": "https://cs.wikipedia.org/wiki?curid=1222567", "title": "Berliner Stadtliga", "text": "Berliner Stadtliga\n\nBerliner Stadtliga byla jedna z pěti skupin Oberligy, nejvyšší fotbalové soutěže na území Německa v letech 1945 – 1963. Vytvořena byla v roce 1945 berlínskou okupační správou. Pořádala se původně na území celého Berlína, ovšem po jeho rozdělení se poté pořádala pouze na jeho západní části. Vítězové jednotlivých skupin Oberligy postupovaly do celostátní soutěže, která trvala necelý měsíc, v níž se kluby utkávaly vyřazovacím způsobem.\n\nZanikla v roce 1963 po vytvoření první ligové soutěže na území Německa (Bundesliga).\n\nZdroj: \n\nZdroj: \n"}
{"id": "1222568", "url": "https://cs.wikipedia.org/wiki?curid=1222568", "title": "John Foxx", "text": "John Foxx\n\nJohn Foxx, vlastním jménem Dennis Leigh, (* 26. září 1948 Chorley) je anglický zpěvák. Byl jedním ze zakládajících členů kapely Ultravox. Tu však opustil v roce 1979, po vydání alb \"Ultravox!\" (1977), \"Ha!-Ha!-Ha!\" (1977) a \"Systems of Romance\" (1978), aby se mohl věnovat sólové kariéře. Své první sólové album s názvem \"Metamatic\" vydal v roce 1980. Později vydal řadu dalších alb. Kromě hudby se věnuje také fotografování. Je například autorem obalu alba \"Lightbulb Sun\" skupiny Porcupine Tree.\n\n"}
{"id": "1222571", "url": "https://cs.wikipedia.org/wiki?curid=1222571", "title": "Bartolomé de Carranza", "text": "Bartolomé de Carranza\n\nBartolomé de Carranza y Miranda OP (1503, Miranda de Arga – 2. května 1576, Řím) byl španělský římskokatolický duchovní, teolog, účastník Tridentského koncilu, arcibiskup v Toledu a jedna z nejznámějších obětí španělské inkvizice.\n"}
{"id": "1222573", "url": "https://cs.wikipedia.org/wiki?curid=1222573", "title": "Midge Ure", "text": "Midge Ure\n\nMidge Ure, vlastním jménem James Ure (* 10. října 1953 Cambuslang), je skotský zpěvák. Jeho umělecký pseudonym „Midge“ vznikl fonetickým obrácením původního jména „Jim“. V roce 1972 se stal členem kapely Salvation, v níž hrál na kytaru. Koncem sedmdesátých let působil ve skupině Rich Kids a v letech 1978 až 1982 hrál v Visage. V té době rovněž dočasně hrál v Thin Lizzy. Později řadu let působil na pozici frontmana kapely Ultravox. V roce 1985 pořádal společně s Bobem Geldofem benefiční koncert Live Aid. O dvacet let později spolu dvojice pořádala festival Live 8. Rovněž jsou autory písně „Do They Know It's Christmas?“.\n\nNejznámější písní ze sólové kariéry je \"If I Was\" z roku 1985, která se umístila na prvním místě britské hitparády.\n\n"}
{"id": "1222577", "url": "https://cs.wikipedia.org/wiki?curid=1222577", "title": "U-God", "text": "U-God\n\nU-God, vlastním jménem Lamont Jody Hawkins, (* 11. října 1970) je americký rapper, jeden z členů uskupení Wu-Tang Clan. Zpočátku působil jako beatboxer pro rappera Cappadonnu. V dubnu 1992 byl odsouzen za držení drog. V lednu 1993 byl podmínečně propuštěn. Jeho uvěznění zapříčinilo, že se na prvním albu kapely nazvaném \"Enter the Wu-Tang (36 Chambers)\" podílel jen minimálně. Své první sólové album nazvané \"Golden Arms Redemption\" vydal v roce 1999.\n"}
{"id": "1222585", "url": "https://cs.wikipedia.org/wiki?curid=1222585", "title": "Achraf Baznani", "text": "Achraf Baznani\n\nAchraf Baznani (* 1979, Marrákéš) je vizuální umělec pocházející z Maroka, zabývá se převážně filmovou tvorbou a fotografií.\n\nBaznani začal s fotografováním v podstatě díky náhodě, když dostal jako dárek k narozeninám fotoaparát Kodak Ektra compact 250. Fotografovat se naučil sám, nemá v tomto směru žádné vzdělání. Natočil také několik krátkých filmů a dokumentů. Z nich je třeba zmínit především filmy \"Walk\" z roku 2006 a \"The Forgotten\" z roku 2007. Film \"The Immigrant\" natočený v roce 2007 byl oceněn několika národními i mezinárodními cenami.\n\nBaznani je známý především jako první umělec z arabského světa, který publikoval knihu fotografií založených na surrealistické představivosti. Jedná se o publikace \"Through My Lens\" a \"Inside My dreams\". Autor sám sebe umísťuje na fotografie, do různých scenérií a vtipných situací. \n\nJeho práce byly publikovány ve světoznámých časopisech jako \"PicsArt\", \"Mambo\", National Geographic, \"Photo +\", \"Amateur Photographer\" či \"Digital Photo\". V roce 2014 dokončil svůj \"52 Project\", který obsahuje fotografie pořízené každý týden po dobu jednoho roku.\n\n\n"}
{"id": "1222586", "url": "https://cs.wikipedia.org/wiki?curid=1222586", "title": "Fußball-Oberliga Nord (1947–1963)", "text": "Fußball-Oberliga Nord (1947–1963)\n\nFußball-Oberliga Nord byla jedna z pěti skupin Oberligy, nejvyšší fotbalové soutěže na území Německa v letech 1945 – 1963. Vytvořena byla v roce 1947 britskou okupační správou. Pořádala se na území Dolního Saska, Šlesvicko-Holštýnska, a na území svobodných měst Hamburk a Brémy. Vítězové jednotlivých skupin Oberligy postupovaly do celostátní soutěže, která trvala necelý měsíc, v níž se kluby utkávaly vyřazovacím způsobem.\n\nZanikla v roce 1963 po vytvoření první ligové soutěže na území Německa (Bundesliga).\n\nZdroj: \n\nZdroj: \n"}
{"id": "1222587", "url": "https://cs.wikipedia.org/wiki?curid=1222587", "title": "Roman Hrabaň", "text": "Roman Hrabaň\n\nRoman Hrabaň (* 28. června 1962 Liberec) je bývalý český bobista a desetibojař.\n\nVe čtyřbobu jezdil s Pavlem Puškárem, Jiřím Džmurou a Karlem Dostálem. Ve dvojbobu jezdil s Jiřím Džmurou.\n\nJako desetibojař startoval v roce 1988 na Letních olympijských hrách v Soulu (20. místo), v bobech závodil na Zimních olympijských hrách v Albertville v roce 1992. Ve čtyřbobech dosáhl na ZOH 21. příčky, ve dvojbobech 25. místa. Je jediným českým sportovcem-mužem, který startoval na letních i zimních olympijských hrách ve dvou různých sportech.\n"}
{"id": "1222588", "url": "https://cs.wikipedia.org/wiki?curid=1222588", "title": "Klínovecká hornatina", "text": "Klínovecká hornatina\n\nKlínovecká hornatina je geomorfologický podcelek v západní části Krušných hor v okresech Sokolov, Karlovy Vary a okrajově také v okrese Cheb v Karlovarském kraji a v okrese Chomutov v Ústeckém kraji. Nejvyšším vrcholem je Klínovec s nadmořskou výškou 1244 m a nejnižší bod (360 m n. m.) se nachází na svahu údolí Ohře u Perštejna.\n\nNa severní straně je oblast administrativně vymezena státní hranicí s Německem. Na východě zasahuje až k Perštejnu, u kterého se hranice stáčí k jihovýchodu a přibližně ji vymezují města Hroznětín, Nová Role a Habartov. Na západě zasahuje téměř až k Lubům. Většími sídly uvnitř regionu jsou Oloví, Kraslice, Rotava, Nejdek, Jáchymov a Boží Dar.\n\nKlínoveckou hornatinu tvoří horniny krušnohorského krystalinika (ortorula, pararula, svor, fylit) a variské granity a granodiority, které jsou místy překryté třetihorními lávovými příkrovy (např. Božídarský Špičák). Oblast má převážně plochý povrch ukloněný k severozápadu. Na jihovýchodě klesá strmými svahy do Sokolovské pánve. Reliéf narušují údolí vodních toků (např. říčky Černé), která jsou v pramenných oblastech mělká, ale postupně se prohlubují.\nPodcelek má podle členění Jaromíra Demka označení IIIA-2A a náleží do geomorfologického celku Krušné hory. Dále se člení na okrsky (od jihozápadu k severovýchodu): Krajkovská pahorkatina, Jindřichovická vrchovina, Přebuzská hornatina a Jáchymovská hornatina. Podrobné dělení včetně podokrsků je uvedené v tabulce.\n\n"}
{"id": "1222589", "url": "https://cs.wikipedia.org/wiki?curid=1222589", "title": "Jihovýchodní region (Severní Makedonie)", "text": "Jihovýchodní region (Severní Makedonie)\n\nJihovýchodní region () je jedním z osmi statistických regionů v Severní Makedonii. V roce 2015 zde žilo 220 325 obyvatel. Největším sídlem regionu je město Strumica.\n\nRozkládá se v jihovýchodní části státu a má rozlohu 2 739 km². Sousedními regiony jsou: Vardarský na západě a Východní na severu. Na východě hraničí s Bulharskem a na jihu s Řeckem.\n\nRegion tvoří celkem 10 opštin:\n"}
{"id": "1222591", "url": "https://cs.wikipedia.org/wiki?curid=1222591", "title": "Důl Marcel", "text": "Důl Marcel\n\nDůl Marcel ( \"Kopalnia Węgla Kamiennego „Marcel“, KWK Marcel\") je činný černouhelný důl společnosti Polska Grupa Górnicza, která se nachází na okraji města Radlin nedaleko Wodzislawia. Až do roku 1949 nesl důl název \"Emma\".\n\nHloubení těžních jam dolu Emma bylo zahájeno v roce 1858. V roce 1949 byl název dolu změněn na \"\"Marcel\"\". V roce 1911 byl přímo v areálu dolu spuštěn první blok elektroteplárny Marcel i Koksovna Radlin.\n"}
{"id": "1222592", "url": "https://cs.wikipedia.org/wiki?curid=1222592", "title": "Gaspar de Quiroga", "text": "Gaspar de Quiroga\n\nGaspar de Quiroga y Vela (6. ledna 1512, Madrigal de las Altas Torres – 20. listopadu 1594, Madrid) byl španělský římskokatolický duchovní, teolog, generální inkvizitor Španělska, arcibiskup v Toledu.\n\n"}
{"id": "1222599", "url": "https://cs.wikipedia.org/wiki?curid=1222599", "title": "Like Children", "text": "Like Children\n\nLike Children je společné album dvou bývalých spoluhráčů ze skupiny Mahavishnu Orchestra, klavíristy Jana Hammera a houslisty Jerryho Goodmana. Album vyšlo v roce 1974 u nahrávací společnosti Nemperor Records, která vydávala jazzovou a populární hudbu a jejíž nahrávky byly distribuovány firmou Atlantic Records.\n"}
{"id": "1222600", "url": "https://cs.wikipedia.org/wiki?curid=1222600", "title": "CryoSat-2", "text": "CryoSat-2\n\nCryoSat-2 je sonda Evropské kosmické agentury určená k výzkumu životního prostředí. Odstartovala v roce 2010. Poskytuje vědcům údaje o polárních ledovcích a sleduje změnu tloušťky ledu s přesností až 1,3 centimetru.\n\nCryoSat-2 byl postaven jako náhrada za CryoSat-1, jehož nosná raketa Rokot havarovala. Ve srovnání se svým předchůdcem má CryoSat-2 aktuálnější software, větší kapacitu baterie a modernější přístroje. Hlavní přístrojem je interferometrický radarový dálkoměr se dvěma anténami, které měří rozdíl výšky plovoucího ledu a otevřené vody.\n\nCryoSat-2 je součástí programu CryoSat, který má za cíl studovat zemské polární čepičky a který je sám součástí projektu Living Planet. Satelit postavila společnost Astrium, start proběhl na nosné raketě Dněpr v dubnu 2010.\n\nPůvodní návrh na CryoSat byl předložen v roce 1998 v rámci projektu Living Planet. Projekt byl vybrán pro další studium roku 1999 a po dokončení studie proveditelnosti byla mise v roce 2001 povolena. O rok později získala firma Astrium smlouvu na stavbu satelitu. Smlouva byla rovněž podepsána s provozovatelem nosných raket Rokot.\n\nStavba původní družice byla dokončena v roce 2004. Následující rok byla sonda odeslána na kosmodrom a v říjnu 2005 proběhl start. Nicméně došlo k chybě v řízení rakety, která z důvodu špatného oddělení stupňů nedosáhla oběžné dráhy a sonda tak byla ztracena.\n\nVzhledem k významu satelitu pro pochopení globálních změn klimatu a úbytku ledovců bylo navrženo postavit náhradní satelit, což bylo schváleno v roce 2006.\n\nStejně jako CryoSat-1 i CryoSat-2 postavila firma Asterium. Konstrukce a testování sondy bylo dokončeno v roce 2008 a v roce 2009 byla sonda připravena k letu.\n\nVzhledově je CryoSat-2 téměř přesnou kopií původní sondy, byly ale provedeny některé změny. Například byl přidán záložní výškoměr a dále bylo provedeno 85 různých zlepšení.\n\nOd počátku projektu bylo jasné, že bude nutné provést sérii měření, aby bylo zřejmé jak probíhá interakce radarových vln s ledovci. Dále bylo potřeba prozkoumat chování plovoucích ledovců, zejména pokud jsou zatíženy sněhem. U plovoucích ledovců bylo rovněž potřeba vyvinout techniky umožňující přesná měření z ledovců pohybujících se různými směry a rychlostmi.\n\nV roce 2007 byly na Antarktidě provedeny pokusy, které následně posloužily ke kalibraci satelitu. Další kalibrační pokusy následovaly v roce 2007 na Špicberkách a v roce 2008 v Grónsku.\n\nV době schválení mise v roce 2006 byl start naplánován na rok 2009 a bylo plánováno, že i CryoSat-2 pletí na raketě Rokot. Nicméně vzhledem k nedostatku těchto raket byla nakonec vybrána nosná raketa Dněpr. Vzhledem ke zpoždění předchozích misí došlo k odkladu startu na rok 2010.\n\nV prosinci 2009 dorazila na kosmodrom raketa. V polovině ledna 2010 byla na špici rakety umístěna sonda a raketa byla přesunuta na místo startu.\n\nBěhem závěrečného testování bylo zjištěno, že hlavní komunikační anténa vysílá jen nepatrný zlomek dat, která by měla vysílat. Sonda již byla umístěna na raketě, znamenalo by její rozebrání další výrazný odklad startu. Proto byli místní chirurgové požádáni, aby se závadu pokusili odstranit endoskopicky. To se jim povedlo a bylo zjištěno, že ve vlnovodu antény se nacházely feritové nečistoty.\n\nNa počátku února byla sonda natankována a v polovině února proběhlo její poslední testování.\n\nStart byl původně naplánován na 25. února a odpočítávání mělo začít 19. února. V průběhu odpočítávání ale došlo k odkladu z důvodu nedostatku záložního paliva manévrovacích motorů druhého stupně.\n\nNásledně bylo provedeno další testování a start byl naplánován na 8. dubna. 6. dubna začalo odpočítávání a 8. dubna přišel start rakety. Following a successful launch, Ten byl tentokrát úspěšný, sonda dosáhla nízké oběžné dráhy. První signály ze satelitu registrovala 17 minut po startu pozemní stanice v Keni.\n\nCryoSat-2 má za úkol měření polárních čepiček a tloušťky ledu.\n\nPrimárním nástrojem satelitu je interferometrický radarový výškoměr SIRAL-2, který měří pomocí radaru výšku ledu a výšku kosmické lodi s přesností až 1,3 centimetru. Satelit má dva tyto výškoměry pro případ selhání jednoho z nich.\n\nDruhý nástroj zvaný DORIS se používá k přesnému určení oběžné dráhy kosmické lodi. Satelit má na palubě také retroreflektory, které umožňují provádět zpětná měření k ověření výsledků DORIS.\n\nCryoSat-2 se nachází na nízké oběžné dráze s perigeem ve výšce 720 kilometrů a apogeem ve výšce 732 kilometrů, oběžná dráha má sklon 92 stupňů k rovníku. Oběžná doba satelitu je 99 minut. Sonda má hmotnost 720 kilogramů a mise měla trvat nejméně 3 roky.\n\nStartovní a první fáze na orbitě byla dokončena 11. dubna, následovala aktivace přístrojů. Krátce na to sonda odeslal první vědecká data. Orbitální testování skončilo v říjnu 2010, ukázalo se, že sonda je v pořádku a je připravena na plný provoz.\n"}
{"id": "1222602", "url": "https://cs.wikipedia.org/wiki?curid=1222602", "title": "Rieka", "text": "Rieka\n\nNázev Rieka má více vodních toků:\n\n"}
{"id": "1222605", "url": "https://cs.wikipedia.org/wiki?curid=1222605", "title": "Zápas na Letních olympijských hrách 2016 - ženy, volný styl do 48 kg", "text": "Zápas na Letních olympijských hrách 2016 - ženy, volný styl do 48 kg\n\nZápasy v ve volném stylu na Letních olympijských hrách v Riu v kategorii bantamových vah žen proběhly v hale Carioca Arena 2 v přilehlé části Ria de Janeira v Barra da Tijuca 17. srpna 2016.\n\nDo oprav se dostaly volnostylařky, které během turnaje v pavouku prohrály svůj zápas s jednou ze dvou finalistek.\n"}
{"id": "1222606", "url": "https://cs.wikipedia.org/wiki?curid=1222606", "title": "Zápas na Letních olympijských hrách 2016 - ženy, volný styl do 58 kg", "text": "Zápas na Letních olympijských hrách 2016 - ženy, volný styl do 58 kg\n\nZápasy v ve volném stylu na Letních olympijských hrách v Riu v kategorii velterových vah žen proběhly v hale Carioca Arena 2 v přilehlé části Ria de Janeira v Barra da Tijuca 17. srpna 2016.\n\nDo oprav se dostaly volnostylařky, které během turnaje v pavouku prohrály svůj zápas s jednou ze dvou finalistek.\n"}
{"id": "1222607", "url": "https://cs.wikipedia.org/wiki?curid=1222607", "title": "Zápas na Letních olympijských hrách 2016 - ženy, volný styl do 69 kg", "text": "Zápas na Letních olympijských hrách 2016 - ženy, volný styl do 69 kg\n\nZápasy v ve volném stylu na Letních olympijských hrách v Riu v kategorii lehkých těžkých vah žen proběhly v hale Carioca Arena 2 v přilehlé části Ria de Janeira v Barra da Tijuca 17. srpna 2016.\n\nDo oprav se dostaly volnostylařky, které během turnaje v pavouku prohrály svůj zápas s jednou ze dvou finalistek.\n"}
{"id": "1222608", "url": "https://cs.wikipedia.org/wiki?curid=1222608", "title": "Yinghuo-1", "text": "Yinghuo-1\n\nYinghuo-1 byla čínská sonda zkoumající Mars, vůbec první čínská sonda určená k průzkumu Marsu. Byla vypuštěna z kosmodromu Bajkonur v listopadu 2011 spolu s ruskou sondou Fobos-Grunt, které měla přistát na Marsově měsící Fobos. Sonda o hmotnosti 115 kilogramů měla strávit na oběžné dráze Marsu asi dva roky a studovat povrch, atmosféru, ionosféru a magnetismus planety. Krátce po startu měla sonda Fobos-Grunt provést dva zážehy které by ji nasměřovaly k Marsu, nicméně k těmto zážehům nedošlo, takže sondy zůstaly na oběžné dráze. 17. listopadu označila čínská agentura, že sondu považuje za ztracenou. Obě sondy, jak čínská tak ruská, dopadly v lednu 2012 do tichého oceánu. \n\nJméno sondy Yinghuo odkazuje na starověký čínský výraz pro Mars.\n\nV lednu 2007 podepsali šéf čínské a ruské vesmírné agentury dohodu o spolupráci na společném průzkumu Marsu v jejímž rámci měla být realizována mise sond Fobos-Grunt a Yinghuo.\n\nPrimární vědecké cíle mise byly:\n\nSonda měla na palubě čtyři základní přístroje: \n\nPo příletu k Marsu se měla čínská sonda oddělit od Fobos-Grunt v říjnu 2012 a vstoupit na oběžnou dráhu marsu, který měla oběhnout jednou za 73 hodin. Oběžná dráha měla mít sklon 5 stupňů k rovníku. Společně s ruskou sondou měla Yinghuo provádět experimenty pro průzkum ionosféry. Pro dobu pobytu v planetárním stínu byla vybavena bateriemi.\n\nV říjnu 2011 byla sonda dopravena na kosmodrom, kde byla spojena se sondou Fobos-Grunt a umístěna na vrchol rakety Zenit. Ke startu došlo 8. listopadu. Po startu měla proběhnout dvojice korekčních zážeků, k těm ale nedošlo a sondy zůstaly na oběžné dráze. Přes opakované úsilí navázat se sondami kontakt a napravit problém, ztrácely obě sondy výšku. Čínská strana následně označila svoji sondu Yinghuo za ztracenou.\n\n14. ledna 2012 obě sondy vstoupily do atmosféry, kde se rozpadly nad Tichým oceánem. Zbytky sond dopadly do oceánu.\n\nSonda měla délku 0,75 metru, šířku 0,75 metru a výšku 0,6 metru. Hmotnost sondy činila 115 kilogramů. K napájení měly sloužit solární panely o celkové délce 5,6 metru, poskytující průměrný výkon 90 W, špičkový výkon až 180 W. Komunikační anténa mohla vysílat na dvou frekvencích 7,17 a 8,4 GHz, rychlost přenosu byla od 8 bitů za sekundu až po 16 kilobitů za sekundu.\n"}
{"id": "1222610", "url": "https://cs.wikipedia.org/wiki?curid=1222610", "title": "Voletínský potok", "text": "Voletínský potok\n\nVoletínský potok je levostranný přítok řeky Novohradky v okrese Chrudim v Pardubickém kraji. Délka toku činí 5,6 km. Plocha povodí měří 2,9 km².\n\nPotok pramení jihovýchodně od města Proseče v nadmořské výšce okolo 590 m. Na horním toku teče převážně severním směrem. Nejprve protéká Zádušním lesem, po jehož opuštění přijímá levostranný bezejmenný přítok. Pod tímto soutokem, východně od Proseče, napájí tři menší bezejmenné rybníky. O něco níže po proudu podtéká silnici II/359 a stáčí se na východ až severovýchod. Po krátkém úseku, kde jej posiluje pravostranný přítok, se opět obrací na sever a vtéká do přírodní rezervace Maštale. Zde přitéká zleva další přítok, od jehož ústí se pozvolna mění směr toku na severovýchod. Údolí potoka je v této části zalesněné, postupně se prohlubuje a po obou stranách se nacházejí rozličné pískovcové útvary. Východně od Boru u Skutče je údolí Voletínského potoka sevřeno skalami, z nichž nejznámější je \"Petrovna\" a \"Tribuna\". Obě lokality jsou přístupné po zeleně značené turistické trase. Nachází se zde také pseudokrasová jeskyně, označovaná jako \"Dudychova jeskyně\". Okolo jeskyně vede červeně značená turistická cesta, která sleduje potok až k jeho ústí do Novohradky. Níže po proudu přijímá zprava přítok od Mojžíšovy studánky. Studánka je vytesána do skály. Do Novohradky se Voletínský potok vlévá na jejím 42,7 říčním kilometru v nadmořské výšce okolo 405 m.\n\nHorní tok v jižní části povodí odvodňuje malé území na severu Devítiskalské vrchoviny, která je geomorfologickým okrskem Žďárských vrchů. Žďárské vrchy jsou podcelkem Hornosvratecké vrchoviny. Střední tok protéká nejvýchodnější částí Prosečské pahorkatiny a jižní částí Novohradské stupňoviny. Prosečská pahorkatina je okrskem Žďárských vrchů. Novohradská stupňovina je okrskem Loučenské tabule, která je podcelkem Svitavské pahorkatiny. Dolní tok v severní části povodí odvádí vodu z jihu Novohradské stupňoviny.\n\nVšechny přítoky Voletínského potoka jsou krátké a bezejmenné.\n\n"}
{"id": "1222611", "url": "https://cs.wikipedia.org/wiki?curid=1222611", "title": "Kurt Zeitzler", "text": "Kurt Zeitzler\n\nKurz Zeitler (9. června 1895, Heideblick - 25. září 1963, Aschau im Chiemgau) byl vysoký německý generálporučík německé Třetí říše během druhé světové války.\n\nV armádě působil během 1. světové války a zůstal v ní i po jejím konci. Zajímal se o dění ve štábu a rychle stoupal po kariérním žebříčku. V roce 1938 byl Zeitzler v plánovacím oddělení nejvyššího velitelství v hodnosti podplukovníka. Jako podplukovník byl zodpovědný za přípravu útoku na Československo pod názvem Fall Grün. Na počátku 2. světové války byl v hodnosti plukovníka pověřen velením pěšímu pluku. Avšak již na počátku roku 1940 byl náčelníkem štábu sboru. Na začátku války se Sovětským svazem byl Zeitzler náčelníkem štábu u Ewalda von Kleist. V roce 1942 byl převelen na západ, aby zde jako náčelník štábu nejvyššího velitele vojsk na západní frontě reorganizoval obranu Francie před Spojenci.\n\nDne 24. září 1942 se stal náčelníkem štábu pozemní armády, protože předchozí velitel byl neočekávaně odvolán. Zeitzler proto povýšil přímo z generálmajora rovnou na generála. Po porážce 6. Paulusovy armády u Stalingradu přesvědčoval Zeitzler Hitlera, aby ustoupil na výhodnější pozice před Moskvu a Leningrad. Taktéž hrál významnou roli při plánování německé ofenzívy v Rusku nazvanou operace Zitadelle.\n\n\n"}
{"id": "1222612", "url": "https://cs.wikipedia.org/wiki?curid=1222612", "title": "Prilidiano Pueyrredón", "text": "Prilidiano Pueyrredón\n\nPrilidiano Pueyrredón (24. leden 1823, Buenos Aires, Argentina - 3. listopad 1870, San Isidro) byl argentinský malíř, inženýr strojař a architekt. Známý především jako vynikající malíř se žánrovým jemnocitem a zálibou v tématech všedního života. Je považován za představitele tzv. kostumbrismu.\n\nByl jediným synem politika a generála Juana Martína Pueyrredóna, nejvyššího guvernéra Sjednocených provincií La Platy, a šlechtičny Marie Calixto Tellechea Y Caviedes.\n\n"}
{"id": "1222613", "url": "https://cs.wikipedia.org/wiki?curid=1222613", "title": "Jakub Kunvaldský", "text": "Jakub Kunvaldský\n\nJakub Kunvaldský (1528–1578) neboli Jakub Zežula (\"Zezhula\") byl moravský evangelický duchovní, pedagog a vydavatel kancionálů.\n\nPůsobil mj. v Přerově a ve Starém Jičíně.\n\nJe vydavatelem kancionálů \"Písně chval Božských\" (1572) a \"Nešpor český\" (1576).\n"}
{"id": "1222614", "url": "https://cs.wikipedia.org/wiki?curid=1222614", "title": "Habitat 67", "text": "Habitat 67\n\nHabitat 67 je experimentální obytný objekt v Montrealu, který vznikl podle návrhu architekta Moše Safdieho. Byl postaven v letech 1964–1967 ve stylu moderní a postmoderní architektury (brutalismu).\n\nHabitat 67 je jednou z nejznámějších atrakcí světové výstavy Expo 67, kde 26letý čerstvý absolvent architektury dostal šanci realizovat svůj experimentální diplomový projekt s názvem „A Case for City Living, A Study of Three Urban High Density Housing Systems for Community Development“. Hlavní myšlenkou bylo vytvořit dostupné, sociální a finančně méně náročné ubytování a zároveň zkomponovat zajímavou a novou architektonickou a hmotovou strukturu. Dalším cílem bylo zakomponovat urbanismus do samotné architektury. Paradoxně právě svou výjimečností a hodnotou převratu v historii obytné architektury nabylo bydlení namísto sociálního spíše lukrativní charakter.\n\nKubistické geometrie a hravá kompozice poskládaná z modulových forem se rozkládá podél řeky svatého Vavřince. „Boxy“ mají patnáct různých půdorysných typů a jsou od sebe navzájem provozně nezávislé. Zároveň jsou jednotlivé moduly různě propojené a svým horizontálním posunem vytvářejí terasy na střeše modulu, který je o patro níže. Vzniká tak soukromý prostor, který přitom umožňuje přísun čerstvého vzduchu, denního světla a má zároveň i další přednosti příměstského prostředí v samotném městě. Nepravidelná až organická prostorová struktura v pohledu připomínající tvar tří zikkuratů. Pěší zóna prochází celým komplexem.\n\nVýstavba začala 7. dubna 1966 a skončila 28. února 1967. Jen severní blok byl dokončen až po Expu 67 v roce 1970. Systém se skládá z 354 prefabrikovaných patrových jednotek, které tvoří 158 obytných jednotek o rozloze 56 až 158 m². Původně se plánovalo až 900 jednotek. Betonové prefabrikáty jsou spojovány taženou ocelí. Každý modul – box váží 70 tun.\n\nHabitat se stal předchůdcem nové formy městského bydlení, která představovala východisko nebo inspiraci při dalších projektech:\n\n\n\n"}
{"id": "1222615", "url": "https://cs.wikipedia.org/wiki?curid=1222615", "title": "Hotel Vancouver", "text": "Hotel Vancouver\n\nHotel Vancouver (oficiálně Fairmont Hotel Vancouver) je hotel v Britské Kolumbii, nacházející se ve vancouverském historickém jádru na rohu ulic \"West Georgia Street\" a \"Burrard Street\".\n\nHotel se 17 patry má výšku 111 m, jeho architekty byli John S. Archibald a John Schofield. Součástí společnosti Canadian Pacific Hotels se stal v roce 1988 poté, co tato společnost odkoupila síť hotelů CN Hotels. Canadian Pacific Hotels se později přejmenovala na Fairmont Hotels and Resorts.\n\nJe to třetí Vancouverský hotel s tímto názvem, otevřený byl v květnu 1939. První dva stejnojmenné hotely se nacházely na jižní straně ulice West Georgia Street mezi ulicemi Howe Street a Granville Street.\n\nAž do otevření CBC Regional Broadcast Centre v 70. letech 20. století se kanceláře a vysílací studia vancouverské pobočky CBC nacházely v mezipatře hotelu, směrem k rohu ulic \"Hornby Street\" a \"Georgia Street\". V přízemí se nacházelo velké zvukové studio ve stylu art deco, které sloužilo pro rozhlasové vysílání.\n\n"}
{"id": "1222616", "url": "https://cs.wikipedia.org/wiki?curid=1222616", "title": "Catharina van Hemessen", "text": "Catharina van Hemessen\n\nCatharina van Hemessen - (1528 - po roce 1587). Nejstarší vlámská renesanční malířka, pro kterou existuje ověřitelná existující práce.\n\nCatharina van Hemessen či Caterina van Hemessen byla dcerou malíře Jana Sanderse van Hemessen a pravděpodobně s ním spolupracovala na mnoha obrazech. Byla zapsána v antverpském malířském cechu Sv. Lukáše. Jako úspěšná malířka se stala učitelkou tří studentů. V roce 1540 získala významného patrona v osobě Marie Habsburské (1505-1558), která byla též nizozemskou regentkou. Vládla v Nizozemí jménem svého bratra, římského císaře Karla V. V roce 1554 se Catharina van Hemessen provdala za Christiana Moriena. Morien pracoval jako varhaník v katedrále Panny Marie v Antverpách. Pro Antverpskou katedrálu se tak van Hemessen stala důležitým umělcem. V roce 1556, když Marie Habsburská odstoupila ze svého postu a vrátila se do Španělska, se Catharina a její manžel přestěhovali na její pozvání za ní do Španělska. O dva roky později, když Marie Habsburská zemřela, dostala od ní Catharina značný doživotní důchod. Catharina a její manžel se vrátili do Antverp, záznamy říkají, že to bylo v roce 1661. V té době byl pár bezdětný. Její manžel dostal pozvání pracovat v Hertogenboschu a Catharina se za ním přestěhovala kolem roku 1565. O van Hemessen jako o malířce se zmínil italský životopisec Lodovico Guicciardini v jeho díle \"Description of the Low Countries\" z roku 1567 a Giorgio Vasari v jeho encyklopedii umělců \"Le Vite\" z roku 1568. Catharina van Hemessen zemřela po roce 1587.\n\nVan Hemessen je známá hlavně sérií malých ženských portrétů dokončených mezi koncem roku 1540 a začátkem padesátých let a vytvořením několika obrazů s náboženskými motivy. Její autoportrét může být prvním autoportrétem umělce pracujícího u malířského stojanu, a to bez ohledu na pohlaví zobrazeného umělce. Tento obraz, vytvořený v roce 1548, ukazuje umělce v počáteční fázi malování portrétu a je nyní součástí sbírky Kunstmuseum Basel. Obrazy Caterinz van Hemessen jsou v Amsterdamu a v National Gallery v Londýně. V šestnáctém století stála před ženami, které se chtěly stát malířkami, řada překážek. Malířské studium předpokládalo jednak účast na pitvách mrtvol, a to včetně studia nahých mužských těl, ale také musel žák žít se starším umělcem po dobu 4-5 let, často od věku 9 až 15 let. Z těchto důvodů byli ženy - malířky - extrémně vzácné. Proto malířky byly obvykle žákyněmi svých blízkých příbuzných. V případě Cateriny van Hemessen byl jejím učitelem její otec malíř Jan Sanders van Hemessen. Přestože vytvořila přinejmenším dva obrazy s náboženskými motivy, byla především portrétistkou. Osm malých portrétů a dva náboženské obrazy s datem mezi lety 1548 a 1552, které nesou její podpis, přežily. Vykreslila zdánlivě bohaté muže a ženy, které často zobrazovala na tmavém pozadí. Křehké postavy, které malovala, mají půvabné kouzlo a jsou vybaveny stylovými kostýmy a doplňky. Její nejznámější dílo je její autoportrét (Kunstmuseum Basel). Obraz je signován rokem 1548,v té době jí bylo 20 let. Přibližně ve stejnou dobu vytvořila také obraz ženy hrající na spinet, což může být portrét její sestry. Její portréty jsou charakteristické jejich realismem. Jeden autoportrét a půl tuctu dalších portrétů, které jí byly připsány, jsou malé, tiché obrázky. Modelem jí seděly často její sestry.Její náboženské kompozice byly obecně méně úspěšné než její portréty. Neexistují žádné její práce, datované později než roku 1554. Některé historiky to dovedlo k závěrům, že její umělecká kariéra byla ukončena jejím sňatkem. Nebyla by to výjimka u žen umělkyň.\n"}
{"id": "1222618", "url": "https://cs.wikipedia.org/wiki?curid=1222618", "title": "Láska na kari", "text": "Láska na kari\n\nLáska na kari, v originále The Hundred-Foot Journey, je americký film z roku 2014 režiséra Lasse Hallströma, se scénářem Stevena Knighta. Jedná se o filmovou adaptaci stejnojmenné knihy od Richarda Moraise. V hlavních rolích hrají Helen Mirren, Om Puri, Manish Dayal a Charlotte Le Bon. Film vypráví příběh o sporu mezi dvěma sousedními restauracemi ve francouzském městečku. Jednu z nich vede přistěhovalá indická rodina a oproti tomu je ta druhá konzervativní a oceněná michelinskou hvězdičkou. \n\nRodina Kadamů provozuje restauraci v Bombaji. Druhý nejstarší syn Hassan (Manish Dayal) je připraven nahradit svou matku (Juhi Chawla) v pozici šéfkuchaře restaurace. Nicméně restaurace je během nepokojů zničena. Papa Kadam (Om Puri) a jeho rodina evakuují hosty, ale Mama je zabita. Rodina hledá azyl v Evropě, jako první se usadí v Londýně, ale nenajde zde patřičné prostory, proto putuje do Francie. Krátce po příchodu do Francie se porouchá Papova dodávka v blízkosti městečka Saint-Antonin-Noble-Val v Midi-Pyrénées. Kolem projíždí kuchařka Marguerite (Charlotte Le Bon), pracující v restauraci \"Le Saule Pleureur\" (v překladu \"plačící vrba\"), a pomůže rodině. Přivede je do svého domu a připraví jim jídlo. Papa je nadšen kvalitou a dostupností potravin v městečku a zjišťuje, že si Marguerite pěstuje vlastní suroviny.\n\nPapa se dozví o opuštěné restauraci, která je na prodej. Nachází se přes ulici v blízkosti \"Le Saule Pleureur\". Majitelka restaurace \"Le Saule Pleureur\", madame Mallory (Helen Mirren), žádá Kadamovi, aby z pozemku odešli, jelikož se jedná o „soukromé prostory“. Papa i přes protesty rodiny tyto prostory koupí a restauraci pojmenuje \"Maison Mumbai\". Mallory přijde do \"Maison Mumbai\" požádat o menu a následně vykoupí všechny dostupné potraviny potřebné k přípravě menu na večírek k otevření restaurace. Mezi Mallory a Kadamovými vypukne tichá válka. Tato válka vrcholí na den dobytí Bastily, kdy jeden z Malloryiných kuchařů, Jean-Pierre, spolu s dvěma kamarády zničí restauraci Kadamových tím, že jí posprejují nápisy „Francie pro Francouze“ a vypálí interiér. Hassan chytí žháře při činu, ale spálí si ruce a nohy. Následující den Mallory, která o žhářství a vandalismu neměla ani potuchy, vyhodí Jeana-Pierra a sama osobně čistí graffiti z \"Maison Mumbai\".\n\nHassan se dozví od Marguerite, že Mallory najímá nové šéfkuchaře poté, co ji připraví omeletu a žádá ji, zda by mohl udělat omeletu podle svého receptu. Kvůli zraněným rukám mu Mallory pomáhá a po ochutnání rozpozná jeho potenciál a vyzývá ho, aby pro ni pracoval. Papa je zpočátku proti, ale nakonec s ní uzavře dohodu, když se dohodnou na Hassanově platu. Hassanovy kulinářské výsledky přinesou Mallorině restauraci druhou Michelinskou hvězdu. Tato cena přiláká mezinárodní pozornost na Hassanovo vaření a je mu nabídnuta práce v Paříži, kterou také přijímá. Papa a Mallory se usmíří a začnou se vídat. \n\nHassan v Paříži rychle získá obdiv kritiků a podněcuje spekulace o třetí michelinské hvězdě pro pařížskou restauraci, ale on při práci často spadá do vzpomínek na svou rodinu a Marguerite, do které je zamilovaný. Nakonec se vrací domů a začíná znovu vztah s Marguerite. Vyzve Marguerite, aby se k němu připojila v jeho obchodním záměru, když kupuje podíl v Malloryně restauraci. Hassan věří, že restaurace získá třetí hvězdu. Ten večer připravují Hassan a Marguerite večeři v Malloryině restauraci a nesou ji přes silnici do \"Maison Mumbai\", aby se všichni dobře najedli.\n\nKe 3. červnu 2013 se jednalo o účast Helen Mirren ve filmu. Dne 1. července studio DreamWorks potvrdilo obsazení Mirren a Manishe Dayala.\n\nHlavní natáčení trvající devět týdnů začalo 23. září 2013 v jižní Francii v oblasti Saint-Antonin-Noble-Val. Kromě jižní Francie se natáčelo též v Nizozemsku, v Midi-Pyrénées a ve studiu Cité du Cinéma v Saint-Denis na severu Paříži. Před natáčením herci Manish Dayal a Charlotte Le Bon trávili čas v restauracích, kde sledovali kuchaře při práci. Producentka Juliet Blake konzultovala indické jídlo se šéfkuchařem Floydem Cardozem, který rozumí „smíchání dvou kultur prostřednictvím vaření“. Indická herečka Juhi Chawla ve filmu ztvárnila ženu postavy Oma Puriho, musela však představovat ženu, která je o patnáct let starší než ona a tak ji tvůrci v postprodukci pomocí digitální techniky učinili na pohled starší. \n\nSoundtrack vyšel dne 12. srpna 2014 prostřednictvím vydavatelství Hollywood Records. Veškerou hudbu k filmu složil A. R. Rahman. \n\nSeznam skladeb:\n"}
{"id": "1222619", "url": "https://cs.wikipedia.org/wiki?curid=1222619", "title": "NGC 1277", "text": "NGC 1277\n\nNGC 1277 je čočková galaxie v souhvězdí Persea vzdálená přibližně 186 milionů světelných let od Mléčné dráhy. Je členem Kupy galaxií v Perseovi. Její hvězdná velikost je 13,7. Galaxii objevil 4. prosince 1875 Lawrence Parsons.\n\nNGC 1277 bývá nazývána jako \"pozůstatek raného vesmíru\", protože se její hvězdy tvořily během 100 miliónů let dlouhého období před více než dvanácti miliardami let, když byl vesmír starý pouze 2 miliardy let. Po tomto \"výbuchu\" vznikání nových hvězd, tisíckrát rychlejšího než při vzniku Mléčné dráhy, tato fáze skončila a zanechala v NGC 1277 hvězdy bohaté na kovy, které jsou o zhruba 7 miliard let starší než naše Slunce.\n\nDvě vydané studie uvádí možnou přítomnost obří černé díry v jádru této galaxie.\n\nPodle jedné skupiny, která sledovala galaxii pomocí Hobby–Eberlyho dalekohledu v Texaské McDonaldově observatoři, naznačuje pohyb hvězd poblíž centra galaxie přítomnost obří černé díry o hmotnosti 17 miliard Sluncí, což je 14 % z celkové hmotnosti galaxie. To z ní dělá jednu z nejhmotnějších známých obřích černých děr, v porovnání s hmotností samotné galaxie.\n\nNásledující rok byla zveřejněna další studie, která vycházela ze stejných dat, ale měla velmi rozdílný závěr: černá díra není tak hmotná, odhadem má 2 - 5 miliard hmotností slunce, pravděpodobně kolem 5 miliard. To je méně než třetina původně odhadované hmotnosti a dokonce byly nalezeny modely, podle kterých se v jádru této galaxie nemusí nacházet vůbec žádná černá díra. Nicméně se stále jedná o jednu z nejhmotnějších známých obřích černých děr s poloměrem 29,6 miliard kilometrů, což je skoro šestinásobek vzdálenosti mezi Sluncem a Plutem.\n\n"}
{"id": "1222620", "url": "https://cs.wikipedia.org/wiki?curid=1222620", "title": "John G. Cramer", "text": "John G. Cramer\n\nJohn Gleason Cramer (* 14. října 1934) je americký fyzik, který je profesorem na Washingtonské univerzitě v Seattlu. Účastní se výzkumů na urychlovači částic Relativistic Heavy Ion Collider a na urychlovačích Evropské organizace pro jaderný výzkum v Ženevě. \n\nNarodil se v Houstonu v Texasu, kde i vychodil střední školu. Celé vysokoškolské studium strávil taktéž v Houstonu na Riceově univerzitě. Zde získal v roce 1957 nakalářský titul, v roce 1959 magisterský titul a v roce 1961 doktorský titul. \n\nPo zisku doktorátu odešel na Indianskou univerzitu. Do roku 1963 pracoval jako postgraduální výzkumník, poté se stal odborným asistentem. V roce 1964 odešel na Washingtonskou univerzitu, kde se roku 1968 stal docentem a roku 1974 profesorem. \n\nV letech 2007 až 2014 zkoumal Cramer možnost, že kvantová nelokalita by mohla být použita ke komunikaci mezi pozorovateli. V průběhu této práce získal nové poznatky o kvantovém formalismu, který brání takovéto nelokální komunikaci. Ke každému interferenčnímu obrazci vzni také anti-interferenční obrazec. Tyto dva obrazce se kombinují tak, že vymažou jakýkoli nelokální signál. Interferenční obrazce se navzájem doplňují což má za následek to, že nepozorujeme žádný znatelný interferenční obrazec. Změny měření mohou dramaticky ovlivnit jednotlivé interferenční obrazce, ale vždy tak, aby došlo k tomuto vymazání. Tímto způsobem je příroda chráněna proti nelokální komunikaci a paradoxům s ní spojených. \n\nCramer publikoval asi 300 článků v recenzovaných časopisech. Kromě toho píše pravidelný sloupek \"The Alternate View\" objevující se v každém druhém čísle časopisu Analog Science Fiction and Fact. Je autorem transakční interpretace kvantové mechaniky, kterou publikoval v roce 1986 inspirován Wheelerovou-Feynmanovou časově symetrickou teorií. \n\nV roce 2015 mu vyšla kniha o kvantové mechanice \"The Quantum Handshake\".\n\nV roce 2003 vytvořil pro Alternate View simulaci zvuku velkého třesku, který podle jeho slov připomíná tryskové letadlo letící nízko nad zemí. \n\nCramer také napsal romány \"Twistor\" a \"Einsteinův most\" oba dva patřící do žánru hard science-fiction. Roku 2010 byl hostem velké sci-fi a fantasy konference v Seattlu. \n\nCramer je od roku 1961 ženatý, s manželkou mají tři děti. \n"}
{"id": "1222621", "url": "https://cs.wikipedia.org/wiki?curid=1222621", "title": "Priečny potok", "text": "Priečny potok\n\nNázev Priečny potok má více vodních toků:\n\n"}
{"id": "1222623", "url": "https://cs.wikipedia.org/wiki?curid=1222623", "title": "Bernardo de Sandoval y Rojas", "text": "Bernardo de Sandoval y Rojas\n\nBernardo kardinál de Sandoval y Rojas (20. dubna 1546, Aranda de Duero – 7. prosince 1618, Toledo) byl španělský římskokatolický duchovní, kardinál, velký inkvizitor Španělska a mecenáš umění.\n\n"}
{"id": "1222624", "url": "https://cs.wikipedia.org/wiki?curid=1222624", "title": "Mistr hlavního oltáře z Döbeln", "text": "Mistr hlavního oltáře z Döbeln\n\nMistr hlavního oltáře z Döbeln (\"Meister des Döbelner Hochaltars\") byl německý malíř činný na přelomu gotiky a rané renesance v letech 1500-1520 ve Freibergu.\n\nMalíř byl žákem Lucase Cranacha staršího ve Wittenbergu nebo byl Cranachem silně ovlivněn. Působil jako svobodný mistr ve Freibergu a dodával oltářní desky do okolních kostelů. Je znám jako autor deskových obrazů, které jsou součástí jednoho z největších saských vyřezávaných oltářů v kostele sv. Mikuláše v Döbeln. Oltář o výšce 12,24 m vytvořil v letech 1515-1516 řezbář, který se vyučil u mistra označovaného jako \"Meister der Freiberger Domapostel\".\n\nMalíři jsou připisovány postavy apoštolů na zadní straně prvního páru pohyblivých křídel a osm výjevů se světci na zadní straně druhého páru pohyblivých a na pevných křídlech oltáře (mj. sv. Martin, sv. Jiří)\n\nOltář v kostele sv. Kateřiny ve Zwickau, z dílny Lucase Cranacha staršího, má jako ústřední scénu \"Umývání nohou\". Na křídlech je kurfiřt Bedřich Moudrý (Friedrich III. Saský) se svým patronem sv. Bartolomějem a z druhé strany vévoda Johann Vytrvalý (\"Johann der Beständige\") s patronem sv. Jakubem.\n\n"}
{"id": "1222625", "url": "https://cs.wikipedia.org/wiki?curid=1222625", "title": "Matúš Macík", "text": "Matúš Macík\n\nMatúš Macík (* 19. května 1993) je slovenský fotbalový brankář, hráč klubu MFK Ružomberok, kam přišel z týmu MFK Tatran Liptovský Mikuláš (nejprve na hostování v létě 2015 a od roku 2016 na trvalý přestup). Měří 198 cm.\n\n\n\n"}
{"id": "1222629", "url": "https://cs.wikipedia.org/wiki?curid=1222629", "title": "Hedvika Francouzská", "text": "Hedvika Francouzská\n\nHedvika Francouzská ( \"Hedwige de France\"; 969 – po 1013) byla henegavská hraběnka z dynastie Kapetovců.\n\nNarodila jako dcera krále Huga Kapeta a Adély, dcery akvitánského vévody Viléma III. Roku 996 byla provdána za henegavského hraběte Reginara. Ovdověla roku 1013. Poté se znovu se provdala a mizí z listinných pramenů.\n"}
{"id": "1222634", "url": "https://cs.wikipedia.org/wiki?curid=1222634", "title": "Austin Osman Spare", "text": "Austin Osman Spare\n\nAustin Osman Spare (30. prosince 1886 Londýn – 15. května 1956 Londýn) byl anglický malíř a okultista, který vyvinul některé idiosynkretické magické techniky (např. automatické psaní, automatické kreslení nebo tzv. sigilizaci, založené na jeho teoriích o vztahu vědomí a podvědomí. Jeho výtvarné práce jsou charakteristické přesnou kresbou, často využívanou k zobrazování fantaskních, magických a sexuálních motivů. Je tvůrcem kultu Zos-Kia a duchovní otec magie chaosu.\n\nSpare se narodil v Snow Hill, nedaleko londýnské části Smithfield Market jako syn Philipa Newtona Spareho, londýnského policisty, a Elizy Anny Adelaidy Osmanové. Byl čtvrtým z pěti dětí.\nPodle jeho matky Austin již ve čtyřech letech projevil svůj výtvarný talent. Rodiče ho nakonec v roce 1899 zapsaly do večerní školy Lambeth Art School, kde rozvíjel svůj talent pod vedením Phillipa Connrada. Ve čtrnácti získal stipendium městské rady a jedna jeho kresba byla vybrána na Pařížskou mezinárodní výstavu do britského pavilonu umění. V patnácti odešel ze školy navrhovat plakáty k firmě \"Causton's\", zabývající se produkcí komerčního umění, později k firmě \"James Powell & Sons\", která vyráběla barevné sklo. Slibného designéra doporučili na stipendijní studium na \"Royal College of Art\". Některé jeho práce, vytvořené pro přítele Thomase Cowella, jsou dnes uloženy ve \"Victoria and Albert Museum\". Otec ho donutil poslat dvě kresby do Královské akademie na ohodnocení. Jedna z nich, alegorická kresba, byla přijata. Ve věku pouhých šestnácti let tak vystavoval v Královské akademii, což vyvolalo senzaci.\n\nTaktéž již v mladém věku se pokoušel rozvíjet své esoterické myšlenky.\n\nV říjnu 1907 měl v \"Bruton Gallery\" v londýnském West Endu svou první velkou výstavu. Byla šokující, tajemná, groteskní a kontroverzní. To přitáhlo avantgardu londýnských intelektuálů a s největší pravděpodobností i Aleistera Crowleyho, známého anglického horolezce, mága a básníka. Neví se přesně, kdy se setkali, určitě to bylo před rokem 1908, protože v Crowleyho exempláři Spareovy knihy \"A Book of satyrs\" se nachází Spareovo osobní věnování datované rokem 1908. Spare nakonec vstoupil do Crowleyho řádu \"Argenteum Astrum\". Spare zde dostal hodnost \"Probationer\". Také nakreslil pár kreseb do Crowleyovho periodika \"The Equinoxe\". Přátelství mezi Sparem a Crowleym nicméně netrvalo dlouho. Pasáž v díle \"The Book of Pleasure\" nenechává nikoho na pochybách, že si neoblíbil ceremoniální magii a její praktikanty:\n\nSpare se oženil 4. září 1911 s herečkou a tanečnicí Eily Gertrude Shawovou, se kterou měl vztah již několik let před tím. Manželství ale netrvalo dlouho. Žili odděleně od roku 1918 (resp. 1919), nikdy se však nerozvedli. Svou ženu zachytil na kresbě \"Portrét umělce a jeho ženy\" z roku 1912.\n\nNa podzim 1913 publikoval \"The Book of Pleasure\", pravděpodobně s pomocí soukromých mecenášů. Nejkompletněji zachycuje jeho myšlenkový systém, jde ale i o dílo umělecké, s mnoha kresbami.\n\nV roce 1917 byl odveden do britské armády, kde sloužil jako medik, v Londýně. V roce 1919 byl oficiálně jmenován válečným umělcem (mimo jiné i fotografem). Zřejmě působil též na bojišti ve Francii a snad i Egyptě. Spare vzpomínal: \"\"Když vypukla válka, vstoupil jsem do armády. Když jsem z ní vystoupil, svět už byl úplně jiný. Mnoho věcí se změnilo. Zjistil jsem, že bude velmi obtížné pokračovat v tom, co jsem před tím dělal. To mě vtáhlo do abstraktního světa - a tam jsem víceméně zůstal. \"\"\n\nOd října 1922 do července 1924 Spare s Cliffordem Baxem redigoval čtvrtletník \"Golden Hind\" pro vydavatelství \"Chapman and Hall\". Projekt netrval dlouho, ale za svůj krátký čas stihl zveřejnit několik povedených kreseb a litografií různých autorů včetně Spreových. V roce 1925 Spare, Alan Odle, John Austen a Harry Clarke měli společnou výstavu v \"St George's Gallery\" a v roce 1930 v galerii \"Godfreye Philips\". Poslední výstava byla roku 1930 ve Westende. Byla to poslední Spareho výstava na dalších 17 let.\n\nOd roku 1927 Spare projevoval veřejně znechucení z tehdejší společnosti. Možná proto, že v té době trávil čas nad obrazy dokumentujícími hrůzy války, po kterých hned následovalo období finanční nestability a nezdařeného podnikání. V té době se jeho práce a myšlenky setkávali s nepřijetím a špatnými recenzemi. Ať už byla příčina jakákoli, Spareho znechucení bylo vyjádřené zejména v jeho práci \"Anathema of Zos - Sermon To The Hypocrites\", která byla publikována právě roku 1927. Bylo to jeho poslední zveřejněné dílo. Typickým citátem z knihy bylo například: \"Psi, žeroucí vlastní zvratky! Proklínám vás všechny! Zpátečníci, cizoložníci, nohsledi, mrchožrouti, zloději a hypochondři! Myslíte si, že nebe je ošetřovna?\"\n\nBritský žurnalista Hannen Swaffer tvrdí, že roku 1936 Spare odmítl šanci stát se mezinárodně slavným. Vypráví, jak jeden člen německé ambasády koupil Spareho autoportrét a poslal ho Hitlerovi. Podle Swaffera byl Hitler ním tak ohromen (pravděpodobně kvůli Spareovim očím a vousům, které tehdy Spare nosil), že ho pozval do Německa, aby ho namaloval. Spareova odpověď byla podle Swaffera následující: \"Pokud ty jsi nadčlověk, ať zůstanu navždy zvířetem.\". Tím samozřejmě Hitlerovu přízeň ztratil.\n\nV druhé polovině 30. let rozvinul styl kreslení, který nazýval \"siderealizmus\".\n\nV roce 1941 ho přímý zásah letecké pumy a následný požár připravil o byt s ateliérem, zdraví a prostředky. Roky strádal a zotavoval se z ochrnutí rukou. Nakonec v roce 1946 v jednom malém sklepě v Brixtonu, obklopen toulavými kočkami, začal znovu malovat. Neměl postel a pracoval v jedné vojenské košili a roztrhané vestě. Své kresby v té době prodával po 5 librách za kus. Velmi často v té době maloval staré ženy.\n\nV roce 1947 vystavoval v \"Archer Gallery\" 200 prací. Výstava byla velmi úspěšná a znamenala poválečné obnovení zájmu o autora.\n\nZemřel 15. května 1956 v Londýně, ve věku 69 let. Po smrti se správcem jeho pozůstalosti stal Kenneth Grant, anglický okultista, žák a nástupce Aleistera Crowleyho, se kterým se Spare znal od roku 1947. Grant zanechal cennou studii o Sparem a jeho díle nazvanou \"Image and Oracles of Austin Osman Spare\"\n\nZnámý je Spareho výrok: \"\"Měl jsem tvrdý život, ale nikoho za to neviním, jen sebe. Sám jsem zodpovědný za svou smůlu. Jsem náchylný jít nejdříve hlavou proti zdi a pak zjistit, že to bylo k ničemu. Ale pokud nemohu změnit věci, tak alespoň dám do nich to nejlepší.\"\n\n"}
{"id": "1222640", "url": "https://cs.wikipedia.org/wiki?curid=1222640", "title": "Gaspar de Borja y Velasco", "text": "Gaspar de Borja y Velasco\n\nGaspar kardinál de Borja y Velasco (26. června 1580, Villalpando – 28. prosince 1645, Madrid) byl španělský římskokatolický duchovní, diplomat, politik, kardinál, který byl také místokrálem v Neapolsku.\n\n"}
{"id": "1222642", "url": "https://cs.wikipedia.org/wiki?curid=1222642", "title": "Carlo Rovelli", "text": "Carlo Rovelli\n\nCarlo Rovelli (* 3. května 1956 Verona) je italský teoretický fyzik a spisovatel, který v současné době působí ve Francii. Zabývá se převážně kvantovou gravitací, patří mezi zakladatele smyčkové kvantové gravitace. Pracuje také v oblasti hudby a filosofie vědy. Spolupracuje také s několika italskými novinami, kde píše především články z kultury. \n\nNarodil se v italské Veroně. V 70. letech byl aktivní ve studentských hnutích na italských univerzitách. Pomohl založit dvě rozhlasové stanice ve Veroně a v Bologně. \n\nV roce 1981 dokončil Boloňskou univerzitu a na doktorát odešel na Padovskou univerzitu. Odmítal vojenskou službu a proto byl v roce 1987 krátce zadržován. Zastával postdoktorandské pozice na univerzitách v Římě, Terstu a na Yaleově univerzitě. Od roku 1990 do roku 2000 pracoval na univerzitě v Pittsburghu. V roce 2016 pracuje na Aix-Marseille University v Marseille. Zastává ovšem i místo přičleněného profesora na katedře historie a filozofie vědy University of Pittsburgh. \n\nV roce 1988 představili Rovelli, Lee Smolin a Abhay Ashtekar teorie nazvanou smyčková kvantová gravitace. V roce 1995 byli potom schopni dokázat, že jejich teorie kvantuje plochu a objem. Tento výsledek naznačuje, že by mohla existovat diskrétní struktura prostoru na velmi malých rozměrech. Smyčková kvantová gravitace je dnes považována za kandidáta na kvantovou teorii gravitace. Nachází aplikace v kvantové fyzice černých děr nebo kvantové kosmologii. \n\nV roce 2004 vyvinul formulaci klasické a kvantové mechaniky, která explicitně nezmiňuje časovou notaci. Bezčasový formalismus je potřebný pro popis světa v režimech, kde nemohou být brány v úvahu kvantové vlastnosti gravitačního pole. Je to proto, že kvantové fluktuace prostoročasu samy utvářejí časovou notaci nevhodnou pro psaní fyzikálních zákonů v konvenční formě. \n\nTento postoj jej vedl k otázce, že pokud čas není součástí fundamentální teorie světa, odkud se tedy bere čas? V roce 1993 navrhl řešení zvané tepelná časová hypotéza. Podle této hypotézy se čas objevuje pouze v termodynamickém či statistickém kontextu. Pokud je tato hypotéza správná, je plynutí času iluzí plynoucí z neúplných znalostí. \n\nV roce 1994 představil Rovelli relační interpretaci kvantové mechaniky. Tato je založena na myšlence, že kvantový stav systému musí být vždy interpretován ve vztahu k jinému fyzikálnímu systému (podobně jako je rychlost v klasické mechanice vždy vztahována k jinému objektu). Mezi významné přínosy této interpretace můžeme zařadit to, že poskytuje řešení EPR paradoxu bez porušení lokality. \n\nRovelli napsal knihu o řeckém filozofu Anaximandrovi. Kniha analyzuje hlavní aspekty vědeckého myšlení a vyjadřuje Rovelliho pohled na vědu. Anaximandros je v knize brán jako hlavní iniciátor vědeckého myšlení. \n\nPro Rovelliho je věda kontinuální proces zkoumání nových možných pohledů na svět. Myslitelé podle něj vždy staví na předchozích poznatcích, ale současně neustále zpochybňují aspekty tohoto poznání. Základem vědy je proto radikální nejistota ohledně našich znalostí nebo ekvivalentně povědomí o rozsahu našich neznalostí. \n\nRovelli diskutuje své náboženské názory v několika pasážích knihy o Anaximandrovi. Tvrdí, že konflikt mezi racionálním/vědeckým myšlením a náboženstvím může mít období příměří. Ale nakonec musí tento konflikt eskalovat, protože náboženství vyžaduje přijetí některých nesporných pravd, zatímco vědecké myšlení je založeno na kontinuálním ověřování zda něco je pravda. \n\n"}
{"id": "1222647", "url": "https://cs.wikipedia.org/wiki?curid=1222647", "title": "Jurij Senkjevič", "text": "Jurij Senkjevič\n\nJurij Alexandrovič Senkjevič (4. března 1937 - 25. září 2003) byl sovětský lékař a vědec. Byl kandidátem věd. Nejvíce se proslavil účastí na expedici Thora Heyerdahla, kdy se plavil na lodi Ra.\n\nNarodil se ruským rodičům v Mongolsku. V roce 1960 absolvoval Vojenskou lékařskou akademii v Leningradu. Po dokončení studií se stal vojenským lékařem. Od roku 1962 pracoval v moskveském Ústavu letecké a kosmické medicíny ministerstva obrany. V roce 1965 byl vybrán jako člen druhé lékařské skupiny kosmonautů pro dlouhotrvající lety lodí Voschod. Všechny tyto lety byly ale následně zrušeny a přednost dostal sovětský lunární program. Senkjevič i jeho dva kolegové byli brzy propuštěni. Pokračoval proto v kariéře na moskevském pracovišti. V letech 1966–1967 se zúčastnil expedice na polární stanici Vostok. \n\nV roce 1969 ho pozval Thor Heyerdahl k účasti na plavbě na papyrusové lodi Ra, následně v roce 1970 i na lodi Ra II. Účastnil se i Heyerdahlovy třetí expedice, když s lodí Tigris pluli přes Indický oceán.\n\nV roce 1973 začal pracovat pro sovětskou televizi jako moderátor pořadu Klub cestovatelů. Během 30 let navštívil více než 200 zemí. Za svůj přínos vědě obdržel v roce 1997 cenu Ruské akademie věd. \n\nJeho syn Nikolaj rovněž působí pro ruskou televizi.\n"}
{"id": "1222648", "url": "https://cs.wikipedia.org/wiki?curid=1222648", "title": "Jeanette Eppsová", "text": "Jeanette Eppsová\n\nJeanette J. Eppsová (* 3. listopadu 1970) je americká letecká inženýrka a astronautka NASA.\n\nNarodila se ve městě Syracuse ve státě New York. Vystudovala Le Moyne College, kde získala bakalářský titul z fyziky. Magisterský a doktorský titul z leteckého inženýrství získala na Marylandské univerzitě v College Parku.\n\nPo dokončení univerzity pracovala pro Ford Motor Company ve výzkumu a jako technická pracovnice Central Intelligence Agency.\n\nV roce 2009 byla vybrána mezi astronauty NASA. Základní výcvik dokončila v roce 2011.\n\nV červenci 2014 se účastnila výzkumu v podvodní laboratoři Aquarius jako členka 18. posádky, ve které kromě ní byli Thomas Pesquet z Francie, Akihiko Hošide z Japonska a Američan Mark Vande Hei.\n\nOd května 2018 měla strávit 6 měsíců na palubě Mezinárodní vesmírné stanice. Do vesmíru měla odstartovat na palubě lodi Sojuz MS-09, kde měli být jejími kolegy Alexandr Samokuťajev a Alexander Gerst.\n"}
{"id": "1222649", "url": "https://cs.wikipedia.org/wiki?curid=1222649", "title": "Serena Auñónová", "text": "Serena Auñónová\n\nSerena Maria Auñónová-Chancellorová (* 9. dubna 1976 Indianapolis, Indiana) je americká lékařka, inženýrka a astronautka NASA.\n\nAuñónová je držitelkou bakalářského titulu v oboru elektrotechnika z Univerzity George Washingtona. Dále získala doktorský titul z medicíny na Texaské univerzitě v Houstonu v roce 2001 a magisterský titul v oboru veřejné zdraví rovněž z Texaské univerzity v roce 2006.\n\nAuñónová byla najata NASA jako letecká chiruržka a strávila několik měsíců v Rusku jako v rámci lékařských a záchranných týmů astronautů z Mezinárodní vesmírné stanice. Sloužila také jako zástupkyně vedoucího chirurga pro lety STS-127 a Expedice 22. Byla rovněž zástupkyně pro lékařské operace v programu kosmické lodě Orion.\n\nV červnu 2009 byla vybrána jako astronautka v rámci 20. oddílu NASA. Základní výcvik dokončila v roce 2011. V červenci až srpnu 2015 se účastnila mise v podmořské výzkumné laboratoři Aquarius jako členka posádky NEEMO-20, jejími kolegy v týmu bylo Norišige Kanai z Japonska a Luca Parmitano z Itálie.\n\nNa přelomu let 2017/2018 byla začleněna do posádky Mezinárodní vesmírné stanice (ISS), a sice v rámci Expedice 56/57. Do vesmíru vzlétla 6. června 2018 v Sojuzu MS-09, společně se Sergejem Prokopjevem a Alexanderem Gerstem. Na ISS stanici pracovala ve funkci palubního inženýra. Dne 20. prosince 2018 se ve stejné sestavě posádka Sojuzu MS-09 vrátila na Zem. Jejich let trval 196 dní, 17 hodin, 49 minut.\n\nV říjnu 2019 přešla mezi astronauty-manažery, pracovala v Johnsonovu vesmírném středisku v Houstonu.\n\nAuñónová se provdala za fyzika Jeffa Chancellora a z manželství má nevlastní dceru.\n"}
{"id": "1222656", "url": "https://cs.wikipedia.org/wiki?curid=1222656", "title": "Kolový mlýn", "text": "Kolový mlýn\n\nSlovní spojení „kolový mlýn“ se může vyskytovat v několika souvislostech:\nKolový mlýn (někdy nazývaný \"koloběh\") je strojní zařízení sloužící k drcení a rozmělňování nejrůznějších materiálů. \n\nHlavní částí kolového mlýnu je kolo (kotouč) s vodorovnou osou odvalující se po pevné podložce na čepu na rameni vřetene, které se otáčí kolem svislé osy. (Existují ale i kolové mlýny s otáčející se spodní částí). Protože je kolo široké, odvaluje se s výrazným prokluzem na okrajích. V kolovém mlýně tak dochází k drcení jak tlakem, tak smykem. \n\nHlavní výhodou je drcení vlhkých nebo mastných surovin, které jsou zároveň s mletím promíchávány. Vřeteno mlýna je obvykle opatřeno lopatkami, které materiál vynášejí na síto na okraji a lopatkami, které neprosetý materiál přihrnují zpět pod válce. Takové mlýny pak pracují kontinuálně.Tento typ mlýna je vhodný pro jemné drcení velmi měkkých až středně tvrdých surovin malé zrnitosti (předem nadrcených).Využití těchto mlýnů je velmi široké, např:\n"}
{"id": "1222657", "url": "https://cs.wikipedia.org/wiki?curid=1222657", "title": "Western &amp; Southern Open 2016", "text": "Western &amp; Southern Open 2016\n\nWestern & Southern Open 2016, také známý pod názvem Cincinnati Masters 2016, byl společný tenisový turnaj mužského okruhu ATP World Tour a ženského okruhu WTA Tour, hraný v areálu Lindner Family Tennis Center na otevřených dvorcích s tvrdým povrchem DecoTurf. Konal se mezi 15. až 23. srpnem 2016 v  americkém městě Mason, ležícím přibližně 35 kilometrů od centra ohijského Cincinnati. Událost probíhala jako 115. ročník mužského a 88. ročník ženského turnaje.\n\nMužská polovina byla, po grandslamu, zařazena do druhé nejvyšší kategorie okruhu ATP Masters 1000 a její dotace činila 5 004 505 amerických dolarů. Ženská část s rozpočtem 2 804 00 dolarů patřila do kategorie WTA Premier 5. Turnaj představoval součást severoamerické Emirates Airline US Open Series 2016.\nNejvýše nasazenými hráči v soutěžích dvouher se staly světové dvojky, Skot Andy Murray a Němka Angelique Kerberová. Jako poslední přímá účastnice do dvouhry nastoupil 51. hráč pořadí Francouz Nicolas Mahut a 41. žena klasifikace Lesja Curenková z Ukrajiny.\n\nObhájci singlových trofejí Roger Federer a Serena Williamsová se před začátkem turnaje odhlásili. Švýcar pro předčasné ukončení sezóny v červenci 2016 a Američanka v důsledku zánětu ramene.\n\nPremiérovou trofej z turnajů ATP World Tour Masters 1000 získal chorvatský tenista Marin Čilić, jenž se do té doby na těchto turnajích nikdy nedostal přes čtvrtfinále. Z ženské dvouhry si první trofej z turnaje WTA Premier 5 odvezla česká hráčka Karolína Plíšková, pro niž to byl šestý kariérní singlový titul na okruhu WTA. Mužského debla ovládl chorvatsko-brazilský pár Ivan Dodig a Marcelo Melo, jenž tak vybojoval druhou trofej v probíhající sezóně a šestou společnou, respektive čtvrtou ze série Masters. Ženskou čtyřhru pak opanovala nově složená indicko-česká dvojice Sania Mirzaová a Barbora Strýcová, jejíž členky na prvním společném turnaji neztratily v pěti zápasech ani set.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťastný poražený:\n\n\n\n\nNásledující páry obdržely divokou kartu do hlavní soutěže:\n\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčky postoupily z kvalifikace jako tzv. šťastné poražené:\n\n\n\nNásledující páry obdržely divokou kartu do hlavní soutěže:\n\n\n\n\n\n"}
{"id": "1222663", "url": "https://cs.wikipedia.org/wiki?curid=1222663", "title": "Jenő Konrád", "text": "Jenő Konrád\n\nJenő Konrád, psaný také jako Eugen Conrad, (13. srpna 1894 Bačka Palanka – 15. července 1978 New York) byl maďarský fotbalista a fotbalový trenér. Jeho bratrem byl fotbalista a trenér Kálmán Konrád.\n\nHrál za Budapesti AK, MTK Budapešť, Austrii Vídeň a First Vienna FC 1894.\n\nV maďarské reprezentaci odehrál jediné přátelské utkání, 30. května 1915 proti Rakousku (výhra 2:1).\n\nTrénoval SC Wacker Vídeň, Chinezul Temešvár, Wiener AC, Hakoah Vienna, 1. FC Norimberk, FC Ripensia Temešvár, SK Židenice, Austrii Vídeň, US Triestina, Lille OSC a jako asistent Sporting Lisabon. Přes Portugalsko emigroval do USA.\n\n"}
{"id": "1222665", "url": "https://cs.wikipedia.org/wiki?curid=1222665", "title": "Mořičov (zámek)", "text": "Mořičov (zámek)\n\nLetohrádek Mořičov je zřícenina barokního loveckého zámku z první poloviny osmnáctého století, která stojí nedaleko stejnojmenné vesnice u Ostrova v okrese Karlovy Vary. Od roku 1964 je chráněna jako kulturní památka. Ze zámku se dochovalo pouze obvodové zdivo. Zámek se nachází na vrcholu kopce Zřícenina v nadmořské výšce 499 metrů.\n\nRoku 1630 bylo do té doby samostatné mořičovské panství připojeno k ostrovskému a jeho majitelé ve zdejších lesích založili rozsáhlou oboru, která je poprvé doložena v šedesátých letech sedmnáctého století. Lovecký zámek v ní nechali postavit v letech 1738–1739 bratři Ludvík Jiří a August Jiří z Baden-Badenu a Hochberku. Využíván byl do počátku devatenáctého století a v roce 1842 se již uvádí jako zřícenina.\n\nPůvodně dvoupatrová barokní stavba má půdorys nepravidelného jedenáctiúhelníku s vchodem na jihovýchodní straně. Fasády členila obdélníková okna v rámcích, lizénové rámy a mezipatrové římsy. V přízemí bývala kuchyně, vstupní sál a schodiště do prvního patra.\n\nZřícenina zámku je volně přístupná po žlutě značené turistické trase z Ostrova do Radošova nebo po úseku naučné stezky „Po starých cestách okolo Ostrova“, který vede z města do Mořičova.\n\n\n"}
{"id": "1222667", "url": "https://cs.wikipedia.org/wiki?curid=1222667", "title": "Vladimir Dimitrov-Majstora", "text": "Vladimir Dimitrov-Majstora\n\nVladimir Dimitrov-Majstora (1. únor 1882, Floros – 24. září 1960, Sofie) byl bulharský malíř.\n\nNarodil se v rodině uprchlíků z Makedonie. Jeho rodina se v roce 1889 přestěhovala do Kjustendilu. Díky dobrovolné finanční sbírce spoluobčanů mohl jít studovat do Sofie, na Umělecko-průmyslovou školu (dnes Umělecká akademie) u zkušených bulharských umělců. V první etapě tvorby maloval zejména portréty známých Bulharů a krajiny. Balkánských válek a první světové války se zúčastnil jako člen Rilské divize Bulharské armády, přičemž v celé sérii obrazů vylíčil účast Bulharů v těchto válkách, jakož i život na frontě.\n\nV poválečných letech se profiloval jako umělec odmítající akademičnost ve výtvarném umění. Roku 1922 vystavoval obrazy z cyklu \"Žeň\". Rok 1923 strávil v Itálii. V letech 1924-1951 se natrvalo usadil v kjustendilské vesnici Šiškovec. Během tohoto období maloval zejména lidi a přírodu kjustendilského kraje.\n\nZemřel v roce 1960 v Sofii.\n\n"}
{"id": "1222668", "url": "https://cs.wikipedia.org/wiki?curid=1222668", "title": "Dečko Uzunov", "text": "Dečko Uzunov\n\nDečko Uzunov (22. únor 1899 – 26. duben 1986) byl bulharský malíř.\n\nNarodil se v roce 1899 ve městě Kazanlak. Studoval na Mnichovské akademii u profesora Karl von Maara. Studium ukončil roku 1924 v Sofii u profesora Stefana Ivanova. Později, po jmenování profesorem Umělecké akademie v Sofii, zastával řadu vedoucích, odborných a společenských funkcí – byl rektorem umělecké akademie, ředitelem Bulharské národní galerie, pracoval na postu předsedy Svazu bulharských umělců, byl členem Evropské akademie pro vědu, umění a literaturu. Vystavoval v Bulharsku i v zahraničí. Mezinárodní organizace UNESCO ho prohlásila za osobnost roku 1999. Zemřel v roce 1986.\nUmělecké směřování Dečka Uzunovo zasáhlo oblast monumentální, jakož i aplikované tvorby, věnoval se knižním ilustracím i prostorovým kompozicím. Je autorem mnoha souborů obrazů, které vytvořil různými čistými i kombinovanými technikami, mezi nimiž jsou zastoupeny akvarely, kresby tužkou a fixem, perokresby, pastely atd. Jsou to různé scény z každodenního života, krajinky, skici portrétů. V Uzunovově tvorbě zaujímají zvláštní a charakteristické postavení barevné kresby realizováné technikou akvarelu, jimž zachycoval zvláště bulharský folklór a bulharské lidové kroje.\n"}
{"id": "1222669", "url": "https://cs.wikipedia.org/wiki?curid=1222669", "title": "Vilhelm Hammershøi", "text": "Vilhelm Hammershøi\n\nVilhelm Hammershøi (15. květen 1864, Kodaň - 13. únor 1916, Kodaň) byl dánský malíř.\n\nVystudoval malířství na \"Akademii for de Skønne Kunster\" v Kodani (1879-1884). Jeho učiteli zde byli mj. Vilhelm Kyhn a Peder Severin Krøyer. První výstavu měl v roce 1885. V roce 1887 navštívil Holandsko, kde se seznámil s díly starých holandských mistrů, což ho velmi ovlivnilo. V roce 1891 se oženil s Idou Ilstedovou, sestrou svého malířského kolegy Petera Ilsteda. Celý život prožili v Kodani.\n\nJeho obrazy mají nostalgický nádech. Maloval zvláště klidné interiéry, matnými barvami. Bývá uváděno, že byl inspirován japonskou grafikou. Často též maloval svou ženu.\n"}
{"id": "1222670", "url": "https://cs.wikipedia.org/wiki?curid=1222670", "title": "Zacharie Astruc", "text": "Zacharie Astruc\n\nZacharie Astruc (8. února 1833 Angers – 24. května 1907 Paříž) byl francouzský umělecký kritik, novinář, básník, malíř a sochař.\n\nAstruc pracoval jako novinář a kritik umění pro časopisy \"Echo du Nord\" a \"Pays\". Později založil časopis \"Mascarille\" a v roce 1872 v Madridu \"L'espagne nouveau\". Přispíval též do časopisu \"L’Etendard\". Navíc byl ko-editorem literárního sborníku \"Le kvartil d'heure\". Roku 1863 založil umělecký večerník \"Le Salon\".\n\nZ jeho díla literárního vyniká román \"Soeur Marie-Jesus\"  a komédie \"Larmes de femme\". Často piobýval ve Španělsku a rád se španělské tematice věnoval i literárně, zejména v básnické sbírce \"Poèmes d’Espagne\" (1884).\n\nAstruc hrál důležitou roli na pařížské umělecké scéně druhé poloviny 19. století. Znal se s Henri Fantin-Latourem a Édouardem Manetem. Mezi jeho přáteli byl také malíř Emile Auguste Carolus-Duran. Astruc byl jedním z prvních zastánců Maneta a napsal báseň o jeho obrazu \"Olympia\". Ve svých spisech hájil též Moneta, Corota, Delacroixe, Courbeta či Alphonse Legrose, zejména v knize esejů \"Quatorze stations du Salon de 1859\", k níž napsala předmluvu George Sandová.\n\nAstruc vytvořil portrét Frédérica Bazilla i Clauda Moneta. Později se věnoval zvláště sochařství. Jeho socha \"Prodejce škrabošek\" v Jardin du Luxembourg je jedním z jeho nejznámějších děl. Významné jsou též basreliefy \"Čtoucí muž\" (1869), \"Hrající si dítě\" (1870), \"Aurora\" (1878), poprsí \"Carmen\" a \"Rabelaise\" a sochy \"Král Midas\" (1885) a \"Hamlet\" (1887). V malířství se věnoval zvláště akvarelům, k nejoceňovanějším patří \"Vzpomínky na Languedoc\" (1855), \"Baletní zkouška\" či \"Sv. František z Assisi\" (1877).\n\n\n"}
{"id": "1222672", "url": "https://cs.wikipedia.org/wiki?curid=1222672", "title": "Irwin I. Shapiro", "text": "Irwin I. Shapiro\n\nIrwin I. Shapiro (* 10. října 1929) je americký astrofyzik, který od roku 1982 přednáší na Harvardově univerzitě. V letech 1982-2004 byl ředitelem Harvard-Smithsonian Center for Astrophysics. \n\nNarodil se v New Yorku, kde také vystudoval technickou střední školu. Bakalářský titul získal na Cornellově univerzitě v oboru matematika, magisterský a doktorský titul získal na Harvardově univerzitě ve fyzice. V roce 1954 začal pracovat na Massachusettském technologickém institutu, kde se v roce 1967 stal profesorem. V roce 1982 přijal profesorské místo na Harvardově univerzitě. \n\nMezi jeho hlavní obory výzkumu patří astrofyzika, astrometrie, geofyzika a gravitace, zejména využití gravitačních čoček. \n\nV roce 1983 získal Cenu Dannieho Heinemana za astrofyziku, v roce 1994 medaili Alberta Einsteina. \n\nJmenuje se po něm Shapirův efekt, který objevil a také asteroid 3832. \n"}
{"id": "1222675", "url": "https://cs.wikipedia.org/wiki?curid=1222675", "title": "Jezdectví na Letních olympijských hrách 2016", "text": "Jezdectví na Letních olympijských hrách 2016\n\nJezdectví na Letních olympijských hrách 2016 v Riu de Janeiru probíhalo od 6. do 19. srpna 2016 v Olympijském jezdeckém centru v Deodoru. Soutěž měla šest odvětví a účastnilo se jí celkem 43 zemí, přičemž pro některé z nich to byl debut. Česko zde nemělo žádného reprezentanta.\n\nJezdectví na Letních olympijských hrách 2016 má šest odvětví:\n\nCelkem se jede pět kol, jejichž vítěz získá individuální medaili. Do druhého kola postoupí ti mezi prvním až šedesátým místem včetně. Pokud bylo na šedesátém místě více účastníků, postupovali by všichni. Do třetího kola postupuje pětačtyřicet nejlepších, opět platí, že postoupí všichni soutěžící na 45. místě, tedy i pokud jich bylo více. Do čtvrtého kola postupuje pětatřicet jezdců, ale maximálně čtyři na jednu zem (tedy v případě, že postoupilo pět účastníků z jednoho státu, jeden z nich v dalším kole soutěžit nemohl). Ve čtvrtém kole pak jezdci začínají „s čistým štítem“. Dvacet nejlepších jezdců odjede i páté kolo a poté se sčítají chyby ze čtvrtého a pátého kola, z čehož vyplynou medailisté a zbývající umístění.\n\nV družstevní soutěži odjedou týmy celkem tři kola. Nejlepších osm družstev postupuje do druhého kola a ty samé týmy postupují i do třetího kola. Výsledky z druhého a třetího kola se sečtou a podle skóre jsou rozděleny medaile.\n\nDrezurní družstva se skládají ze čtyř členů, přičemž ti všichni se účastní i soutěže o individuální medaile. Země, které nemají dostatek jezdců na utvoření družstva mohou své žokeje nechat soutěžit v individuální soutěži.\n\nVšichni jezdci, jak v družstevní tak individuální kategorii, odjedou Grand Prix. Šest nejlepších týmů, včetně těch na děleném šestém místě, postupuje do dalšího kola – Grand Prix Special, kde je hodnocení přísnější. Následně se sečtou výsledky tří nejlepších jezdců z každého týmu a podle výsledného skóre jsou určeni vítězové a zbývající umístění.\n\nV jednotlivé soutěži postupují do Grand Prix Special všichni jezdci, jejichž družstvo je mezi šesti nejlepšími. V případě, že země nemohla vytvořit družstvo, do dalšího kola postupuje osm nejlepších jednotlivců. Nejlepších osmnáct jezdců Grand Prix Special postupuje do třetího kola na freestyle. Platí ale, že na jednou zemi připadají v této soutěži maximálně tři soutěžící, podobně, jako je tomu v parkurovém skákání. Ve freestylu si jezdec sám tvoří hudbu i sestavu, i když v ní musí být některé, předem určené, povinné prvky. Záleží na jezdci zda zvolí jednodušší prvky nebo naopak. Důležitý je i výběr a sestavení hudby. Medaile jsou následně, na základě výsledku freestylu, rozdány podle skóre.\n\nSoutěž pro jednotlivce i družstva probíhá současně. Jezdci se zúčastní drezurního testu, kola cross-country a parkurového skákání. V družstevní soutěži jsou následně sečteny tři nejlepší výsledky dané země (tři nejlepší z každé disciplíny) a tým s nejnižším počtem trestných bodů vítězí. V soutěži jednotlivců se pak soutěžící účastní ještě parkurového skákání a pak jsou podle výsledků rozděleny individuální medaile. I v jezdecké všestrannosti platí, že do finálního kola jednotlivců mohou postoupit maximálně tři žokejové na jednu zem.\n\nSoutěže se účastnilo 43 zemí, přičemž pro Tchaj-wan, Dominikánskou republiku, Palestinu, Katar a Zimbabwe se jednalo o debut.\n"}
{"id": "1222676", "url": "https://cs.wikipedia.org/wiki?curid=1222676", "title": "Blue note", "text": "Blue note\n\nBlue note ( modrá nota) je v jazzu a v blues termín, který označuje tón úmyslně zahraný v jiném ladění, než zbytek skladby, aby vytvořil určité napětí. Obvykle jde o záměnu čtvrttónu za půltón, existují však odlišnosti podle žánrů a jednotlivých hudebníků.\n"}
{"id": "1222677", "url": "https://cs.wikipedia.org/wiki?curid=1222677", "title": "Rocket Man", "text": "Rocket Man\n\n„Rocket Man“, celým názvem „Rocket Man (I Think It's Going to Be a Long, Long Time)“, je píseň anglického hudebníka Eltona Johna. Text k ní napsal jeho dlouholetý spolupracovník Bernie Taupin, který se inspiroval povídkou „Astronaut“ ( „“) ze \"Ilustrovaný muž\" od Raye Bradburyho. Původně vyšla na Johnově pátém albu \"Honky Château\" v květnu 1972 (v předchozím měsíci rovněž vyšla jako singl s písní „Susie (Dramas)“ na druhé straně). Producentem původní nahrávky byl Gus Dudgeon. Magazín \"Rolling Stone\" píseň v roce 2004 zařadil na 242. příčku svého žebříčku 500 nejlepších písní všech dob. Ve verzi z roku 2010 se umístila na 245. místě. Coververze písně v podání kapely My Morning Jacket byla použita v seriálu \"Californication\" (v jiné epizodě byla použita také Johnova verze).\n"}
{"id": "1222681", "url": "https://cs.wikipedia.org/wiki?curid=1222681", "title": "Honky Château", "text": "Honky Château\n\nHonky Château je páté studiové album anglického hudebníka Eltona Johna. Vydáno bylo v květnu 1972 společnostmi Uni Records (USA) a DJM Records (UK). Nahráno bylo v lednu toho roku na zámku Château d'Hérouville ve francouzském Hérouville (odtud název alba). Producentem alba byl Gus Dudgeon, který s Johnem spolupracoval již v minulosti. Časopis \"Rolling Stone\" desku zařadil na 359. příčku žebříčku 500 nejlepších alb všech dob.\n\nAutory všech skladeb jsou Elton John a Bernie Taupin.\n\n"}
{"id": "1222682", "url": "https://cs.wikipedia.org/wiki?curid=1222682", "title": "James van Riemsdyk", "text": "James van Riemsdyk\n\nJames Frederick van Riemsdyk (* 4. května 1989, Middletown Township, New Jersey) je americký hokejový útočník hrající v severoamerické National Hockey League (NHL) za tým Philadelphia Flyers, který ho v roce 2007 draftoval ze 2. pozice. Velkou část kariéry také strávil v týmu Toronto Maple Leafs.\n\nJeho mladší bratr Trevor je rovněž profesionální hokejista, který působí ve výběru Chicaga Blackhawks.\n\nJames van Riemsdyk navštěvoval hokejovou akademii Christian Brothers Academy, předtím než vstoupil do Amerického národní hokejového programu v městě Ann Arbor. Předtím hrával jednu sezónu v soutěži Midget za Brick Hockey Club v Bricku. Ačkoliv se van Riemsdyk narodil a vyrůstal v New Jersey, byl náruživým fanouškem rivalského klubu New York Rangers.\n\nBěhem draftu NHL v roce 2007 si ho v 1. kole jako 2. celkově vybral tým Philadelphia Flyers, a když byl jako 1. celkově draftovaný jiný Američan Patrick Kane, poprvé v historii se stalo, že byli vybráni na prvních dvou pozicích stejného draftu hokejisté ze Spojených států. Po draftu odehrál následující sezónu 2007/08 v týmu New Hampshire Wildcats na Univerzitě v New Hampshire, kde nasbíral za 2 sezóny celkově 74 kanadských bodů.\n\n\n"}
{"id": "1222684", "url": "https://cs.wikipedia.org/wiki?curid=1222684", "title": "Blue (album, Joni Mitchell)", "text": "Blue (album, Joni Mitchell)\n\nBlue je čtvrté studiové album kanadské písničkářky Joni Mitchell. Vydáno bylo v červnu roku 1971 společností Reprise Records a produkovala jej sama zpěvačka. V hitparádě Billboard 200 se umístilo na patnácté příčce, zatímco v britské UK Albums Chart až na třetí. Časopis \"Rolling Stone\" jej zařadil na třicátou příčku v žebříčku 500 nejlepších alb všech dob.\n\nAutorkou všech písní je Joni Mitchell.\n\n"}
{"id": "1222685", "url": "https://cs.wikipedia.org/wiki?curid=1222685", "title": "Sofiane Hanni", "text": "Sofiane Hanni\n\nSofiane Hanni (* 29. prosince 1990, Ivry-sur-Seine, Francie) je francouzsko-alžírský fotbalový záložník a reprezentant Alžírska, který působí od roku 2016 v klubu RSC Anderlecht.\nNa klubové úrovni působil ve Francii, Turecku a Belgii.\n\n\n26. 3. 2016 byl poprvé povolán do reprezentačního A-mužstva Alžírska v kvalifikaci na APN 2017. V národním týmu „pouštních lišek“ (jak se alžírské fotbalové reprezentaci přezdívá) debutoval 2. května 2016 v utkání proti reprezentaci Seychel (výhra 2:0).\n\n"}
{"id": "1222686", "url": "https://cs.wikipedia.org/wiki?curid=1222686", "title": "Vřeténka", "text": "Vřeténka\n\nVřeténka může znamenat:\n"}
{"id": "1222688", "url": "https://cs.wikipedia.org/wiki?curid=1222688", "title": "Kaple svaté Anny (Rokytnice v Orlických horách)", "text": "Kaple svaté Anny (Rokytnice v Orlických horách)\n\nKaple svaté Anny je římskokatolická poutní kaple farnosti Rokytnice v Orlických horách. Je chráněna jako kulturní památka České republiky.\n\nPoutní kaple byla postavena Janem Karlem z Nostitz-Rieneck v barokním slohu na paměť velké neúrody a drahoty tehdejší doby. Je situována na mírném návrší, ale vzhledem k okolní nové zástavbě není příliš viditelná. Rekonstrukcí prošla v polovině devatenáctého století, generální rekonstrukce proběhla v roce 1996 a byla hrazena z velké části z darů od bývalých německých obyvatel města.\n\nOsmiboká stavba s osmibokou kopulí.\n\nOltář s obrazem svaté Anny je z 18. století.\n\nPravidelné bohoslužby se v kapli nekonají, pouze poutní bohoslužba o svátku svaté Anny.\n\n"}
{"id": "1222689", "url": "https://cs.wikipedia.org/wiki?curid=1222689", "title": "Kaple svatého Štěpána (Chotěbudice)", "text": "Kaple svatého Štěpána (Chotěbudice)\n\nZřícenina římskokatolické hřbitovní kaple svatého Štěpána stojí v polích 1,2 km západně od Chotěbudic v okrese Louny. Od roku 1964 je chráněna jako kulturní památka.\n\nV místech, kde stojí zbytky kaple, se nacházela středověká ves Mladějov, která zanikla během husitských válek (pravděpodobně v roce 1421). Její součástí byla gotická kaple upravovaná během osmnáctého století. Z roku 1786 se dochovala zmínka o varhanách na boční tribuně. V sedmdesátých letech dvacátého století se zřítila její střecha a v roce 1986 byla spolu s dalšími kostely na Lounsku navržena k demolici, ke které však nedošlo. Do roku 2012 patřila do podlesické farnosti.\n\nJednolodní kaple má obdélný půdorys s polygonálním ukončením na východní i západní straně. U severní strany presbytáře stávala malá sakristie. Dochovaná okna vznikla během barokní přestavby rozšířením úzkých gotických oken. Ve stejné době byl pravděpodobně proražen mladší vstup ve v západní zdi.\n\n"}
{"id": "1222691", "url": "https://cs.wikipedia.org/wiki?curid=1222691", "title": "Madman Across the Water", "text": "Madman Across the Water\n\nMadman Across the Water je čtvrté studiové album anglického hudebníka Eltona Johna. Vydáno bylo v listopadu 1971 společnostmi Uni Records a DJM Records. Producentem alba byl Gus Dudgeon, který s Johnem spolupracoval již v minulosti, a nahráno bylo v londýnském studiu Trident Studios. V hitparádě UK Albums Chart se deska umístila na 41. příčce, zatímco v americké Billboard 200 na osmé.\n\nAutorem veškeré hudby je Elton John, texty napsal Bernie Taupin.\n\n"}
{"id": "1222692", "url": "https://cs.wikipedia.org/wiki?curid=1222692", "title": "Eduard Steuermann", "text": "Eduard Steuermann\n\nEduard Steuermann, v USA znám jako Edward, (18. června 1892 Sambir – 11. listopadu 1964 New York) byl rakouský klavírista a hudební skladatel. Jeden z významných členů Druhé vídeňské školy.\n\nNarodil se v Sambiru, v Haliči na západní Ukrajině v rodině polských Židů. Měl čtyři sourozence. Jeho sestra \"Salomea\" přijala umělecké jméno Salka Viertel a stala se známou herečkou a scenáristkou a bratr Zygmunt byl polským fotbalovým reprezentantem.\n\nHru na klavír studoval jako chlapec u českého pedagoga Viléma Kurze a poprvé veřejně vystoupil ve svých jedenácti letech. Od roku 1910 pokračoval ve studiu u Ferruccia Busoniho v Basileji. Na základě doporučení Engelberta Humperdincka se stal v letech 1912–1914 žákem kompozice Arnolda Schoenberga. Stal se vyhledávaným sólistou, vystupoval nejen v Evropě, ale i v USA a v Izraeli. Od roku 1919 byl hlavním klavíristou Schönbergova kruhu; několik klavírních skladeb Schoenbergových uváděl v premiéře. Mezi jiným i slavnou skladbu \"Pierrot Lunaire\".\n\nPo připojení Rakouska 12. března 1938 k nacistickému Německu emigroval do Los Angeles, kde již žila jeho sestra Salka. Vystupoval jako klavírista. V letech 1948–1964 vyučoval na newyorské Juilliard School a od roku 1952 byl také profesorem na \"Philadelphia Conservatory of Music\". Kromě toho vyučoval na mistrovských kurzech v několika evropských zeních. V roce 1957 učil i v Darmstadtu na proslulých \"Mezinárodních letních kurzech pro Novou hudbu\" (Internationalen Ferienkurse für Neue Musik).\n\nZemřel v roce 1964 na leukemii.\n\nDílo Edwarda Steuermanna existuje z větší části pouze v rukopisech. Obsahuje četné klavírní skladby, komorní skladby pro různá obsazení a písně na slova Franze Kafky, Hugo von Hofmannsthala a Bertolda Brechta. Zpracoval klavírní výtah Schoenbergových děl \"Erwartung\" a \"Die glückliche Hand\". Pro klavír upravil také jeho \"1. komorní symfonii\".\n\n\n"}
{"id": "1222694", "url": "https://cs.wikipedia.org/wiki?curid=1222694", "title": "Ibrahima Conté", "text": "Ibrahima Conté\n\nIbrahima Sory Conté (* 3. dubna 1991, Conakry, Guinea) je guinejský fotbalový záložník a reprezentant, od roku 2014 působí v klubu RSC Anderlecht.\n\n\nV reprezentačním A-mužstvu Guineje debutoval v roce 2010.\n\n"}
{"id": "1222696", "url": "https://cs.wikipedia.org/wiki?curid=1222696", "title": "Karel Kosař", "text": "Karel Kosař\n\nKarel Kosař (* 12. července 1951 v Praze-Podolí) je český vědec a výzkumník v národním pivovarství a sladařství.\n\nOd začátku školní docházky se zajímal o chemii a přírodopis. Na devítiletce se zúčastnil chemické i biologické olympiády. Po maturitě na Střední všeobecně vzdělávací škole (dnes gymnázium) byl v roce 1969 přijat na Universitu Jana Evangelisty Purkyně, dnešní Masarykovu univerzitu v Brně. K přijetí na přírodovědeckou fakultu mu pomohlo, že se jako student umístil se svou studentskou odbornou prací \"Výskyt střevlíků v Podkrkonoší\" v biologické olympiádě pro středoškoláky. Po ukončení tříletého studia obecné biologie se specializoval na mikrobiologii. \n\nZ odborného hlediska na něj měl největší vliv doc. RNDr. Miroslav Němec, CSc., který byl vedoucím jeho diplomové práce a shodou okolností byl i vedoucím týmu zkoumajícím téma metabolismu baktérií Staphylococcus aureus. Oceňuje a váží si zakladatele katedry mikrobiologie a československé sbírky mikroorganismů odborník světového formátu prof. Dr. Theodor Martinec, DrSc. Následně složil rigorózní zkoušky a obhájil rigorózní práci a v roce 1975 byl jmenován doktorem přírodních věd RNDr. \n\nPo základní vojenské službě se vrátil do Výzkumného ústavu pivovarského a sladařského (VÚPS) v Brně. Poté byl jmenován do funkce vedoucího kontrolního oddělení, které bylo největším oddělením na ústavu. Postupně začal modernizovat všechny laboratoře ústavu. V roce 1979 dostává na starosti výzkum v oblasti mikroflóry ječmene a sladu, tzn. plísní, které tehdy začaly být problémem při vývozu českého sladu. Po několika letech výzkumu na téma plísně v roce 1983 složil předepsané zkoušky a v následujícím roce obhájil jako první na brněnském pracovišti ústavu disertační práci na téma Mikroflóra ječmene a sladu. Jeho školitelem byl doc. RNDr. Miroslav Kocur, CSc. V roce 1985 se stal vedoucím brněnského pracoviště VÚPS. Kromě vedení pobočky a realizace výzkumné činnosti přibyly i početné zahraniční cesty se zástupci Obchodních sladoven Prostějov a podniku zahraničního obchodu Koospol. \n\nPo roce 1989 pokračoval ve vědecké a výzkumné činnosti. V roce 1996 byl vybrán jako ředitel VÚPS se sídlem v Praze. Postupně dokončil proces transformace výzkumného ústavu v akciovou společnost. Důležitou součástí složitého projektu bylo nezbytné změnit mj. vlastnickou strukturu ústavu, tedy dojednávat možnosti odprodejů podílů investičních fondů spřáteleným organizacím. Zároveň tým ústavu, pod jeho vedením i v procesu transformace řešil, co je pro výzkumný ústav hlavní. Tím byla a je vědecko-výzkumná činnost. Především prostřednictvím získávání grantů na podporu výzkumu i na další investice, které pomáhají výzkumný ústav zmodernizovat. \n\nV rámci přeměny VÚPS byla nutnost odprodat nepotřebný majetek s cílem uhradit finanční ztráty bývalého generálního ředitelství Pivovary a sladovny, jehož nástupcem se stal VÚPS. Například byla ukončena činnost Pokusného a vývojového střediska v Braniku, prodána rekreační zařízení, zrušeny nepotřebné funkce v rámci zeštíhlení organizace. Současně bylo úplně zrekonstruováno brněnské pracoviště ústavu. \n\nDnes v ústavu fungují nová poloprovozní zařízení na špičkové světové úrovni. Byl v prostorách ústavu vybudován pokusný velký minipivovar, což mnohem lépe a efektivněji odpovídá potřebám VÚPS. V roce 2014 bylo vybudováno a otevřeno Výzkumné senzorické centrum, které patří k nejlepším v České republice. Provoz centra je pokryt výzkumnou i komerční činností. \n\nDlouhodobě působil v European Brewery Convention v komisi pro ječmen a slad. V současnosti je členem Rady instituce Výzkumného ústavu potravinářského průmyslu a také členem vědecké rady fakulty potravinářské a biochemické technologie VŠCHT Praha. \n\nPublikační činnost je zaměřena na problematiku pěstování jarního ječmene, na kvalitu odrůd ječmene, na výzkum technologických procesů sladování, stanovení parametrů ječmene a sladu atd. Je autorem nebo spoluautorem několika desítek publikací doma i v zahraničí. Patří sem publikace Brněnský sládek F. O. Poupě a byl spolueditorem Technologie výroby sladu a piva. \n\nJe držitelem několika mikrobiologických patentů. Týkají se zejména stanovení kontaminace anerobními organismy, což je problém nejmodernějších pivovarů a užitných vzorů, tedy technologických postupů nebo výrobků z oblasti sanitace materiálů. \n\nV letech 2003 – 2008 se významně podílel na procesu získání Chráněného zeměpisného označení Českého piva. \n\nJe držitelem řady ocenění. Tým VÚPS pod jeho vedením, ve spolupráci s Žateckým pivovarem obdržel v roce 2010 Výroční cenu F. O. Poupěte za mimořádný společenský přínos k rozvoji českého pivovarství a sladařství za unikátní technologii pro piva pro celiaky prodávanou pod značkou CELIA. V roce 2013 byl Českým svazem pivovarů a sladoven oceněn jako iniciátor myšlenky ochrany českého piva a spolurealizátorem prosazení registrace chráněného zeměpisného označení České pivo Cenou českého sládka F. O. Poupěte.Patří ke sběratelům starožitností mající vztah k pivovarství. \n\n"}
{"id": "1222698", "url": "https://cs.wikipedia.org/wiki?curid=1222698", "title": "Goodbye Yellow Brick Road", "text": "Goodbye Yellow Brick Road\n\nGoodbye Yellow Brick Road je sedmé studiové album anglického hudebníka Eltona Johna. Vydáno bylo v říjnu 1973 společnostmi MCA Records a DJM Records. Nahráno bylo na zámku Château d'Hérouville ve francouzském Hérouville. Producentem alba byl Gus Dudgeon, který s Johnem spolupracoval již v minulosti. Časopis \"Rolling Stone\" desku zařadil na 91. příčku žebříčku 500 nejlepších alb všech dob. Jde o dvojalbum.\n\nAutory všech skladeb jsou Elton John a Bernie Taupin, kromě „Funeral for a Friend“ (sám John).\n\n"}
{"id": "1222699", "url": "https://cs.wikipedia.org/wiki?curid=1222699", "title": "Gisela Francouzská", "text": "Gisela Francouzská\n\nGisela Francouzská ( \"Gisèle de France\"; 969 – 1002) byla hraběnka z Ponthieu z dynastie Kapetovců.\n\nNarodila se okolo roku 969 jako dcera krále Huga Kapeta a Adély, dcery akvitánského vévody Viléma III. Byla provdána za hraběte Huga I. z Ponthieu. Pár měl minimálně dva syny, Enguerrand zdědil hraběcí titul a Vít se věnoval církevní kariéře, stal se opatem v Saint-Riquier.\n"}
{"id": "1222701", "url": "https://cs.wikipedia.org/wiki?curid=1222701", "title": "Wu-Tang Forever", "text": "Wu-Tang Forever\n\nWu-Tang Forever je druhé studiové album americké hiphopové skupiny Wu-Tang Clan. Vydáno bylo v červnu roku 1997 společnostmi Loud Records, RCA Records a BMG. Producentem většiny písní byl RZA, dále se na produkci podíleli 4th Disciple, True Master a Inspectah Deck. V hitparádě Billboard 200 se deska umístila na první příčce. Jde o první album kapely po čtyřech letech, mezitím však členové vydávali různé sólové projekty.\n\n"}
{"id": "1222702", "url": "https://cs.wikipedia.org/wiki?curid=1222702", "title": "Idrissa Sylla", "text": "Idrissa Sylla\n\nIdrissa Sylla (* 3. prosince 1990, Conakry, Guinea) je guinejský fotbalový útočník a reprezentant, od roku 2015 působí v klubu RSC Anderlecht.\n\n\nV reprezentačním A-mužstvu Guineje debutoval v roce 2012.\n\n"}
{"id": "1222703", "url": "https://cs.wikipedia.org/wiki?curid=1222703", "title": "Hedvika Francouzská (1003–1063)", "text": "Hedvika Francouzská (1003–1063)\n\nHedvika Francouzská ( \"Hedwige de France\"; 1003 – po 1063) byla hraběnka z Nevers a Auxerre z dynastie Kapetovců.\n\nNarodila se jako dcera krále Roberta II. Francouzského a jeho třetí choti Konstancie, dcery provensálského hraběte Viléma I. \n\n25. ledna 1016 se provdala za hraběte Renauda I. z Nevers a jako věno dostala od otce hrabství Auxerre. Hrabě Renaud padl roku 1040 a Hedvika zemřela po roce 1063.\n"}
{"id": "1222704", "url": "https://cs.wikipedia.org/wiki?curid=1222704", "title": "Fluorid thallný", "text": "Fluorid thallný\n\nFluorid thallný je anorganická sloučenina, (halogenid) se vzorcem TlF. Krystaluje v orthorombické soustavě. Krystaly ve vlhkém vzduchu přijímají vodu, ale lze je opět suchým vzduchem převést na bezvodý preparát.\n\nFluorid thallný je jediným halidem thalia, který je velmi dobře rozpustný ve vodě, zbylé halidy jsou téměř nerozustné.\n\nFluorid thallný se připravuje reakcí uhličitanu thallného s kyselinou fluorovodíkovou:\n"}
{"id": "1222705", "url": "https://cs.wikipedia.org/wiki?curid=1222705", "title": "François Fiedler", "text": "François Fiedler\n\nFrançois Fiedler, rodným jménem Ferenc Fiedler (15. únor 1921, Košice – 21. říjen 2001, Saint-Germain-Laval) byl slovensko-maďarsko-francouzský malíř, jeden z nejvýznamnějších malířů ve skupině Aimé Maeght.\n\nPocházel z rodiny slovenských Maďarů. Ta se rozhodla po podpisu Trianonské smlouvy pro život v Maďarsku a přestěhovala se do Nyireghyze.\n\nPo dosažení titulu z výtvarného umění na Akademii v Budapešti, kde byl žákem Istvána Szőnyiho (později i jeho asistentem) se Fiedler v roce 1946 přestěhoval se svou první ženou do Paříže. Jeho manželka však o 6 měsíců později zemřela a Fiedler zůstal sám v zemi, v níž neměl žádné přátele a jejíž řeč ovládal jen velmi málo. Aby se uživil, maloval pro muzea oficiální kopie slavných obrazů.\n\nV roce 1950 se na něj usmálo štěstí, když jeho tvorbu objevil Joan Miró v malé pařížské galerii a byl jí doslova ohromen. Z umělců se stali dobří přátelé a dokonce pracovali v jednom ateliéru. Právě Miró dal Fiedler přezdívku \"malíř světel\" a představil jeho tvorbu slavnému sběrateli a obchodníkovi s uměním Aimé Maeghtovi, který zastupoval v té době největší umělce té doby - Giacomettiho, Bracha, Césara, Ubaca, Tal-Coata, Miróa i Chagalla.\n\nBěhem své dlouhé kariéry François pravidelně vystavoval individuálně nebo s nejvýznamnějšími současníky v rámci skupiny Maeght. Po smrti Aimé Maeghta si Fiedlera vzal pod patronát známý pařížský fotograf Daniel Kramer a pokračoval v podpoře umělcových maleb.\n\nFiedler po své smrti v roce 2001 zanechal různorodé a velké skupiny prací, včetně desítek olejomaleb, monotypů a litografii. Jeho díla jsou vystavovány v nejprestižnějších muzeích a galeriích po celém světě, včetně Maeght Fondation v Paříži nebo Guggenheimova muzea v New Yorku.\n"}
{"id": "1222706", "url": "https://cs.wikipedia.org/wiki?curid=1222706", "title": "Patrimonialismus", "text": "Patrimonialismus\n\nPatrimonializmus je forma vlády, při které se téměř nebo vůbec nerozlišuje mezi soukromými zájmy vládce a veřejným zájmem, čili soukromé a erární je pro něj jedno a totéž. Vládce, který ovládá všechny zdroje státu, má možnost využívat je podle vlastní libosti. Takové uspořádání je nedemokratické a autokratické. Jde o extrémní verzi klientelismu, čili vztahů mezi patronem a klientem, u nichž zdroje směřují shora dolů, zatímco politická podpora zdola nahoru. \n\nTermín patrimonialismus zavedl Max Weber ve své analýze svévolných rozhodnutí králů a jejich příbuzných, které téměř nebo vůbec nic neomezovalo v jejich chování. Weber se přitom soustředil zejména na začátky evropského novověku od konce 15. století po konec 18. století, když se ještě téměř všechna závazná rozhodnutí rodila v prostředí panovnických rodin, a ne v byrokratických strukturách. Všichni vládní úředníci plně záviseli na osobních vztazích s panovníky, kteří neváhali použít jakékoliv prostředky, aby si vynutili poslušnost. To však mělo za následek růst nestability, protože jediným způsobem, jak dosáhnout změny, bylo svržení vládce.\n\nMax Weber za extrémní formu patrimonialismu označil sultanismus. Významná aktualizovaná verze tohoto pojmu zahrnuje i pojem neosultanismus. Ten charakterizuje dnešní politické systémy, které nejsou monarchie, ale jsou jim vlastní rysy tradičního patrimonialismu. Příklady takových systémů nacházíme v některých oblastech Afriky, Jižní Ameriky a Středního východu.\n"}
{"id": "1222708", "url": "https://cs.wikipedia.org/wiki?curid=1222708", "title": "Claude Gillot", "text": "Claude Gillot\n\nClaude Gillot (28. duben 1673, Langres – 4. květen 1722, Paříž) byl francouzský malíř a designér. Je znám i jako učitel Jeana-Antoina Watteaua a Nicolase Lancreta.\n\nProslavil se zejména tím, že se jako první odklonil od pompézního stylu Ludvíka XIV. Ve svých mytologických obrazech začal nahrazovat klasické řecké bohy a satyry postavami komediantů z francouzských a italských divadel. Jeho hravé mytologické krajinomalby si rychle získaly uznání a oblibu u veřejnosti. V jeho šlépějích pak pokračoval i jeho žák Jean-Antoine Watteau, který ho rychle překonal, a i díky tomu se Gillot začal věnovat jiné oblasti umění – rytectví. Kromě toho je jeho jméno také úzce spojeno s operou, kde se proslavil jako scénograf a autor kostýmů.\n\nRoku 1715 se stal členem Francouzské královské akademie.\n"}
{"id": "1222709", "url": "https://cs.wikipedia.org/wiki?curid=1222709", "title": "Nexter Titus", "text": "Nexter Titus\n\nNexter Titus (psáno též TITUS – \"Tactical Infantry Transport and Utility System\") je obrněné kolové vozidlo se znakem náprav 6×6, které vyvinula francouzská společnost Nexter Systems s využitím podvozku české automobilky Tatra Trucks.<ref name=\"ATM 4/2016\"></ref><ref name=\"ATM 11/2013\"></ref> Vozidlo má široký rozsah použití, především pak jako obrněný transportér nebo hlídkové vozidlo.\n\nPrototyp vozidla Titus byl poprvé veřejně představen v roce 2013 na výstavě DSEI v Londýně. Výkonný ředitel Nexter Systems Philippe Burtin při této příležitosti oznámil, že „rodina“ vozidel Titus zabrala společnosti dva roky interního vývoje a investic s cílem vytvořit cenově efektivní kolové obrněné vozidlo. Jeho konstrukce byla ovlivněna zkušenostmi s operačním nasazením vozidel MRAP (\"Mine-Resistant Ambush Protected\") v Iráku a Afghánistánu, jejichž nevýhodou byla omezená pohyblivost mimo komunikace.\n\nSpolečnost Nexter Systems se proto při návrhu nového vozidla, které v jejím portfoliu zaplňuje mezeru mezi vozidly Aravis 4×4 a VBCI 8×8, rozhodla využít podvozek 6×6 typové řady Tatra 815-7, vyznačující se výbornými terénními vlastnostmi. Prototyp byl poháněn vznětovým motorem Cummins o výkonu 324 kW, který doplňovala plně automatická šestistupňová převodovka Allison. Výzbroj představovala dálkově ovládaná zbraňová stanice Nexter ARX20 s 20mm kanonem, 7,62mm kulometem a vrhačem granátů Galix.\n\nZástupci firem Tatra Trucks a Nexter Systems uzavřeli na výstavě IDEX v Abú Zabí dohodu o spolupráci, podle níž bude Tatra zodpovědná za přípravu nabídek a integraci vozidel Titus pro českou a slovenskou armádu. Společnost Tatra představila vozidlo v roce 2015 a vyrobila několik prototypů, které zkoušela v Česku, v Albánii, ve Spojených arabských emirátech, ve Francii nebo na Blízkém východě. Vozidlo získalo v roce 2015 cenu Zlatý IDET.\n\nTitus měří na délku 7,72 m a na šířku 2,55 m, výška činí 2,73 m a světlá výška je nastavitelná v rozmezí 0,29 až 0,49 m. Hmotnost dosahuje nejméně 17 t, v bojové pohotovosti 23 t, maximálně pak 27 t. Motor o síle 500 koní má automatickou převodovku a vozidlo dosáhne rychlosti 110 km/h s dojezdem 700 km. Titus má vzduchové bubnové brzdy. Vozidlo zvládne vyjet sklon 60 procent, boční náklon 30 procent a projede vodou o hloubce 1,2 m.\n\nNa třínápravový podvozek byla použita klasická koncepce Tatra. Má centrální rouru s kyvnými polonápravami a vzduchovým odpružením. První a třetí náprava je řízená, díky čemuž má vozidlo dobrý průměr otáčení 13 m. Právě díky tomu se hodí i do městské zástavby. Rozvor mezi první a druhou a druhou a třetí nápravou je stejný.\n\nVozidlo má pohon všech kol. Na silnici jede vozidlo s pohonem 6x4, v terénu je možnost přepnout na 6x6. Nápravové i mezinápravové diferenciály jsou vybaveny uzávěrkami. Dvacetipalcové pneumatiky mají dojezdové vložky pro jízdu s defektem a systém centrálního dohušťování.\n\nTitus má důkladnou balistickou ochranu, měl by být schopen odolat náloži o síle 150 kg TNT. V závislosti na verzi dosahuje balistická odolnost úrovně 2, 3 nebo 4 dle normy STANAG 4569. Základní provedení protiminovové ochrany je na úrovni 4a/3b, kterou je možné zvýšit na 4a/4b. Základní hlídková verze (odolnost úrovně 2) dosahuje hmotnosti kolem 19 t, zatímco obrněný transportér (odolnost úrovně 3) váží cca 22 t.\n\nVůz disponuje denním, nočním a periskopovým viděním, rušičkami, detektory střel a systémem Nexter Nerva LG Robot, který umožňuje jeho provoz bez posádky. Výzbroj může tvořit dálkově ovládaná zbraňová stanice se zbraní ráže 7,62 až 40 mm nad přední částí kabiny vlevo od podélné osy vozidla a až dva manuálně ovládané kulomety lafetované u průlezů v zadní části kabiny.\n\nVozidlo je navrženo pro přepravu 3+10 nebo 2+12 lidí, počítá se ale také s verzí samohybného 120mm minometu, velitelského stanoviště, ambulance, předsunutého průzkumu, robotického vozidla nebo servisního vozidla.\n\nVozidlo se vyrábí v Česku pro zákazníky Tatry a ve Francii pro zákazníky Nexteru.\n\nTitus používá zásahová jednotka francouzské policie RAID za účelem zvýšení ochrany policistů při protiteroristických operacích, zejména proti střelbě z útočných pušek AK-47 nebo výbuchům nástražných zařízení.\n\nO automobil má zájem české ministerstvo obrany, které hodlá objednat až tři sta vozidel za až 20 mld. Kč v několika vlnách mezi lety 2019 a 2023. V první fázi jde o 62 kusů.\n"}
{"id": "1222710", "url": "https://cs.wikipedia.org/wiki?curid=1222710", "title": "Daft Punk Is Playing at My House", "text": "Daft Punk Is Playing at My House\n\n„Daft Punk Is Playing at My House“ je píseň amerického projektu LCD Soundsystem. Jejím autorem je vůdce projektu James Murphy, který rovněž nahrál veškeré nástroje. Vydána byla v lednu roku 2005 na prvním albu projektu nazvaném \"LCD Soundsystem\". V únoru toho roku rovněž vyšla jako singl. Ten se umístil na 29. příčce hitparády UK Singles Chart. K písni byl rovněž natočen videoklip, jehož režisérem byl Chris Cairns. Píseň byla nominována na cenu Grammy. Roku 2013 byla použita ve filmu \"Drsňačky\".\n"}
{"id": "1222712", "url": "https://cs.wikipedia.org/wiki?curid=1222712", "title": "Jean Jouvenet", "text": "Jean Jouvenet\n\nJean-Baptiste Jouvenet [\"žán batist žúvene\"] (1644, Rouen – 5. dubna 1717, Paříž) byl francouzský klasicistní malíř. Patří mezi hlavní představitele francouzského náboženského malířství.\n\nPocházel z rodiny malířů a sochařů. V roce 1661 nastoupil v Paříži do dílny Charlese Le Bruna a byl u něj zaměstnán asi do roku 1669. Spolupracoval na výzdobě několika paláců a zámků jako například Palais des Tuileries, zámku v Saint-Germain-en -Laye a Versailles.\n\nOd roku 1685 vytvářel především obrazy s náboženskými náměty pro kostely a kláštery v Paříži a provinciích, ale také několik velkých mytologických prací pro Velký Trianon ve Versailles a zámky Marly a Meudon. V období 1694-1709 pracoval na výzdobě parlamentu v Rennes, královské kapli v Invalidovně a kapli ve Versailles. Tvořil také návrhy pro pařížskou gobelínovou manufakturu.\n\nRoku 1675 se stal členem Francouzské královské akademie, roku 1681 v ní byl zvolen profesorem. Ochrnul a v posledních letech života maloval jen levou rukou. Po smrti byl pohřben v pařížském kostele Saint-Sulpice.\n\n\n"}
{"id": "1222713", "url": "https://cs.wikipedia.org/wiki?curid=1222713", "title": "Sweerts-Sporckové", "text": "Sweerts-Sporckové\n\nSwéerts-Sporckové, respektive Swéertsové jsou šlechtický rod původem z Brabantska, po vstupu do služeb Habsburků se usadili v Čechách. Díky spříznění s významnějším rodem Šporků dosáhli hraběcího titulu podmíněného příjetím erbu a jména Šporků (1718). V 18. století vlastnili rozsáhlé statky v různých částech Čech, až do 20. století jim patřil patronát nad špitální nadací v Kuksu.\n\nRod pocházel z Brabantska a v 16. století patřil k významným měšťanským rodinám v Bruselu. Tehdy ještě užívali jméno \"Reist\", až později přijal Jan van Reist jméno své babičky Swéerts. František Jan Swéerts (1613-1700) sloužil v armádě, původně španělské, později císařské a dosáhl hodnosti podplukovníka. V roce 1653 byl povýšen do stavu svobodných pánů, o rok později získal český inkolát a zemřel na svých statcích v Dolním Slezsku.\n\nBěhem 17. a 18. století se Swéertsové celkem třikrát spříznili s významným rodem Šporků a František Karel Rudolf (1688-1757) jako manžel Anny Kateřiny Šporkové (1689-1754), univerzální dědičky majetku slavného a bohatého Františka Antonína Šporka, získal 15. prosince 1718 titul hrabat spolu se jménem a erbem Šporků. František Karel zdědil Lysou nad Labem, Kuks a další statky Šporků, sám ale zakoupil řadu dalších statků (Lnáře, Kokořín). Prosazoval nové metody hospodaření, úspěšný byl i jeho syn Jan Kristián (1729-1802), který drobnými nákupy rozšířil panství Lnáře a v roce 1790 zakoupil majetek zrušeného kláštera ve Svatém Janu pod Skalou.\n\nKrátce nato došlo k hospodářskému úpadku a nedlouho po smrti Jana Kristiána bylo prodáno několik velkých panství, Lnáře v roce 1803 za 1 350 000 zlatých, na úhradu dluhů padl i pražský palác (1804). Členové rodu se tehdy začali uplatňovat v placených státních úřadech, Filip Jan (1753-1809) byl prezidentem apelačního soudu v Krakově, v Haliči pak působili i potomci jeho bratra Josefa Františka (1756-1823). Snahou bylo udržet především šporkovské dědictví a ještě koncem 18. století proběhly stavební úpravy na zámku v Lysé, i toto panství ale nakonec muselo být prodáno (v roce 1851 koupila Lysou kněžna Štěpánka Rohanová).\n\nPosledním patronem špitální nadace byl Hubert Otto Jan Swéerts-Sporck (*1890), který se po sňatku přestěhoval do Německa a kvůli německému občanství mu československé úřady v roce 1935 odebraly právo patronátu nad špitálem v Kuksu. Za druhé světové války žil ve Švýcarsku a jeho stopa mizí v roce 1953 ve Francii.\n\n\n\n"}
{"id": "1222714", "url": "https://cs.wikipedia.org/wiki?curid=1222714", "title": "Songs in the Key of Life", "text": "Songs in the Key of Life\n\nSongs in the Key of Life je osmnácté studiové album amerického hudebníka Stevieho Wondera. Vydáno bylo v září roku 1976 společností Tamla Records. Nahráno bylo v různých studiích v Kalifornii a New Yorku. V hitparádě Billboard 200 se album umístilo na první příčce, v britské UK Albums Chart na druhé. Časopis \"Rolling Stone\" jej zařadil na 57. příčku žebříčku 500 nejlepších alb všech dob. Na albu se podíleli desítky hudebníků, patří mezi ně například George Benson, Dean Parks a Sneaky Pete Kleinow.\n\n"}
{"id": "1222715", "url": "https://cs.wikipedia.org/wiki?curid=1222715", "title": "Eliška Skácalová", "text": "Eliška Skácalová\n\nEliška Skácalová (* 7. prosince 1994 Olomouc) je česká reprezentantka v synchronizovaném plavání. K jejím úspěchům patří Juniorský mistrovský titul z roku 2012 v sólových sestavách, a účast na mistrovství světa juniorek v Řecku jako jediné z České republiky. Dále pak 15. místo na mistrovství Evropy žen 2016 v Londýně, kde poprvé změřila síly se světovou špičkou.\n\nJako náhradnice se zúčastnila i unorové Olympijské kvalifikace v Rio de Janeiro 2016, kde byla připravena zastoupit jednu z reprezentační dvojice Soňa Bernardová a Alžběta Dufková.\n\n"}
{"id": "1222716", "url": "https://cs.wikipedia.org/wiki?curid=1222716", "title": "Jan Goedart", "text": "Jan Goedart\n\nJan Goedart nebo Jean Goedart nebo Joannes Goedartius nebo Johann Goedaerdt (19. březen 1620, Middelburg – asi únor 1668, Middelburg) byl nizozemský přírodovědec, entomolog, rytec a malíř, který se proslavil zejména malbami hmyzu.\n\nZnámý je především jako autor významné klasické entomologické práce: \"Metamorphosis et Historia Naturalis Insectorum\" (\"Proměny a přírodní dějiny hmyzu\"), která vyšla v Middelburgu v letech 1662 až 1668. V této práci byla vůbec poprvé použita k vyobrazení hmyzu technika mědirytiny (dříve se používaly pouze dřevorytiny). Popsal zde kolem 140 druhů hmyzu. V práci jsou velmi přesně popsány všechny fáze vývoje hmyzu, včetně jeho přeměny z larev. Goedart však chyboval, když tvrdil, že housenka vytváří mouchy – asi pozoroval líhnutí much z čeledi Ichneumonidae z parazitování housenek.\n"}
{"id": "1222718", "url": "https://cs.wikipedia.org/wiki?curid=1222718", "title": "Manuel Felguérez", "text": "Manuel Felguérez\n\nManuel Felguérez (* 12. prosinec 1928, Valparaíso) je mexický sochař a malíř.\n\nNarodil se na farmě v obci San Agustin del Vergel (Valparaíso). Studoval na Akademii výtvarných umění \"La Esmeralda\", na \"Academia de San Carlos\" a později získal stipendium od francouzské vlády v Paříži na Colarossiho akademii.\nPatřil k první generaci mexických abstraktních umělců a vytvořil doma i v zahraničí mnoho obrazů, soch a reliéfů. Jsou pro něj charakteristické jejich geometrické tvary. Byl členem \"Academia de Artes\" a po svém návratu ze Spojených států působil od roku 1990 v UNAM.\n\n"}
{"id": "1222721", "url": "https://cs.wikipedia.org/wiki?curid=1222721", "title": "Nora Mørk", "text": "Nora Mørk\n\nNora Mørk (* 5. dubna 1991 Oslo, Norsko) je norská házenkářka. V současnosti působí v maďarském klubu Győri Audi ETO KC, kde hraje na pozici pravé spojky. V národním týmu debutovala 21. září 2010 v přátelském zápase proti Rumunsku.\n\nV roce 2016 se účastnila Olympijských her v Riu de Janeiro, kde norský tým získal bronz. Mørk byla vyhlášená nejlepší střelkyní turnaje, poté co vstřelila 62 gólů.\n"}
{"id": "1222723", "url": "https://cs.wikipedia.org/wiki?curid=1222723", "title": "Heinrich Aldegrever", "text": "Heinrich Aldegrever\n\nHenrich Aldegrever, v dolnoněmeckém jazyce Hinrik Trippenmäker (1502, Paderborn - 1555-1561, Soest) byl německý rytec, malíř, kreslíř a zlatník.\n\nAldegrever byl vyučeným zlatníkem, až později se začal zabývat rytectvím a nástěnnou malbou, a to po své návštěvě Holandska, kde objevil díla Joose van Cleveho, Bernaerta van Orleyho, Lucase van Leydena a Jacoba Cornelisze. V roce 1525 se přestěhoval do Soestu, kde se podílel na výzdobě oltáře v kostele Sv. Petra.\n\nRoku 1527 začal vytvářet rytiny. Jeho grafické dílo zahrnuje několik málo dřevořezbářských prací a asi 300 mědirytin. Během pobytu v Norimberku se seznámil s Albrechtem Dürer, jehož technika a tvorba ho silně ovlivnily. Stejně jako u Dürera jsou pro něj typické biblické a mytologické náměty. Na jeho rytinách je znatelný i vliv italského manýrismu.\n\nPodporoval reformační hnutí. V roce 1531 se stal luteránem, namaloval též několik portrétů Martina Luthera a Filipa Melanchtona.\n\nNěkdy je řazen k tzv. Malým mistrům (Barthel Beham, Hans Sebald Beham a Georg Pencz).\n"}
{"id": "1222724", "url": "https://cs.wikipedia.org/wiki?curid=1222724", "title": "Odd Nerdrum", "text": "Odd Nerdrum\n\nOdd Nerdrum (* 8. duben 1944, Oslo) je norský malíř.\n\nStudoval na umělecké akademii v Oslo a později spolu s Josephem Beuysem v New Yorku. Orientuje se na řeckou a římskou antiku, mezi jeho vzory patří Caravaggio, Rembrandt a Edvard Munch. Podobně jako zmiňovaní malíři i Nerdrum dokonale ovládá techniku šerosvitu, jeho témata jsou velmi osobitá. Uchvacuje ho lidské tělo, jeho části, především pohlavní orgány a stejně procesy, které se odehrávají v těle člověka, včetně vylučování. Nerdrumova díla jsou vystavena v muzeích na celém světě, najdeme je v \"Hirshhorn Museum and Sculpture Garden\" ve Washingtonu, v Metropolitan Museum of Art v New Yorku a samozřejmě v \"Národní galerii\" v Oslo.\n\n"}
{"id": "1222728", "url": "https://cs.wikipedia.org/wiki?curid=1222728", "title": "Daniel Moore", "text": "Daniel Moore\n\nDaniel Moore může být:\n\n"}
{"id": "1222729", "url": "https://cs.wikipedia.org/wiki?curid=1222729", "title": "Daniel Moore (básník)", "text": "Daniel Moore (básník)\n\nDaniel Moore nebo také Abdal-Hayy, případně Daniel Abdal-Hayy Moore, (30. července 1940 Oakland – 18. dubna 2016) byl americký básník. V šedesátých letech založil divadelní soubor Floating Lotus Magic Opera Company. V roce 1970 se stal súfistou a během sedmdesátých let cestoval po různých zemích mimo USA. V osmdesátých letech se vrátil do rodné Kalifornie a počínaje rokem 1990 žil ve Filadelfii. Během své kariéry získal řadu ocenění. Zemřel po pětiletém boji s rakovinou ve věku 75 let.\n"}
{"id": "1222732", "url": "https://cs.wikipedia.org/wiki?curid=1222732", "title": "Fjodor Filippovič Koňuchov", "text": "Fjodor Filippovič Koňuchov\n\nFjodor Filippovič Koňuchov, (* 12. prosince 1951 Záporožská oblast) je ruský cestovatel, spisovatel, umělec a kněz ukrajinské pravoslavné církve (Moskevský patriarchát). Jako první Rus absolvoval \"\"cestovatelský Grand Slam\"\", tedy navštívil Severní, Jižní pól a \"Korunu Země\", to je všech 7 nejvyšších vrcholů jednotlivých kontinentů. Je zasloužilým Mistrem sportu Sportovního cestovního ruchu (1989), členem Svazu výtvarných umělců, Svazu spisovatelů Ruska a ruského Svazu novinářů.\n\nVystudoval městskou umělecko-technickou odbornou školu № 15 v Babrujsku (obor řezbář-inkrustátor), pak Oděskou námořní školu (jako navigátor) a později i teologický seminář v Petrohradě.\n\nSloužil v Baltské flotile v Kaliningradu. Během jeho působení ve flotile došlo ke konfliktu, kdy při šikanování jednomu ze starších vojáků vylil na hlavu hrnec s horkou polévkou. Z vyprávění veteránů Fjodora Koňuchova ho zachránili strážníci a kapitán třetí třídy (v ruském námořnictvu hodnost odpovídající hodnosti majora v armádě a letectvu), který ho povolal do speciální jednotky pro dodávku munice Vietkongu. Následně sloužil dva a půl roku jako námořník na lodi ve Vietnamu.\n\nV roce 1983 byl přijat do Unie výtvarných umělců Ruska (jako nejmladší v té době). Od roku 1996 je členem moskevské Unie výtvarných umělců v sekci \"Grafika\" a od roku 2001 i v sekci \"Sochařství\". Je autorem více než tří tisíců obrazů a ilustrací, vystavovaných na ruských a mezinárodních výstavách. Je též autorem 10 knih a spolu s manželkou je spoluautorem dalších tří knih a cestovatelského \"Deníku Fjodora Koňuchova\".\n\nJako jachtař dokončil 5 plaveb kolem světa, přeplavil se sedmnáctkrát přes Atlantský oceán, z toho jednou na veslici. Na níž přeplavil i Tichý oceán. Do svých 50 let si připsal na konto více než 40 unikátních expedic a výstupů. Od roku 1998 je vedoucím Laboratoře dálkového vzdělávání v extrémních podmínkách v Akademii moderní humanistiky v Moskvě.\n\nDne 22. května 2010 byl vysvěcen na jáhna. V souvislosti s přijetím vysvěcení se rozhodl ukončit cestování. Dne 20. června 2010 ruský tisk zveřejnil zprávu, že v srpnu pojede na žádost etiopské vlády na novou výpravu do Etiopie, aby vytvořil trasu, která v budoucnu může být použita organizacemi cestovního ruchu.\n\nPlně vysvěcen na kněze byl 19. prosince 2010.\n\nJe ženatý s Irinou Anatolievnou Koňuchovou, se kterou má dva syny (Oskara a Nikolaje) a dceru (Tatianu). Jeho bratr Pavel je také významný ruský cestovatel, spisovatel, umělec a fotograf.\n\n"}
{"id": "1222733", "url": "https://cs.wikipedia.org/wiki?curid=1222733", "title": "Rudolfův dub", "text": "Rudolfův dub\n\nPamátný strom Rudolfův dub je nejmohutnějším památným stromem v Olomouci a co do obvodu kmene druhý největší dub v okrese Olomouc (po Chomoutovském dubu). Strom se nachází ve Smetanových sadech poblíž lávky spojující Smetanovy a Čechovy sady. Podle měření z roku 2009 dosahuje výšky 29 metrů, jeho stáří je 250 let a obvod kmene 662 cm. Památným byl vyhlášen 26. 10. 2005.\n\nKmen se ve výšce 2 metrů rozděluje ve dvě mohutné větve, které se rozevírají v relativně ostrém úhlu, proto je stabilita stromu narušena a vitalita mírně oslabena. I přesto je však zdravotní stav jedince klasifikován jako dobrý.\n\nStrom získal své jméno na památku zakladatele olomouckých parků arcibiskupa Rudolfa Jana Habsburského.\n"}
{"id": "1222734", "url": "https://cs.wikipedia.org/wiki?curid=1222734", "title": "František Karel Rudolf Swéerts-Sporck", "text": "František Karel Rudolf Swéerts-Sporck\n\nFrantišek Karel Rudolf hrabě Swéerts-Sporck (německy \"Franz Karl Rudolf Graf von Swéerts-Reist und von Sporck\", 14. říjen 1688 – 30. listopad 1757, Lysá nad Labem) byl šlechtic nizozemského původu, který jako dědic svého tchána Františka Antonína Šporka získal majetek v Čechách. Na svých statcích se prosadil jako stoupenec moderních metod hospodaření, byl též mecenášem katolické církve. \n\nPocházel ze šlechtické rodiny Swéertsů nizozemského původu, byl synem císařského plukovníka Františka Karla Swéertse (1654–1692) a jeho manželky Anny Marie Sabiny hraběnky Šporkové (1661–1717). Původně byl předurčen k církevní dráze a byl jmenován kanovníkem ve Vratislavi, v roce 1705 ale vstoupil do armády falckého kurfiřta a zúčastnil se války o španělské dědictví. V roce 1712 se v Kuksu oženil s hraběnkou Annou Kateřinou Šporkovou (1689–1754), která byla jeho vlastní sestřenicí a ke sňatku byl tak nutný papežský dispens. \n\nV roce 1718 byl svým tchánem Františkem Antonínem Šporkem přijat jako adoptivní syn a v témže roce získal hraběcí titul, zároveň došlo k rozšíření rodového jména do podoby \"von Swéerts und von Sporck,\" respektive \"Swéerts-Sporck von Reist.\" Spolu s manželkou se tak stal univerzálním dědicem rozsáhlého majetku F. A. Šporka. V letech 1732–1738 byl hejtmanem boleslavského kraje, jeho hlavním sídlem byl tehdy zámek v Novém Berštejně.\nJeště než zdědil statky Šporků, začal budovat vlastní majetkové zázemí. V roce 1723 koupil panství Nový Berštejn s městečkem Dubá a berštejnský zámek nechal radikálně upravit jako své sídlo. Po smrti Františka Antonína Šporka (1738) zdědil spolu s manželkou Choustníkovo Hradiště s Kuksem, Lysou nad Labem a Konojedy. Součástí dědictví byl i pražský palác, dodnes známý jako Swéerts-Sporckův palác. I později František Karel Swéerts-Sporck kupoval další statky, v roce 1743 za 120 tisíc zlatých koupil Kokořín a Vidim. Ke vzniku barokních zámků ve Vidimi a v podhradí Kokořína nejsou žádné prameny, je ale pravděpodobné, že vznikly právě v této době. \n\nJedním z největších zisků se staly jihočeské Lnáře zakoupené v roce 1745 od hrabat Küniglů. K panství Lnáře patřila dvě městečka, přes třicet vesnic a mimo jiné také 365 rybníků. Lnáře byly pravděpodobně zakoupeny jako sídlo pro jediného syna Jana Františka Kristiána. Krátce v letech 1746–1752 bylo majetkem rodu další panství v jižních Čechách: Kardašova Řečice.\n\nNa svých zakoupených i zděděných statcích prosazoval moderní hospodářské metody, postupem doby proslul jako odborník na agronomii a ekonomii. Snažil se účelně kombinovat pěstování pícnin a chov dobytka, který dovážel ze Švýcarska, jako první v Čechách začal pěstovat jetel. Současně usiloval o zachování a rozšiřování lesů, v lesním i polním hospodářství dosáhl výsledků především na panství Lysá nad Labem, kde také založil první soukromou hospodářskou školu. Všeobecně měl zájem i na alfabetizaci poddaných, podporoval vzdělání v němčině. Na svém hlavním sídle v Lysé nad Labem se ale zároveň potýkal se vzpurností měšťanů.\n\nPo zázračném uzdravení svého jediného syna Jana Kristiána nechal v roce 1746 založit klášter servitů v Konojedech. Vlastním nákladem nechal postavit hodnotný barokní kostel Nalezení sv. Kříže v Dubé. Do jisté míry pokračoval i v odkazu svého tchána F. A. Šporka v Kuksu, i když lázeňský komplex začal postupně upadat, František Rudolf zrušil nákladné parforsní hony a své další aktivity zaměřil především na zefektivnění hospodaření.\n"}
{"id": "1222735", "url": "https://cs.wikipedia.org/wiki?curid=1222735", "title": "Michail Vasiljevič Něstěrov", "text": "Michail Vasiljevič Něstěrov\n\nMichail Vasiljevič Něstěrov (; , Ufa – 18. říjen 1942, Moskva) byl ruský malíř, vedoucí reprezentant religiózního symbolismu v Rusku.\n\nStudoval pod vedením Pavla Čisťakova na carské akademií umění a později spolupracoval se skupinou umělců známých jako peredvižnici (v překladu pocestní). Od roku 1890 do 1910 žil v Kyjevě a Petrohradě, pracujíce na freskách, například v chrámu svatého Vladimíra. Po roce 1910 se přestěhoval do Moskvy, kde strávil zbytek života. Pracoval zejména na portrétech, hlavně osobností kultury a vědy (např. obraz \"Filozofové\" - portrét Pavla Florenského a Sergeje Bulgakova).\n\n"}
{"id": "1222736", "url": "https://cs.wikipedia.org/wiki?curid=1222736", "title": "Honorata Zapová", "text": "Honorata Zapová\n\nHonorata Zapová (rozená z Wiśniowských, 5. dubna 1825 Sňatyn – 4. ledna 1856 Praha) byla polská šlechtična, spisovatelka a překladatelka. Provdala se za českého historika, pedagoga a spisovatele Karla Vladislava Zapa.\n\nNarodila se ve zchudlé haličské šlechtické rodině Wiśniowských (). Dostalo se jí širokého soukromého vzdělání. Když jí bylo třináct let, seznámila se s Karlem Vladislavem Zapem, který byl o třináct let starší a přišel tehdy do Haliče jako rakousko-uherský úředník kamerální správy. Dne 22. srpna 1841 si jej v Korniči nad Prutem vzala za manžela a odcestovala s ním nejprve do Lvova. V roce 1842 u Zapů ve Lvově přebýval při své cestě do Ruska Karel Havlíček Borovský a stal se jejich přítelem. \n\nIntenzivně se učila česky a v roce 1843 napsala svůj první literární příspěvek \"Obrazy z mé otčiny\", který vyšel v časopisu Kwěty v lednu 1844.\n\nNa jaře 1845 byl manžel přeložen do Prahy. Rodina bydlela na dnešním Masarykově nábřeží, naproti Slovanskému ostrovu (Žofínu). Zde se Honorata setkala s pro ni novým pražským měšťanským prostředím. Svým přístupem a otevřeností si nadělala mezi pražskými dámami nepřátele. Zajímavým dokladem těchto problémů je korespondence mezi Karlem Vladislavem Zapem a Ludvíkem z Rittersbegu:\n\nNašla zde ale i několik přítelkyň, které jí pomáhaly potíže překonat (Františka Bohunka Pichlová, Božena Julie Šafaříková, Růžena Karafiátová a Anna Vlastimila Růžičková, její blízkou přítelkyní a rádkyní byla Anna Hlavsová, která ji naučila českým měšťanským způsobem vést domácnost). \n\nRevoluční období roku 1848 zastihlo Honoratu Zapovou s dětmi v pražském bytě bez manžela; ten byl v té době v Kopidlně jako zemský komisař pro volby do zemského sněmu. Sama se zúčastnila schůze českých žen za propuštění zajatců při svatodušních bouřích. Zážitky z června 1848 popsala dramaticky v dopisu manželovi. (Její nejmladší syn Bohumil byl v té době pětiměsíční, Honorata krátce po vypuknutí revoluce Prahu opustila.)\n\nV roce 1850 navštívila rodné Polsko, o jejím pobytu se též zachovala korespondence s manželem.\n\nManželství nebylo šťastné, jak lze vyčíst z dopisů a deníku, které se zachovaly. Rodina žila v nedostatku. Manžel přenechal Horonatě veškeré starosti o chod domácnosti. Podporoval sice její vzdělávání, ale nelibě nesl její společenskou angažovanost. Navíc část české měšťanské vlastenecké společnosti se na ni dívala s nedůvěrou a nepochopením. \n\nHoronata porodila za čtrnáct let manželství sedm dětí (čtyři z nich zemřely v útlém věku). První se narodila dcera Bronislava (8. června 1842 - 25. ledna 1843). Policejní přihláška uvádí jména dalších čtyř z těchto dětí takto: Ludmilla (1843-??), Zdislava (1846-??), Bohumil (Gottlieb, 1848-??), který se stal ředitelem cukrovaru v Klobukách u Žatce, Olga (1850-??)\n\nZemřela ve třiceti letech v Praze, na tuberkulózu. Je pohřbena na hřbitově u kostela svatého Václava v Praze na Proseku. Na jejím náhrobku je následující text:\n\nHonorata z Wiśniowských Zapová\nnarozena 5. dubna 1825 v Sniatyně v Haliči\numřela 4. ledna 1856 v Praze\nSvou hlavní úlohu viděla v emancipovaném vzdělávání dívek. \n\nSpolu s Johanou Fričovou (1809–1849, manželka dr. Josefa Friče) a Františkou (Svatavou) Amerlingovou (1812–1887, manželka Karla Slavoje Amerlinga) byla iniciátorkou založení \"Spolku Slovanek\" (původní název \"Sestry Slovanské\", což byl první ženský spolek v Čechách vzniklý v roce 1848. Jeho trvání však nebylo dlouhé, již v září 1850 psal Karel Zap manželce, že spolek byl přejmenován na \"Výbor dam pro ženské vychování\".\nS návrhem založení vlastního výchovného a vzdělávacího ústavu pro české dívky oslovil Josef Wenzig nejprve Boženu Němcovou. Když ta odmítla, inspiroval Honoratu Zapovou. Podařilo se jí získat i potřebné prostředky a ústav byl na podzim roku 1855 otevřen. Provoz penzionátu ale již v prosinci téhož roku, krátce před svou smrtí, ukončila.. \n\n\nPřispívala do časopisů \"Lumír\", \"Česká včela\", \"Květy\" a \"Koleda\". \n\n\n\n"}
{"id": "1222738", "url": "https://cs.wikipedia.org/wiki?curid=1222738", "title": "Fußball-Oberliga Süd", "text": "Fußball-Oberliga Süd\n\nFußball-Oberliga Süd byla jedna z pěti skupin Oberligy, nejvyšší fotbalové soutěže na území Německa v letech 1945–1963. Vytvořena byla v roce 1945 americkou okupační správou. Pořádala se na území Bavorska, Bádensko-Württemberska a Hesenska. Vítězové jednotlivých skupin Oberligy postupovaly do celostátní soutěže, která trvala necelý měsíc a v ní se kluby utkávaly vyřazovacím způsobem.\n\nZanikla v roce 1963 po vytvoření první ligové soutěže na území Německa (Bundesliga).\n\nZdroj: \n\nZdroj: \n"}
{"id": "1222739", "url": "https://cs.wikipedia.org/wiki?curid=1222739", "title": "Michail Michajlovič Šemjakin", "text": "Michail Michajlovič Šemjakin\n\nMichail Michajlovič Šemjakin, rusky \"Михаил Михайлович Шемякин\" (4. květen 1943, Moskva) je ruský malíř, sochař, grafik, pedagog a restaurátor.\n\nNarodil se do rodiny alkoholika, generála Rudé armády v Moskvě, ale dětství strávil ve Východním Německu, kde jeho otec působil jako vojenský velitel. Zpět do Ruska se vrátil s rodiči v roce 1957. Studoval poté na Repinově akademii v Petrohradě (tehdy Leningrad). V letech 1959-1971 se věnoval grafice, fotografování, hudbě, malbě i přírodním vědám. Jako nepřítel SSSR musel v roce 1971 bez možnosti rozloučení s rodinou opustit zemi, poté, co mu to KGB ultimativně nařídila pod hrozbou umístění v psychiatrické léčebně.\n\nPrvních deset let strávil v Paříži, kde se kromě vlastní práce zabýval vydáváním exilové literatury, pomáhal exulantům a organizoval výstavy nonkonformních umělců. Byl velkým přítelem Vladimira Vysockého, kterému na vlastní náklady natočil a vydal v zahraničí první dvě LP desky, které se pak pašovaly do Sovětského svazu.\n\nOd roku 1981 žije v USA. V Claverack ve státě New York založil \"Institut filozofie a psychologie umění.\" Během války v Afghánistánu podporoval finančně vysílání rozhlasové stanice \"Svobodný Afghánistán\" a po skončení války na vlastní náklady vykoupil několik ruských zajatců.\n"}
{"id": "1222740", "url": "https://cs.wikipedia.org/wiki?curid=1222740", "title": "Odpočívající Kristus", "text": "Odpočívající Kristus\n\nOdpočívající Kristus též \"Kristus Trpitel\" nebo \"Posmívaný Kristus\" (řidčeji 'Ecce homo') je umělecké zpodobení Krista odpočívajícího před ukřižováním (čekajícího na popravu), sedící postava si podpírá rukou hlavu. Vznik tohoto devočního motivu lze datovat na přelom 15. a 16. století.\n\n"}
{"id": "1222741", "url": "https://cs.wikipedia.org/wiki?curid=1222741", "title": "Fjodor Alexandrovič Vasiljev", "text": "Fjodor Alexandrovič Vasiljev\n\nFjodor Alexandrovič Vasiljev, rusky \"Фёдор Александрович Васильев\" (, Gatčina – , Jalta) byl ruský malíř-krajinář, představitel romantismu, člen uměleckého sdružení peredvižniků.\n\nFjodor Vasiljev se narodil 22. února (10. února podle starého kalendáře) 1850 nedaleko Petrohradu. Jeho otec Alexandr Vasiljevič Vasiljev byl státní úředník. S Olgou Jemeljanovnou Polycevovou, Fjodorovou matkou, se oženil až čtyři roky po jeho narození, a proto byl Fjodor dlouhá léta považován za nemanželské dítě. Zanedlouho po jeho narození se rodina přestěhovala do Petrohradu, kde budoucí umělec strávil své dětství. Navzdory malířskému talentu, vzhledem k chudobě rodiny, se nemohl své zálibě naplno věnovat. Musel si vydělávat na živobytí a po smrti svého otce se stal dokonce živitelem rodiny. Přesto si vždy si našel čas na malování, ve kterém našel opravdové naplnění svého života. V roce 1856 se mu podařilo stát se studentem na petrohradské Akademii výtvarných umění.\n\nV tomto čase se Vasiljev seznámil s I. N. Kramským a I. I. Šiškinem. V roce 1867 studium na Akademii úspěšně ukončil. Velkým vzorem byl pro něj zejména Šiškin a jeho okouzlující krajinky. Spolu s ním často navštěvoval přírodu, což v jeho další tvorbě zanechalo nesmazatelné vzpomínky. Příroda se stala trvalým zdrojem jeho inspirace. Dokladem toho jsou již jeho první díla vyznačující se zvláštní hloubkou a poetičností. Mezi jeho prvotiny dýchající lyrikou a vyzařující umělcovu lásku ke krajině patří obrazy \"Návrat stáda\" (1868) a \"Před deštěm\" (1870–1871). Slávu mu však přineslo až dílo \"Pohled na Volhu s bárkami\" (1870). Obraz vznikl pod dojmem cesty po Volze, kterou podnikl spolu s I. J. Repinem. Obraz je malířsky dokonalý, kolorit se vyznačuje harmonií a ušlechtilostí. Vasiljevova země je plná svěžesti. Další významné dílo vzniklo v roce 1871. Obraz \"Obleva\" ukazuje hluboký cit k ruské zemi. Během práce na tomto obraze se však velmi nachladil a časem u něj propukla tuberkulóza.\n\nJaro roku 1871 strávil v Petrohradě. Zde se stal jedním ze zakládajících členů petrohradské skupiny peredvižniků. Nemoc se mu však neustále vracela a proto podstoupil léčebný pobyt na Krymu. Zde však zemřel. I na Krymu ale ještě vytvořil několik děl. Jedním z posledních byl obraz \"Bláto v lese\" (1871). Umělec se zde ve vzpomínkách vracel k severské ruské přírodě. Po technické i kompoziční stránce se tento obraz stal předzvěstí tendencí, které se v ruském malířství rozvíjely v posledních letech 19. století. K dalším dílům, které vznikly během jeho krymského pobytu, patří např. \"Mokrá louka\" (1872), \"Zima na Krymu\" (1871–1873) či \"V krymských horách\" (1873). Tento obraz se nakonec stal i jeho posledním. Zemřel v třiadvaceti letech.\n"}
{"id": "1222742", "url": "https://cs.wikipedia.org/wiki?curid=1222742", "title": "Fußball-Oberliga Südwest (1945–1963)", "text": "Fußball-Oberliga Südwest (1945–1963)\n\nFußball-Oberliga Südwest byla jedna z pěti skupin Oberligy, nejvyšší fotbalové soutěže na území Německa v letech 1945 – 1963. Vytvořena byla v roce 1945 francouzskou okupační správou. Pořádala se na území Porýní-Falce a Sárska (v letech 1947 – 1951 Ehrenliga). Vítězové jednotlivých skupin Oberligy postupovaly do celostátní soutěže, která trvala necelý měsíc, v níž se kluby utkávaly vyřazovacím způsobem.\n\nZanikla v roce 1963 po vytvoření první ligové soutěže na území Německa (Bundesliga).\n\nZdroj: \n\nZdroj: \n"}
{"id": "1222744", "url": "https://cs.wikipedia.org/wiki?curid=1222744", "title": "Bat Out of Hell", "text": "Bat Out of Hell\n\nBat Out of Hell je první sólové studiové album amerického zpěváka Meat Loafa (předtím vydal pouze desku \"Stoney & Meatloaf\", což byla spolupráce se zpěvačkou Shaun Murphy). Album vyšlo v roce 1977 a jeho producentem byl Todd Rundgren. V USA se stalo čtrnáctkrát platinovým (RIAA). Platinovou desku získalo v několika dalších zemích.\n\nAutorem všech skladeb je Jim Steinman.\n\n"}
{"id": "1222745", "url": "https://cs.wikipedia.org/wiki?curid=1222745", "title": "Yamaha XVS 1100 DragStar", "text": "Yamaha XVS 1100 DragStar\n\nYamaha XVS 1100 DragStar je motocykl kategorie cruiser, vyvinutý firmou Yamaha, vyráběný od roku 1998. Předchůdcem byl je model Yamaha XV 1100 Virago, se kterým má stejný motor. Menším modelem je XVS 650 DragStar.\n\nProti Viragu je nižší a delší, má vpředu pneumatiku 18 palců a zadní kotoučovou brzdu.\n\n\n"}
{"id": "1222747", "url": "https://cs.wikipedia.org/wiki?curid=1222747", "title": "Spirits Having Flown", "text": "Spirits Having Flown\n\nSpirits Having Flown je patnácté studiové album skupiny Bee Gees. Vydáno bylo v únoru roku 1979 společností RSO Records. Nahráno bylo od března do listopadu 1978 v miamském studiu Criteria Studios a kromě členů Bee Gees se na jeho produkci podíleli Albhy Galuten a Karl Richardson. Album se umístilo na první příčce jak v americké (Billboard 200), tak i v britské (UK Albums Chart) hitparádě. Stejného úspěchu se mu dostalo i v dalších zemích. V několika zemích se stalo platinovou deskou.\n\n\n"}
{"id": "1222748", "url": "https://cs.wikipedia.org/wiki?curid=1222748", "title": "Jacopo Torriti", "text": "Jacopo Torriti\n\nJacopo Torriti byl italský gotický malíř a tvůrce mozaik činný na přelomu 13. a 14. století. Údajů o jeho životě je málo. Podle dochovaných záznamů se předpokládá, že se narodil v toskánském městě Torrita di Siena a byl františkánským mnichem. Známý je zejména podle dochovaných děl, z nichž největší ohlas zaznamenaly jeho práce na výzdobě římských kostelů - Lateránské baziliky, Baziliky Santa Maria Maggiore a také na výzdobě horního kostela Baziliky svatého Františka v Assisi.\n\nZa jeho nejvýznamnější dílo je považována mozaiková výzdoba apsidy Baziliky Santa Maria Maggiore, pocházející z let 1292-1296. Toto mistrovské dílo, signované JACOB (US) Torrita PICTOR H (OC) OPUS MOSAIC (UM) FEC (IT ) (ANNO) DOMINI MCCLXXXXVI, představuje jeden z vrcholů římského mozaikového umění. Obklopená ornamenty na zlatém podkladu s ptáky, květinami a zvířaty zajímá střed půlkupole apsidy kruhová mozaika \"Korunování Panny Marie\". Ústřední dvojici představují postavy Panny Marie a Ježíše Krista sedící na široké pohovce na pozadí oblohy poseté hvězdami. Svědky aktu jsou andělé, světci, jakož i historické postavy, např. papež Mikuláš IV. (objednatel díla) či kardinál Jacopo Colonna. Mozaiku doplňuje pět scén ze života Panny Marie vyobrazených na pruhu mezi okny kopule.\n\nJacopo Torrita je autorem dodnes obdivované mozaiky ve výklenku apsidy Lateránské baziliky v Římě. V centru mozaiky z malého pahorku vyrůstá Kristův kříž; zpod pahorku vyvěrají čtyři potoky, symboly čtyř evangelistů; jeleni a ovce přicházejí k pramenům, což má symbolizovat Kristův křest v řece Jordán. Kolem kříže jsou shromážděny postavy čtyř apoštolů spolu s Pannou Marií a Janem Křtitelem. Apoštolům chybí tradiční atributy, ale rozeznáme je díky tomu, že umělec zanechal na mozaice jejich jména. Každý z apoštolů drží v rukou svitek s textem charakterizujícím jeho osobu - Petr TU ES CHRISTUS FILIUS DEI VIVI (\"Ty jsi Kristus, Syn Boha živého\"), Pavel SALVATOREM EXPECTAMUS DOMINUS IESUM CHRISTUM (\"Očekávaný Spasitel, Pán Ježíš Kristus\"), Jan Evangelista IN PRINCIPIO ERAT VERBUM (\"Na počátku bylo Slovo\") a sv. Ondřej TU ES MAGISTER MEUS CHRISTE (\"Ty jsi učitel můj Kristus\").\n\nI autorství fresek se starozákonními výjevy (např. \"Stvoření Adama\", \"Obětování Izáka\", \"Stavba Noemovy archy\"), jakož i prací s kristologickým námětem (\"Svatba v Káni Galilejské\", \"Zvěstování Panně Marii\") v horním kostele Baziliky svatého Františka v Assisi se připisuje Jacopo Torritimu. Na výzdobě interiéru baziliky se spolu s Torritou podílel i jeho současník Filippo Rusuti.\n\nNové objevy a restaurace nástěnných maleb z posledních desetiletí rozšířily okruh uměleckého působení Jacopa Torritiho. Bylo možné umělci připsat autorství dalších fresek, např. v bazilice Santa Maria in Aracoeli, v papežské kapli Sancta sanctorum či bazilice Santi Quattro Coronati.\n"}
{"id": "1222749", "url": "https://cs.wikipedia.org/wiki?curid=1222749", "title": "Edward Charles Pickering", "text": "Edward Charles Pickering\n\nEdward Charles Pickering (19. července 1846 – 3. února 1919) byl americký astronom. Jeho starším bratrem byl další astronom William Henry Pickering. Spolu s Carlem Vogelem objevili první spektroskopické dvojhvězdy.\n\nNavštěvoval Bostonskou Latinskou školu a po jejím dokončení odešel na Harvardovu univerzitu, kde získal v roce 1865 bakalářský titul. Po absolvování univerzity vyučoval na Massachusettském technologickém institutu. Později byl ředitelem Harvard College Observatory, kterým zůstal od roku 1877 až do své smrti v roce 1919. Zde dosáhl velkého pokroku na poli shromažďování hvězdných spekter.\n\nNa Harvardu pro něj pracovalo více než 80 žen, z nichž nejslavnější je Henrietta Swan Leavittová. Tyto ženy byly označovány jako počítačky a učinily několik významných objevů. Zejména Leavittová které určila vztah mezi periodou a svítivostí proměnných hvězd, který se ukázal být zásadní pro měření kosmologických vzdáleností.\n\nV roce 1876 spoluzaložil horský klub Appalachian Mountain Club. \n\nV roce 1862 vyvinul metodu fotografování spekter více hvězd současně tím, se vloží velký hranol na přední část fotografické desky.\n\nNavrhl také společně s Willeminou Fleming a Annie Jump Cannon systém klasifikace hvězd založený na abecedním systému spektrálních tříd. Ten byl nejprve známý jako Harvardská spektrální klasifikace, později se stal základem pro katalog Henryho Drapera.\n\nPickeringovo je přičítáno to, že proslavil Harvard College Observatory po celém světě.\n\nV letech 1886 a 1901 získal Gold Medal of the Royal Astronomical Society. Roku 1888 obdržel Henry Draper Medal, roku 1908 medaili Catheriny Bruceové a téhož roku cenu Julese Janssena.\n\nJmenují se po něm krátery na Měsíci a Marsu a také asteroid 784.\n"}
{"id": "1222750", "url": "https://cs.wikipedia.org/wiki?curid=1222750", "title": "MDNA", "text": "MDNA\n\nMDNA je dvanácté studiové album americké zpěvačky Madonny. Vydáno bylo v březnu roku 2012 společností Interscope Records. Na jeho produkci se kromě zpěvačky samotné podíleli také Klas Åhlund, Alle Benassi, Benny Benassi, The Demolition Crew, Free School, Jimmy Harry, Michael Malih, Hardy „Indiigo“ Muanza, William Orbit a Martin Solveig. Album se umístilo na prvních příčkách hitparád v řadě zemí. V mnoha zemích se rovněž stalo platinovou či zlatou deskou.\n\n"}
{"id": "1222751", "url": "https://cs.wikipedia.org/wiki?curid=1222751", "title": "Evropský pohár klubů v šachu", "text": "Evropský pohár klubů v šachu\n\nEvropský pohár klubů v šachu je hlavní evropská soutěž šachových klubů. Vznikla v Jugoslávii v roce 1956, kdy hrála čtyřčlenná družstva nultý ročník systémem každý s každým. Po dvacetileté pauze už byla družstva šestičlenná a pod hlavičkou FIDE se odehrál první ročník a další dva na něj navázaly v tříletých intervalech vyřazovacím systémem. Od roku 1982 se hrálo každé dva roky a od roku 1992 se hraje každý rok. Od roku 1996 se koná samostatný turnaj ženských družstev.\n\n"}
{"id": "1222752", "url": "https://cs.wikipedia.org/wiki?curid=1222752", "title": "Trpasličí eliptická galaxie", "text": "Trpasličí eliptická galaxie\n\nTrpasličí eliptická galaxie je název pro malé eliptické galaxie. Označují se dE, ve skupinách a kupách galaxií jsou velmi časté a běžně doprovází jiné galaxie.\n\nJednou z nejbližších trpasličích eliptických galaxií je Messier 32, satelit Galaxie v Andromedě. V roce 1944 Walter Baade potvrdil, že trpasličí eliptické galaxie NGC 147 a NGC 185 patří do Místní skupiny galaxií, když v nich rozlišil jednotlivé hvězdy. Rozlišení jednotlivých hvězd v nich je možné pouze díky tomu, že se nachází velmi blízko k Zemi. V roce 1950 byly podobné galaxie nalezeny i v Kupě galaxií v Peci a Kupě galaxií v Panně.\n\nTrpasličí eliptické galaxie mají modrou absolutní magnitudu v rozsahu -18 až -14, tedy menší než velké eliptické galaxie. Zatímco průběh plošné jasnosti velkých eliptických galaxií je vystižen de Vaucouleursovým zákonem, plošná jasnost dE galaxií klesá exponenciálně. Nicméně oba typy galaxií mohou být popsány obecnějším Sersicovým zákonem a mezi Sersicovým indexem a průběhem jasnosti je jistá souvislost,\ncož naznačuje, že trpasličí i velké eliptické galaxie patří do stejné posloupnosti. Ještě slabší eliptické galaxie, které se nazývají trpasličí sférické galaxie, se zdají být zcela odlišné.\n\nTrpasličí eliptické galaxie mohou být prvotními objekty z období raného vesmíru. Podle nyní prosazovaného kosmologického modelu ΛCDM se malé objekty tvořené temnou hmotou a plynem tvoří jako první. Vzájemným gravitačním přitahováním se některé z nich spojují a tvoří hmotnější objekty. Dalším spojováním vznikají stále hmotnější objekty.\n\nPředpokládá se, že proces spojování vedl ke vzniku současných galaxií a nazývá se \"hierarchické spojování\". Jestli je tato domněnka správná, jsou trpasličí galaxie stavebními kameny nynějších velkých galaxií.\n\nDruhá domněnka říká, že dE galaxie mohou být pozůstatky málo hmotných spirálních galaxií, které získaly kulový tvar opakovaným gravitačním působením větších galaxií v kupě. Tato postupná změna tvaru galaxií vzájemným působením dostala název \"galaxy harassment\". Důkaz o této domněnce byl nalezen ve hvězdných discích a spirálních ramenech spirálních galaxií. Podle této domněnky jsou disky a ramena upravenou variantou původního hvězdného disku pozměněné spirální galaxie a podobně jsou malé pozůstatky disků a ramen obsaženy v pozměněných trpasličích galaxiích.\n\n"}
{"id": "1222753", "url": "https://cs.wikipedia.org/wiki?curid=1222753", "title": "Jan František Kristián Swéerts-Sporck", "text": "Jan František Kristián Swéerts-Sporck\n\nJan František Kristián hrabě Swéerts-Sporck (\"Johann Franz Christian Graf von Swéerts-Reist und von Sporck\") (27. říjen 1729 – 8. leden 1802) byl šlechtic z nizozemsko-německého rodu Swéerts-Sporcků, který vlastnil statky v Čechách.\n\nByl synem hraběte Františka Karla Rudolfa Swéerts-Sporcka (1688-1758) a jeho manželky hraběnky Anny Kateřiny Šporkové (1689-1754). Jeho majetkem se již v době nezletilosti stalo rozsáhlé panství Lnáře v jižních Čechách, které zakoupil otec v roce 1745. Ze zámku Lnáře zahájil kavalírskou cestu po Evropě, téměř půl roku pobýval v Římě (1750-1751), procestoval také další místa v Itálii, dále v Nizozemí a Německu, studijní cestu zakončil návratem do Konojed v lednu 1752. V císařských službách později dosáhl hodností c. k. tajného rady a komořího. Proslul také jako osvícený aristokrat, měl přátelské vztahy s českými umělci a vědci (František Martin Pelcl), podporoval například hudebního skladatele Františka Xavera Duška a spolu s ním byl také členem zednářské lóže \"U tří korunních hvězd\". Na zámku v Lysé vybudoval knihovnu, která v době jeho úmrtí zahrnovala 30 000 svazků\n\nV roce 1757 po otci zdědil rozsáhlý majetek v severních a středních Čechách (Lysá nad Labem, Konojedy, Nový Berštejn, Kokořín, Vidim), zděděné statky rozšířil příležitostnými nákupy (1772 Životice připojené k panství Lnáře). Na panství Lnáře přivedl k rozkvětu rybnikářství, naopak v Lysé nad Labem se musel potýkat s důsledky válek i vzpourami poddaných. V roce 1790 zakoupil statky zrušeného kláštera ve Sv. Janu pod Skalou a v klášterních budovách zřídil textilní manufakturu. V téže době získal získal i majetek zrušeného kláštera v Konojedech, který založil jeho otec. Stejně jako otec byl zároveň mecenášem katolické církve a v roce 1765 nechal přestavět kostel v Kadově na panství Lnáře a v letech 1775-1778 kostel sv. Bartoloměje v Kostomlatech nad Labem. V letech 1783 a 1790 byly přestavěny obě budovy rodového paláce v Praze. Ve druhé polovině 18. století se přestavoval i zámek v Lysé nad Labem. Úpravy církevních i světských staveb na panstvích Jana Kristiána provedl architekt Antonín Haffenecker. \n\nByl dvakrát ženatý a oběma sňatky se spříznil se starou českou šlechtou. Poprvé se oženil ve Lnářích v roce 1752 s Marií Barborou z Bubna a z Litic (1731-1764). Druhé manželství uzavřel v Praze s hraběnkou Marií Terezií Kounicovou (1742-1787). Z prvního manželství pocházeli dva synové, Filip Jan (1753-1809) a Josef František de Paula (1756-1823), kteří působili ve státních službách a z finančních důvodů zahájili počátkem 19. století rozprodej rodového majetku. Dcera Marie Barbora (1760-1834), provdaná za generála jízdy Andrease O’Reilly (1742-1832), zdědila Nový Berštejn a Vidim s Kokořínem. \n"}
{"id": "1222755", "url": "https://cs.wikipedia.org/wiki?curid=1222755", "title": "Libuše Lomská", "text": "Libuše Lomská\n\nLibuše Lomská, rozená Geislerová (1. července 1923 Olomouc – 2. listopadu 2004 Baltimore) byla československá atletka. Zaměřovala se na hladké i překážkové sprinty, byla členkou klubů SK Moravská Slavia Brno (1941–1943), SK Židenice (1944–1947) a Sokol Královské Vinohrady (1948–1949). \n\nByla mistryní Čech a Moravy v běhu na 80 metrů překážek v letech 1943 a 1944 a mistryní Československa 1948, protektorátní mistrovský titul získala také jako členka sprinterské štafety. Reprezentovala Československo na Letních olympijských hrách 1948 v Londýně, kde v rozběhu vytvořila časem 11,8 sekund národní rekord na 80 m překážek. Ve finále běžela o jednu desetinu sekundy pomaleji a skončila na posledním šestém místě. Startovala za ČSR také ve třech mezistátních utkáních.\n\nV roce 1949 odešla se svým manželem, který byl vojenským lékařem, natrvalo do USA.\n\n"}
{"id": "1222756", "url": "https://cs.wikipedia.org/wiki?curid=1222756", "title": "The End of Everything", "text": "The End of Everything\n\nThe End of Everything je studiové album amerického hudebníka Mobyho, druhé vydané pod pseudonymem . Vydáno bylo v roce 1996. Americká verze byla o třináct minut delší než britská (verze se v různých písních lišily). Další album pod tímto pseudonymem, nazvané \"Baby Monkey\", vydal hudebník až po osmi letech, v roce 2004.\n\n\n"}
{"id": "1222757", "url": "https://cs.wikipedia.org/wiki?curid=1222757", "title": "Alfred Fowler", "text": "Alfred Fowler\n\nAlfred Fowler (22. března 1868 – 24. června 1940) byl anglický astronom. Nebyl v žádném příbuzenském vztahu s Williamem Alfredem Fowlerem.\n\nNarodil se ve městě Wilsden v hrabství Yorkshire a vzdělání získal Londýnské vědecké střední škole a na Královské univerzitě v Londýně. \n\nNa této univerzitě byl také později jmenován instruktorem a ještě později asistentem profesora a působil zde až do své smrti. Byl odborníkem v oblasti spektroskopie, jako jeden z prvních určil, že teplota slunečních skvrn je nižší než okolí. \n\nV roce 1910 byl zvolen do Královské společnosti. \n\nV letech 1919–1921 byl prezidentem Královské astronomické společnosti. Zemřel v Londýně v roce 1940. \n"}
{"id": "1222761", "url": "https://cs.wikipedia.org/wiki?curid=1222761", "title": "Po strništi bos", "text": "Po strništi bos\n\nPo strništi bos je český film režiséra Jana Svěráka z roku 2017. Ten napsal i scénář na motivy stejnojmenné knihy Zdeňka Svěráka. Je to desátý celovečerní film Jana Svěráka a sedmý, na kterém spolupracoval se svým otcem Zdeňkem. Film dějově předchází filmu \"Obecná škola\" z roku 1991. \n\nPůvodní scénář k filmu vznikal v roce 2002, ve kterém se Zdeněk Svěrák striktně držel faktů a z toho důvodu byl film obtížně zpracovatelný. Jan Svěrák mu proto navrhl, aby raději napsal knihu. V té už Zdeněk Svěrák dokázal fabulovat a příběh byl pro film srozumitelnější. Scénář pak spolu několikrát přepisovali. Stejnojmenná autobiografická kniha vyšla v roce 2013 a popisuje v ní svá dětská léta prožitá v Kopidlně během období Protektorátu Čechy a Morava. \n\nFilm začali natáčet v srpnu 2016 ve Slavonicích. Některé scény se točily i na Žatecku, na pražském Bohdalci a v obci Kroučová na Rakovnicku. V Kroučové byly 10 dnů natáčeny pouze interiérové záběry, především v čp. 20 (zde filmová rodina Součků bydlí), v čp. 5 (scéna, kde sousedka vyrábí máslo) a čp. 18 (mandlování prádla). Další scény se točily v hospodě Na Růžku v Pecínově nebo 3. října 2016 na nádraží v Lužné. Na železniční trati mezi obcemi Lužná a Krupá se natáčela jízda povstaleckého vlaku ve spolupráci \"Klubem historie kolejové dopravy\" a Železničním muzeem Lužná u Rakovníka. Poslední záběry byly natočeny 11. ledna 2017 u obce Marketa nedaleko Slavonic, kde filmaři čekali na první sníh. Vojenské muzeum na demarkační linii v Rokycanech zapůjčilo na natáčení dva sovětské tanky T-34/85, jejichž příjezd byl natáčen v Nových Sadech u Písečné. \n\nPodobný motiv, tedy příběh z konce druhé světové války na venkově očima malého kluka, zpracoval Karel Kachyňa v roce 1965 ve filmu \"Ať žije republika\". Při přípravě na natáčení tento film zhlédli i Jan Svěrák s kameramanem Vladimírem Smutným. \n\nVe filmu byla Zdeňkovi Svěrákovi nabídnuta role dědečka, kterou odmítl a nakonec zahrál pana učitele. Osmiletého hlavního hrdinu filmu zahrál sedmiletý Alois Grec, kterého Jan a Zdeněk Svěrákovi vybrali na konkurzu mezi 400 dětmi. V komparzu si zahrálo i několik místních dětí a dospělých. Hudbu k filmu složil slovenský skladatel Michal Novinski, který s Janem Svěrákem spolupracoval i na filmu Kuky se vrací. Soundtrack byl vydán samostatně. \n15. června 2017 představili Zdeněk a Jan Svěrákovi filmový plakát, který vytvořil fotograf Ondřej Pýcha se dvěma grafiky. Čtvrthodinový dokument o vzniku filmu, tzv. \"film o filmu\", natočil Martin Dostál, který v roce 1994 spolupracoval s Janem Svěrákem na filmu Jízda.\n\nPremiéra byla 17. srpna 2017 a předpremiéra 2. srpna na náměstí ve Slavonicích v rámci filmového a hudebního festivalu \"Slavonice Fest\". Během prvního víkendu po premiéře přišlo na film do kin 113 000–134 000 diváků a v žebříčku nejsilnějších startů českých filmů se zařadil na šesté místo.\n\nFilm byl hodnocen lehce nadprůměrně, v dubnu 2019 získal v Česko-slovenské filmové databázi 67 %.\n\n"}
{"id": "1222762", "url": "https://cs.wikipedia.org/wiki?curid=1222762", "title": "George Segal", "text": "George Segal\n\nGeorge Segal (* 13. února 1934) je americký filmový, televizní a divadelní herec. Narodil se v newyorském Great Neck jako nejmladší ze tří sourozenců. Studoval na Kolumbijské univerzitě a roku 1956 vstoupil do armády. Hrál například ve filmech \"Most u Remagenu\" (1969), \"Zrozen k vítězství\" (1971) a \"Cable Guy\" (1996). Rovněž se věnoval hudbě – hrál na banjo. Své první album nazvané \"The Yama Yama Man\" vydal v roce 1967.\n\n"}
{"id": "1222764", "url": "https://cs.wikipedia.org/wiki?curid=1222764", "title": "David Oppenheimer", "text": "David Oppenheimer\n\nDavid ben Abraham Oppenheimer (červen 1664 ve Wormsu – 12. září 1736 v Praze) byl pražský vrchní rabín, zemský rabín moravský a český a židovský znalec talmudu.\n\nDavid Oppenheimer se narodil v německém Wormsu do zámožné rodiny. V mládí byl žákem rabína Gersona Ulifa v Metách, jehož literární odkaz publikoval. Roku 1686 se stal rabínem a v roce 1690 byl ve svých 26 letech zvolen zemským rabínem moravským. Roku 1702 se stal vrchním pražským rabínem. Císařským výnosem z roku 1718 byl povýšen do úřadu vrchního zemského rabína českého a moravského.\n\nJeho hrob se nachází na Starém židovském hřbitově v Praze-Josefově. Náhrobní kámen byl v roce 1978 restaurován.\n\n"}
{"id": "1222765", "url": "https://cs.wikipedia.org/wiki?curid=1222765", "title": "William Willet", "text": "William Willet\n\nWilliam Willet (1. listopad 1869, New York – 29. březen 1921, Filadelfie) byl americký malíř portrétů, neogotických vitráží a nástěnných maleb. Spolu se svou manželkou Anne Lee Willetovou založil v roce 1899 studio \"Willet Stained Glass and Decorating Company\".\n\nByl pod vlivem britských prerafaelitů, v opozici proti tzv. americké škole tvorby vitráží, kterou charakterizovalo zejména používání opalizujícího skla. Willet tvrdil, že použití opalizujícího skla ignoruje principy architektury a nenaplňuje význam okna.\n\n"}
{"id": "1222768", "url": "https://cs.wikipedia.org/wiki?curid=1222768", "title": "Mishovy šílenosti", "text": "Mishovy šílenosti\n\nMishovy šílenosti je český youtube kanál, který získal svoji popularitu tvorbou písní o počítačových hrách, šířených virálně na sociálních sítích. Jeho hlavními tvůrci jsou bratři Michal a Oldřich Tristan Florianovi.\n\nMichal Florian (* 2. leden 2007), přezdívaný \"Misha\" je hlavní tváří kanálu Mishovy šílenosti.\n\nOldřich Tristan Florian (* 8. září 1994), dříve přezdívaný \"Metadon\", je hlavním autorem písní na kanále Mishovy šílenosti.\n\nSvůj vlastní kanál si postupně založil také otec („\"Jsem Táta“\") a matka (\"„Jsem Máma“\"), kteří se taktéž jistou mírou podílí na tvorbě Mishových šíleností. \n\nKanál se stal na českém a slovenském trhu rychle rostoucím a dokázal za tři měsíce dosáhnout hranice 100 tisíc odběratelů. V červenci 2016 vyšla na kanále Mishovy šílenosti anglicky nazpívaná píseň o hře Pokémon Go, která se stala virální i v zahraničí a dal ji do svého videa dokonce nejodebíranější youtuber světa, PewDiePie. Zároveň ji sdílelo i mnoho dalších světových youtuberů, jako například elrubiusOMG či Amixem. Časopis JJ prohlásil toto video za video měsíce. Video se také stalo 14. nejdislikovanějším videem na serveru YouTube s celkovým počtem 1,54 milionů disliků (data k 7. červnu 2017).\n\nV srpnu 2016 byla na kanále zveřejněna píseň proti kanálům údajných kyberšikanistů, mezi které jsou zařazení světoví youtubeři LeafyIsHere, RiceGum, Pyrocynical a KeemStar. Píseň se stala virálním hitem a všichni zmínění youtubeři na tuto skladbu zareagovali, včetně dalšího populárního youtubera, Scarce.\n\nZahraniční úspěch vedl k rozdělení kanálu Mishovy šílenosti na českojazyčný a anglickojazyčný. Na konci srpna 2016 byla taktéž zveřejněna píseň pro všechny, kteří kanál kritizují, na kterou opět zareagovali LeafyIsHere, Pyrocynical a KeemStar. Kanál Mishovy šílenosti se tím stal jedním z nejrychleji rostoucích českých Youtube kanálů. Díky její údajné bizarnosti vyjádřil tvorbě Mishových šíleností podporu i teplický radní Dominik Feri.\n\nO kanálu Mishovy šílenosti také vznikly počítačové hry. První z nich, \"Mishův šílený quest\", byla vytvořena v září 2016 týmem Sewer Studiouz. Druhá hra, \"Unstoppable Misha\", byla v říjnu 2017 vytvořena Martinem Hofbauerem a je celá v angličtině.\n\nVzhledem k charakteru tvorby na kanále Mishovy šílenosti je kanál poměrně kontroverzní a schytává mnohdy velice ostré reakce. Youtuber Martin Rota některé tyto reakce však zkritizoval s tím, že je tvorba kanálu Mishovy šílenosti zaměřená na to, aby lidi vyprovokovala a aby se o kanálu mluvilo. Sám skladatel Oldřich Tristan Florian hudbu Mishových šíleností nazývá provokativní tvorbou, po které je největší poptávka”.\n\nV současné době již kanál není tak aktivní, jako dříve. Za rok 2018 byla na kanálu vydána pouze čtyři plnohodnotná videa. Oldřich Tristan Florian to zdůvodňuje tak, že si oba tvůrci kanálu Mishovy šílenosti chtějí jít svými cestami a nadšení dělat bizarní videa je už dávno opustilo.\n\n"}
{"id": "1222770", "url": "https://cs.wikipedia.org/wiki?curid=1222770", "title": "37,5m hlídkové čluny Austal", "text": "37,5m hlídkové čluny Austal\n\n37,5metrové hlídkové čluny Austal jsou lodní třídou rychlých hlídkových lodí jemenského námořnictva. Jedná se o zjednodušenou verzi hlídkových lodí australské třídy \"Bay\". Mezi hlavní úkoly plavidel patří prosazování práva, potírání pašeráctví, protiteroristické operace, nebo hlídkování ve výhradní ekonomické zóně země.\n\nVývoj a stavba 10 hlídkových lodí této třídy byly objednány v červnu 2003 u australské loděnice Austal v Hendersonu. Kontrakt na stavbu lodí, náhradní díly a výcvik posádek dosáhl výše 55 milionů amerických dolarů. Čluny byly na vodu spuštěny mezi únorem a prosincem 2004. První čtyři čluny do služby vstoupily v červnu 2004 a zbylé do února 2005. Čluny nesou trupová čísla 301–310.\n\nPlavidla jsou postavena ze slitin hliníku. Posádku tvoří 19 osob. Výzbroj tvoří 25mm dvoukanón a dva 12,7mm kulomety. Jsou vybaveny jeřábem. Na zádi se nacházejí dva 6,4metrové rychlé inspekční čluny RHIB. Pohonný systém tvoří dva diesely Caterpillar 3512, každý o výkonu 1305 kW, pohánějící přes převodovky Reintjes WVS 730 dva čtyřlisté lodní šrouby. Nejvyšší rychlost dosahuje 29 uzlů a cestovní 25 uzlů. Dosah je 1000 námořních mil.\n"}
{"id": "1222771", "url": "https://cs.wikipedia.org/wiki?curid=1222771", "title": "Andrei Prepeliță", "text": "Andrei Prepeliță\n\nAndrei Prepeliță [andrej prepelica] (* 8. prosince 1985, Slatina, Rumunsko) je rumunský fotbalový záložník a reprezentant, který působí od srpna 2016 v klubu FK Rostov.\n\n\nAndrei Prepeliță působil v rumunských reprezentačních výběrech U19 a U21.\n\nV A-mužstvu Rumunska debutoval 7. 9. 2014 v kvalifikačním zápase v Pireu proti reprezentaci Řecka, který Rumunsko vyhrálo 1:0.\nTrenér rumunského národního týmu Anghel Iordănescu jej vzal na EURO 2016 ve Francii. Rumuni obsadili se ziskem jediného bodu poslední čtvrté místo v základní skupině A.\n\n"}
{"id": "1222772", "url": "https://cs.wikipedia.org/wiki?curid=1222772", "title": "Július Bencúr", "text": "Július Bencúr\n\nJúlius Bencúr maďarsky Gyula Benczúr (28. leden 1844, Nyíregyháza - 16. červenec 1920, Doľany (dnes Sečany)) byl uherský malíř a pedagog, jehož rod pocházel z Jasenové.\n\nJeho otec byl Vilém Bencúr, matka Paulína Laszgallnerová. Jako dvouletý se s rodiči přestěhoval do Košic, kde získal i základy malířství v kreslířské škole bratří Klimkovičovců. Zdokonalovat se šel na Mnichovskou akademii, kde od roku 1861 studoval pod vedením Hermanna Anschütze a Johanna Georga Hiltenspergera. Od roku 1865 do roku 1869 studoval u Karla von Pilotyho, kterému pomáhal i s freskami v Maximilianeu a na radnici v Mnichově. Byl vybrán bavorským králem Ludvíkem II. pro namalování rokokových motivů. Ilustroval také knihy německého spisovatele Friedricha Schillera. Později mu bylo nabízených mnoho mezinárodních učitelských míst, včetně Prahy a Výmaru, ale on přijal místo na své alma mater v Mnichově, kde působil v letech 1876-1883. Jedním z jeho nejvýznamnějších žáků byl americký malíř Adolfo Müller-Ury. V roce 1883 se stal ředitelem nově založené mistrovské umělecké školy v Budapešti.\n\nBencúr byl později oblíbený u maďarské vyšší vrstvy, maloval četné portréty králů a šlechticů a mnohé mytologické výjevy. Během svého života získal několik ocenění. V roce 1878 získal zlatou medaili na pařížské Světové výstavě s obrazem \"Pokřtění Vajka\" (\"Vajk megkeresztelése\"). Jeho autoportrét je ve sbírkách galerie Uffizi ve Florencii. Je po něm pojmenována ulice v Košicích a Budapešti. Obec Doľany u města Szécsény byla na jeho počest v roce 1927 přejmenována na Beczúrfalva, od roku 1962 je součástí města Szécsény.\n"}
{"id": "1222773", "url": "https://cs.wikipedia.org/wiki?curid=1222773", "title": "Halidy", "text": "Halidy\n\nHalidy jsou chemické sloučeniny, které ve své molekule obsahuji některý z halogenů, tedy prvek fluor, chlor, brom a jod. Zásadně se dělí na dvě základní skupiny:\n\n1. Organické halidy neboli halogenderiváty, které jsou deriváty uhlovodíků, vzniklé substitucí alespoň jednoho atomu vodíku daného uhlovodíku halogenem.\n\n2. Anorganické halidy neboli halogenidy, tedy iontové sloučeniny některého kovového nebo polokovového prvku s aniontem tvořeným jedním z halogenů, tedy v zásadě fluoridy, chloridy, bromidy a jodidy.\n"}
{"id": "1222778", "url": "https://cs.wikipedia.org/wiki?curid=1222778", "title": "Otakar Štěrba", "text": "Otakar Štěrba\n\nOtakar Štěrba (18. listopadu 1933 – 2. března 2017) byl český ekolog, cestovatel, spisovatel, dokumentarista, vodák a horolezec. Vystudoval zoologii na Přírodovědecké fakultě Masarykovy univerzity v Brně. V roce 1991 byl jmenován prvním profesorem ekologie. Založil Katedru ekologie a zavedl odborné studium Ochrana životního prostředí na Přírodovědecké fakultě Univerzity Palackého. V letech 1990–1994 byl děkanem Přírodovědecké fakulty. Účastník prvosjezdů horských řek a horolezeckých expedicí. Se svou ženou Dinou - českou horolezkyní, založili projekt české Nemocnice v Pákistánu, o které natočili také dokument.\n\n\n\n"}
{"id": "1222779", "url": "https://cs.wikipedia.org/wiki?curid=1222779", "title": "Dikasterium pro laiky, rodinu a život", "text": "Dikasterium pro laiky, rodinu a život\n\nDikasterium pro laiky, rodinu a život (latinsky \"Dicasterium pro Laicis, Familia et Vita\", italsky \"Dicastero per i Laici, la Famiglia e la Vita\") založil papež František dne 15. srpna 2016 s tím, že nový úřad vstoupí v život k 1. září 2016.\n\nSoučasně byly k 1. září 2016 zrušeny dvě papežské rady, pro laiky a pro rodinu, jejichž kompetence a funkce připadly novému dikasteriu.\n\nPapež již 4. června 2016 schválil ad experimentum (na vyzkoušení) Stanovy nového dikasteria .\nV čele dikasteria stojí prefekt, jehož zastupuje sekretář (může být i laikem). Dikasterium má tři sekce, vedené třemi podsekretáři:\n\n"}
{"id": "1222780", "url": "https://cs.wikipedia.org/wiki?curid=1222780", "title": "Alexander z Halesu", "text": "Alexander z Halesu\n\nAlexander z Halesu, též Alexander Haleský (kolem 1185, Hales (Halesowen u Birminghamu) - 1245, Paříž) byl středověký scholastický filosof, zakladatel františkánské školy, který vyučoval současně s Janem z La Rochelle na Pařížské univerzitě. Byl nazván \"doctor irrefragabilis et theologorum monarcha\", tj. nepřemožitelný učitel a vládce bohoslovců.\nPocházel ze zámožné venkovské rodiny, kolem roku 1210 začal studovat v Paříži, kde pak také sám vyučoval a přednášel teologii. V této funkci zavedl, že učebnicí teologie se stala kniha \"Sentencí\" Petra Lombardského, k níž sám napsal komentář. Byl výrazně ovlivněn spisy Pseudo-Dionysia Areopagity, novoplatónského teologa patrně 6. století. Současně s univerzitním působením v Paříži zastával řadu funkcí v Anglii, byl kanovníkem v Londýně a v Coventry a král Jindřich III. ho používal v diplomatických službách. Roku 1236, ve věku kolem 50 let, nečekaně vstoupil do františkánského řádu a stal se tak prvním pařížským profesorem františkánem. Mezi jeho četnými žáky vynikl svatý Bonaventura.\n\nAlexander je autorem díla \"Summa universae theologiae\", základního díla františkánské školy a syntézy umírněného augustinismu. Filozofický význam Alexandrovy Sumy, spočívá ve svérázném postoji k aristotelsko-arabským pramenům: Alexander totiž jako první v Paříži využil téměř celou Aristotelovu filozofii a použil ji jako pomocnou disciplínu pro teologii. V podstatě přebírá od Aristotela vše a pouze v případech zřetelné neshody s učením Augustina dává Augustinovi přednost. Využívá též arabské komentáře k Aristotelovi, především Avicennovy. Jako realista věří, že jsou obecniny před věcmi, ale existenci těch obecnin klade do rozumu Božího. Alexander zavádí ve své Sumě latinský výraz \"actus Purus\" - čistý akt.\n\n"}
{"id": "1222781", "url": "https://cs.wikipedia.org/wiki?curid=1222781", "title": "Rusalje", "text": "Rusalje\n\nRusalje či rusalné svátky jsou slovanský svátek spojený s křesťanskou oslavou letnic, které jsou slaveny v květnu či červnu.\n\nSlovanské lidové zvyky spojené s letnicemi se týkaly především Svatodušního pondělí, v Rusku byl slaven i týden před letnicemi nazývaný \"zelené svátky\" (Зелёные Святки) či \"semik\" (Семи́к), v Polsku se nazýval obdobně - \"zielone świątki\". Jako rusalje pak byly nazývány v některých případech i oslavy svatojánské noci, Štědrého večera či předvečera Tří králů. Mezi obdobné události u neslovanských národů patří dolnosaský \"Svatodušní strom\" (\"Pfingstbaumpflanzen\") či anglická volba královny máje – \"lady of the may\". Podle písemných pramenů byl tento svátek znám ve východoslovanském a jihoslovanském prostředí již v 11. století.\n\nÚstředním prvkem rusaljí byl průvod mladíků, kteří o Svatodušním pondělí, vedeni „králem“ a za doprovodu zpěvu a tance obcházeli vesnici a koledovali. Účastníci se zdobili květy, král i korunou, a bývali oděni v bílém či v oděvu z kůry. V některých oblastech byli mladíci nahrazeni dívkami či dívky měly vlastní obchůzku. Častým prvkem byla také figurína, ve východoslovanském prostředí představující rusalku, jinde nahrazující živého „krále“ která byla na konci obchůzky topena. Někde se mladíci ozbrojili dřevěnými meči a byly předváděny rituální souboje. Topením figuríny se rusalje podobají západoslovanskému vynášení smrti, které se provádí před Velikonocemi, podobný obřad se objevoval i ve východoslovanských kúpadlech, slavených 23. června. Často se také stavěla májka.\n\nNázev svátku bývá odvozován od římské slavnosti rosalia, slavené v květnu či první polovině června, která byla svátkem růží a zároveň zemřelých. Podle Jana Máchala se tento vliv neodrazil pouze v pojmenování svátku, ale i v podobě části zvyků.\n\nV Česku a na Slovensku si mladíci o Svatodušním pondělí volili mezi sebou krále, ozdobili ho korunou a květy, všichni se oblékli do oděvu z jedlové či smrkové kůry a ozbrojili se dřevěnými meči. Poté obcházeli vesnici za doprovodu zpěvu a proseb o dary pro krále, nakonec krále u rybníka symbolicky sťali, srazili mu korunu do vody. Podobným způsobem si dívky volily královnu a též s ní obcházely vesnici. Někdy figurovala ve slavnosti místo mladíka slaměná figura, nakonec házená do vody. Na Moravě těmto zvykům odpovídá jízda králů.\n\nNa Slovensku se Letnice nazývají \"turíce\", v řeckokatolickém prostředí také \"rusadlie\", a jsou často spojeny se stavěním májky. Stavěla se zde figurína „rusadlného kráľa“, nejstarší doklady o ní pochází z 16. století a tento zvyk byl znám ještě v 18. století.\n\nU Srbů a Chorvatů o rusaljích chodil průvod bíle oděných a květy zdobených královen a krále, všichni představováni dívkami, za doprovodu zpěvu, tance a proseb o dary. V Severní Makedonii se ještě na počátku 20. století slavily vánoční rusalje, při kterých mladíci vytvoří ozbrojenou družinu, včetně vůdců, hudebníků a sluhů a poté s meči tancují a zápasí. Jejich průvod trvá celý den a koleduje se při něm o dárky či příspěvky na kostel. Pokud se potkají dvě družiny musí slabší skloněná projít pod meči silnější, pokud tak neučiní nastává krvavý boj. Na místě zápasu se pohřbívali mrtví, tyto hřbitovy se nazývají \"rusalskija grobišta\". Poslední průvod končí v předvečer Tří králů očistnými obřady v kostele. Jan Máchal tyto obřady vykládá jako rituální zápasy k poctě mrtvých.\n\nV Rusku se ve čtvrtek před Letnicemi, zvaný semik, lidé shromažďovali v lesích, zpívali písně a vili věnce z květin. Mladíci poté porazili mladou břízu, kterou nazvou \"Rusalka\", dívky ji oblékly do ženských šatů a ověsily stuhami, poté s ní provedou obchůzku za zpěvu písní, následovanou hostinou a odnesením břízy do vesnice. V neděli pak Rusalku hodí do vody. O svatodušním pondělí se pak konaly oslavy v lese.\n\n"}
{"id": "1222783", "url": "https://cs.wikipedia.org/wiki?curid=1222783", "title": "Face Value", "text": "Face Value\n\nFace Value je první sólové studiové album anglického hudebníka Phila Collinse. Vydáno bylo v únoru roku 1981 společností Virgin Records (pouze ve Spojeném království), mezinárodně jej vydalo vydavatelství Atlantic Records. Producentem alba byl sám Collins, asistentem produkce byl Hugh Padgham. Prvním singlem z alba byla píseň „In the Air Tonight“. Kromě autorských písní se na albu nachází také coververze písně „Tomorrow Never Knows“ od skupiny The Beatles. Dále je na albu zahrnuta nově nahraná verze písně „Behind the Lines“ z alba \"Duke\" (1980) skupiny Genesis, v níž Collins působil. V několika zemích album dosáhlo platinové desky.\n\n\n"}
{"id": "1222784", "url": "https://cs.wikipedia.org/wiki?curid=1222784", "title": "Ihor Plastun", "text": "Ihor Plastun\n\nIhor Volodymyrovyč Plastun (ukrajinsky Ігор Володимирович Пластун, * 20. srpna 1990, Kyjev, Ukrajinská SSR, SSSR) je ukrajinský fotbalový obránce a bývalý mládežnický reprezentant, v současné době hráč bulharského klubu Ludogorec Razgrad.\n\n\nNastupoval za ukrajinské mládežnické reprezentace U20 a U21.\n\n"}
{"id": "1222785", "url": "https://cs.wikipedia.org/wiki?curid=1222785", "title": "The Band (album)", "text": "The Band (album)\n\nThe Band je druhé studiové album skupiny The Band. Jeho producentem byl John Simon, který tuto funkci zastával i na předchozím albu \"Music from Big Pink\". Album vydalo v roce 1969 vydavatelství Capitol Records. V hitparádě Billboard 200 se umístilo na deváté příčce. Album bylo zahrnuto v dokumentárním seriálu \"Classic Albums\".\n\n\n"}
{"id": "1222787", "url": "https://cs.wikipedia.org/wiki?curid=1222787", "title": "Screamadelica", "text": "Screamadelica\n\nScreamadelica je třetí studiové album skotské skupiny Primal Scream. Vydáno bylo v září roku 1991 společnostmi Creation Records a Sire Records. Na jeho produkci se podíleli The Orb, Hypnotone, Andrew Weatherall, Hugo Nicolson a Jimmy Miller. Šlo o první album kapely, kterému se dostalo komerčního úspěchu. V hitparádě UK Albums Chart se umístilo na osmé příčce. Album bylo oceněnou cenou Mercury Prize.\n\n\n"}
{"id": "1222788", "url": "https://cs.wikipedia.org/wiki?curid=1222788", "title": "Elektromagnetická lekce zpěvu", "text": "Elektromagnetická lekce zpěvu\n\nElektromagnetická lekce zpěvu (ve francouzském originále ) je opereta – autorské žánrové označení je „hudební bufonerie“, „“ – o jednom dějství francouzského skladatele Jacquese Offenbacha na libreto Ernesta Bourgeta, napsaná zřejmě roku 1862. Premiéru měla 20. července 1867 v Lázeňském sále (Kursaal) letoviska Bad Ems.\n\n\"Elektromagnetická lekce zpěvu\" je v podstatě jen scénkou (Offenbach sám ji v korespondenci označuje jako „une saynète de plus amusantes“, jedna z nejzábavnějších scének) pro dva mužské zpívající komiky, podobně jako Offenbachovi dřívější \"Dva slepci\" (1855) a \"Dva rybáři\" (1857), proto jí také skladatel neoznačil za „operetu“, ale stejně jako zmíněná dvě díla (plus \"Tromb-al-ca-zara\") za „hudební bufonerii“. S \"Tromb-al-ca-zarem\" a \"Dvěma rybáři\" ostatně \"Elektromagnetická lekce zpěvu\" sdílí i libretistu Ernesta Bourgeta. Vznikla někdy v první polovině 60. let 19. století – podle databáze Francouzské národní knihovny roku 1862, jistě však před Bourgetovou smrtí 2. října 1864. Offenbach ji koncipoval pro dvě známé osobnosti – postavu šarlatánského italského učitele zpěvu pro Eugèna Crostiho (1833–1908), barytonistu italského původu a později skutečného učitele zpěvu na Pařížské konzervatoři a autora řady odborných příruček; postavu natvrdlého venkovana a přirozeného pěveckého talentu pak pro oblíbeného zpěváka a komika Jeana Bertheliera (1828–1888). Klavírní výtah i s mluveným textem vydalo nakladatelství Gérard zřejmě už roku 1863 nebo 1866, ale z nějakého důvodu však z uvedení sešlo a Offenbach k hotové operetě sáhl v okamžiku, kdy musel předložit nové dílo pro svou tradiční letní sezónu 1867 v Bad Ems a plánovaná opereta \"Le Mariage de Lischen\" (pokračování \"Lízinky a Fricka\") odpadla z důvodu nepřítomnosti „Lízinky“ Zulmy Bouffarové. Namísto původně plánovaných představitelů tak obě role vytvořili herci Théâtre des Bouffes-Parisiens Émile Gourdon a Gilbert Jannin.\nPodle cenzurního schválení z října 1868 pro Théâtre des Bouffes-Parisiens se zdá, že se první provedení \"Elektromagnetické lekce zpěvu\" v Paříži připravovalo na konec uvedeného roku, ale nedošlo k němu. Pařížská premiéra se proto konala až v červnu roku 1873 v malém divadle Théâtre de Folies-Marigny, a to v budově bývalého „salle Lacaze“, kde Offenbach a jeho Bouffes-Parisiens začaly svou divadelní kariéru. V kombinaci s \"Ostrovem Tulipatan\" otevřela letní sezónu divadélka a hrála se asi měsíc, bez většího ohlasu a tiskem téměř nepovšimnutá.\n\n\"Elektromagnetická lekce zpěvu\" má předehru a čtyři čísla – dvě sólové písně pro italského učitele zpěvu, parodující italské belcanto, rozsáhlý duet obou protagonistů se scénou samotné elektromagnetické lekce a nápodobou lidové písně a krátké finále, v němž se kombinují melodie obou představitelů. Z nich největší obliby dosáhla Toccatova tarantela (č. 2). Offenbachův životopisec Jean-Claude Yon tuto operetu označuje za „velmi drobnou hříčku“. Její uvádění v 19. století je málo podchycené a zřejmě nebylo časté, i když lze počítat s amatérskými provedeními. Například v 90. letech 19. století ji uvedl studentský soubor Cercle Ville-Marie v Montréalu. Pro Itálii zakoupilo autorská práva roku 1874 od nakladatelství Gérard et Cie nakladatelství Sonzogno, ale o skutečném provedení nejsou zprávy.\n\nMezi významné impulzy pro novodobé uvádění lze zařadit vytvoření a publikaci nové německojazyčné verze Josefa Heinzelmanna v hudební adaptaci Caspara Richtera (premiéra 22. dubna 1977 ve Frankfurtu nad Mohanem) a vydání nahrávky operety v úpravě Stéphana Gaspariniho roku 1983. Z dalších uvedení ze zmínit inscenaci Slovinského komorního hudebního divadla (Slovensko komorno glasbeno gledališče Ljubljana) z roku 2003, roku 2004 koncertní provedení na Festivalu Jacquese Offenbacha v Bad Ems a na letním festivalu v Kopníku, roku 2005 v Andoře, roku 2014 v (údajné) americké premiéře na slavné Crane School of Music v Potsdamu (stát New York) a v témže roce na letním festivalu Opéra de Barie. Roku 2017 byla \"Elektromagnetická lekce zpěvu\" uvedena na Offenbachově festivalu v Étretatu a roku 2019 ji společnost pod vedením offenbachovského badatele Jeana-Christopha Kecka hrála ve foyer Théâtre de l'Odéon v Marseille.\n\nDěj operety je prostý. Italský učitel zpěvu Pacifico Toccato se představuje divákům jako vynálezce zvláštní, tzv. „neo-nervoso-elektro-magnetické“ metody, kterou dokáže z kohokoli v krátké době udělat zdatného operního pěvce (č. 1 andante \"Tout zante sur la terre\"). Jeden z diváků, prostý vesničan Jean Matois, nechce věřit, a signor Toccato ho proto pozve a vlastním pěveckým výkonem (č. 2 tarantela \"C'est la vive tarantelle\") Matoise přesvědčuje, aby se vydal do jeho rukou a vyzkoušel jeho metodu. Poté venkovana usadí a pomocí vkládání rukou a zaříkávání v něm provádí nutnou přeměnu (č. 3 duet \"Apôtre de la foi magnétique… O suave harmonie\"). Aby se přesvědčil, zda terapie zafungovala, vyzve Matoise ke zpěvu a ten dává k dobru rozvernou krajovou píseň (č. 3 bis „la bigornaise“ \"Entrez dans la danse\"). Toccato je nadšen, protože v mladém vesničanovi objevil nadějný lyrický tenor, \"primo tenor assoluto\", a odvádí ho s sebou do Itálie, aby tam zahájil Matoisovu zářnou operní kariéru ve své opeře \"Figlia del Cid\" o osmnácti dějstvích (č. 4 finále \"C'est la vive tarantelle… Entrez dans la danse\"').\n\nPikola, flétna, hoboj, klarinet, fagot; lesní roh, trubka, pozoun; tympány, bicí souprava; smyčcové nástroje (housle, violy, violoncella, kontrabasy).\n\n\n"}
{"id": "1222789", "url": "https://cs.wikipedia.org/wiki?curid=1222789", "title": "Catch a Fire", "text": "Catch a Fire\n\nCatch a Fire je páté studiové album jamajské skupiny The Wailers. Vydáno bylo v dubnu roku 1973 společnostmi Tuff Gong a Island Records a jeho producenty byli Bob Marley a Chris Blackwell. V hitparádě Billboard 200 se deska umístila na 171. příčce. Na původním obalu alba byl zobrazen zapalovač Zippo. S tímto obalem však bylo vydáno pouze prvních 20 000 výlisků, následně byl obal změněn (je na něm zobrazen Marley kouřící marihuanu).\n\n\n"}
{"id": "1222792", "url": "https://cs.wikipedia.org/wiki?curid=1222792", "title": "Golf na Letních olympijských hrách 2016", "text": "Golf na Letních olympijských hrách 2016\n\nGolfové turnaje se na Letních olympijských hrách 2016 v Riu de Janeiro konaly od 11. do 20. srpna. Golf se vrátil na program olympijských her po 112 letech, naposledy byl součástí olympijského programu roku 1904. Celkem se účastnilo 60 golfistů a 60 golfistek ze 41 zemí.\n"}
{"id": "1222794", "url": "https://cs.wikipedia.org/wiki?curid=1222794", "title": "Anicet Abel", "text": "Anicet Abel\n\nAnicet Andrianantenaina Abel (* 13. března 1990, Antananarivo, Madagaskar) je madagaskarský fotbalový záložník a reprezentant, od roku 2014 hráč bulharského klubu Ludogorec Razgrad.\n\n\nAnicet Abel debutoval v A-mužstvu Madagaskaru v roce 2015.\n\n"}
{"id": "1222799", "url": "https://cs.wikipedia.org/wiki?curid=1222799", "title": "Whitney Houston (album)", "text": "Whitney Houston (album)\n\nWhitney Houston je první album americké zpěvačky Whitney Houston. Vydáno bylo v únoru roku 1985 společností Arista Records a na jeho produkci se podíleli Jermaine Jackson, Kashif, Michael Masser a Narada Michael Walden. Kromě písní, v nichž zpívá zpěvačka sama, jsou zde také tři duety: dva s Jermainem Jacksonem a jeden s Teddym Pendergrassem. V hitparádě Billboard 200 se album umístilo na první příčce. V různých zemích bylo oceněno platinovou deskou.\n\n\n"}
{"id": "1222802", "url": "https://cs.wikipedia.org/wiki?curid=1222802", "title": "Natanael Batista Pimienta", "text": "Natanael Batista Pimienta\n\nNatanael Batista Pimienta (* 25. prosince 1990, Cuiabá, Brazílie) známý také pouze jako Natanael je brazilský fotbalový obránce, od roku 2015 hráč bulharského klubu Ludogorec Razgrad.\nProšel angažmá v Brazílii a Bulharsku.\n\n\n"}
{"id": "1222804", "url": "https://cs.wikipedia.org/wiki?curid=1222804", "title": "Turnov (planetka)", "text": "Turnov (planetka)\n\n(4054) Turnov je planetka hlavního pásu s průměrem 40 km, kterou objevil Antonín Mrkos 5. října 1983 na observatoři Kleť.\n\nPojmenována je podle města Turnov.\n\n\n"}
{"id": "1222805", "url": "https://cs.wikipedia.org/wiki?curid=1222805", "title": "Kevin Farrell", "text": "Kevin Farrell\n\nKevin Joseph kardinál Farrell (* 2. září 1947, Dublin) je římskokatolický duchovní irského původu, který působil ve Spojených státech amerických. Od 1. září 2016 je prefektem Dikasteria pro laiky, rodinu a život.\n\nDne 19. listopadu 2016 jej papež František kreoval kardinálem a od 14. února 2019 byl jmenován camerlengem.\n\n"}
{"id": "1222807", "url": "https://cs.wikipedia.org/wiki?curid=1222807", "title": "Marcelo Nascimento da Costa", "text": "Marcelo Nascimento da Costa\n\nMarcelo Nascimento da Costa (bulharsky Марсело Насименто да Коща; * 24. srpna 1984, Manacapuru, Brazílie) známý také pouze jako Marcelinho je brazilsko-bulharský fotbalový záložník, který od roku 2011 hraje v klubu Ludogorec Razgrad.\nReprezentoval Brazílii v mládežnické kategorii U20, na seniorské úrovni reprezentuje Bulharsko.\n\n\nV brazilské reprezentaci do 20 let nastupoval v letech 2002–2003.\n\nV lednu 2013 obdržel bulharský pas a mohl reprezentovat Bulharsko.\nV A-mužstvu Bulharska debutoval 25. 3. 2016 v přátelském utkání v Leirii proti reprezentaci Portugalska (výhra 1:0).\n\n"}
{"id": "1222808", "url": "https://cs.wikipedia.org/wiki?curid=1222808", "title": "Bonsai (hudební skupina)", "text": "Bonsai (hudební skupina)\n\nBonsai byla pražská folková hudební skupina, která patřila v 80. letech 20. století na české folkové scéně mezi známá a úspěšná seskupení, oblíbená zvláště mezi studentskou mládeží. V letech 1983 a 1984 vyhrála Portu. \n\nZa dobu své existence skupina vydala jedinou SP desku, až v roce 2014 jí nakladatelství Galén vydalo archivní dvojalbum Historka s podtitulem Nahrávky z let 1982–1988. Pravděpodobně nejznámější písničkou kapely byla \"Na skleničku s Napoleonem\".\n\nPůvodní sestavu skupiny tvořil kvartet František Stralczynský (téměř výhradní autor repertoáru), Tomáš Poláček, Zdeněk Hříbal a Ája (Alena) Suková (pozdější spolupracovnice J. Ledeckého, skupiny Žlutý pes a studiová sólistka), později Eva Kulichová (představitelka hlavní role ve filmu Zdenka Zaorala Pavučina).\n\nV její tvorbě pokračuje jihočeská skupina Bonsai č. 3.\n"}
{"id": "1222809", "url": "https://cs.wikipedia.org/wiki?curid=1222809", "title": "Taraz", "text": "Taraz\n\nTaraz je město v Kazachstánu, centrum Žambylské oblasti. Žije v něm okolo 380 000 obyvatel a je čtvrtým největším městem v zemi. Leží v jižní části země na úpatí Kyrgyzského hřbetu, protéká jím řeka Talas.\n\nPatří k nejstarším městům střední Asie, byl důležitou zastávkou na hedvábné stezce, o jeho obchodnické tradici svědčí název, který je odvozen od slova „váhy“. V roce 36 n. l. zde došlo k velké bitvě mezi Čínou a Siungny, roku 761 se konala bitva na řece Talas mezi Číňany a Araby. O starém turkickém osídlení svědčí nápisy v tzv. talaském písmu, ve svých cestopisech se o městě zmiňují Menander Protektor a Süan-cang. Od 10. století zde vládli muslimští Karachánové, později bylo město součástí Mongolské říše, Kazašského chanátu a roku 1864 ho ovládli Rusové. Původně se jmenovalo \"Aulie Ata\" (Svatý otec) na počest zakladatele Karachánské dynastie, v roce 1936 bylo přejmenováno na \"Mirzojan\" podle hlavy kazašských komunistů, etnického Arména Levona Mirzojana. Ten se ale stal roku 1938 obětí vnitrostranických čistek a město dostalo nový název \"Džambul\" (psáno také \"Žambyl\") podle Džambula Džabajeva, lidového pěvce (\"akyna\") tvořícího v duchu socialistického realismu. V roce 1991 byla vyhlášena nezávislost Kazachstánu a v roce 1997 bylo městu navráceno starověké jméno Taraz. Roku 2001 se konaly oslavy dvoutisícího výročí údajného založení města pod patronací UNESCO.\n\nTaraz je průmyslovým centrem ležícím na magistrále Turksib, západně od města se nachází mezinárodní letiště. Významný je chemický průmysl, zpracovávající fosforit těžený v okolí města. V provozu je také tepelná elektrárna a zlatnický závod Altynalmas. Vzhledem k množství historických památek, z nichž nejvýznamnější je Karachánovo mauzoleum z 10. století, je podstatným zdrojem příjmů také turistický ruch. Vysokoškolské vzdělání poskytuje Dulatiho státní univerzita, sídlí zde také oblastní divadlo.\n\nVe městě sídlí fotbalový klub FK Taraz, v roce 1996 vyhrál kazašskou nejvyšší soutěž.\n\n"}
{"id": "1222810", "url": "https://cs.wikipedia.org/wiki?curid=1222810", "title": "Kratschmer", "text": "Kratschmer\n\nPříjmení Kratschmer má více nositelů:\n\n\nPodobná příjmení:\n"}
{"id": "1222812", "url": "https://cs.wikipedia.org/wiki?curid=1222812", "title": "Severovýchodní region (Severní Makedonie)", "text": "Severovýchodní region (Severní Makedonie)\n\nSeverovýchodní region () je jedním z osmi statistických regionů v Severní Makedonii. V roce 2015 zde žilo 175 711 obyvatel. Největším sídlem regionu je město Kumanovo.\n\nRozkládá se (jak jméno napovídá) v severovýchodní části státu a jeho rozloha je 2 310 km². Sousedními regiony jsou Skopský na západě a Východní na jihu. Region hraničí na východě s Bulharskem, na severu se Srbskem a na severozápadě s Kosovem.\n\nRegion tvoří celkem 6 opštin:\n\nV západní části regionu prochází od severu k jihu dálnice A1/E 75, která vede od hranice se Srbskem přes Severní Makedonii do Řecka. Ve městě Kumanovo z dálnice odbočuje směrem na východ do Bulharska silnice označená A2/E 871.\n\nTéměř souběžně s dálnicí A1/E 75 vede přes území regionu železniční trať ze Srbska do Skopje a dále přes Veles a Gevgeliji do Řecka. Do Kumanova je z této trati postavena krátká odbočka.\n"}
{"id": "1222814", "url": "https://cs.wikipedia.org/wiki?curid=1222814", "title": "Mikuláš Popovič (hudební pedagog)", "text": "Mikuláš Popovič (hudební pedagog)\n\nDoc. PaedDr. Mikuláš Popovič, CSc. (19. březen 1936 Berehovo, Podkarpatská Rus – 17. březen 2006 Hospic sv. Štěpána, Litoměřice) byl český hudební pedagog a sbormistr.\n\nVystudoval Vyšší pedagogickou školu v Ústí nad Labem obor matematika a fyzika. Později Filozofickou fakultu Univerzity Palackého v Olomoucí obor hudební výchovu zaměřenou na klavír a sólový zpěva dále působil v Pedagogickém institutu v Ústí nad Labem. Jako sbormistr vedl zvláště: Dětský a mládežnický sbor Jizerka Semily, ve kterém působil 30 let. Dále pak vedl Pěvecký sbor litoměřický učitelů, SPS Ústí nad Labem, Krušnohorský PS Teplice a Mužský vojenský sbor Prešov. S ostatními sbory se účastnil v ústředních kolech domácích sborových soutěží a jako umělecký poradce se sborem Jizerka získal 1. cenu cum laude v Neerpelt, stříbrné pásmo v Aténách a stříbrné pásmo, Sligo – 1. a 2. místo ve Vatikánu.\n\naj.\n"}
{"id": "1222817", "url": "https://cs.wikipedia.org/wiki?curid=1222817", "title": "Wanderson Cristaldo Farias", "text": "Wanderson Cristaldo Farias\n\nWanderson Cristaldo Farias (* 2. ledna 1988, Cruzeiro do Oeste, Brazílie) známý také pouze jako Wanderson je brazilský fotbalový záložník, od roku 2014 hráč bulharského klubu Ludogorec Razgrad.\nProšel angažmá v Brazílii a Bulharsku.\n\n\n"}
{"id": "1222819", "url": "https://cs.wikipedia.org/wiki?curid=1222819", "title": "Claudiu Keșerü", "text": "Claudiu Keșerü\n\nClaudiu Andrei Keșerü [klaudiju kešeru] (* 2. prosince 1986, Oradea, Rumunsko) je rumunský fotbalový útočník a reprezentant, který působí od roku 2015 v bulharském klubu Ludogorec Razgrad.\nProšel angažmá v Rumunsku, Francii, Kataru a Bulharsku.\n\n\nClaudiu Keșerü působil v rumunském reprezentačním výběru U21.\n\nV A-mužstvu Rumunska debutoval 7. 9. 2014 v kvalifikačním zápase ve městě Andorra la Vella proti reprezentaci Andorry, který Rumunsko vyhrálo 4:0. Při svém debutu jedenkrát skóroval.\nTrenér rumunského národního týmu Anghel Iordănescu jej vzal na EURO 2016 ve Francii. Rumuni obsadili se ziskem jediného bodu poslední čtvrté místo v základní skupině A.\n\n"}
{"id": "1222822", "url": "https://cs.wikipedia.org/wiki?curid=1222822", "title": "Zálesí (region)", "text": "Zálesí (region)\n\nZálesí () nebo Opolje (Опо́лье) je zeměpisný název území odpovídajícího území Vladimirsko-suzdalského knížectví a Muromsko-rjazaňského knížectví za časů Kyjevské Rusi. V době Kyjevské Rusi se pod tímto termínem chápalo veškeré území, co je „za lesem“ z pohledu Kyjevské Rusi. Od 13. století byl pojem začleněn do pojmu „Rus“.\n\nDnes je na tomto území sever a západ Vladimirské oblasti, severovýchod Moskevské oblasti a jih Jaroslavská oblasti.\n"}
{"id": "1222823", "url": "https://cs.wikipedia.org/wiki?curid=1222823", "title": "Kvajáva hrušková", "text": "Kvajáva hrušková\n\nKvajáva hrušková (\"Psidium guajava\") je nevelká, stálezelená dřevina pocházející z tropů Střední a Jižní Ameriky a Karibiku. Pro chutné plody, česky nazývané kvajáva, byla rozšířena do tropických a subtropických oblastí téměř po celém světě.\n\nNenáročná, rychle rostoucí rostlina z tropických i subtropických oblastí. Dobře roste v půdě obsahující hodně jílu, slínu, písku nebo i štěrku a jejíž pH se pohybuje v rozsahu 4,5 až 9,5; snáší i mírné zasolení. V průběhu vegetace potřebuje pro tvorbu plodů ideální teplotu v rozmezí 25 až 30 °C, některé odrůdy z horských oblastí Ekvádoru, rostoucí v nadmořské výšce až 2 000 m, přežívají v období vegetačního klidu i pokles teploty k 0 °C. Snáší i opakující se nedlouhá období sucha a mírné zastínění. Nejvíce však plodí na místech s průměrnými, rovnoměrně rozdělenými ročními srážkami 1000 až 2000 mm.\nKeř nebo nízký strom vysoký do 8 m, hustě větvený, se šupinatě se odlupující kůrou (červenohnědá nahoře a zelenavá vespod), s průměrem kmene menším než 25 cm. Vstřícně vyrůstající, aromatické, kožovité listy mají krátké řapíky a bývají velké 5 až 15 × 4 až 6 cm. Jejich čepele jsou eliptického tvaru, bázi mají zaoblenou nebo klínovitou, po obvodě jsou celokrajné, na vrcholu tupé a spodní stranu s vyniklými postranními žilkami v 10 až 15 párech mají světlejší než horní a často porostlou přitlačenými chlupy.\n\nVonné květy, mající v průměru asi 3 cm, vyrůstají po jednom až třech z úžlabí listů. Jsou oboupohlavné, čtyř nebo pětičetné a mají okvětí vytvořeno vespod srostlým, vytrvalým kalichem a korunou s bílými, laločnatými plátky. Ze zvonkovité češule vyrůstá velký počet (i 250) bílých tyčinek se žlutými prašníky a ze čtyř plodolistů vytvořený spodní semeník se čnělkou s hlavičkovitou bliznou. Hlavním opylovačem je včela medonosná.\n\nPlod je hladká, neb mírně hrbolatá bobule 4 až 12 cm dlouhá, 0,3 až 0,5 kg těžká, se zaschlými kališními lístky na vrcholu. Před uzráním je zelená a tvrdá, gumovitá dužina má svíravou chuť. Ve zralosti je kvajáva žlutá a má červenou, měkkou, šťavnatou dužinu lahodné chuti a sladce voňavou. Obsahuje obvykle hodně (až 500), asi 3 mm velkých, převážně tvrdých semen, existují ale šlechtěnci i bez semen.\n\nZa dobrých podmínek jsou schopné vykvést již dvou až čtyřleté stromy, plný výnos poskytují počínaje 5. až 8. rokem. Rostliny se průměrně dožívají 40 let, produkce však po 15 až 25 létech klesá, lze je omladit drastickým řezem. Plody se vytváření na nových výhoncích vyrostlých ze starého dřeva, proto se musí stromy pro zachování dobré plodnosti pravidelně prořezávat.\n\nOvoce dozrává za tři až pět měsíců po opylení, v příznivých klimatických podmínkách bývají za rok dvě sklizně a strom poskytne až 450 plodů. Jsou citlivé na otlak a následnou hnilobu, rychle přezrávají a ve zralosti bývají poškozovány ptáky a kaloni. Pro průmyslové zpracování se zralé setřásají vibrátory do plastových sítí, pro obchod se polozralé protrhávají ručně (3 × týdně), asi týden dozrávají rozložené na slámě a pak proložené tkaninou se odesílají v chladicích vozech k odběrateli. Kombinaci správné teploty, vlhkosti a namáčení do fungicidů, kyseliny giberelové a voskové emulze se zvýší jejich trvanlivost, a tudíž i prodejnost, až o 30 dnů.\n\nDřevina se přirozeně rozmnožuje semeny, která si podržují životaschopnost po mnoho měsíců. Klíči nepravidelně, za tři až osm týdnů, předběžné namáčení klíčení urychlí. Semenáče jsou za dva roky vysoké až 70 cm a mohou se sázet na trvalá stanoviště.\n\nByly vyšlechtěny desítky nových odrůd vhodné pro specifické půdní i klimatické podmínky. Šlechtí se na plodnost, chuť, dobu zraní, odolnost při transportu a na zachování kvality po dlouhou dobu po utržení. Tyto variety se pro zachování získaných vlastností nemnoží semeny, ale řízkováním. Řízky dlouhé asi 15 cm se získávají z kořenů, nebo se kořeny ponechané v zemi od stromu odříznou a v místě řezu vyrostou nové rostliny; nejvýnosnější způsobem je získávání řízku z vyzrálého dřeva při průklestu, kdy asi 1 cm dlouhé a 2 cm tlusté řízky při zastínění, velkém teple a vlhkosti zakoření s 90 % úspěšnosti. Rostliny pěstované z řízků však netvoří středový, hluboký kořen a proto se nově rozvinulo roubování nebo očkování vyšlechtěných odrůd na speciální podnože, takto vzniklé stromy však nemívají přímý kmen.\n\nKvajáva hrušková je rostlinou dobře se přizpůsobující širokému rozsahu podmínek prostředí. Snáší poměrně dobře stín, velmi brzy a pravidelně plodí a její plody obsahují hodně semen. Obvykle bývají stromy vysázeny v zahradách nebo v malých hájích, z toho se vymykají nové rozsáhlé plantáže v Indii (50 000 ha), Mexiku (15 000 ha), v Brazílii a atd.\n\nPlody jsou oblíbenou potravou mnoha ptáků i savců (kaloni, netopýři, hlodavci, prasata), kteří jejich semena v hojné míře šíří po okolí. Takto vznikají v původní krajině husté houštiny, které vytlačují původní vegetaci a jsou považované za invazní plevel a nákladně ničeny. Tyto invazní rostliny jsou někdy hodnoceny jako vetřelci lesních okrajů, pastvin, břehů vodních toků, okrajů cest a všech narušených míst. Nekontrolovaně se rozrůstají hlavně na Novém Zélandu, Havaji, tichomořských ostrovech, na Floridě, Bermudách,v Portoriku, Brazílii i v Ugandě. Plody divokých kultur v Karibiku jsou hostitelem dvoukřídlého hmyzu z čeledi octomilek \"Anastrepha suspensa\", které napadají citrusové plody.\n\n"}
{"id": "1222825", "url": "https://cs.wikipedia.org/wiki?curid=1222825", "title": "John Desmond Bernal", "text": "John Desmond Bernal\n\nJohn Desmond Bernal (10. května 1901, Nenagh, Hrabství Tipperary – 15. září 1971, Londýn) byl irsko-britský fyzik, sociolog vědy, komunistický aktivista, profesor Cambridgeské univerzity (od 1927), Londýnské univerzity (od 1937), člen Londýnské královské společnosti (1937). Bernal zavedl pojem \"vědeckotechnická revoluce\" a svými výzkumy dějin vědy se stal jedním ze zakladatelů marxistické teorie vědy a hlavním představitelem externalismu. K jeho klíčovým pracím v této oblasti patří \"The Social Function of Science\" (1939) a \"Science in History\" (1965). Ve fyzice byl odborníkem na atomovou strukturu a rentgenovou krystalografii.\n"}
{"id": "1222826", "url": "https://cs.wikipedia.org/wiki?curid=1222826", "title": "Syktyvkar (městský okruh)", "text": "Syktyvkar (městský okruh)\n\nMěstský okruh Syktyvkar je komunální útvar v Republice Komi. Administrativním centrem je město Syktyvkar.\n\nÚzemí komunálního útvaru městský okruh Syktyvkar se nachází v jižní části republiky Komi, na soutoku řek v Sysola a Vyčegda. Hraniční komunálním útvarem Syktyvdinský rajón.\n\nOd ledna 2006 s platností zákona o reformě místní samosprávy komunálních útvarů byl status jednotky „město Syktyvkar“ změněn „městský okruh Syktyvkar“ a komunální útvar „Ežvinský rajón města Syktyvkar“ reformován na Ežvinský rajón komunálního útvaru městského okruhu „Syktyvkar“.\n\nPočet obyvatel města Syktyvkar a jemu podřízených obcí je 235 845 osob (2010). V roce 2002 mělo 230 011 tis. obyvatel.\n\nSoučástí městského okruhu „Syktyvkar“ jsou sídla městského typu osídlení Krasnozatonskij, Věrchňaja Maksakovka, Sjedkyrkešč a sídla vesnického typu Vyltydor, Trechozjorka a Věrchňaja Myrtyju. Ežvinský rajón města Syktyvkar, který se nachází asi 14 kilometrů od centra města, je průmyslovým centrem, kde sídlí jeden z největších komplexů v dřevařského průmyslu v Evropě, Syktyvkarský dřevařský komplex.\n\nJiné rajóny města v roce 2009 neměly status oficiálního rajónu města a svou správu:\n\nVe městě jsou také i tzv. městečka určují názvy mikrorajónů: Věrchni Čov, Nižnij Čov, Zareče, Dyrnos, Kirul, Kojty, Kočpon, Čit, Krasnaja Gora, Pariž, Stroitěl, Těntjukovo, Čovju (s průmyslovým centrem a železniční stanicí) a další.\n"}
{"id": "1222828", "url": "https://cs.wikipedia.org/wiki?curid=1222828", "title": "Studená voda", "text": "Studená voda\n\nNázev Studená voda má více vodních toků:\n\n\n"}
{"id": "1222834", "url": "https://cs.wikipedia.org/wiki?curid=1222834", "title": "Běljajev", "text": "Běljajev\n\nRuské příjmení Běljajev (), přechýleně Běljajevová (\"/Běljajeva\") má více nositelů:\n\n\n"}
{"id": "1222839", "url": "https://cs.wikipedia.org/wiki?curid=1222839", "title": "4. multiplex (Slovensko)", "text": "4. multiplex (Slovensko)\n\n4. multiplex je multiplex na Slovensku, který slouží k vysílání komerčních rozhlasových a televizních programů pomocí DVB-T.\n\nV současnosti tento multiplex obsahuje 11 televizních stanic.\n\nVe 4. multiplexu vysílají tyto \"bezplatné stanice\":\nTyto bezplatné stanice jsou však kódovány a pro příjem je třeba koupit si zařízení.\n\nZ \"placených stanic\" jsou v tomto multiplexu dostupné stanice:\n\nVysílání tohoto multiplexu šíří 13 vysílačů. V rámci testu fungují v multiplexu EPG i teletext. Vysílání je kódované systémem Irdeto. Funkčnost příjmu multiplexu bude možné před koupí přijímače s podporou MPEG-4 vyzkoušet, protože bude vysílán i volně vysílaný informační kanál v kódování MPEG-2.\n\n"}
{"id": "1222842", "url": "https://cs.wikipedia.org/wiki?curid=1222842", "title": "Mistr hlavního oltáře z Oberbobritzsch", "text": "Mistr hlavního oltáře z Oberbobritzsch\n\nMistr hlavního oltáře z Oberbobritzsch (\"Meister des Hochaltars von Oberbobritzsch\") byl německý malíř činný ve Freibergu v letech 1513-1520. Z jeho dílny pocházejí desky oltáře sv. Kateřiny v Mostě.\nMalíř se pravděpodobně vyučil ve Freibergu. Jeho raná díla se vyznačují provinčním stylem se zaoblenými a dekorativně pojatými figurami s naivním výrazem. Malířský styl Mistra oltáře z Oberbobritzsch se změnil kolem roku 1520 vlivem spolupracovníka, který se vyučil v dílně Lucase Cranacha st.\nOltář z roku 1520 sestává ze střední desky se \"Stětím sv. Kateřiny\" (Oblastní muzeum v Mostě) a dvou oboustranně malovaných křídel (Děkanský úřad v Mostě). Na vnitřní straně jsou čtyři výjevy z života sv. Kateřiny (Křest sv. Kateřiny, Disputace s císařem Maxentiem, Obrácení císařovny a žalářníka na křesťanství, Upálení padesáti filosofů), na vnější straně jsou postavy světců sv. Ondřeje a sv. Kryštofa. V dolní části křídel jsou erby rodů von Voß, von Leutzsch, von Bernstein a von Pflug, pocházejících z Míšně. Kompletní oltář patrně měl i dvě pevná křídla, která chybí. Starší literatura připisovala autorství tzv. \"Mistru Dippoldiswaldského oltáře\". Jméno anonymního mistra změnil ve své revizi Ingo Sandner (1993). Mostecký oltář, jehož malířský styl má nejblíže k retáblům z Oberbobritzsch a Seifersdorfu, je importem z Míšně. Donátory byli pravděpodobně Christoph a Peter Bernsteinovi, kteří byli po ženské linii spřízněni s Pfluhy z Rabštejna.\n\n"}
{"id": "1222843", "url": "https://cs.wikipedia.org/wiki?curid=1222843", "title": "Ecole de Football Yéo Martial", "text": "Ecole de Football Yéo Martial\n\nEcole de Football Yéo Martial, zkratkou EFYM, je fotbalový klub z města Akouédo poblíž Abidžanu v Pobřeží slonoviny. Byl založen roku 1997 Yéo Martialem, fotbalovým trenérem (vedl mj. reprezentace Pobřeží slonoviny a Nigeru).\n\nV roce 2005 se tým probojoval do nejvyšší ligy Pobřeží slonoviny.\n\n\n"}
{"id": "1222847", "url": "https://cs.wikipedia.org/wiki?curid=1222847", "title": "Zápas na Letních olympijských hrách 2016 - ženy, volný styl do 53 kg", "text": "Zápas na Letních olympijských hrách 2016 - ženy, volný styl do 53 kg\n\nZápasy v ve volném stylu na Letních olympijských hrách v Riu v kategorii pérových vah žen proběhly v hale Carioca Arena 2 v přilehlé části Ria de Janeira v Barra da Tijuca 18. srpna 2016.\n\nDo oprav se dostaly volnostylařky, které během turnaje v pavouku prohrály svůj zápas s jednou ze dvou finalistek.\n"}
{"id": "1222849", "url": "https://cs.wikipedia.org/wiki?curid=1222849", "title": "Zápas na Letních olympijských hrách 2016 - ženy, volný styl do 63 kg", "text": "Zápas na Letních olympijských hrách 2016 - ženy, volný styl do 63 kg\n\nZápasy v ve volném stylu na Letních olympijských hrách v Riu v kategorii středních vah žen proběhly v hale Carioca Arena 2 v přilehlé části Ria de Janeira v Barra da Tijuca 18. srpna 2016.\n\nDo oprav se dostaly volnostylařky, které během turnaje v pavouku prohrály svůj zápas s jednou ze dvou finalistek.\n"}
{"id": "1222850", "url": "https://cs.wikipedia.org/wiki?curid=1222850", "title": "Zápas na Letních olympijských hrách 2016 - ženy, volný styl do 75 kg", "text": "Zápas na Letních olympijských hrách 2016 - ženy, volný styl do 75 kg\n\nZápasy v ve volném stylu na Letních olympijských hrách v Riu v kategorii těžkých vah žen proběhly v hale Carioca Arena 2 v přilehlé části Ria de Janeira v Barra da Tijuca 18. srpna 2016.\n\nDo oprav se dostaly volnostylařky, které během turnaje v pavouku prohrály svůj zápas s jednou ze dvou finalistek.\n"}
{"id": "1222851", "url": "https://cs.wikipedia.org/wiki?curid=1222851", "title": "Dlouhý pochod 2F", "text": "Dlouhý pochod 2F\n\nDlouhý pochod 2F (CZ-2F, LM-2F, ), také známý jako Šen-ťien (, „Božský šíp“) je čínská nosná raketa patřící do rodiny raket Dlouhý pochod primárně určená pro lety lodi Šen-čou s posádkou.\n\nJe to raketa upravená pro větší bezpečnost letů s posádkou odvozená od Dlouhého pochodu 2E, který byl dále odvozen od Dlouhého pochodu 2C. Je vypouštěna z komplexu SLS z kosmodromu Ťiou-čchüan. První let proběhl 19. listopadu 1999 s lodí Šen-čou 1. Po třetím letu s Šen-čou 3 pojmenoval tehdejší prezident Ťiang Ce-min raketu Šen-ťien, což znamená Božský šíp.\n\nDne 15. září 2003 dopravila tato raketa na orbitu Země prvního čínského tchajkonauta v lodi Šen-čou 5. Od té doby vypustila na oběžnou dráhu ještě lodě Šen-čou 6, Šen-čou 7, Šen-čou 9 a Šen-čou 10, poslední roku 2013.\n\nZvnějšku se raketa velmi podobá Dlouhému pochodu 2E, od kterého byla odvozena. Většina změn se týká zdvojených či ztrojených systémů pro zvýšení bezpečnosti, avšak byly provedeny některé úpravy struktury umožňující raketě používat těžší kryt používaný na lodi Šen-čou. Raketa je také schopna vynést těžší náklady s pomocí pomocných motorů na prvním stupni.\n\nRaketa má také systém pokročilého monitorování chyb a diagnostiky, který umožňuje tchajkonautům uniknout v případě nebezpečí, a je první čínskou raketou, která se skládá a je dopravena na odpalovací rampu svisle.\n\nBěhem letu Šen-čou 5 si tchajkonaut Jang Li-wej stěžoval na velké vibrace rakety. Ačkoliv byly problémy z větší části odstraněny úpravami, byly vibrace znovu zaznamenány během letu Šen-čou 6 vyžadujíce si tak další změny.\n"}
{"id": "1222852", "url": "https://cs.wikipedia.org/wiki?curid=1222852", "title": "Širetoko (poloostrov)", "text": "Širetoko (poloostrov)\n\nPoloostrov Širetoko () se nachází na severní straně východního konce japonského ostrova Hokkaidó obklopen Ochotským mořem, přičemž na východní straně jej průliv Nemuro odděluje od ostrova Kunaširu, nejjižnějšího z Kurilských ostrovů (součást Ruska formálně nárokovaná Japonskem). Poloostrov je protáhlý směrem k severovýchodu, přičemž středem vede hřeben sopek. Jeho délka je zhruba sedmdesát kilometrů, šířka se zmenšuje z počátečních přibližně pětadvaceti kilometrů.\n\nNa poloostrově se nachází národní park Širetoko, který je od roku 2005 na seznamu světového dědictví UNESCO.\n"}
{"id": "1222853", "url": "https://cs.wikipedia.org/wiki?curid=1222853", "title": "Vorkuta (městský okruh)", "text": "Vorkuta (městský okruh)\n\nMěstský okruh Vorkuta je komunální útvar v Republice Komi. Administrativním centrem je město Vorkuta. Rozloha městského okruhu Vorkuta je 24 400 km².\n\nÚzemí městského okruhu Vorkuta se rozkládá v severovýchodní části republiky Komi, na Bolšezemelské tundře v místě s prokázanými zásobami uhlí, na západ od předhůří Polárního Uralu.\n\nHraničí s komunálním útvarem městský okruh Inta, s Polárním rajónem Něneckého autonomního okruhu Archangelské oblasti a s Jamalo-něneckým autonomním okruhem.\n\nMěstský okruh Vorkuta byl založen v roce 2006. Statut městského okruhu Vorkuta byl přijat na zasedání Rady komunálních útvarů „město Vorkuta“ usnesením ze dne 27. února 2006 № 292.\n\n\n\n\n\n\n\n\n"}
{"id": "1222855", "url": "https://cs.wikipedia.org/wiki?curid=1222855", "title": "Henri-Alexandre Deslandres", "text": "Henri-Alexandre Deslandres\n\nHenri-Alexandre Deslandres (24. července 1853 – 15. ledna 1948) byl francouzský astronom. Působil jako ředitel Pařížské observatoře a proslavil se studiemi o chování sluneční atmosféry. \n\nV průběhu pregraduálních let byl Deslandres výrazně ovlivněn prusko-francouzskou válkou, napětím a chaosem, který válka vyvolala. A proto po promoci v roce 1874 vstoupil do armády, kde dosáhl hodnosti kapitána. V průběhu této práce ho stále více začala zajímat fyzika, proto se roku 1881 vzdal pozice v armádě a připojil se k laboratoři Alfreda Corna na École Polytechnique, kde začal pracovat v oblasti spektroskopie. V této činnosti pokračoval i na Pařížské univerzitě. V roce 1888 dokončil doktorát v jehož rámci hledal numerické vzorce ve spektrálních čarách. \n\nV roce 1889 byl Deslandres najat Urbainem Le Verrierem a Amédée Mouchezem na práci na astrofyzikální observatoři v Meudonu. Deslandres vyvinul spektroheliograf, který ve stejné době objevil i George Ellery Hale. \n\nRoku 1898 nastoupil na Meudon, kde doplnil Pierra Janssena, čímž zdvojnásobil vědecký personál observatoře. Po smrti Janssena se stal v roce 1907 ředitelem observatoře. V letech 1907–1909 byl ředitelem Francouzské astronomické společnosti. Po vypuknutí první světové války se jako šedesátník vrátil do armády, konkrétně působil jako inženýr. Za dobu služby byl povýšen na podplukovníka. Po podepsání míru v roce 1918 pokračoval v práci na observatoři Meudot až do roku 1926, kdy se jeho pracoviště spojilo s Pařížskou observatoří. \n\nDeslandres zůstal aktivní v oblasti výzkumu až do své smrti. \n\nRoku 1913 získal Gold Medal of the Royal Astronomical Society a také Henry Draper Medal. V roce 1921 obdržel cenu Medaili Catheriny Bruceové. \n\nJmenují se po něm kráter na Měsíci, ocenění francouzské astronomické společnosti a rovněž asteroid 11763.\n"}
{"id": "1222856", "url": "https://cs.wikipedia.org/wiki?curid=1222856", "title": "Barry Lyndon", "text": "Barry Lyndon\n\nBarry Lyndon je britsko-americký film z roku 1975. Natočil jej režisér Stanley Kubrick podle scénáře, který sám napsal na motivy románu \"The Luck of Barry Lyndon\" od Williama Makepeace Thackeraye. Ve filmu hráli například Ryan O'Neal, Marisa Berenson a Hardy Krüger. Pojednává o fiktivním irském dobrodruhovi z osmnáctého století. Film byl v sedmi kategoriích nominován na Oscara, přičemž cenu čtyřikrát získal (kamera, adaptovaná hudba, výprava, kostýmy). Ve dvou kategoriích byl rovněž neúspěšně nominován na Zlatý glóbus.\n\n"}
{"id": "1222857", "url": "https://cs.wikipedia.org/wiki?curid=1222857", "title": "Aja (album)", "text": "Aja (album)\n\nAja je šesté studiové album skupiny Steely Dan. Vydáno bylo v září roku 1977 společností ABC Records a jeho producentem byl Gary Katz. V americké hitparádě se umístilo na třetí příčce, v britské na páté. Album bylo oceněnou cenou Grammy a získalo platinovou desku. Magazín \"Rolling Stone\" jej zařadil na 145. příčku žebříčku 500 nejlepších alb všech dob.\n\nAutory všech skladeb jsou Walter Becker a Donald Fagen.\n\n"}
{"id": "1222858", "url": "https://cs.wikipedia.org/wiki?curid=1222858", "title": "Peter Bugár", "text": "Peter Bugár\n\nPeter Bugár (* 14. dubna 1971) je bývalý slovenský fotbalista, útočník.\n\nV české lize hrál za FC Baník Ostrava. Nastoupil v 9 ligových utkáních a dal 2 góly. V Poháru vítězů pohárů nastoupil v 1 utkáních a v Poháru UEFA nastoupil také v 1 utkání.\n\n\n"}
{"id": "1222859", "url": "https://cs.wikipedia.org/wiki?curid=1222859", "title": "Seznam olympijských medailistů v zápase ve volném stylu – ženy těžká váha", "text": "Seznam olympijských medailistů v zápase ve volném stylu – ženy těžká váha\n\nToto je kompletní seznam olympijských medailistů v zápase volným stylem od roku 2004 do roku 2016.\n\n"}
{"id": "1222861", "url": "https://cs.wikipedia.org/wiki?curid=1222861", "title": "Music from Big Pink", "text": "Music from Big Pink\n\nMusic from Big Pink je první studiové album skupiny The Band. Vydáno bylo v červenci roku 1968 společností Capitol Records a jeho producentem byl John Simon, který na něm rovněž hrál na různé nástroje. Svůj název deska dostala podle domu nazývaného , v němž skupina napsala písně pro toto album. Album bylo nahráno v New Yorku a Los Angeles. Na obalu alba se nachází malba od Boba Dylana.\n\n\n"}
{"id": "1222863", "url": "https://cs.wikipedia.org/wiki?curid=1222863", "title": "Damn the Torpedoes", "text": "Damn the Torpedoes\n\nDamn the Torpedoes je třetí studiové album americké hudební skupiny Tom Petty and the Heartbreakers. Vydáno bylo v říjnu roku 1979 společností Backstreet Records a distribuovalo jej vydavatelství MCA Records. Producentem alba byl Jimmy Iovine společně s frontmanem skupiny Tomem Pettym. V hitparádě Billboard 200 se umístilo na druhé příčce. Časopis \"Rolling Stone\" jej zařadil na 313. příčku žebříčku 500 nejlepších alb všech dob.\n\n\n"}
{"id": "1222864", "url": "https://cs.wikipedia.org/wiki?curid=1222864", "title": "John Austin", "text": "John Austin\n\nJohn Austin (3. března 1790, Creeting Mill – 1. prosinec 1859, Weybridge) byl anglický právník a filozof práva. Jeho hlavním dílem byla práce \"Působnost právní vědy\" (\"The Province of Jurisprudence Determined\") z roku 1832, která měla vliv na další vývoj v oblasti teorie práva. Soustředil se v ní na problém rozdílu mezi zákonností a morálkou. Dále \"Přednášky o právní vědě\" (\"Lectures on Jurisprudence\") vydané posmrtně. \n\nByl synem mlynáře z Ipswiche. Stal se prvním profesorem právní vědy na Londýnské univerzitě. V letech 1826-1828 byl na studijním pobytu v Německu. Při pedagogické činnosti často podléhal frustraci, což vyvrcholilo jeho odchodem z katedry.\n\nJeho manželkou byla spisovatelka Sarah Austinová. Jeho blízkým přítelem byl Jeremy Bentham, na jehož okruh měl značný vliv. Mimo tento okruh se stal vlivným až posmrtně.\n"}
{"id": "1222866", "url": "https://cs.wikipedia.org/wiki?curid=1222866", "title": "Herbert z Cherbury", "text": "Herbert z Cherbury\n\nHerbert z Cherbury (3. března 1583, Montgomery - 20. srpen 1648, Londýn) byl velšsko-anglický voják, diplomat, historik, básník a filozof, zakladatel deismu.\nByl starším bratrem básníka George Herberta. Vystudoval Oxfordskou univerzitu. Byl anglickým velvyslancem ve Francii, za své diplomatické služby byl povýšen do šlechtického stavu (1624, 1629). Své klíčové dílo, knihu \"O pravdě\" (\"De Veritate\"), vydal v Paříži roku 1624. Až po jeho smrti bylo v roce 1663 publikováno dílo \"O náboženství národů\" (\"De religione gentilium\"), jeden z prvních pokusů o srovnávací religionistiku.\n\nProti víře podložené církevní autoritou stavěl rozum, který je společný všem lidem, a přirozené náboženství, které se na něm zakládá. Herbert odlišuje pravdivé od pravděpodobného, možného a falešného, jakož i od zjeveného. Nejvyšší normou pravdivosti jsou bezprostředně zřejmé \"notitiae communes\" (společné pojmy). Pět článků víry přirozeného náboženství zní:\n\n\nTo, co překračuje těchto pět článků, je výmyslem kněží toužících po moci a nepřispívá k pravdivému uctívání Boha, věřil Herbert.\n\nKatolická církev zařadila na Index zakázaných knih dvě práce Herberta z Cherbury: spis \"O pravdě\" (\"De veritate\") dekretem ze dne 19. září 1633 a spis \"O náboženství národů\" (\"De religione gentilium\") dekretem ze dne 19. července 1707.\n\n"}
{"id": "1222867", "url": "https://cs.wikipedia.org/wiki?curid=1222867", "title": "Rebel Heart", "text": "Rebel Heart\n\nRebel Heart je třinácté studiové album americké zpěvačky Madonny. Vydáno bylo v březnu roku 2015 společností Interscope Records a podílelo se na ní několik producentů, mezi něž patří například Diplo, Avicii a Kanye West. Jako zpěváci se na albu podíleli například Chance the Rapper, Mike Tyson a Nicki Minaj. V hitparádě Billboard 200 se album umístilo na druhé příčce.\n\n"}
{"id": "1222868", "url": "https://cs.wikipedia.org/wiki?curid=1222868", "title": "José Luis Palomino", "text": "José Luis Palomino\n\nJosé Luis Palomino (* 5. ledna 1990, San Miguel de Tucumán, Tucumán Argentina) je argentinský fotbalový obránce, který působí od roku 2016 v bulharském klubu Ludogorec Razgrad.\nProšel angažmá v Argentině, Francii, a Bulharsku.\n\n\n"}
{"id": "1222869", "url": "https://cs.wikipedia.org/wiki?curid=1222869", "title": "Strach a touha", "text": "Strach a touha\n\nStrach a touha (v anglickém originále \"Fear and Desire\") je britský film z roku 1953. Natočil jej režisér Stanley Kubrick podle scénáře Howarda Sacklera. Jde o Kubrickův první celovečerní film. Autorem hudby k filmu byl Gerald Fried, který s režisérem spolupracoval i na dalších projektech. Jde o protiválečný film sledující čtyři vojáky, kteří se ocitnou za nepřátelskou linií a snaží se vymyslet plán, jak se dostat zpět. Ve filmu hráli Frank Silvera, Paul Mazursky a další.\n\n"}
{"id": "1222873", "url": "https://cs.wikipedia.org/wiki?curid=1222873", "title": "Čang Caj", "text": "Čang Caj\n\nČang Caj, někdy též uváděn jako Č`ang Cheng-čchii (1020 - 1077) byl čínský filozof, jeden ze zakladatelů novokonfuciánství. V něm byl představitel materialistické linie.\n\nPodle Čanga vše, co existuje, vzniká z prahmoty - čchi, jejímiž vlastnostmi jsou pohyb a klid. Prvotním stavem čchi je velké prázdno a proces její koncentrace se podobá přeměně vody na led. Zhušťování a rozptylování čchi podmiňuje vznik a zánik všech jevů a věcí. Proces proměn čchi se nazývá tao. Pohyb a změny prahmoty jsou důsledkem vzájemného působení jang a jin. Jejich jednotou je tao, které Čang Caj chápal jako velkou harmonii. Pohyb v přírodě je určován zákonem li, který je imanentní samé prahmoty čchi.\n\nZdrojem poznání jsou pocity, jejichž prostřednictvím se člověk spojuje s vnějším světem, ale poznání tao se na nich nezakládá.\n\nV oblasti etiky definoval jedinou základní ctnost: \"ren\" (\"lidskost\"), která má ovšem rozmanité projevy. Člověk má dle Čanga své povinnosti jako člen společnosti i jako člen kosmu, jejich plnění ho kultivuje. Nedoporučoval lpět na životě, známá je jeho věta, že \"život nepřináší žádný zisk, smrt neznamená žádnou ztrátu\".\n"}
{"id": "1222875", "url": "https://cs.wikipedia.org/wiki?curid=1222875", "title": "Taj Čen", "text": "Taj Čen\n\nTaj Čen (, 1723–1777) byl čínský filozof. Napsal asi 50 děl, v nichž se zabýval především matematikou, filologií, geografií a konfuciánskou filozofií. Od roku 1773 pracoval v císařské knihovně.\n\nPodle Taje svět neustále vzniká a vyvíjí se. Pohyb vysvětloval vzájemným působením protikladných sil: jang a jin, které působí věčně, jsou nezničitelné a neoddělitelné od přírody. Všechny jevy a věci jsou podle něj podřízené přirozené nezbytnosti. Základem poznání jsou pocity. Vrozených poznatků není. Obecné závěry třeba ověřovat pokusem. Osvobození lidí závisí na rozvoji osvěty a mravního sebezdokonalování osobnosti, učil Taj Čen.\n"}
{"id": "1222877", "url": "https://cs.wikipedia.org/wiki?curid=1222877", "title": "Jang Ču", "text": "Jang Ču\n\nJang Ču (; 370 př. n. l. – 319 př. n. l.) byl staročínský filozof.\n\nPodle Janga všechny události a jevy přírody a společnosti jsou podřízeny působení principu přirozené nezbytnosti, který charakterizoval jako osud. Vše podléhá zkáze a zničení, život vystřídá smrt, vznik zánik. Je třeba užívat a vychutnávat to, co existuje a nezatěžovat se myšlenkami na to, co bude po smrti, doporučoval Jang. Odmítal také společenskou angažovanost. Jeho filozofie bývá označována za individualistickou, což bylo v konfuciánské čínské tradici dosti neobvyklé a také to nebylo přijato (kritika Menciova). Byl také prvním čínským filozofem zabývajícím se problémem lidské přirozenosti, kterou nazýval \"sing\" (, přirozené sklony).\n"}
{"id": "1222878", "url": "https://cs.wikipedia.org/wiki?curid=1222878", "title": "Moritz Gröbe", "text": "Moritz Gröbe\n\nMoritz Gröbe, uváděn také jako Mořic nebo Mauritius Groebe, (14. září 1828 Kahle u Nonneberku v Sasku – 5. března 1891 Vršovice) byl německý podnikatel působící v Čechách.\n\nByl zaměstnán firmou Vojtěcha Lanny v době jejího působení v Českých Budějovicích. Firma se zabývala především stavbou mostů, nábřeží, jezů a zdymadel a také stavbou železničních tratí. Gröbe přesídlil spolu s celou firmou do Prahy, stal se nejprve prokuristou, a v roce 1869 společníkem Tomáše Lanny, mladšího bratra Vojtěcha Lanny, následně i společníkem firmy A. Lanna a J. Schebek. Největší účast měl Gröbe v těchto firmách při stavbě železničních tratí. Protože firma byla známá svou odbornou způsobilostí a solidností, dostávala velké množství zakázek na kterých získal i Gröbe velký majetek, díky kterému mohl uskutečnit velkolepý záměr výstavby vily v Grébovce. V roce 1881 Moritz Gröbe po mrtvici ochrnul a zůstal upoután na pojízdné křeslo.\n\nByl pohřben na německém evangelickém hřbitově ve Strašnicích.\n\nMoritz Gröbe si nechal vybudovat na Královských Vinohradech rozsáhlý zahradní areál nynějších Havlíčkových sadů s budovou monumentální neorenesanční, tzv. Gröbovy vily. Areál se budoval v letech 1871 až 1888. Celkový náklad na vybudování areálu byl 1 760 000 rakousko-uherských korun, což odpovídá ceně cca 500 kg zlata, tedy v současných cenách cca 500 milionů Kč.\n\nV říjnu 1905 zakoupilo vilu tehdejší město Královské Vinohrady za 841 000 korun se záměrem otevřít zde od května 1906 veřejné sady.\n\nPo úmrtí upozornil český tisk na odkaz Moritze Gröbeho, který pamatoval výhradně na podporu německých záležitostí (vzdělávání spolky atd.). Současně upozornil, že sice odkázal 300 zl. chudým, ale pouze nemajetným z německé říše. Tisk uvedl tyto údaje jako doklad nepřátelství zemřelého vůči českému národu.\n"}
{"id": "1222879", "url": "https://cs.wikipedia.org/wiki?curid=1222879", "title": "Náměstí Jiřího z Poděbrad (Praha)", "text": "Náměstí Jiřího z Poděbrad (Praha)\n\nNáměstí Jiřího z Poděbrad (hovorově zvané \"Jiřák\") je veřejné prostranství na Vinohradech v Praze 3. Je pojmenováno po českém králi Jiřím z Poděbrad.\n\nNáměstí se nachází v centrální části Vinohrad a vzniklo v roce 1896. Původně se jmenovalo náměstí krále Jiřího. Současný název náměstí nese od roku 1948. Má charakter městského parku. Po jeho obvodu se nacházejí činžovní domy, přičemž ty, které tvoří jižní stranu náměstí, patří procházející Vinohradské třídě. Přes svůj jihozápadní roh sousedí se sady Svatopluka Čecha.\n\nDominantou náměstí je římskokatolický kostel Nejsvětějšího Srdce Páně, jehož výstavba probíhala v letech 1929–1932. Autorem budovy je slovinský architekt Josip Plečnik.\n\nNa náměstí se nachází stanice zelené linky metra A \"Jiřího z Poděbrad\".\n\nUmístěná u výstupu ze stanice metra. Autorem návrhu akademický sochař Petr Šedivý, spolupracoval na něm s architektkou Beryl Filsakovou. Konzultantkou byla architektka Anna Hübschmannová, autorka stanice metra Jiřího z Poděbrad. Fontána z liberecké žuly byla součástí výstavby stanice metra, vznikla v roce 1980 ve spolupráci s kamenickou školou v Hořicích. Jde o tzv. \"čtyřprocentní umění\". Zákon platný v 70. a 80. letech 20. století přikazoval, aby šlo 1-4 % z rozpočtu na státní stavbu na estetickou výzdobu přilehlého veřejného prostoru. Název fontány \"Sjednocená Evropa\" navazuje na výzdobu stanice: \"Jiří z Poděbrad - český král\". Fontána je kruhového půdorysu, plochého tvaru rozděleného na dvě půlky a její důležitou součástí je vodní plocha pod fontánous širokým přepadem na nižší úroveň. Gejzír vody vytváří pětice svisle orientovaných trysek umístěných v mezeře uprostřed sochy.\n\nVýznamnými budovami v okolí náměstí jsou Žižkovská televizní věž a Vinohradská vodárenská věž.\n\nDne 29. října 2017 zasáhl náměstí Orkán Herwart. Způsobil zde pád několika velkých větví a jednoho stromu.\n\n"}
{"id": "1222890", "url": "https://cs.wikipedia.org/wiki?curid=1222890", "title": "Kostel svaté Máří Magdaleny (Bartošovice v Orlických horách)", "text": "Kostel svaté Máří Magdaleny (Bartošovice v Orlických horách)\n\nKostel svaté Máří Magdaleny je římskokatolický, orientovaný, filiální, bývalý farní kostel v Bartošovicích v Orlických horách. Patří do farnosti Neratov. Je chráněn jako kulturní památka České republiky.\n\nPrvní dřevěný kostel v Bartošovicích existoval před rokem 1548, kdy je ve zprávě Matěje ze Šonova, komorníka od úřadu zemských desek, uváděn kostel vypálený do gruntu. Další dřevěný kostel je uváděn roku 1575 při prodeji části panství Mikuláši z Bubna, kamenný kostel byl postaven roku 1673 a ze jeho donátora je označován František Adam z Bubna a Litic, majitel žamberského zboží, kam patřily i Bartošovice. Současná podoba stavby je z let 1731-1746. Hranolová stavba hřbitovní brány krytá šindelem pochází z roku 1740, pozdně barokní kalvárie z roku 1793 je patrně dílem žamberského řezbáře a sochaře Alexia Czyliaka. Kostel je obehnán zdí s hřbitovem, vstup je bránou s letopočtem 1673 na ostění a s cibulovitou střechou. Nad vstupem do kostela lze rozeznat letopočet 1731 a nad ním je znak vrchnosti, Bubnů z Litic. Věž byla poškozena v roce 1793 bleskem, při opravě byla snížena a dostala barokní báň. Při dalším zásahu bleskem v roce 1906 se podařilo zachránit velkou část vnitřní výbavy, ohni odolala i klenba presbytáře a díky tomu i hlavní oltář s obrazem Máří Magdalény. V roce 1907 byl kostel po opravě znovu vysvěcen, cibulovité střechy věží byly nahrazeny jehlancovitými.\n\nObdélníková stavba s polygonálním presbytářem na východní straně a hranolovou věží na západní straně. Presbytář má strop ve formě valené klenby, loď je plochostropá. Boční stěny jsou členěny třemi půlkruhovými okny. Nad presbytářem je malá věž. Ze severní strany je ke kostelu přistavěna sakristie, z jihu márnice a oratoř.\n\nOltářní obraz patronky kostela je patrně dílem některého z učedníků Petra Brandla, sochy sv. Víta a Jeronýma a boční oltáře jsou z doby výstavby současného kostela. Raně rokoková kazatelna je z roku 1766.\n\nVarhany z roku 1907 jsou dílem pražského varhanáře Josefa Hubičky a byly opraveny roku 1926.\n\nBohoslužby se konají v neděli v 11.30.\n\n"}
{"id": "1222892", "url": "https://cs.wikipedia.org/wiki?curid=1222892", "title": "Bad Lauterberg", "text": "Bad Lauterberg\n\nBad Lauterberg nebo Bad Lauterberg im Harz je město v Zemském okrese Osterode am Harz v Dolním Sasku v Německu. Nachází se v jižním Harzu přibližně 15 km jihozápadně od Braunlage a 20 km jihovýchodně od Osterode am Harz. Město je známo díky likérům Schierker Feuerstein a Harzer Grubenlicht, které jsou zde vyráběny a plněny do lahví. Ve městě se v roce 1879 narodil polárník Alfred Ritscher.\n"}
{"id": "1222895", "url": "https://cs.wikipedia.org/wiki?curid=1222895", "title": "Doktor sen", "text": "Doktor sen\n\nDoktor sen je debutové studiové album Miroslava Žbirky. V roce 1980 ho vydalo slovenské hudební vydavatelství Opus.\n\n"}
{"id": "1222917", "url": "https://cs.wikipedia.org/wiki?curid=1222917", "title": "Jihozápadní region (Severní Makedonie)", "text": "Jihozápadní region (Severní Makedonie)\n\nJihozápadní region (makedonsky Jugozapaden region, Југозападен регион) je jedním z osmi statistických regionů v Severní Makedonii. V roce 2015 zde žilo zhruba 219 891 obyvatel. Největším sídlem regionu je město Ohrid.\n\nRozkládá se (jak jméno napovídá) v jihozápadní části státu a jeho rozloha je 3 340 km². Sousedními regiony jsou Položský na severu, Skopský a Vardarský na severovýchodě a Pelagonský na východě. Region hraničí na jihu a na západě s Albánií. Hranice prochází Ohridským jezerem, jehož větší část se nachází na území regionu.\n\nRegion tvoří celkem 9 opštin:\n"}
{"id": "1222918", "url": "https://cs.wikipedia.org/wiki?curid=1222918", "title": "Matthew McGrory", "text": "Matthew McGrory\n\nMatthew McGrory (17. května 1973 – 8. srpna 2005) byl americký herec. Byl známý díky své výšce 2,29 metru, díky čemuž v roce 1996 vystupoval v pořadu \"The Howard Stern Show\". Později hrál například ve filmech \"Bubliňák\" (2001), \"Velká ryba\" (2003) a \"Vyvrženci pekla\" (2005). Rovněž vystupoval v hudebních videoklipech „Coma White“ od Marilyna Mansona a „The Wicker Man“ skupiny Iron Maiden. Zemřel na srdeční selhání ve věku 32 let.\n"}
{"id": "1222922", "url": "https://cs.wikipedia.org/wiki?curid=1222922", "title": "Marek Hilšer", "text": "Marek Hilšer\n\nMarek Hilšer (* 23. března 1976 Chomutov) je český lékař, vysokoškolský pedagog, vědec a občanský aktivista. Vystudoval mezinárodní vztahy a medicínu na Univerzitě Karlově. Od roku 2007 působí na její 1. lékařské fakultě jako vyučující a vědecký pracovník; v rámci svého bádání se zaměřuje na boj s rakovinou. V roce 2011 a 2012 se zúčastnil lékařské mise s organizací ADRA. \n\nKandidoval v prezidentských volbách 2018, kde se v prvním kole umístil na 5. místě se ziskem 454 949 hlasů (8,83 %). V říjnu 2018 se stal senátorem za obvod č. 26 – Praha 2.\n\nNarodil se v roce 1976 v Chomutově. Dětství prožil na sídlišti Březenecká. V červnu roku 1989 se rodina rozhodla emigrovat do Španělska, usadila se v Madridu. Rok po sametové revoluci se vrátila zpět do Československa.\n\nPo absolvování gymnázia byl přijat ke studiu mezinárodních vztahů na Fakultu sociálních věd UK. V roce 1999 odjel do Spojených států, kde se živil jako kopáč, stěhovák nebo instalatér. \n\nPo návratu z USA nastoupil v roce 2004 ke studiu na 1. lékařské fakultě Univerzity Karlovy. V roce 2007 se stal členem předsednictva univerzitního Akademického senátu.\n\nOd roku 2007 působí jako pedagog a vědecký pracovník na 1. lékařské fakultě v Ústavu biochemie a experimentální onkologie.\n\nV letech 2011 a 2012 se účastnil lékařské mise humanitární organizace ADRA a působil jako dobrovolník v lékařském zařízení v Keni.\n\nJe ženatý, jeho žena Monika Hilšerová je lékařka záchranné služby. V srpnu 2018 se jim narodila dcera Sofie.\n\nV rámci studia mezinárodních vztahů absolvoval v roce 1997 stáž jako asistent předsedy Zahraničního výboru Poslanecké sněmovny a lidoveckého poslance Viléma Holáně. \n\nV roce 2008 organizoval protesty proti záměru tehdejšího ministra zdravotnictví Tomáše Julínka (ODS) privatizovat fakultní nemocnice změnou jejich právní formy na akciové společnosti s menšinovým podílem univerzit. Vláda od záměru nakonec ustoupila.\n\nRoku 2012 jako spolupořadatel demonstrací během tzv. \"Týdne neklidu\" vystupoval proti připravovaným reformám ministra školství Josefa Dobeše (VV), které měly podle organizátorů zasáhnout do akademických svobod. Svůj protest vyjádřili shazováním melounů z terasy budovy Právnické fakulty UK jako symbolu 90 milionů korun, za které byla reforma připravena. Ministr Dobeš byl po několika týdnech z vlády odvolán.\n\nV říjnu 2014 se v rámci happeningové akce skupiny oMen spolu s Holanďanem Otakarem van Gemundem na tiskové konferenci Úřadu vlády svlékl do půl těla a vztyčením vlajek Evropské unie a NATO podpořil tehdejšího premiéra Bohuslava Sobotku v jeho postoji k dění na Ukrajině. Po třech letech hodnotil tuto akci jako vydařenou, neboť se skupině podařilo upozornit na daný problém a ukázat, že „\"nejsou ovce\"“.\n\nV otázkách zahraniční politiky je příznivcem silného partnerství s Evropskou unií a NATO. \nČlenství v EU je podle něj pro ČR přínosné – 80% exportu míří totiž právě do ostatních členských států. Vystoupením z Unie by se tedy snížila životní úroveň obyvatel. Naopak je proti sbližování s Ruskem či Čínou. Rusko dokonce označil za diktátorský a polofašistický stát, jako prezident by však prý vystupoval více diplomaticky.\n\nJe pro zachování institutu milosti, neboť dovede reflektovat reálné situace, na které právo nepamatuje a kdy je třeba zohledňovat individuální lidská a humanitární hlediska. Není však zastáncem amnestie.\n\nNení proti legalizaci marihuany. Je pro přijímání uprchlíků, kolem dvou tisíc uprchlíků je podle něj zvládnutelný počet, je proti stavění plotů na hranicích.\n\nV červenci 2016 Marek Hilšer veřejně oznámil svůj zájem kandidovat v prezidentských volbách 2018. V listopadu 2017 se díky podpoře 11 senátorů stal jedním z devíti prezidentských kandidátů, sehnal i 43 850 podpisů občanů, což by ke kandidatuře nestačilo. Podpořili ho například senátoři ze stran Zelení, ČSSD a KDU-ČSL.\n\nSvůj program stavěl na pojetí politiky jako služby lidem. Chtěl by se věnovat tématům spojeným se školstvím či s pomocí lidem v dluhových pastích. Témata tak má společná například se Starosty nebo s KDU-ČSL.\n\nHeslo prezidentské kampaně Marka Hilšera bylo „\"Budoucnost je na nás\"“. Byl nejmladším z devíti uchazečů o místo na Hradě.\n\nPo skončení prvního kola vyjádřil, spolu s dalšími neúspěšnými kandidáty Pavlem Fischerem, Michalem Horáčkem, Vratislavem Kulhánkem a Mirkem Topolánkem, podporu Jiřímu Drahošovi do druhého kola a vyzval své voliče, aby ho volili. Spolu s Pavlem Fischerem a Michalem Horáčkem se také v druhém kole podíleli aktivně na kampani ve prospěch Jiřího Drahoše.\n\nV únoru 2018 oznámil, že bude kandidovat do Senátu PČR ve volbách na podzim 2018. Kandiduje v Praze, a to v obvodu č. 26 – Praha 2. V červnu 2018 se stal předsedou hnutí „Marek Hilšer do Senátu“.\n\nSe ziskem 44,45 % hlasů vyhrál první kolo voleb a ve druhém kole porazil nestraníka za Piráty a hnutí VIZE Libora Michálka poměrem hlasů 79,75 % : 20,24 % a stal se senátorem. Ještě v říjnu 2018 pak oznámil, že se stane členem senátorského Klubu Starostové a nezávislí.\n\nV listopadu 2019 oznámil, že bude znovu kandidovat na post prezidenta republiky, a to ve volbách v roce 2023. O prezidentské křeslo se bude ucházet jako občanský kandidát. Dle vlastních slov plánuje objíždět regiony a začít se sběrem podpisů.\n\n"}
{"id": "1222924", "url": "https://cs.wikipedia.org/wiki?curid=1222924", "title": "Lalla Nuzha", "text": "Lalla Nuzha\n\nLalla Nuzha (29. října 1940, Rabat – 2. září 1977, Tetuán) byla marocká princezna, dcera krále Muhammada V.\n\nNarodila se 29. října 1940 v Rabatu jako dcera tehdejšího sultána Muhammada V. pozdějšího krále a jeho druhé manželky Lally Ably bint Tahar.\n\nDne 29. října 1964 se v Dar al-Makhzin v Rabatu vdala za Ahmeda Osmana, generálního tajemníka Ministerstva národní obrany, velvyslance v Německu a USA. Spolu měli jednoho syna:\n\n\nZemřela při autonehodě 2. září 1977 během ramadánu.\n"}
{"id": "1222925", "url": "https://cs.wikipedia.org/wiki?curid=1222925", "title": "Velká ryba", "text": "Velká ryba\n\nVelká ryba (v originále \"Big Fish\") je americký film z roku 2003. Natočil jej režisér Tim Burton a hráli v něm například Ewan McGregor, Albert Finney, Steve Buscemi a Danny DeVito. Hudbu k filmu složil Danny Elfman a byl za ní nominován na Oscara. Film byl v různých kategoriích nominován i na další ceny. Scénář napsal John August podle stejnojmenné knihy Daniela Wallace (ten si ve filmu sám zahrál roli profesora ekonomie). Snímek pojednává o muži, který rád vypráví příběhy. Těm však nevěří jeho syn, který se svým otcem přestane komunikovat.\n"}
{"id": "1222929", "url": "https://cs.wikipedia.org/wiki?curid=1222929", "title": "SønderjyskE Fodbold", "text": "SønderjyskE Fodbold\n\nSønderjyskE Fodbold je fotbalový oddíl dánského sportovního klubu SønderjyskE (Sønderjysk Elitesport). Vznikl v lednu 2004 sloučením týmů TM Tønder, Sønderjyske HK, Vojens BI a IK Sønderjylland. Má vazby na klub Haderslev Fodboldklub. Klubové barvy jsou světle modrá a bílá. Domácím hřištěm je Sydbank Park (Haderslev Fodboldstadion) ve městě Haderslev s kapacitou 10 000 míst.\n\nV sezóně 2015/16 skončil druhý v dánské nejvyšší soutěži. Díky tomu se kvalifikoval do druhého předkola Evropské ligy UEFA 2016/17 a poprvé ve své historii se tak dostal do evropských pohárů.\n\n\n\" K 30. 6. 2016\n\n"}
{"id": "1222931", "url": "https://cs.wikipedia.org/wiki?curid=1222931", "title": "Knížectví Piombino", "text": "Knížectví Piombino\n\nPanství Piombino (italsky \"Signoria di Piombino\") a po roce 1594 Knížectví Piombino (\"Principato di Piombino\"), byl malý stát na Apeninském poloostrově se středem v Piombinu, zahrnující část ostrova Elba. Existoval v letech 1399–1805, poté byl sloučen do Knížectví Lucca a Piombino. Roku 1815 byl včleněn do Toskánského velkovévodství.\n\n"}
{"id": "1222932", "url": "https://cs.wikipedia.org/wiki?curid=1222932", "title": "Emmanuel Lubezki", "text": "Emmanuel Lubezki\n\nEmmanuel Lubezki (* 30. listopadu 1964 Ciudad de México) je mexický kameraman. Narodil se do židovské rodiny. Jeho babička se zde usadila poté, co během Říjnové revoluce uprchla z Ruska. Jeho otcem byl herec Muni Lubezki. Emmanuel Lubezki studoval na Centro Universitario de Estudios Cinematográficos, kde se setkal se svými pozdějšími spolupracovníky Alejandrem Gonzálezem Iñárritu a Alfonsem Cuarónem. Pro film začal pracovat již v osmdesátých letech, avšak první větší projekty přišly až v následující dekádě. Za svou práci na filmu \"Gravitace\" (2013) získal Oscara za nejlepší kameru. Stejné ocenění získal za filmy \"Birdman\" (2014) a \"Revenant Zmrtvýchvstání\" (2015). Stal se tak první osobou, která toto ocenění získala třikrát v řadě. Již dříve byl na cenu pětkrát neúspěšně nominován. Mezi další filmy, na nichž se jako kameraman podílel, patří například \"Mexická jízda\" (2001), \"Zabiji Nixona\" (2004) a \"Po přečtení spalte\" (2008).\n"}
{"id": "1222936", "url": "https://cs.wikipedia.org/wiki?curid=1222936", "title": "Soapy Smith", "text": "Soapy Smith\n\nJefferson Randolph Smith (2. listopadu 1860 Coweta County — 8. července 1898 Skagway), zvaný Soapy Smith (Mýdlový Smith), byl americký gangster, výrazná postava Divokého západu a zlaté horečky na Klondiku.\n\nPocházel z plantážnické rodiny z Georgie, která po americké občanské válce přišla o majetek a odstěhovala se do Texasu. J. R. Smith se původně pokoušel živit jako kovboj, ale brzy se připojil ke skupině pistolníků a hazardních hráčů ve Fort Worth, v níž byl i Texaský Jack. V roce 1879 přijel do Denveru, který byl prudce rostoucím centrem obchodu a těžby zlata, a živil se jako falešný hráč karet a skořápek. Přezdívku Soapy získal díky svému proslulému „mýdlovému triku“. Na rušné ulici začal balit kostky mýdla do bankovek a teprve pak do balicího papíru a nabízet kolemjdoucím, že když si toto mýdlo za dolar koupí, mohou vyhrát velkou sumu. Poté, co nastrčení Smithovi komplici skutečně našli po rozbalení svého mýdla stodolarovky, seběhl se houf lidí ochotných dát dolar i více za obyčejné mýdlo v hodnotě sotva pěti centů, těm už ovšem obratný Smith podstrčil balíčky, které žádné peníze neobsahovaly.\n\nSmith bohatl, obklopil se množstvím společníků, tvořících tzv. Soap Gang v čele s jeho mladším bratrem Bascombem Smithem a dařilo se mu korumpovat denverskou policii i úředníky magistrátu. Roku 1888 si otevřel hernu Tivoli Club. Aby předešel kritice, že okrádá důvěřivé lidi, umístil nad vchod saloonu výstražný nápis \"Caveat emptor\" (latinsky Ať si dá kupec pozor). Na Divokém západě ovšem nežilo tolik latiníků, aby toto varování někoho odradilo. Navzdory špinavému původu svých peněz vystupoval Smith jako solidní obchodník a dával vysoké sumy na dobročinné účely, podporoval také výstavbu kostelů, což mu vyneslo řadu příznivců.\n\nV roce 1892 zahájila denverská radnice rozsáhlou kampaň proti hazardním hrám, Smith se tedy odebral do města Creede, které bohatlo z těžby stříbra, zde kromě saloonu a nevěstince provozoval také panoptikum, v němž vystavoval mumii známou jako McGinty. Po návratu do Denveru se dostal do konfliktu s novým guvernérem Davisem Hansonem Waitem a hrozilo mu vězení, uprchl tedy napřed do Mexika a pak na Aljašku.\n\nRoku 1897 se Soapy Smith usadil v přístavu Skagway, přes který proudily davy prospektorů mířících průsmykem White Pass na zlatonosná pole okolo Dawson City. Zde se obohatil řadou podvodů, jako byla fiktivní telegrafní stanice, z níž lidé posílali za tučný poplatek vzkazy rodinám doma, ačkoli do města nebyla vůbec zřízena telegrafní linka (za další poplatek dokonce zlatokopové dostali odpověď, sestavenou Smithovými agenty), nebo informační agentura, doporučující majetným příchozím do Skagwaye návštěvu Smithova saloonu, kde byli následně okradeni. Soapy svoji činnost obhajoval jako potřebnou selekci zlatokopů: kdo je tak hloupý, aby se nechal obehrát v kartách, ten nemá na drsném Severu co dělat (také mnoha lidem, které připravil o úspory, následně zaplatil ze svého cestu zpět do civilizovaných krajů). Stal se nejvlivnější postavou města: mnoho občanů s nelibostí neslo špatnou pověst Skagwaye a vytvořili tzv. Výbor 101, usilující o Smithovo vyhnání a návrat zákona, ale Smithových přívrženců bylo více než třikrát tolik, navíc Soapy využil španělsko-americké války a přiměl americkou vládu, aby jeho gangu udělila oficiální status dobrovolnické milice.\n\nSmithovu kariéru ukončil incident 8. července 1898, kdy jeho kumpáni okradli za bílého dne jistého Johna Douglase Stewarta o zlato v hodnotě 2 600 dolarů, se kterým se vracel z Klondike do vlasti. Následovalo srocení davu vedeného zeměměřičem Frankem H. Reidem před barem Jeff Smiths' Parlor, občané požadovali vrácení lupu a potrestání viníků. Smith se s představiteli demonstrantů odebral do přístavu Juneau Wharf, kde nastalo vyjednávání, které vyústilo v hádku a následnou rvačku, při níž se Smith s Reidem začali tahat o pušku. Nakonec Reid Smitha zastřelil, sám však také utrpěl smrtelné zranění. Po Smithově smrti byl jeho gang rozprášen, do města přijela armáda a vyhlásila stanné právo. Na paměť události se ve Skagwayi slaví každého 8. července svátek Soapy Smith Wake.\n\nPostava Soapyho Smithe se objevila ve filmech \"Bílý tesák\" (1973, hrál ho John Steiner), \"Zlatá horečka na Klondiku\" (1980, v roli Smithe Rod Steiger) a televizním seriálu \"Klondike\" (2014, Ian Hart).\n\n\n"}
{"id": "1222937", "url": "https://cs.wikipedia.org/wiki?curid=1222937", "title": "Jean Meslier", "text": "Jean Meslier\n\nJean Meslier [žan melje] (15. červen 1664, Mazerny – 17. červen 1729, Étrépigny) byl francouzský katolický kněz a ateistický filozof.\n\nJean Meslier se narodil v roce 1664 ve vesnici Mazerny, která leží asi 20 km jižně od města Charleville-Mézières. Jeho otec byl domácím tkalcem. Po absolvování bohosloveckého semináře v Remeši se stal roku 1688 farářem v Châlons-sur-Marne (později přejmenováno na Châlons-en-Champagne). V roce 1689 byl ustanoven farářem v obci Étrépigny, která se rozkládá asi 11 km jižně od města Charleville-Mézières. Vesnice Étrépigny měla v té době přibližně 150 obyvatel, převážně rolníků, a Meslierovi byla svěřena péče i o farníky sousední obce Balaives-et-Butz.\n\nDo roku 1711 žil poklidně a bez konfliktů se světskou i církevní vrchností a plnil svědomitě své povinnosti. V dalších letech si však znepřátelil arcibiskupa v Remeši, který o Meslierovi napsal: „\"Je nevzdělaný, domýšlivý, velmi umíněný a neústupný..., plete se do věcí, kterým nerozumí...\"\" V roce 1716 začínají jeho konflikty se šlechticem Antoinem de Touilly, který byl pánem vesnice Étrépigny. Proti panu de Touilly vystoupil Meslier s obviněním, že krutě zachází se sedláky, a z kazatelny káral jeho chování. Pan de Touilly si stěžoval arcibiskupovi a obvinil Mesliera, že zanedbává své povinnosti. Při slyšení u arcibiskupa Meslier přečetl předem napsanou ironickou řeč proti šlechtě. Byl potrestán jednoměsíční izolací v remešském semináři.\n\nV posledních letech svého života plnil Meslier své kněžské povinnosti zřejmě již jen s krajní nechutí. Ve své \"Závěti\" o tom píše: \"„Byl jsem nicméně nucen poučovat vás o vašem náboženství a alespoň někdy vám o něm promluvit, abych na oko splnil svou povinnost, kterou jsem na sebe vzal jako farář vaší farnosti. A přitom mě velmi trápila nepříjemná nutnost jednat a mluvit úplně proti svým názorům a sám vás udržovat v hloupých omylech a nesmyslných pověrách, které jsem nenáviděl, odsuzoval a z duše si ošklivil.\"\"\n\nMeslier žil na venkově a neměl téměř žádné styky s intelektuálním světem. I když měl ve své knihovně po ruce jen omezené množství knih, nebyl nevzdělaným člověkem. Ve svém díle cituje nejen bibli a církevní otce, zvláště Augustina, ale také řadu antických autorů: Ovidia, Vergilia, Lúkiana, Livia, Tacita, Senecu, Plútarcha, Lucretia. Bohoslovecký seminář seznámil Mesliera s francouzskou teologii i s francouzskou filozofií 16. a 17. století a je též pravděpodobné, že byl obeznámen s Baylovým slovníkem. Velkou autoritou pro něj byl Michel de Montaigne, kterého ve svém díle mnohokrát cituje.\n\nJean Meslier zemřel ve své farnosti v roce 1729; všechen svůj majetek odkázal farníkům.\n\nV Meslierově pozůstalosti se našel objemný rukopis, který byl označen jako \"Závěť\" (\"Le Testament\"). Tento rozsáhlý spis o třech dílech má celkem 99 kapitol. Není datován, ale lze usuzovat, že jde o práci posledních let jeho života a že ji dokončil krátce před svou smrtí.\n\nNa první stránku \"Závěti\" Meslier napsal: „\"Zápisky myšlenek a soudů kněze Jeana Mesliera ... o některých zlořádech a bludech v mravech a chování lidí, které jasně a přesvědčivě dokazují nepravdivost a lživost všech božstev a náboženství světa. Jeho myšlenky a soudy jsou po jeho smrti určeny jeho farním osadníkům, aby jim a jejich bližním posloužily jako svědectví pravdy.\"\" Předmluva začíná slovy: „\"Drazí přátelé, nemohl jsem říci otevřeně, dokud jsem žil, jak jsem smýšlel o počínání lidí a o vládě nad nimi, o jejich náboženstvích a mravech; mělo by to příliš nebezpečné a nepříjemné následky; proto jsem se rozhodl, povědět vám to, až zemřu.\"\"\n\nV \"Závěti\" autor dokazuje, že náboženství je nástrojem útisku, že odporuje rozumu, že ospravedlňuje bezpráví. Všechna náboženství jsou jen výmysly, klam, který slouží mocným a má snadněji udržet lid na uzdě. Vznáší námitky proti věrohodnosti evangelií, bible, zázraků a proroctví. Tvrdí, že křesťanská morálka je v rozporu s rozumem i s přirozeným právem.\n\nMeslier brojil proti šlechtě a jiným „povalečským stavům\", např. proti zbytečným mnichům, kteří se neživí poctivou prací. Zastával názor, že všichni lidé jsou si od přírody rovni, a odsuzoval ty, kteří žijí na účet druhých, především šlechtice, které přirovnával k hmyzu, jenž se živí z těl a krve jiných. Se sympatiemi se Meslier vyslovil o přání „jednoho člověka\", aby všichni urození byli za své ničemnosti „\"pověšeni a zardoušeni střevy kněží\"\".\n\nKritizoval také soukromé vlastnictví a propagoval majetkové společenství, ale nevyložil podrobně, jak by se k němu mělo dospět. Odmítal nerozlučitelnost manželství a soudil, že na nešťastná manželství doplácejí nejvíce děti z nich vzešlé. Rozhodně se vyslovoval pro odstranění monarchie a vyznával platonský ideál, dle kterého má být stát řízen nejmoudřejšími.\n\nDle Meslierova názoru může být tyranie králů, šlechty a kněží odstraněna jen násilnou revolucí. Proto doporučoval i královraždu a nadšeně opěvoval „šlechetné vrahy tyranů\", které znaly minulé věky, např. Bruta a Cassia. Vytýkal svým současníkům, že nechávají žít tyrany a že „\"nadobro nesvrhnou hanebné jařmo jejich násilnické vlády\"\". Lidé si dle Mesliera zvykli na otroctví a nepomýšlejí na to, aby si znova vydobyli svobodu.\n\nMeslier vyvracel důkazy Boží existence a hlásal, že hmota, čas, prostor a zákonitosti přírody nemohly být stvořeny Bohem, ale jsou věčné. Polemizoval s Fénelonem a celé kapitoly věnoval vyvrácení Descartesovy a Malebrancheovy filozofie. Stavěl se proti Destartesovu dualismu hmoty a ducha. Popíral nesmrtelnost duše, myšlení chápal jen jako pohyb a proměnu hmoty.\n\nCelkově lze konstatovat, že Meslier nebyl jen ateistou, materialistou a radikálním kritikem náboženství, ale – řečeno slovy profesora Vozky – „\"mluva Meslierova byla řečí buřiče, který neměl ve své době sobě rovného\"\".\n\nMeslierova \"Závěť\" není dílo stylově vytříbené. Výklad je rozvláčný, neuspořádaný, mnohé se opakuje, citáty jsou někdy uváděny nepřesně. Autor již zřejmě neměl čas a sílu provést konečnou redakci a snad ani nepředpokládal, že by jeho práce mohla být někdy otištěna. Voltaire konstatoval, že \"Závěť\" je „\"napsána s těžkopádnou prostotou\"\" a že „\"je to psáno stylem kočárového koně, ale takového, který pořádně vyhazuje!\"\"\n\nJiž v roce 1730, tedy krátce po Meslierově smrti, se po Francii začínají šířit rukopisné opisy textu \"Závěti\", samozřejmě především v kruzích volnomyšlenkářů. Několik těchto rukopisných exemplářů se uchovalo v různých knihovnách. Jeden z rukopisů se nakonec dostal do rukou i Voltairovi a ten byl dílem nadšen. Svému příteli Voltaire dne 16. 2. 1762 napsal: „\"Je to dílo, bez něhož se neobejdou démoni, výtečný katechismus Belzebuba. Věřte, že je to velmi vzácná kniha, je to poklad.\"\"\n\nVoltaire pořídil stručný výtah ze \"Závěti\" a v roce 1762 zařídil jeho anonymní vydání v Ženevě; pak následovala další vydání. Tak vyšla \"Závěť\" poprvé tiskem, byť jen v neúplné podobě. Výtisky ovšem mohly být rozšiřovány pouze tajně, neboť církev i stát toto dílo odsoudily. Rozhodnutím pařížského parlamentu byla \"Závěť\" dne 8. 2. 1775 spálena rukou katovou.\n\nVoltairův výtah je velmi stručný (63 stran, tj. asi desetina nezkráceného textu) a čerpá jen z prvního dílu \"Závěti\". Soustřeďuje se na kritiku křesťanského náboženství, na pasáže, kde Meslier odhaluje pokrytectví a chamtivost kněží. Voltaire jako deista nezahrnul do výtahu místa, která svědčí o Meslierově ateismu a materialismu, ani jeho myšlenky společensko-politické. V dopise jednomu ze svých přátel Voltaire o Meslierovi napsal: \"„Jeho dílo je příliš dlouhé, příliš únavné a také příliš buřičské; ale výtah z něho je krátký a obsahuje všecko, co v originále zasluhuje být čteno...\".\"\n\nMeslierova \"Závěť\" neovlivnila jen Voltaira, ale i další osvícence, především Holbacha. Za Velké francouzské revoluce, kterou Meslier svými myšlenkami pomáhal připravovat, byly jeho zásluhy připomenuty v dekretu Národního konventu ze dne 17. listopadu 1793, v němž se praví, že Meslier byl prvním knězem, „\"který měl odvahu otevřeně se zříci náboženských bludů\".\"\n\nCelá a nezkrácená Meslierova \"Závěť\" byla vydána tiskem až roku 1864 v Amsterdamu. Vydal ji holandský volnomyšlenkář Rudolf Charles podle jednoho ze zachovaných rukopisných opisů.\n\nKatolická církev zařadila \"Závěť\" Jeana Mesliera (\"Testament de Jean Meslier\") dekretem ze dne 8. července 1765 na Index zakázaných knih.\n\n"}
{"id": "1222938", "url": "https://cs.wikipedia.org/wiki?curid=1222938", "title": "SønderjyskE", "text": "SønderjyskE\n\nSønderjyskE (celým názvem Sønderjysk Elitesport) je dánský sportovní klub. Vznikl v roce 2004. Klubové barvy jsou světle modrá a bílá. \nSønderjysk v dánštině znamená \"jihojutský, z jižního Jutska\".\n\nKlub má 3 sportovní divize:\n\n"}
{"id": "1222939", "url": "https://cs.wikipedia.org/wiki?curid=1222939", "title": "Yamaha XVS 650 DragStar", "text": "Yamaha XVS 650 DragStar\n\nYamaha XVS 650 DragStar je motocykl kategorie cruiser, vyvinutý firmou Yamaha, vyráběný od roku 1997. Předchůdcem byl je model Yamaha XV 535 Virago, proti němuž má zvětšené vrtání o 5 mm a zdvih o 4 mm. Větším modelem je XVS 1100 DragStar.\n\nOd většího modelu XVS 1100 se liší mj. použitím zadní bubnové brzdy, rozvorem kratším o 35 mm a menšími rozměry.\n\n\n"}
{"id": "1222940", "url": "https://cs.wikipedia.org/wiki?curid=1222940", "title": "Absence blízkosti", "text": "Absence blízkosti\n\nAbsence blízkosti (2017) je český film režiséra Josefa Tuky, jedná se o jeho režijní debut. Vypráví o svobodné matce, která má špatný vztah ke své tříměsíční dceři i ke své matce. Pomůže jí ale nález deníků svého zesnulého otce.\n"}
{"id": "1222943", "url": "https://cs.wikipedia.org/wiki?curid=1222943", "title": "Roy Hodgson", "text": "Roy Hodgson\n\nRoy Hodgson (* 9. srpna 1947, Croydon, Anglie, Spojené království) je anglický fotbalový trenér a bývalý fotbalista.\n\nHodgson vedl šestnáct různých týmů v osmi zemích, počínaje v Švédsku s Halmstad BK v sezóně 1976. Později dovedl švýcarský národní tým do osmifinále Mistrovství světa 1994 v USA a vedl tým také v kvalifikaci na EURO 1996 v Anglii; tyto dva turnaje byly pro Švýcary první účastí na velkých akcích od šedesátých let dvacátého století. Od roku 2006 do roku 2007 vedl finský národní tým, který v tomto období dosáhl nejvyššího postavení v žebříčku FIFA vůbec - 33. místa a téměř se kvalifikoval na svůj první velký turnaj v historii.\nHodgson sloužil několikrát jako člen technické studijní skupiny UEFA na Mistrovstvích Evropy a byl rovněž členem technické studijní skupiny FIFA na Mistrovství světa 2006 v Německu. Hodgson mluví pěti jazyky a pracoval jako televizní komentátor v několika zemích, v nichž trénoval.\n\n1. května 2012 byl Hodgson jmenován trenérem anglického národního týmu a funkce se ujal 14. května 2012. Rezignoval 27. června 2016 po porážce Anglie v osmifinále EURA 2016 s Islandem.\n\nHodgson obdržel čestný doktorát od University of York 22. ledna 2016.\n\n"}
{"id": "1222944", "url": "https://cs.wikipedia.org/wiki?curid=1222944", "title": "Vilém z Champeaux", "text": "Vilém z Champeaux\n\nVilém z Champeaux, fr. \"Guillaume de Champeaux\", lat. \"Guillelmus Campellensis\" (kolem 1070, Champeaux – 18. ledna 1121, Châlons-en-Champagne) byl francouzský filozof a teolog, představitel scholastiky.\n\nByl žákem Manegolda z Lautenbachu, Anselma z Laonu a Roscelina z Compiègne. Po skončení studií vyučoval na pařížské katedrální škole, kde k jeho posluchačům patřil Pierre Abélard. V roce 1108 se kvůli obtížím nejasného původu – snad kvůli sporům s Abélardem – uchýlil do ústraní kláštera svatého Viktora. Brzy tu však obnovil své přednášky z rétoriky, filozofie a teologie a stal se pravděpodobně i podněcovatelem příklonu k mystice, která později ve svatoviktorské škole převládla (Vilém byl přítelem sv. Bernarda z Clairvaux, předního mystika té doby). V roce 1113 byl ustanoven biskupem v Châlons-sur-Marne a působil v tomto úřadě až do konce života.\n\nZ Vilémova díla se dochovalo jen málo spisů, jeho názory o obecninách známe převážně z prací Abélardových. Na rozdíl od svého nominalisticky orientovaného učitele Roscelina Vilém zastával ve sporu o univerzálie stanovisko krajního realismu. V prvních fázích své filozofické činnosti učil, že každá druhová všeobecnina existuje v individuích daného druhu jako jedna a tatáž podstata a že tato individua se liší od sebe jen tzv. akcidenty. \n\nPod vlivem Abélardových kritických námitek změnil později své učení a přiklonil se k tzv. „realismu indiference\". Tvrdil, že je třeba rozlišovat to, co je společné všem individuím a co je indiferentní (nerozlišitelné), od toho, co je každému individuu osobně vlastní. Individua jsou singulární bytí, numericky a akcidentálně odlišená, a v nich je pluralita podstat – avšak indiferentní substance je společná a je jedna.\n\nPozději Vilém zastával ještě třetí teorii, tzv. teorii podobnosti. Podle ní přirozenost v různých lidech není totožná, ale pouze podobná, a to proto, že jsou lidé.\n\n"}
{"id": "1222945", "url": "https://cs.wikipedia.org/wiki?curid=1222945", "title": "Marie Luisa Hannoverská", "text": "Marie Luisa Hannoverská\n\nMarie Luisa Hannoverská (11. října 1879, Gmunden – 31. ledna 1948, Salem, Bádensko-Württembersko) byla hannoverská, britská a bádenská princezna.\n\nNarodila se 11. října 1879 v Gmundenu jako dcera korunního prince Ernesta Augusta Hannoverského a princezny Thyry Dánské.\n\nDne 10. července 1900 se v Gmundenu vdala za prince Maxmiliána Bádenského, syna prince Viléma Bádenského a princezny Marie Maximilianovny Leuchtenberské. Spolu měli dvě děti:\n\nZemřela 31. ledna 1948 v Salemu (Bádensko-Württembersko).\n\n"}
{"id": "1222946", "url": "https://cs.wikipedia.org/wiki?curid=1222946", "title": "Titi Orbignův", "text": "Titi Orbignův\n\nTiti Orbignův (\"Plecturocebus donacophilus\") je ploskonosá opice patřící mezi chvostanovité (Pitheciidae) a do rodu titi (\"Plecturocebus\"). Je druhem neotropické oblasti, obývá Bolívii a Brazílii. Jedná se o středně velkou opici. Dle Mezinárodního svazu ochrany přírody se řadí mezi málo dotčené druhy.\n\nTiti Orbignův je druhem neotropické oblasti, vyskytuje se ve velkém areálu rozšíření v Bolívii a Brazílii. V Bolívii obývá její severovýchod, především oblast v povodích řek Mamore a Rio Grande a dále severně do Brazílie, kde obývá až Mato Grasso a Rondôniu, uvažuje se, že žije až k Serra dos Pacaás Novos. K životu dává přednost tropickým lesům, přičemž si vybírá hlavně oblasti suššího charakteru. Preferuje hustou vegetaci a nejčastěji se vyskytuje v nejhustší části lesa.\nTiti Orbignův je středně velký druh opice, samci měří zhruba 31,1 cm, samice 34 cm; u tohoto druhu není výrazný pohlavní dimorfismus. Samci váží zhruba 991 g, samice bývají lehčí a jejich hmotnost se odhaduje na 909 g. Ocas tohoto druhu je obvykle delší než hlava tělo. Není chápavý. Dlouhé jsou rovněž zadní končetiny. Hustá srst má šedé až oranžové zbarvení, s oranžovým břichem a bílými ušními chomáčky. Tyto opice mají dlouhou lebku, celkový zubní vzorec činí 2.1.3.3/2.1.3.3 jako u všech titiů\nTiti Orbignův je opice žijící v malých skupinkách o dvou až sedmi jedincích. Aktivní je od rozbřesku až po soumrak, aktivita také záleží na dostupnosti potravy; pokud je jí v teplejších měsících dostatek, probouzejí se opice i dříve. Ze svých 11,5 hodin aktivity vynakládají hledání potravy 2,7 h. Přesné složení jídelníčku tohoto druhu nebylo nikdy důkladně zkoumán, ale zdá se, že jde o všežravce se zaměřením zvláště na ovoce; to tvoří až 70% jeho stravy. Živí se však také listím (které tvoří důležitou část potravy v období sucha) či drobnými bezobratlými, jako jsou pavouci, motýli a mravencovití, přičemž dovedou některý hmyz polapit i v letu, pokud se k nim přiblíží dostatečně blízko. Denně urazí vzdálenost 425 až 1 152 m. Pohybují se především v nižších částech lesa, avšak při cestování na delší vzdálenosti využívají vrcholky stromů, někdy rovněž chodí po zemi. Titiové spí na stromech ve výšce asi 15 m, odpočívají však i během dne. To obyčejně sedí namačkaní k sobě a s navzájem spletenými ocasy.\n\nTeritorium tohoto druhu je malé a dosahuje rozlohy 0,005 až 0,14 km. Přestože tlupu obvykle vede jeden samec, nepanuje v ní žádná hierarchie. Své území tato opice sdílí i s jinými opicemi, jako jsou někteří kosmani, kotulové, chápanovití, malpovití a mirikinovití. Pokud se však dvě tlupy navzájem setkají, může dojít i k boji.\n\nU tohoto druhu je známo mnoho různých složitých volání, které se obvykle dělí do dvou skupin. Písklavé hlasité volání společně s hlubokým tichým voláním jsou používány převážně při úzkosti, konfliktu, hraním si či utvrzováním vlastnictví území. Vysoká tichá volání titiové vydávají především pokud jsou rušeni, ale rovněž při hledání dalších členů tlupy. Hlasité a hluboké volání, slyšitelné na velkou vzdálenost, opice používají na vymezení svého území. Obyčejně si takto opice vymezují teritorium ihned po probuzení a začínají samci. Pokud sousední skupina volání zaslechne, reaguje stejně, z čehož vznikají duety, do kterých se zapojují i samice.\n\nPodobně jako všichni titiové je tento druh monogamní. Před obdobím rozmnožování spolu samec a samice navazují silná citová pouta, dělají všechny věci společně. Často rovněž sedí navzájem přitulení vedle sebe. U těchto opic panuje žárlivost a samci, nejčastěji v přítomnosti dalších samců, drží pevně své partnerky, aby tím zabránili spáření s jiným samcem. Očekává se, že doba rozmnožování u tohoto druhu nastává na jaře, kdy začíná období dešťů, v zajetí se množí celoročně. Po zhruba 18 týdnech březosti se samici narodí jedno, zřídkakdy dvě mláďata. Samice je obvykle pouze kojí a o jejich nošení a ochranu se starají samci, od prvního měsíce života nejsou v blízkosti matky již téměř vůbec. Mláďata také vykazují větší míru nervozity, pokud není v jejich blízkosti otec, než matka. Pohlavní dospělosti je u tohoto druhu dosaženo u samic okolo 2 let, avšak obvykle se rozmnožují ještě o dva roky později. Dožívají se přibližně 25 let.\n\nMezi přirozené nepřátele se řadí harpyje krahujová (\"Morphnus guianensis\"), orli ozdobní (\"Spizaetus ornatus\"), jaguáři (\"Panthera onca\"), mláďata zabíjejí rovněž malpy hnědé (\"Cebus apella\").\n\nNebezpečí pro titiho Orbignova představuje především zemědělství, díky kterému opice přicházejí o přirozené prostředí. Největší ztráta nastala v blízkosti jihoamerického města Santa Cruz. Titiové však patří k mála primátům, kteří se dovedou zčásti přizpůsobit i životu ve městech, přičemž v tomto případě obývá přilehlý venkov. Populace tohoto druhu klesá, avšak ne natolik, aby mohl být zařazen mezi ohrožené druhy a společně s velkým areálem rozšíření a přizpůsobivosti je titi Orbignův Mezinárodním svazem ochrany přírody hodnocen jako málo dotčený druh. Mimoto je zapsán na přílohu II Úmluvy o mezinárodním obchodu s ohroženými druhy volně žijících živočichů a rostlin (CITES) a chráněn v Beni Biosphere Reserve a Národním parku Amboro.\n"}
{"id": "1222948", "url": "https://cs.wikipedia.org/wiki?curid=1222948", "title": "Vrahův polibek", "text": "Vrahův polibek\n\nVrahův polibek (v originále \"Killer's Kiss\") je britský film z roku 1955. Natočil jej režisér Stanley Kubrick (jde o jeho druhý celovečerní film) podle scénáře Howarda Sacklera (autorem příběhu je sám Kubrick). Autorem hudby k filmu byl Gerald Fried, který s režisérem spolupracoval i na dalších projektech. Kameramanem byl sám Kubrick. Ve filmu hráli například Frank Silvera, Irene Kane a Ruth Sobotka. Film pojednává o boxerovi, který chce kvůli neúspěchům odjet z města, avšak potká mladou ženu a zůstává.\n"}
{"id": "1222951", "url": "https://cs.wikipedia.org/wiki?curid=1222951", "title": "Pierre Jean Georges Cabanis", "text": "Pierre Jean Georges Cabanis\n\nPierre Jean Georges Cabanis (5. červen 1757, Cosnac - 5. květen 1808, Meulan-en-Yvelines) byl francouzský materialistický filosof, osvícenec a lékař.\n\nZpočátku se věnoval poezii a lékařství, ale nakonec se nadchl pro politiku a filozofii, zejména poté, co se v salonu Madame Helvétiové seznámil s encyklopedisty. Během Velké francouzské revoluce byl spolupracovníkem Mirabeaua, přítelem Condorceta, stoupencem girondistů a později Napoleona. Setkal se též s Benjaminem Franklinem a Thomasem Jeffersonem během jejich návštěvy Paříže. V roce 1803 byl zvolen členem Francouzské akademie.\n\nSvou materialistickou filozofií navazoval na Descartovu fyziku a patřil k tzv. ideologům. Tvořil přechod mezi osvícenským senzualismem a pozitivismem. Podle Cabanise vědomí závisí především na fyziologických funkcích. \n\nSvé základní dílo \"Vztah mezi fyzickou a mravní povahou člověka\" (\"Rapports du physique et du moral de l'homme\") otiskoval Cabanis nejprve v \"Mémoires de l´Institut\" (1798–1799); následovalo vydání ve dvou svazcích v roce 1802. Katolická církev dekretem ze dne 6. září 1819 zařadila tento spis na Index zakázaných knih.\n"}
{"id": "1222952", "url": "https://cs.wikipedia.org/wiki?curid=1222952", "title": "Their Greatest Hits (1971–1975)", "text": "Their Greatest Hits (1971–1975)\n\nTheir Greatest Hits (1971–1975) je první kompilační album americké skupiny Eagles. Vydáno bylo v únoru roku 1976 společností Asylum Records a obsahuje nahrávky z prvních čtyř alb kapely. Patří k nejprodávanějším albům na světě. Autorem obalu alba byl Boyd Elder, který se skupinou spolupracoval již na desce \"One of These Nights\".\n\n\n"}
{"id": "1222955", "url": "https://cs.wikipedia.org/wiki?curid=1222955", "title": "Evangelický hřbitov v Koňákově", "text": "Evangelický hřbitov v Koňákově\n\nEvangelický hřbitov v Koňákově se nachází ve městě Český Těšín, v centru části Koňákov, a to na ul. Středové. Má rozlohu 1157 m² (bez pozemku s kaplí).\n\nEvangelický (luterský) hřbitov v Koňákově byl posvěcen 27. července 1890 superintendentem Theodorem Haase. Kaple na hřbitově nese vročení 1889. Roku 1906 se hřbitov stal dějištěm tragédie, když kulový blesk usmrtil 13 osob najednou. Roku 1973 byla hřbitovní kaple stavebně upravena do současné podoby.\n\nHřbitov je v církevním vlastnictví; jeho provozovatelem je město Český Těšín.\n\n\n"}
{"id": "1222958", "url": "https://cs.wikipedia.org/wiki?curid=1222958", "title": "Etienne-Gabriel Morelly", "text": "Etienne-Gabriel Morelly\n\nEtienne-Gabriel Morelly (1717, Vitry-le-François - 1778 ?) byl francouzský osvícenský filosof, představitel racionálního a utopického socialismu. O jeho životě není mnoho známo, údajne žil v malém měste Vitry-le-François. \n\nMorelly se zapsal do dějin filosofie dílem \"Zákoník přírody\", v kterém byl první krát sformulován princip komunismu každému podle jeho potřeb a každému podle jeho schopností. Morelly uznává navrhuje: zrušení soukromného vlastnictví, práva a povinnosti práce pro každého občana a pro základní existenční potrěby, státní systém organizace vzdělání, bydlení, zdravotnictví, solidarity a spolupráce. Morelly je kritik soukromného vlastníctví a obchodu. Morellyho filosofie dějin je založena na cyklické koncepci přechodu z neuvědomelého do uvedomělého stavu. Morellyho spoločenský systém je založen na kooperujících komunitách (tribue), složen z rodin.\n\nSnažil se vyvodit zákony společenského pokroku ze \"stálé a neměnné lidské přirozenosti\". Jeho ideální společnost spočívá na zrušení soukromého vlastnictví, právu každého občana být živen na útraty kolektivu a na jeho povinnosti přispívat podle svých schopností k obecnému blahobytu. Dodržování těchto tří zásad by podle Morellyho mohlo vymýtit ze společnosti všechny neřesti a každé zlo. Požadoval úplné zrušení obchodu a peněz. Pro Morellyho učení se nadchl zejména Gracchus Babeuf.\n\nIdeální formu společnosti popsal v díle \"Ztroskotání plovoucích ostrovů, neboli Basiliada slavného Bidpaje\". Forma románu je inspirována románem Angličana Richarda Heada \"Plovoucí ostrov\", možná i \"Gulliverovými cestami\". Ale v otázce systému vlády se inspiroval zejména popisem vlády Inků od Garcilasssa de la Vegy v jeho \"Královských komentářích\". V románu je popsán ostrov, kde je neznámé soukromé vlastnictví, \"matka všech deliktů\". Země je společným zdrojem obživy. Morellyho komunistická společnost má přísně organizovanou strukturu s pevně řízenou výrobou a rozdělováním. Svazek výrobců se řídí centrálním ekonomickým plánem. Vše se rozděluje na veřejném náměstí každému otci rodiny pro jeho potřebu i potřebu jeho dítek. Pokud člověk přispívá svým dílem k veřejnému prospěchu, má právo, aby ho stát živil.\n\nV roce 1755 vydal Morely \"Zákoník přírody\", své hlavní dílo. V této práci reaguje na námitky proti \"Basiliadě\" a soustavně vykládá své názory. Vychází z názoru, že Bůh dal lidem rozum, aby poznávali zákony přírody a žili v souladu s nimi. Soustava soukromého vlastnictví je nerozumná, protipřirozená, svádí k lakotě, hrabivosti a posiluje egoismus. Záleží na společenském zřízení, zda člověka povznáší, anebo lidi mravně kazí. Je třeba vytvořit takové společenské poměry, ve kterých by lidé nemohli být prostopášní a zlí. Velký význam připisoval Morelly společenské výchově dětí; byl stoupencem laické školy (nespadající pod církev).\n\nKatolická církev dekretem ze dne 19. ledna 1761 zařadila spis \"Zákoník přírody\" (Morelly, \"Code de la nature\") na Index zakázaných knih.\n\nI. Nic ve společnosti nebude patřit jednotlivci, jen předměty, které skutečně používá pro uspokojení svých potřeb, pro své potěšení a pro svou kažodennú práci\n\nII. Každý občan je veřejným zaměstnancem, vydržování, vyživovaným a zaměstnávaným na útraty společnosti\n\nIII. Každý občan přispívá k obecnému prospěchu přiměřeným podílem svých sil, svých schopností a svého věku; na tomto základě se upraví jeho povinnosti podle zákonů o rozdělování\n\n\n\nPERNÝ, L.: Étienne-Gabriel Morelly, komunitárny filozof, ktorý možno (ne)existoval. \"DAV DVA - kultúrno-politický magazín\"\n\n"}
{"id": "1222959", "url": "https://cs.wikipedia.org/wiki?curid=1222959", "title": "Don Felder", "text": "Don Felder\n\nDon Felder (* 21. září 1947, Gainesville, Florida, USA) je americký kytarista a zpěvák. Svou první skupinu s názvem The Continentals založil ve svých patnácti letech, jednízm z jeho spoluhráčů zde byl Stephen Stills. Později působil v několika skupinách a v roce 1974 se stal členem Eagles. Se skupinou hrál až do jejího rozpadu v roce 1980. V roce 1994 byla obnovena a Felder s ní vystupoval až do roku 2001. Právě tehdy byl ze skupiny vyhozen, přičemž později se s ostatními členy soudil. Své první sólové album nazvané \"Airborne\" vydal v roce 1983. Druhé \"Road to Forever\" následovalo o devětadvacet let později.\n\n"}
{"id": "1222962", "url": "https://cs.wikipedia.org/wiki?curid=1222962", "title": "Randy Meisner", "text": "Randy Meisner\n\nRandy Meisner (* 8. března 1946) je americký zpěvák a baskytarista. V letech 1961 až 1965 byl členem kapely The Dynamics. Později působil ve skupině The Poor, která natočila tři singly s producentem Frazierem Mohawkem. V letech 1968 až 1969 působil v kapele Poco (znovu s ní vystupoval v letech 1988 až 1991). V roce 1971 byl jedním z původních členů kapely Eagles. Tu opustil v roce 1977. Své první sólové album vydal následujícího roku. Později vydal několik dalších alb.\n\n"}
{"id": "1222964", "url": "https://cs.wikipedia.org/wiki?curid=1222964", "title": "Svrchovanost lidu", "text": "Svrchovanost lidu\n\nSvrchovanost lidu znamená, že moc pochází od ovládaných, ne od vládců. Svrchovanost lidu vychází z ideje, že veškerá zákonitá moc pochází od lidí, kterým se vládne, a ne z nějakého božského či jiného externího zdroje. Idea svrchovanosti lidu má úzkou souvislost s ideou společenské smlouvy mezi lidmi a jejich vládou, jak ji zformovali osvícenští filozofové Thomas Hobbes, John Locke a Jean-Jacques Rousseau. Její podstatou je, že lidé se podřídí moci výměnou za ochranu osobní bezpečnosti, svobody a majetku, kterou jim poskytnou vládci. Pokud vládci zneužijí svou moc, lid má právo povstat proti nim. Teoreticky je v souladu se svrchovaností lidu jakákoliv forma vládnutí, v níž vládce nebo vládnoucí elita spravují stát v zájmu lidu a s jeho souhlasem. Dokonce - také teoreticky - ve prospěch lidu může vládnout i absolutní diktatura. Svého času se to nazývalo osvícenský absolutismus, případně blahovolná diktatura. Dnes se však myšlenka svrchovanosti lidu pevně spojuje zejména s pojmy zastupitelská demokracie a ústavní vláda - právě ony jsou zárukou podpory osob představiteli, které si sami zvolili.\n\nVětšina novodobých vlád tvrdí, že zdrojem jejich legitimity je podpora lidu, a to i tehdy, není-li k dispozici žádná procedura, která by lidem zajišťovala účinnou kontrolu nad těmi, kdo jim vládnou. Ve 20. století například mnozí latinskoameričtí diktátoři (podobně i novodobá vojenská diktatura v Barmě) dokazovali, že jejich způsob vlády byl v souladu s nejlepšími zájmy občanů a jejich jménem.\n"}
{"id": "1222965", "url": "https://cs.wikipedia.org/wiki?curid=1222965", "title": "On the Border", "text": "On the Border\n\nOn the Border je třetí studiové album americké skupiny Eagles. Vydáno bylo v březnu roku 1974 společností Asylum Records. Nahráno bylo v losangeleském studiu Record Plant Studios a v londýnském Olympic Studios. Producentem dvou písní z desky byl Glyn Johns, zbylé produkoval Bill Szymczyk. Jde o první desku kapely, na níž hraje kytarista Don Felder. Kromě členů kapely zde vystupoval také Al Perkins. Nachází se zde například coververze písně „Ol' '55“ od Toma Waitse.\n\n\n"}
{"id": "1222968", "url": "https://cs.wikipedia.org/wiki?curid=1222968", "title": "Jacob Moleschott", "text": "Jacob Moleschott\n\nJacob Moleschott (9. srpen 1822, 's-Hertogenbosch – 20. květen 1893, Řím) byl nizozemsko-italský fyziolog, představitel vulgárního materialismu. Jeho klíčová práce \"Kreislauf des Lebens\" vyšla roku 1852.\n\nV letech 1842–1845 vystudoval medicínu na univerzitě v Heidelbergu. Od roku 1847 zde byl soukromým docentem, v roce 1854 dostal důtku za to, že zastává materialistické názory a také za propagaci kremace, pak byl profesorem v Curychu, Turíně a Římě. V závěru života se stal italským občanem a senátorem.\n\nMoleschott zastával názor, že mozková činnost závisí na tuku, obsahujícím fosfor, z čehož usuzoval, že \"bez fosforu není žádné myšlenky\".\n"}
{"id": "1222969", "url": "https://cs.wikipedia.org/wiki?curid=1222969", "title": "Seznam dílů seriálu Star Wars Povstalci", "text": "Seznam dílů seriálu Star Wars Povstalci\n\nToto je \"'seznam dílů seriálu \"Star Wars Povstalci\".\n\n<onlyinclude></onlyinclude>\n\n"}
{"id": "1222971", "url": "https://cs.wikipedia.org/wiki?curid=1222971", "title": "One of These Nights", "text": "One of These Nights\n\nOne of These Nights je čtvrté studiové album americké skupiny Eagles. Vydáno bylo v červnu roku 1975 společností Asylum Records a jeho producentem byl Bill Szymczyk. V hitparádě Billboard 200 se umístilo na první příčce. Autorem obalu alba byl Boyd Elder. Jde o poslední album kapely, na němž hrál Bernie Leadon.\n\n"}
{"id": "1222973", "url": "https://cs.wikipedia.org/wiki?curid=1222973", "title": "Ervin László", "text": "Ervin László\n\nErvin László (12. květen 1932, Budapešť) je maďarský filozof, kybernetik, systémový teoretik, futurolog a vizionář. Žije v Pise v Itálii.\n\nJe členem Římského klubu. Je spoluautorem zprávy Římskému klubu \"Cíle pro lidstvo\" z roku 1977. V roce 1987 publikoval další zprávu pro Římský klub pod názvem \"Evoluce - nová syntéza\". Je zakladatelem a vydavatelem časopisu \"World Futures - The Journal of General Evolution\". V roce 1993 založil budapešťské klub - \"Club of Budapest\", kde vykonává funkci prezidenta. Je vědeckým ředitelem na University for Peace v Berlíně. Působí v \"The General Evolution Research Group\", kterou spoluzaložil v roce 1984 v Budapešti. Vykonává zde funkci ředitele. V roce 2011 založil první světovou univerzitu pro globální posun nazvanou \"Giordano Bruno Globalshift University\", která byla oficiálně otevřena 9. září 2011. Publikoval více než 90 knih a množství článků a publikací.\n\nVytvořil kosmologickou teorii spojitosti, v níž ukazuje vesmír jako tvořivý, vnitřně propojený proces.\n\n"}
{"id": "1222974", "url": "https://cs.wikipedia.org/wiki?curid=1222974", "title": "Vesto Slipher", "text": "Vesto Slipher\n\nVesto Slipher (11. listopadu 1875 - 8. listopadu 1969) byl americký astronom, který jako první provedl měření radiálních rychlostí galaxií, které bylo klíčové pro pozdější objev expanze vesmíru.\n\nNarodil se v Mulberry v Indianě. Doktorát získal v roce 1909 na Indiana University Bloomington. Po dokončení studií začal pracovat na Lowellově observatoři, kde strávil celou svou kariéru. V roce 1915 se zde stal zástupcem ředitele a v roce 1926 byl jmenován ředitelem, kterým zůstal až do odchodu do penze v roce 1952. Jeho bratr Earl byl rovněž astronomem. \n\nSlipher používal spektroskopii k určování rotační periody planet a planetárních atmosfér. V roce 1912 jako první pozoroval posun spektrálních čar galaxií, objevil tedy galaktický rudý posuv. Tento objev je někdy nesprávně přičítán Edwinu Hubbleovi, ačkoli tento posuv před Hubblem pozorovali již Slipher, William Wallace Campbell a James Edward Keeler. V roce 1914 také Slipher poprvé pozoroval rotaci spirálních galaxií. Objevil sodíkovou vrstvu zemské atmosféry roku 1929 a o rok později přijal Clyde Tombaugha a dohlížel na práci, která vedla k objevu Pluta. \n\nEdwin Hubble a Milton Humason zkombinovali Slipherova pozorování a vlastní měření a objevili přímou úměrnost vzdalování objektů s jejich rudým posuvem. Tato korelace rudého posuvu a vzdalování, dnes nazývaná Hubbleův zákon (rozhodnutí Mezinárodní astronomické unie z října 2018 doporučuje uživat označení Hubbleův–Lemaîtreův zákon), byla poprvé formulována v roce 1929 a stala se základem moderní kosmologie. \n\nSlipher zemřel ve Flagstaffu v Arizoně, kde je také pohřben. \n\nV roce 1932 získal Henry Draper Medal a Gold Medal of the Royal Astronomical Society. Roku 1935 obdržel medaili Catheriny Bruceové.\n\nJmenují se po něm krátery na Měsíci a Marsu a také asteroid 1776 Slipher. \n"}
{"id": "1222977", "url": "https://cs.wikipedia.org/wiki?curid=1222977", "title": "Fußball-Oberliga West", "text": "Fußball-Oberliga West\n\nFußball-Oberliga West byla jedna z pěti skupin Oberligy, nejvyšší fotbalové soutěže na území Německa v letech 1945 – 1963. Vytvořena byla v roce 1947 britskou okupační správou. Pořádala se na území Severního Porýní-Vestfálska. Vítězové jednotlivých skupin Oberligy postupovaly do celostátní soutěže, která trvala necelý měsíc, v níž se kluby utkávaly vyřazovacím způsobem.\n\nZanikla v roce 1963 po vytvoření první ligové soutěže na území Německa (Bundesliga).\n\nZdroj: \n\nZdroj: \n"}
{"id": "1222978", "url": "https://cs.wikipedia.org/wiki?curid=1222978", "title": "László", "text": "László\n\nLászló (maďarsky Ladislav) může znamenat:\n\n\n"}
{"id": "1222979", "url": "https://cs.wikipedia.org/wiki?curid=1222979", "title": "Jan Křtitel Horváth", "text": "Jan Křtitel Horváth\n\nJan Křtitel Horváth (13. červenec 1732, Kőszeg - 21. říjen 1800, Pešť) byl maďarský fyzik a filozof.\n\nNarodil se 13. července 1732 v Kőszegu. Jako 19letý vstoupil do jezuitského řádu a po studiích na trnavské univerzitě stal se prefektem konviktu v Trnavě, profesorem filozofie na jezuitském kolegiu v Budíně, nakonec profesorem filozofie a fyziky na své alma mater. Po přestěhování univerzity do Budína pokračoval v přednáškách tam, až do svého odchodu na důchod v roce 1792. V letech 1784-1785 zastával i funkci rektora. Byl plodným autorem fyzikálních, zčásti i matematických učebnic a filozofických děl. Několik z jeho prací vyšlo v několika, dokonce i v zahraničních vydáních (Augsburg, Benátky), byly předlohami dalších podobných děl a výrazně ovlivnily výuku matematicko-fyzikálních předmětů na samotné univerzitě, na královských akademiích a vyšších středních školách v Uhersku v posledních desetiletích 18. a v prvních letech 19. století. Patřil k nejvýznamnějším přírodovědcům trnavské univerzity, v jeho díle dochází k definitivnímu vítězství newtonovské fyziky na škole, i k osamostatnění fyziky od filozofie a jiných disciplín. Prvky modernosti nese v sobě i jeho dvousvazková učebnice matematiky, do které jako první autor v Uhersku zařadil i kapitolu o kuželosečkách. Zemřel 21. listopadu 1800 v Budapešti.\n"}
{"id": "1222982", "url": "https://cs.wikipedia.org/wiki?curid=1222982", "title": "Pál Makó", "text": "Pál Makó\n\nPavel Makó (9. červenec 1724, Jászapáti – 18. srpen 1793, Pešť) byl maďarský matematik, fyzik a filosof.\n\nNarodil se 9. července 1724 v Jászapáti. Noviciát po vstupu do jezuitského řádu (1741) strávil v Brně, později byl repetitorem v Győru. Filozofický kurz absolvoval v letech 1744–1747 na Trnavské univerzitě, pak působil na středních školách v Užhorodě a v Trnavě, dva roky jako repetitor matematiky na Vídeňské univerzitě. Své univerzitní vzdělání obohatil i teologií na univerzitě v Grazu (1752–1756). Začal přednášet matematiku na vídeňském Tereziániu (1756/57), krátce pobyl v Banské Bystrici a nakonec se stal profesorem na trnavské univerzitě, kde přednášel matematiku, později logiku a metafyziku. Ve své akademické kariéře pokračoval na vídeňské univerzitě a na doporučení Gerharda van Swietena, dvorního rádce Marie Terezie, ho panovnice v roce 1762 jmenovala profesorem matematických věd. Po zrušení jezuitského řádu (1773) získal titul opata a královského rádce a intenzivně se podílel na přípravě významné uherské školské reformy \"Ratio educationis\" (1777). Po přestěhování univerzity z Trnavy do Budína (1777) ho panovnice jmenovala děkanem filozofické fakulty a zároveň profesorem matematiky. V Budíně (později v Pešti) působil až do své smrti.\n\nPatřil k nejlepším profesorům matematiky na jezuitských školách v celé habsburské říši a přestože neměl původní matematické výsledky, jeho rozsáhlá učebnicová tvorba výrazně ovlivnila výuku matematicko-fyzikálních disciplín v celé zemi. Byl autorem kvalitních středoškolských i vysokoškolských učebnic matematiky, mezi nimi i první učebnice diferenciálního a integrálního počtu v monarchii (1768). Jeho učebnici algebry vysoce hodnotil i M. Cantor. Ve svých učebnicích fyziky a jiných fyzikálních dílech se projevuje jako stoupenec boškovičovské fyziky. Jeho učebnice logiky a metafyziky, podobně i matematiky, vycházely v celé řadě vydání, dokonce i po autorově smrti. Zemřel 18. srpna 1793 v Budapešti.\n"}
{"id": "1222984", "url": "https://cs.wikipedia.org/wiki?curid=1222984", "title": "Antonio Caso", "text": "Antonio Caso\n\nAntonio Caso (19. prosinec 1883, Mexiko – 6. březen 1946) byl mexický filozof, představitel \"Generace 1910\" a tzv. filozofie života, kterou rozpracovával jako reakci na pozitivismus vládnoucí v poslední třetině 19. století. Caso se zabýval etickými, estetickými, historickými a politickými problémy a byl činný jako vyslanec ve více zemích.\n\nZa nejdůležitější metodu filozofie považoval intuitivní metodu. Caso se domníval, že ontologie se lze vzdát, nicméně navrhl trichotómii jsoucen: věci, individua a osoby. Věci lze dělit aniž že by ztratily svůj věcný charakter; mohou se stát hodnotovými objekty, ne však subjekty hodnot. Individua jsou živé, nedělitelné celky, které lze vzájemně nahrazovat. Jsou nositeli užitných hodnot. Osoby jsou jedinečné duchovní existence, které ničím jiným nelze nahradit. Jsou tvůrci etických a estetických hodnot. Svoboda se podle Casa vyskytuje na všech třech úrovních existence.\n"}
{"id": "1222985", "url": "https://cs.wikipedia.org/wiki?curid=1222985", "title": "Richard Heidan", "text": "Richard Heidan\n\nKriminální komisař a \"SS-Hauptsturmführer\" Richard Heidan (13. září 1893, Hoyerswerda – 17. dubna 1947, Olomouc) byl příslušníkem gestapa a důstojníkem SS. Po odstoupení československého pohraničí Německu na základě Mnichovské dohody se přesunul v rámci \"Einsatzkommanda Karlsbad\" do Karlových Varů, kde zastával funkci zástupce vedoucího. Z Karlových Varů byl během roku 1940 převelen na řídící úřadovnu gestapa v Brně, kde působil jako vedoucí referátu II BM a později II A. Od 1. října roku 1942 již působí v Olomouci jako vedoucí tamní venkovní služebny gestapa. Po válce byl souzen před olomouckým Mimořádným lidovým soudem, odsouzen k trestu smrti a popraven.\n"}
{"id": "1222989", "url": "https://cs.wikipedia.org/wiki?curid=1222989", "title": "Zabíjení", "text": "Zabíjení\n\nZabíjení (v originále ') je britský film z roku 1956. Natočil jej režisér Stanley Kubrick podle scénáře, kterým sám napsal podle románu ' od Lionela Whita. Autorem hudby k filmu byl Gerald Fried, který s režisérem spolupracoval i na jiných projektech. Producentem filmu byl James B. Harris, o kameru se staral Lucien Ballard. Ve filmu hráli například Sterling Hayden, Vince Edwards a Coleen Gray. Pojednává o muži čerstvně propuštěném z vězení, který se s několika dalšími rozhodne vyloupit pokladnu na dostihovém závodišti.\n"}
{"id": "1222990", "url": "https://cs.wikipedia.org/wiki?curid=1222990", "title": "Ira S. Bowen", "text": "Ira S. Bowen\n\nIra S. Bowen (21. prosince 1898 - 6. února 1973) byl americký fyzik a astronom. V roce 1927 objevil, že chemický prvek nebulium není skutečným prvkem, ale že jde o dvakrát ionizovaný kyslík. \n\nNarodil se v Seneca Falls ve státě New York. Kvůli častému stěhování rodiny byl doma vzděláván otcem až do jeho smrti v roce 1908. Od té doby chodil na Houghton College, kde jeho matka pracovala jako učitelka. Po absolvování střední školy, zůstal Bowen na škole v rámci přípravných ročníků na univerzitu. Později přešel na Oberlin College, kterou absolvoval v roce 1919. V době studia spolupracoval s Robertem Hadfieldem na zkoumání vlastností oceli. Výsledky publikovali roku 1921. \n\nV roce 1919 začal studovat fyziku na Chicagské univerzitě. O dva roky později se již dostal do výzkumné skupiny Roberta Millikana a začal se věnovat ultrafialové spektroskopii prvků. Ještě v roce 1921 však George Ellery Hale přesvědčil Millikana, aby přešel na Kalifornský technologický institut (Caltech) a Bowen odešel také. Kontakty s Halem umožnily Bowenovi pracovat na Observatoři Mount Wilson a Observatoři Palomar. Bowen na Caltechu přednášel obecnou fyziku a prováděl výzkum kosmického záření a ultrafialové spektroskopie. Prováděl rovněž výpočty spekter pro lehké prvky periodické tabulky. \n\nZelené emisní čáry části mlhoviny Kočičí oko na 4959 a 5007 nanometrech byly objeveny Williamem Hugginsem v roce 1864. Vzhledem k tomu, že tyto emisní čáry nevykazoval žádný v té době známý prvek, bylo v 90. letech 19. století určeno, že je za emisní čáry zodpovědný nový prvek zvaný nebulium. Bowen přesně vypočítal zakázané přechody dvakrát ionizovaného kyslíku a zjistil, že se nachází přesně v místech, kde byly pozorovány tyto spektrální čáry. Nízká pravděpodobnost srážek zabránila kyslíku dostat se z excitovaného stavu do základního a proto byly zakázané přechody hlavní cestou k relaxaci. Bowen své výsledky publikoval v roce 1927 se závěrem, že nebulium nebylo opravdovým chemickým prvkem. \n\nMezi lety 1948 a 1964 byl Bowen ředitelem observatoře Palomar. Před svým odchodem do penze v roce 1964, ale i poté se podílel na zlepšení konstrukce mnoha optických teleskopů. \n\nV roce 1936 byl zvolen členem Národní akademie věd Spojených států amerických. Roku 1942 získal Henry Draper Medal , roku 1957 medaili Catheriny Bruceové a roku 1966 Gold Medal of the Royal Astronomical Society. \n\nJmenuje se po něm kráter na Měsíci a asteroid 3363 Bowen. \n"}
{"id": "1222991", "url": "https://cs.wikipedia.org/wiki?curid=1222991", "title": "Friedrich Eduard Beneke", "text": "Friedrich Eduard Beneke\n\nFriedrich Eduard Beneke (17. únor 1798, Berlín – asi 1. březen 1854, Berlín) byl německý filozof. Měl za to, že psychologie tvoří základ filozofie. Psychologie je podle Benekeho zároveň metodou umožňující opřít filozofii o údaje vnitřní zkušenosti a z ní odvozovat (indukcí) rozumové poznávací konstrukce. Filozofie je podle Benekeho teorií poznání, kterou považoval za metafyziku, čili vědu spočívající na rozumovém přetváření vjemů - tímto se stal zakladatelem směru nazývaného induktivní metafyzika, jejímž úkolem bylo spojit Kantův kriticismus se zkušeností a vytvořit systém protikladný absolutnímu idealismu.\n\nVystudoval teologii a filozofii na univerzitách v Halle a Berlíně. V roce 1832 se v Berlíně stal profesorem. Spáchal sebevraždu.\n\n"}
{"id": "1222992", "url": "https://cs.wikipedia.org/wiki?curid=1222992", "title": "Hugo Dingler", "text": "Hugo Dingler\n\nHugo Albert Emil Hermann Dingler (7. červenec 1881, Mnichov – 29. červen 1954, Mnichov) byl německý teoretik vědy a filozof.\n\nPo promoci v Mnichově v roce 1906 začal budovat vysokoškolskou kariéru. Po své habilitaci (1912) a účasti v 1. světové válce působil jako soukromý docent a učitel na reálce. Roku 1920 se stal mimořádným profesorem v Mnichově, 1932 řádným profesorem v Darmstadtu. V roce 1934 však musel odejít do nuceného důchodu. Jeho hrob se nachází v Aschaffenburgu, kde je v dvorské knihovně deponována i jeho závěť.\n\nDingler usiloval o metodické a úplné založení (fundamentaci) exaktních věd. Byl zastáncem metafyzicky orientované teorie poznání, byl silně kantovsky orientovaný a byl předchůdcem erlangenské školy (erlangenský konstruktivismus). Studoval též filozofický smysl geometrie a filozofické důsledky teorie relativity.\n\n\n"}
{"id": "1222993", "url": "https://cs.wikipedia.org/wiki?curid=1222993", "title": "Horace W. Babcock", "text": "Horace W. Babcock\n\nHorace W. Babcock (13. září 1912 – 29. srpen 2003) byl americký astronom. \n\nVystudoval na Kalifornském technologickém institutu, a poté přešel na Kalifornskou univerzitu v Berkeley, kde získal doktorát. \n\nJeho disertační práce obsahovala jednu z prvních indikací temné hmoty. Když pozoroval rotaci galaxie v Andromedě, objevil, že svítící hmota nevysvětluje pozorovanou rotační křivku. Přisuzoval to ale absorpci světla uvnitř galaxie nebo modifikované dynamice. Nikoli existenci chybějící hmoty. \n\nBabcock vymyslel a postavil celou řadu astronomických přístrojů a v roce 1953 jako první navrhl myšlenku adaptivní optiky. Specializoval se na spektroskopii a studium magnetických polí hvězd. Navrhl Babcockův model magnetismu slunečních skvrn. \n\nBěhem druhé světové války byl zapojen do radiačních prací na Massachusettském technologickém institutu a na Kalifornském technologickém institutu. Po válce začal pracovat se svým otcem, který byl rovněž astronom. \n\nV letech 1964 až 1978 byl ředitelem observatoře Palomar. \n\nV roce 1957 získal Henry Draper Medal , o rok později Eddingtonovu medaili. Roku 1969 medaili Catheriny Bruceové a o rok později Gold Medal of the Royal Astronomical Society .\n\nJeho jméno nese asteroid (3167) Babcock (pojmenovaný po něm a jeho otci), kráter stejného jména na Měsíci je pojmenován jen po jeho otci.\n"}
{"id": "1222998", "url": "https://cs.wikipedia.org/wiki?curid=1222998", "title": "Georg Klaus", "text": "Georg Klaus\n\nGeorg Klaus (28. prosinec 1912, Norimberk - 29. červenec 1974, Berlín) byl německý filozof, šachista a šachový funkcionář. Zabýval se filozofickými otázkami přírodních věd, pokoušel se kybernetiku, teorii informace a sémiotiku zužitkovat pro obecnou metodologii věd a dokázat, že tyto poznatky jsou v souladu s marxismem a mohou přispět k jeho dalšímu rozvoji.\n\nNarodil se jako třetí syn George Heinricha Klause. Roku 1932 začal studovat matematiku na univerzitě v Erlangenu. V té době byl členem Komunistické strany Německa. Pro svou politickou činnost v této straně byl roku 1933 zatčen a odsouzen za velezradu. Dva roky trestu strávil ve věznici v Norimberku, pak do roku 1939 v koncentračním táboře Dachau. Po propuštění pracoval v továrně Faber-Castell v Norimberku.\n\n"}
{"id": "1222999", "url": "https://cs.wikipedia.org/wiki?curid=1222999", "title": "Goswin Karl Uphues", "text": "Goswin Karl Uphues\n\nGoswin Karl Uphues (13. březen 1841, Brochterbeck - 10. září 1916, Halle) byl německý filozof, teolog a zastánce teismu. Byl žákem Edmunda Husserla.\n\nStudoval filozofii a teologii na \"Westfälische Wilhelms-Universität\" v Münsteru, v roce 1867 se stal římskokatolickým knězem. Do roku 1876 působil jako vychovatel a učitel na soukromých školách. Po odchodu z katolické církve učil v letech 1877–1882 na \"Alte Kantonsschule Aarau\" ve švýcarském Aarau. V roce 1881 vstoupil do protestantské církve. Od roku 1882 do roku 1884 byl opět učitelem na soukromé škole v Halle. V roce 1884 se úspěšně habilitoval z filozofie na \"Martin-Luther-Universität Halle-Wittenberg\", na které byl od roku 1890 až do své smrti v roce 1916 mimořádným profesorem..\n\nPoznání chápal jako iluminaci umožněnou účastí lidského vědomí na Božím vědomi. Pravda má nadčasovou platnost: je to intuice poznání spočívající v osvícení a účasti na nadčasovém vědomi. V takovém poznání se pravda bezprostředně vyjevuje a ohlašuje se jako nadčasový svět poznání, který je v zásadě stejný pro všechny a který nalézá své naplnění v Božím vědomi.\n\n\n"}
{"id": "1223000", "url": "https://cs.wikipedia.org/wiki?curid=1223000", "title": "Günter Altner", "text": "Günter Altner\n\nGünter Altner (20. září 1936, Vratislav – 6. prosinec 2011, Berlín) byl německý protestantský teolog, filozof a biolog, představitel křesťansky motivovaného ekologického hnutí.\n\nOd roku 1956 do 1962 studoval evangelickou teologii a biologii ve Wuppertalu a Göttingenu, v letech 1962–1968 biologii v Mohuči a Gießenu.\n\nOd roku 1961 pracoval pro Evangelickou církev v Rheinlandu, v letech 1968 až 1971 působil na \"Evangelischen Akademie\" v Mülheim an der Ruhr. V roce 1971 se stal profesorem humánní biologie na \"Pädagogische Hochschule Schwäbisch Gmünd\" v Schwäbisch Gmündu odkud odešel v roce 1973 na \"Forschungsstätte der Evangelischen Studiengemeinschaft\" (FEST) v Heidelbergu. Od roku 1977 do odchodu do důchodu v roce 1999 byl profesorem na \"Universität Koblenz-Landau\" v Koblenzi.\n\nV letech 1977–1979 byl členem předsednictva \"Vereinigung Deutscher Wissenschaftler\", 1979–1982 členem komise \"Zukünftige Energiepolitik\" při Bundestagu, 1999–2002, členem poradního sboru pro etiku při spolkovém ministerstvu zdravotnictví. V roce 1977 byl spoluzakladatelem \"Öko-Institutu\" ve Freiburgu im Breisgau.\n\n"}
{"id": "1223001", "url": "https://cs.wikipedia.org/wiki?curid=1223001", "title": "Wilhelm Schapp", "text": "Wilhelm Schapp\n\nWilhelm Schapp (1884 – 1965) byl německý právník, filozof, Husserlův göttingenský žák.\n\nByl zakladatelem narativní fenomenologie neboli filozofie příběhů (\"Philosophie der Geschichten\", \"Geschichtenphilosophie\"), která se pokouší o syntézu Husserlovy koncepce času a životního světa s motivy Heideggerovy a Wittgensteinovy filozofie. Schappova filozofie se snaží uvolnit pohled na fenomény každodenního života, pohled zastřený vědami a filozofií, v důsledku čehož je každodenní život podroben zavádějící optice. Schappovi jde o vědomě antisystematické opisování fenoménů, vždy znovu a znovu se ověřující v každém jednotlivém zkoumání: ne fenomenologie diriguje zkoumání, ale naopak nechává se tím, co chce zkoumat, dobrovolně vést. Preciznost popisů spočívá právě v tom, že to, co se dá jen těžko určit, se zachycuje v možných obměnách.\n\nPodle Schappa být člověkem znamená být zapleten do příběhů (\"Menschsein heißt In-Geschichten-verstrikt-sein\"). Já a příběhy, já a svět tvoří nedělitelnou jednotu. Subjekt se noří do příběhů a rozpouští se v nich. Příběhy jsou apriori otevřené útvary. Já a My mají stejnou původnost, přičemž je však nelze přímo zrušit, protože každý je do stejného příběhu zapleten jinak. Mou zapletenost do příběhů nemůže za mě nikdo převzít. Můj životní příběh mohu realizovat, přežít pouze já sám. Člověk a jeho situace jsou přístupné pouze přes příběhy a jejich vyprávění.\n"}
{"id": "1223002", "url": "https://cs.wikipedia.org/wiki?curid=1223002", "title": "Alexius Meinong", "text": "Alexius Meinong\n\nAlexius Meinong Ritter von Handschuchsheim (17. červenec 1853, Lvov – 27. listopad 1920, Štýrský Hradec) byl rakouský filozof. \n\nVytvořil teorii předmětu (\"Gegenstandstheorie\") jako učení o předmětném (\"Lehre vom Gegeständlichen\") bez ohledu na způsob jeho bytí, avšak při zohlednění jeho čtyř kvalitativních vyčleněných hlavních tříd odpovídajících čtyřem třídám zážitků: představám, myšlení, cítění a touze.\n\nPředstavám (\"Vorstellungen\") odpovídají objekty (\"Objekte\"). Myšlení (\"Denken\") odpovídá objektivno (\"Objektive\"). Cítění (\"Fühlen\") odpovídá dignitatívní (\"Dignitative\"), neboli pravdivé (\"das Wahre\"), dobré (\"das Gute\") a krásné (\"das Schöne\"). Touha (\"Begehren\") odpovídá deziderativnímu (\"Desiderative\"). \n"}
{"id": "1223003", "url": "https://cs.wikipedia.org/wiki?curid=1223003", "title": "Gustav Bergmann", "text": "Gustav Bergmann\n\nGustav Bergmann (4. květen 1906, Vídeň - 21. duben 1987, Iowa City) byl rakousko-americký filozof (pozitivista) a matematik.\n\nStudoval matematiku, právo a filozofii na Vídeňské univerzitě, v roce 1938 emigroval do USA, kde čtyřicet let vyučoval na Univerzitě Iowa. Byl extrémní realista. V roce 1950 se stal řádným vysokoškolským profesorem filozofie a psychologie.\n\nV roce 1928 získal titul PhD. v matematice, krátce předtím ho Friedrich Waismann pozval na sérii setkání filozofů, vědců, matematiků a ostatních intelektuálů. Tehdy se zapojil do filozofického proudu logický pozitivismus. V Berlíně spolupracoval s Albertem Einsteinem na komplexních aspektech jeho fyzikálních prací. Ve svých filozofických pracích využíval metody převzaté z matematiky.\n\n"}
{"id": "1223004", "url": "https://cs.wikipedia.org/wiki?curid=1223004", "title": "Konstantin Nikolajevič Leonťjev", "text": "Konstantin Nikolajevič Leonťjev\n\nKonstantin Nikolajevič Leonťjev, rusky \"Константин Николаевич Леонтьев\" ( – ) byl ruský spisovatel, literární kritik a filozof, představitel tzv. novoslavjanofilů.\n\nPřevzal klasifikaci tří stádií organismu Nikolaje Jakovleviče Danilovského a aplikoval ji na vývoj společnosti:\n\nLeonťjev tvrdil, že Západ s jeho buržoazní rovností a zjednodušením sociálních vztahů vstoupil do stadia úpadku, zatímco Rusko čeká etapa vzkvétající složitosti.\n\n"}
{"id": "1223006", "url": "https://cs.wikipedia.org/wiki?curid=1223006", "title": "Gerard Kitchen O’Neill", "text": "Gerard Kitchen O’Neill\n\nGerard Kitchen O'Neill (6. únor 1927, Brooklyn, New York - 27. duben 1992, Redwood City, Kalifornie) byl americký fyzik, filozof a futurolog.\n\nAbsolvoval Swarthmore College. Doktorát filozofie získal na Cornell University v roce 1957. V roce 1965 se stal profesorem Princeton University v USA.\n\nZabýval se možnostmi osidlování vesmíru, problematikou meziplanetárního prostoru. Vytvořil projekty na výstavbu průmyslových zařízení a osídlení na oběžné dráze kolem Země. Potřebné suroviny měly být získávány z Měsíce. Byl zastáncem migrace do meziplanetárního prostoru a další evoluce uskutečňující se již mimo povrch planety Země. V roce 1977 založil Space Studies Institute.\n"}
{"id": "1223008", "url": "https://cs.wikipedia.org/wiki?curid=1223008", "title": "Crazy Train", "text": "Crazy Train\n\n„Crazy Train“ je píseň anglického zpěváka Ozzyho Osbourna. Spolu s ním byli jejími autory baskytarista Bob Daisley a kytarista Randy Rhoads. Vydána byla na zpěvákově prvním sólovém albu \"Blizzard of Ozz\" v roce 1980. Píseň byla prvním singlem z alba. Daisley učinil v roce 2016 právní kroky proti Osbournovi za nedostatečné placení honorářů za píseň. Časopis \"Guitar World\" označil Rhoadsovo sólo v písni za nejlepší kytarové sólo všech dob.\n"}
{"id": "1223009", "url": "https://cs.wikipedia.org/wiki?curid=1223009", "title": "Theodor Taulow von Rosenthal", "text": "Theodor Taulow von Rosenthal\n\nTheodor Anton Taulow von Rosenthal (12. ledna 1702 Hildesheim – 10. června 1779 Vídeň) byl státní úředník, první archivář Haus-, Hof- und Staatsarchivu ve Vídni (dnešní Rakouský státní archiv).\n\nO jeho mládí není mnoho známo. Začínal v České dvorské kanceláři, od roku 1727 jako kancelista, od 1735 jako koncipista, od 1738 jako radní protokolista a od 1746 jako sekretář České dvorské kanceláře. Po zrušení kanceláře nastoupil jako sekretář Directoria in publicis et cameralibus. V roce 1749 byl pověřen vytvořením Haus-, Hof- und Staatsarchivu (ředitelem byl jmenován teprve 1758).\n\nPro archiv hledal v archivech v Praze v institucionálních (korunního archivu) i soukromých archivech, poté byly originály listin předány do Vídně (přičemž stavové dostali ověřené opisy). Rosenthal byl i literárně činný, psal historické práce dotýkající se Čech (byť většina z těchto prací zůstala nevydaná). Udržoval také kontakty s českou historickou obcí, například Gelasiem Dobnerem, Josefem Bonaventurou Pitrem, Magnoaldem Ziegelbauerem a českým guberniálním archivářem Janem Josefem Klauserem.\n\n"}
{"id": "1223011", "url": "https://cs.wikipedia.org/wiki?curid=1223011", "title": "Vanessa (hudební skupina)", "text": "Vanessa (hudební skupina)\n\nVanessa je česká hudební skupina hrající EBM. Vznikla v roce 1990. Jejími členy byli v poslední hrající sestavě zpěvák Samir Hauser, klávesista Miroslav Papež, kytarista Tuzex Christ a bubeník Jaroslav Stuchlý. V roce 2015 měla kapela odehrát turné k pětadvacátému výročí, avšak většina koncertů byla zrušena.\n\n"}
{"id": "1223012", "url": "https://cs.wikipedia.org/wiki?curid=1223012", "title": "Vanessa", "text": "Vanessa\n\nVanessa může být:\n\n"}
{"id": "1223014", "url": "https://cs.wikipedia.org/wiki?curid=1223014", "title": "Synagoga v Petrovicích", "text": "Synagoga v Petrovicích\n\nBývalá synagoga stojí v jižní části centra obce Petrovice v okrese Příbram jako dům čp. 66.\n\nSynagoga měla nahradit starší modlitebnu, která se nacházela v domě čp. 43, ale z kapacitních důvodů přestávala dostačovat. Stavba nové byla financována ze sbírek, mj. i ve Vídni. Budovu navrhl hrejkovický stavitel František Smrt, podle jehož plánů byla v klasicistním slohu postavena v letech 1865–1869.\n\nPodél stěn modlitebny byla dřevěná galerie, proti vchodu bylo umístěno desatero a malba baldachýnu a v popředí na oltáři obřadní stůl, oddělený od zbytku místnosti dřevěným zábradlím. Součástí budovy byly byty pro duchovní a přechodně též židovská škola.\n\nBohoslužby v synagoze probíhaly do druhé světové války. Místních 25 židů bylo transportem Bz odvezeno do koncentračních táborů v Terezíně a Osvětimi, kde v letech 1942–1944 zemřeli. Nevyužívanou budovu v 70. letech 20. století získalo místní Jednotné zemědělské družstvo pro své kanceláře a tzv. přidruženou průmyslovou výrobu, nahoře vznikly byty. Od roku 1980 pak byla budova používána pouze k obytným účelům.\n\n"}
{"id": "1223015", "url": "https://cs.wikipedia.org/wiki?curid=1223015", "title": "Pískání", "text": "Pískání\n\nPískání bez použití umělé píšťalky je dosaženo tím, že osoba vytvoří malý otvor mezi rty a následně fouká nebo saje vzduch skrz něj. Vzduch je upravovaný rty, jazykem, zuby nebo prsty umístěnými přes ústa k vytvoření turbulentního proudění. Ústa se chovají jako rezonanční komora pro zlepšení výsledného zvuku tím, že působí jako druh Helmholtzova rezonátoru. Počínaje rokem 1973 se koná soutěž v pískání .\n"}
{"id": "1223016", "url": "https://cs.wikipedia.org/wiki?curid=1223016", "title": "Diamond", "text": "Diamond\n\nDiamond [\"dajamont\"] (angl. diamant) může být:\n\n\n\n\n"}
{"id": "1223018", "url": "https://cs.wikipedia.org/wiki?curid=1223018", "title": "Pelagonský region", "text": "Pelagonský region\n\nPelagonský region () je jedním z osmi statistických regionů v Severní Makedonii. V roce 2015 zde žilo 231 137 obyvatel. Největším sídlem regionu je město Bitola.\n\nRozkládá se v jihozápadní části státu a jeho rozloha je 4 717 km². Sousedními regiony jsou Jihozápadní na severozápadě a Vardarský na severovýchodě. Region hraničí na jihozápadě s Albánií a na jihu s Řeckem.\n\nRegion tvoří celkem 9 opštin:\nV regionu žijí převážně Makedonci, kterých je zhruba 86 %. Kromě nich zde žijí také Albánci (cca 5 %), Romové (cca 3 %), Turci (cca 3 %). Zbytek tvoří Bosňáci, Srbové, Vlaši a jiní.\n\nVětšina obyvatelstva žije ve městech. Největší z nich jsou Bitola a Prilep. Další města s počtem obyvatel méně než 10 000 jsou Resen, Kruševo a Demir Hisar.\n\nPřibližně středem regionu, z jihu směrem na sever, prochází železniční trať z Bitoly do Prilepu a pak dále do Velesu ve Vardarském regionu.\nZ jihu, od hranice s Řeckem, vede hlavní silnice A3/E65 do Bitoly. Odtud pokračuje zhruba severozápadně do města Resen a dále pak do Ohridu v Jihozápadním regionu. V Bitole, ze silnice A3/E65, odbočuje přibližně k severu hlavní silnice také s označením A3, která vede do Prilepu. Odtud pak směrem na východ pod označením A1 pokračuje až do sousedního Vardarského regionu.\n"}
{"id": "1223025", "url": "https://cs.wikipedia.org/wiki?curid=1223025", "title": "Futa Džalon", "text": "Futa Džalon\n\nFuta Džalon (francouzská transkripce \"Fouta-Djalon\", anglická transkripce \"Fouta Djallon\") je pohoří v centrální části Guiney, jehož okrajové části zasahují i na území Senegalu a Sierry Leone. Jeho celková rozloha činí okolo 80 000 km².\n\nFuta Džalon má charakter tabulové vysočiny, tvořené převážně pískovcem na žulové platformě. Průměrná nadmořská výška se pohybuje okolo 900 m, nejvyšším vrcholem je Fello Loura (známá také jako Mont Loura) v masivu Tamgué, jejíž výška se v různých zdrojích uvádí od 1515 po 1573 metrů nad mořem. Panuje zde tropické podnebí s pravidelným střídáním suchých a vlhkých období, v důsledku eroze se vytvořily četné kaňony. V oblasti pramení významné řeky Gambie, Bafing (zdrojnice Senegalu) a Tinkisso (přítok Nigeru). Vegetaci tvoří savana a galeriový les. Pěstuje se tropické ovoce (banány, mango, kvajáva), rosička a brambory odrůdy Belle de Guinée. Domorodci chovají dobytek plemene ndama, který je odolný vůči spavé nemoci. Hospodářským centrem oblasti je město Labé.\n\nNázev pohoří je odvozen od původních obyvatel z kmene Dialonké. Od počátku 18. století do oblasti pronikali kočovní Fulbové, kteří zde založili teokratický stát Futadžalonský imamát s hlavním městem Timbo, centrem islámské vzdělanosti byla Fugumba. Bojovný stát žijící převážně z obchodu s otroky odolával evropským kolonizátorům do roku 1896, kdy Futa Džalon ovládli Francouzi, v roce 1958 se oblast stala součástí nezávislé Guiney. Represe prezidenta Ahmeda Sékou Tourého proti fulbskému etniku i nedostatek pracovních příležitostí vedly k odchodu velké části obyvatelstva do Senegalu i dalších zemí.\n\n"}
{"id": "1223030", "url": "https://cs.wikipedia.org/wiki?curid=1223030", "title": "Zooniverse", "text": "Zooniverse\n\nZooniverse je internetový portál pro občanskou, tj. amatérskou vědu (\"citizen science\"), vlastněný a spravovaný neziskovým sdružením Citizen Science Alliance. Je domovem největších, nejoblíbenějších a nejúspěšnějších projektů občanské vědy na internetu. Organizace vyrostla z původního projektu Galaxy Zoo a nyní hostí tucty projektů, které dobrovolníkům umožňují zapojit se do vědeckých výzkumů používajících Crowdsourcing. Ředitelství sídlí na Oxfordské univerzitě a Adler Planetarium. Na rozdíl od jiných dřívějších projektů \"občanské\" vědy pro veřejnost (jako například SETI@home), které používají volný výpočetní výkon počítačů na analýzu dat, projekty na Zooniverse k naplnění cílů výzkumu vyžadují aktivní zapojení dobrovolníků. Projekty zahrnují obory jako astronomie, ekologie, buněčná biologie, humanitní vědy nebo klimatologii.\n\nK datu 14. 2. 2014 měla komunita na Zooniverse 1 milion registrovaných dobrovolníků. Data získaná v různých projektech vedla k publikaci 70 vědeckých prací.\n\nZooniverse je spravováno \"Citizen Science Alliance\", kterou řídí představenstvo, složené ze zástupců sedmi institucí z Velké Británie a USA. Jsou to Adler Planetarium, Univerzita Johnse Hopkinse, University of Minnesota, National Maritime Museum, University of Nottingham, Oxfordská univerzita a Vizzuality.\n"}
{"id": "1223031", "url": "https://cs.wikipedia.org/wiki?curid=1223031", "title": "Mikkel Hedegaard", "text": "Mikkel Hedegaard\n\nMikkel Hedegaard (* 3. července 1996) je dánský fotbalový obránce nebo záložník, od roku 2015 hráč klubu SønderjyskE Fodbold. V obraně hraje na postu pravého beka.\n\n\nHedegaard působil v mládežnických týmech klubu Haderslev FK, odkud se v létě 2015 dostal do mužstva SønderjyskE Fodbold. V Superligaen debutoval za SønderjyskE v sezóně 2015/16 v listopadu 2015 proti Hobro IK.\n\n\n"}
{"id": "1223033", "url": "https://cs.wikipedia.org/wiki?curid=1223033", "title": "Harlow Shapley", "text": "Harlow Shapley\n\nHarlow Shapley (2. listopadu 1885 - 20. října 1972) byl americký astronom. Jako první správně odhadl velikost galaxie Mléčné dráhy a pozici Slunce v Galaxii s použitím měření paralaxy hvězd RR Lyrae. V roce 1953 navrhl, že by obyvatelné planety měly existovat v takové vzdálenosti, v níž je možná existence kapalné vody. Tento koncept je znám jako obyvatelná zóna. \n\nNarodil se v Nashvillu ve státě Missouri. Vychodil pouze pět tříd základního vzdělání, poté se vzdělával doma a pracoval jako novinář v krimi rubrice. Vrátil se však do školy a za pouhé dva roky dokončil zbývajících šest tříd středoškolského vzdělání. \n\nV roce 1907 se rozhodl jít studovat žurnalistiku na University of Missouri. Když se dozvěděl, že obor žurnalistika nebude ten rok otevřen, rozhodl se studovat první obor, který uvidí v seznamu předmětů. Odmítl archeologii, již nedokázal vyslovit, druhým předmětem v seznamu byla astronomie, zapsal si tedy tento obor.\n\nPo absolvování základního kurzu v Missouri získal stipendium na Princetonské univerzitě, kde pracoval pod vedením Henryho Norrise Russella. Věnoval se určování vzdálenosti kulových hvězdokup za pomoci vztahu mezi periodou a svítivostí proměnných hvězd cefeid, který objevila Henrietta Swan Leavittová. Ukázal, že cefeidy nejsou spektroskopické dvojhvězdy, ale pulsující hvězdy. Uvědomil si rovněž, že Galaxie Mléčná dráha je výrazně větší, než se předpokládalo a že Slunce v ní zaujímá nevýznamné místo. Tento objev je v souladu s Koperníkovským principem, podle nějž naše Země, respektive Slunce nezaujímají v rámci vesmíru žádné význačné místo.\n\nShapley se účastnil Velké debaty s Heberem D. Curtisem o povaze mlhovin, galaxií a velikosti vesmíru. Diskuze se uskutečnila 26. dubna 1920 ve Wwashingtonu DC v sále Národní akademie věd USA. Shapley zastával názor, že spirální mlhoviny (nyní známé jako spirální galaxie) jsou uvnitř naší Galaxie Mléčné dráhy, zatímco Curtis zastával názor, že spirální mlhoviny jsou \"ostrovní vesmíry\" daleko za hranicí naší Galaxie, povahou a velikostí srovnatelné s naší Galaxií. Tato debata je považována za počátek extragalaktické astronomie. Nicméně Shapleyova argumentace na vlastní diskuzi byla značně odlišná od později publikované práce, zřejmě s motivací zapůsobit na přítomnou delegaci z Harvardovy univerzity, která mohla Shapleymu nabídnout místo ředitele Harvard College Observatory. Astronomické důkazy brzy rozhodly ve prospěch Curtise, když Edwin Hubble objevil cefeidy v mlhovině M31 v Andromedě a jednoznačně určil, že je daleko za hranicemi naší vlastní Galaxie.\n\nV době Velké debaty pracoval Shapley na observatoři Mount Wilson pod vedením George Ellery Halea, nicméně brzy po konání debaty získal místo ředitele Harvard College Observatory po nedávno zesnulém Edwardu Charlesi Pickeringovi.\n\nPoté co Hubble určil, že existují i jiné galaxie než naše, nesouhlasil s jeho pozorováními, která kritizoval jako značně nesprávná. Nicméně poté, co mu Hubble poslal svoje důkazy a křivky, které napozoroval, Shapley uznal svůj omyl a naopak Hubbla podpořil, aby napsal článek pro Americkou astronomickou společnost. Tento článek zásadně přebudoval náš pohled na vesmír. \n\nShapley byl ředitelem Harvard College Observatory od roku 1921 do roku 1952, během této doby působil jako vedoucí prací, zejména vedl doktorskou práci Cecilia Payne-Gaposchkin, která se proslavila pozorováním Slunce a proměnných hvězd.\n\nO astronomii a vědách napsal mnoho knih. Ve 40. letech pomohl založit Národní vědeckou nadaci, je také zodpovědný za přidání písmene S do názvu UNESCO, tedy \"science\" (věda).\n\nV roce 1947 se stal prezidentem Americké asociace pro pokrok ve vědě. Jako zásadní hrozby ve svém projevu uvedl léky potlačující chuť na sex, nudu, světové války se zbraněmi hromadného ničení a morové epidemie. \n\nV roce 1950 pomáhal s kampaní proti kontroverzní knize Worlds in Collision od psychiatra Immanuela Velikovskeho.\n\nRoku 1953 napsal studii \"Liquid Water Belt\", v níž podpořil myšlenku teorie ekosféry Huberta Strugholda a navrhl myšlenku obyvatelné zóny. V roce 1957 navrhl v knize \"Of Stars and Men\" termín metagalaxie pro to, čemu dnes říkáme nadkupa galaxií. \n\nKromě astronomie se Shapley celý život zajímal o myrmekologii, tedy studium mravenců.\n\nZemřel v pečovatelském domě v Boulderu v Coloradu v roce 1972. \n\nV roce 1914 si vzal za manželku Marthu Betz, která mu pomáhala s astronomickými výzkumy a sama napsala řadu vědeckých článků. Měli spolu dvě dcery a čtyři syny, jeden z nich Lloyd Shapley je nositelem Ceny Švédské národní banky za rozvoj ekonomické vědy na památku Alfreda Nobela. \n\nJmenuje se po něm kráter na Měsíci, asteroid 1123 Shapleya nebo Shapleyova nadkupa galaxií. Dále je po něm pojmenováno ocenění Americké astronomické společnosti. Sám Shapley získal řadu ocenění, například Henry Draper Medal nebo Gold Medal of the Royal Astronomical Society.\n"}
{"id": "1223034", "url": "https://cs.wikipedia.org/wiki?curid=1223034", "title": "Sezónne lásky", "text": "Sezónne lásky\n\nSezónne lásky je druhé studiové album Miroslava Žbirky, které v roce 1982 vydalo slovenské hudební vydavatelství Opus.\n\n\n"}
{"id": "1223036", "url": "https://cs.wikipedia.org/wiki?curid=1223036", "title": "Hornothrácká nížina", "text": "Hornothrácká nížina\n\nHornothrácká nížina, též Hornotrácká nížina, ( \"Горнотракийска низина\") je nejrozsáhlejší nížina v Bulharsku. Rozkládá se v historickém regionu Thrákie a v Bulharsku tímto názvem (\"Тракия\") často míní právě dotyčnou nížinu. Je to oblast patřící do \"Kraištensko-tundžské zóny\", jedné z pěti fyzicko-geografických zón Bulharska, a administrativně spadá do šesti oblastí – Pazardžické, Plovdivské, Starozagorské, Chaskovské, Slivenské a Jambolské.\n\nSoučástí nížiny je především střední povodí Marici, a proto se nazývá také Marická nížina (bulharsky \"Маричина низина\" — Maričina nizina). Leží mezi Srednou gorou na severu, Rodopy na jihu a Manastirskou vysočinou, Svetiilijskou pahorkatinou a pohořím Sakar na východě. Její délka od západu na východ je 160 až 180 km a největší šířka 40 až 50 km. Má rozlohu 6 030 km² a průměrnou nadmořskou výšku 168 m.\n\nPodle zeměpisných charakteristik lze nížinu rozdělit na dvě podoblasti — západní (Pazardžicko-plovdivské pole) a východní (Starozagorské pole), oddělené Čirpanskou pahorkatinou.\n\nPole zaujímá západní polovinu nížiny a jeho jižní hranice běží od soutěsky Marici \"Momina klisura\" po severním úpatí Rodop ke hřbetu \"Dragojna\" a severní hranice od této soutěsky podél jižního úpatí Sredné gory k Čirpanské pahorkatině. Nížinný reliéf Pazardžicko-plovdivského pole vyniká především v rovnoběžkovém směru. Niva Marici určuje jeho sklon od západoseverozápadu na východojihovýchod — ve městě Belovo na jeho západním okraji má nadmořskou výšky asi 300 m a ve východní části, v okolí města Părvomaj, klesá až na 100 metrů. S širokou plochou nížinou kontrastují osamělé Plovdivské kopce (285,5 m).\nPole zabírá východní širokou polovinu nížiny. Táhne se na východ od Čirpanské pahorkatiny a rozkládá se zejména v povodí řeky Sazlijka, levého přítoku Marici, a jejích pravých přítoků. Starozagorské pole má podélnou osu v rovnoběžkovém směru s výrazným odklonem na východojihovýchod. Pravé přítoky Marici a levé přítoky Sazlijky rozčleňují jeho povrch a jejich rozvodí je tvořeno plochými hřbety s výškou v rozmezí od 170 do 150 metrů. Na jihovýchodě, na kontaktu s \"Charmanlijskou soutěskou\" se nížina výrazně snižuje a její nadmořská výška dosahuje 80 m.\n\nNížina je geologicky mladá plochá země. Představuje hluboký příkop vtlačený mezi Rodopy a Srednou gorou. Zde se táhne podél celé nížiny od Belova do Svilengradu \"Marická zlomová zóna\". Skládá se z předprvohorních a prvohorních hornin, které jsou překryty třetihorními usazeninami, dávajícími reliéfu rovinný charakter. K sedimentaci docházelo v průběhu třetihor, kdy se zde nacházela jezerní pánev. Současně s poklesem dna jezera probíhal zdvih Rodop a Sredné gory. Největší posuny jsou v jižní části nížiny, kde se vyskytují tlusté terciární usazeniny. V tomto období se rozložené horniny přemísťovaly z pohoří na dno jezera. \n\nV průběhu pliocénu se v důsledku svého poklesu jezerní pánev rozšířila a následně se v její východní části usadily mocné husté lignitové kaly (Východní a Západomarická uhelná pánev). Ve stejné době se nahromadily velké zásoby sádrovce v oblasti Radneva. Stejný původ mají studené minerální prameny u Meričleri a Simenovgradu. V pozdější době jezerní vody odtekly a v nížině se usadily říční sedimenty tloušťky do 100 m, čímž vznikl současný vzhled.\n\nV současné době představuje Hornothrácká nížina labilní zónu, v níž se nadále velmi aktivně a diferencovaně projevují tektonické pohyby. Důkazem toho je, že Marická nížina je nejcitlivější seismickou zónou v Bulharsku. Za posledních 200 let zde došlo ke čtyřem až pěti ničivým zemětřesením a celkový počet zemětřesení v tomto období přesahuje 2 000. Nejpustošivější z nich bylo čirpanské zemětřesení v roce 1928 a velingradské zemětřesení v roce 1977.\n\nV západní části nížiny panuje přechodně kontinentální klima, zatímco na jejím jihovýchodním konci je klima středomořské. Orografické překážky okolo nížiny mají zásadní význam pro formování dlouhodobého režimu počasí. Na severu jsou pohoří Stara planina a Sredna gora vážnými orografickými překážkami pro relativně chladné vzdušné masy a Rodopy na jihu brání pronikání teplého středomořského vzduchu. Zimní období je relativně mírné a teplé. Průměrná lednová teplota se pohybuje od 0°C do 1 °C (v Plovdivu 0,2 °C), průměrná teplota v červenci 23 - 24 °C (v Plovdivu 23,6 °C). Průměrná roční teplota je 12,5 °C (v Plovdivu 12,2 °C) Teplotní amplituda je menší než v Dolnodunajské nížině a pohybuje se v rozmezí přibližně 23 °C. Ve městě Travnik se zde 5. července 1916 naměřilo absolutní teplotní maximum v Bulharsku – 45,2 °C. Bezmrazové období je poměrně delší než v severním Bulharsku, ale v zimních měsících jsou zde časté teplotní inverze a mlhy.\n\nPřevládá vzdušné proudění od západu, kdežto východní větry jsou výjimečné. Na severních svazích Rodopů je často pozorován fénový jev.\n\nRoční úhrn srážek v západní části nížiny nedosahuje ani 500 mm a ve východní části je mezi 500 až 600 mm, což je méně než bulharský průměr. Zdejší srážky jsou během roku rozloženy téměř rovnoměrné. Hlavní srážkové maximum nastává v květnu, minimum v březnu.\n\nNížina leží zcela v povodí Marici, která je jejím hlavním tokem. V Pazardžicko-plovdivském poli teče poblíž strmých severních svazů Rodop a relativně daleko od mírných jižních svahů Sredné gory, což má za následek zdejší asymetrickou říční síť. Levé přítoky Marici mají v nížině poměrně dlouhé toky, kdežto ústí jejích pravých přítoků se nacházejí nedaleko vysokých a strmých okrajů Rodop.\n\nRelativně malé množství srážek, vyšší úroveň průměrných teplot, vysoké odpařování, malý sklonu terénu a porézní kvartérní usazeniny ovlivňují nevýznamný specifický odtok – 1 - 5 l/s/km². Ten je obzvláště malý (1 l/s/km²) v nejnižších partiích nížiny, na jejím obvodě, kde rostou objemy srážek a sklon se zvyšuje, dosahuje až 5 l/s/km²).\n\nNejvětší řeky protékající Hornotráckou nížinou, levé a pravé přítoky Marici, pramení v nedalekých horských masivech a do značné míry zachovávají vodní režim vlastní oněm oblastem. Jeho narušení je způsobeno velkou rozlohou nížiny, jejími fyzicky zeměpisnými vlastnostmi a významnými přímými a nepřímými vlivy člověka. Řeky, které formují svůj odtok do nížiny, především malé a krátké levé přítoky Marici a pravé přítoky Sazlijky, jsou krátké, s malým přítokem a nestabilním odtokem. Jeho maximum nastává v zimním období (únor a březen) a minimum v časném podzimu (září a říjen). Tyto vlastnosti odtoku svědčí o převládajícím dešťovém charakteru řek. Větší část vody řek protékajících nížinou, jakož i podzemní vody se používají k zavlažování.\n\nPůdní pokryv nížiny je značně ovlivněn reliéfem, geologickým podložím a bioklimatickými podmínkami. Zde stojí v nejužší souvislosti s rozšířením a diferenciací půd rozdělení přeživších přírodních rostlinných druhů. Podél řeky Marica a jejích velkých přítoků jsou říční sedimenty doprovázeny aluviálními půdami. V oblastech, kde jsou rozšířeny, se nacházejí místa s mělkým horizontem podzemní vody, což je podmínka pro vznik eutrických nebo glejových fluvisolů, spolu s místy se zasolenými půdami. Negativní pohyby zemské kůry, které oživují jezerně-bažinné stadium nad nesoudržnými pliocénními jezerními usazeninami, a vliv středomořského klimatu jsou příčinami širokého rozšíření smonic. Pro mírně zalesněné a odvodněné plochy po obvodě nížiny jsou charakteristické kambizemi (CMx2).\n\nVzhledem k širokému rozšíření obdělávané půdy se v nížině nalézají jen roztroušené pozůstatky původního areálu přirozené vegetace. V místech s vysokou hladinou podzemní vody jsou pozorovány zbytky vlhkomilných travnatých a lesních porostů, kde se nalézají rákos, vrba, topol a olše. Na obvodě nížiny roste fragmentovaná, relativně suchomilná lesní vegetace. Je zastoupena trnovci, černými habry, zakrslými duby a jilmy habrolistými. \n\nHornothrácká nížina se vyznačuje silně redukovanou středoevropskou a přechodně středomořskou faunou. Výrazné omezení areálů přirozené vegetace a rozšíření ploch zasažených hospodářskou činností člověka jsou určující pro nevýznamný výskyt živočichů. Více zastoupenými druhy zde jsou hryzec vodní, bažant obecný, špaček růžový, drop velký, koroptev polní. Hryzci se obvykle vyskytují na dobře zavlažovaných plochách rýžových polí a s nimi propojenými zavlažovacími kanály. Bažanti žijí na zachovaných místech se souvislejším travnatým a lesním porostem. Kromě toho se na rozsáhlých plochách se silně rozvinutou kulturní vegetaci vyskytují zástupci ostatních ptáků.\n\nTeplé klima je příznivé pro pěstování teplomilných kultur, což je příčinou rozmanitosti zemědělské výroby a specializace regionu na produkci zeleniny. Zdejší srážky jsou však pro zemědělskou výrobu nedostatečné a z tohoto důvodu se v oblasti aktivně vyvíjí meliorační zemědělské hospodářství, podpořené meliorační infrastrukturou – kanály, přehradami, vyrovnávacími nádržemi apod.\n\nPřestože je oblast relativně plochá, v kopcovité krajině podhůří Sredné gory, Rodopů a Sakaru se nacházejí vinice. Poměrně vysoké letní teploty a vhodné lesní a jílovito-písčité půdy jsou velmi příznivé pro červené odrůdy hroznů. Z tohoto důvodu červené víno výrazně dominuje, co do počtu i hodnoty, přestože jsou zde pěstovány i bílé odrůdy hroznů. Nejrozšířenější jsou odrůdy Merlot, Cabernet Sauvignon a v některých vinařských podoblastech i slavná bulharská odrůda Mavrud. Vína vyrobená z nich mají intenzivní barvu, vysokou hustotu, silnou vůni s teplým jižanským charakterem a značným potenciálem pro víceleté zrání. Podoblasti kolem Chaskova, Stambolova, Ljubimce a Ivajlovgradu jsou spojovány v první řadě s vynikajícími víny odrůdy Merlot. Vína Cabernet Sauvignon od Orjachovice, Peruštice, Brestovice jsou důstojná a jedinečná. Asenovgradská podoblast je vždy spojována s prestižními víny odrůdy Mavrud.\n\n"}
{"id": "1223039", "url": "https://cs.wikipedia.org/wiki?curid=1223039", "title": "Adama Guira", "text": "Adama Guira\n\nAdama Guira (* 24. dubna 1988, Bobo-Dioulasso, Burkina Faso) je burkinafaský fotbalový záložník, který v současné době hraje v klubu SønderjyskE Fodbold. Je také reprezentantem Burkiny Faso.\n\n\nV A-mužstvu Burkiny Faso debutoval v roce 2010.\n\nZúčastnil se Afrického poháru národů 2015 v Rovníkové Guineji.\n\n"}
{"id": "1223040", "url": "https://cs.wikipedia.org/wiki?curid=1223040", "title": "Státní kancelář", "text": "Státní kancelář\n\nStátní kancelář (do roku 1792 oficiálně Haus- Hof- und Staatskanzlei, tedy Domácí, dvorská a státní kancelář) byl úřad, který v habsburské monarchii od roku 1742 (definitivně 1753) představoval nejvyšší instanci v zahraničních věcech a věcech habsburského domu (s jistými změnami až do roku 1848, kdy byla kancelář přeměněna na ministerstvo císařského a královského domu a zahraničních věcí). Státní kancléři tedy byly fakticky ministři zahraniční, postupně získali faktické postavení ministerských předsedů.\n\nStátní kancelář vznikla vyloučením jistých pravomocí z Rakouské dvorské kanceláře. Definitivní podobu získala po reformách Václava Antonína Kounice roku 1753. Kounic také výrazně zasáhl do vnitrostátních věcí (byl hlavní organizátor druhé vlny tereziánských reforem). Za Kounice také vznikla Orientální akademie (dnešní Diplomatická akademie ve Vídni), jakožto rodinná domácí instituce byl pod státní kancelář začleněn i Haus-, Hof und Staatsarchiv (Domácí, dvorní a státní archiv, dnes část Rakouského státního archivu). Státní kancléř získal na důležitosti za Metternicha, který do své pravomoci získal i policii.\n\n\n"}
{"id": "1223042", "url": "https://cs.wikipedia.org/wiki?curid=1223042", "title": "Mount Queen Bess", "text": "Mount Queen Bess\n\nMount Queen Bess je hora v pohoří Pacific Ranges na jihu Britské Kolumbie. Leží západně od jezera Chilko a jižně od Tatlayoko. Dosahuje výšky 3298 m n. m. (prominence je 2355 m). Svůj název dostala podle královny Alžběty I. Prvovýstup na ní provedl český cestovatel Leoš Šimánek.\n"}
{"id": "1223043", "url": "https://cs.wikipedia.org/wiki?curid=1223043", "title": "In Concert (album, Janis Joplin)", "text": "In Concert (album, Janis Joplin)\n\nIn Concert je živé dvojalbum americké blues-rockové zpěvačky Janis Joplin, které vydala americká společnost CBS (kód S 67 241) po zpěvaččině smrti v roce 1972. První deska obsahuje nahrávky z roku 1968 se skupinou Big Brother and the Holding Company, druhá deska pak nahrávky z roku 1970 se skupinou Full Tilt Boogie Band.\n\n\n\n"}
{"id": "1223047", "url": "https://cs.wikipedia.org/wiki?curid=1223047", "title": "SV Prussia-Samland Königsberg", "text": "SV Prussia-Samland Königsberg\n\nSV Prussia-Samland Königsberg (celým názvem: Sportvereinigung Prussia-Samland Königsberg) byl německý fotbalový klub, který sídlil ve východopruské metropoli Königsberg (dnešní Kaliningrad v Kaliningradské oblasti). Klubové barvy byly černá, modrá a bílá.\n\nZaložen byl v roce 1904 pod názvem Sportzirkel Samland 1904 Königsberg. V počátcích své existence úspěšně soupeřil s městským rivalem VfB Königsberg o mistrovské tituly ve východopruských šampionátech. Po nástupu nacismu utlumily jeho činnost preferovanější vojenské kluby, např.: SV Hindenburg Allenstein nebo Yorck Boyen Insterburg. Zaniká v roce 1945 po sovětsko-polské anexi Pruska.\n\nSvé domácí zápasy odehrával na stadionu Steffeckstraße s kapacitou 6 000 diváků.\n\n\n\n\nZdroj: \n\n\n\nZdroj: \n\nPoznámky:\n\n"}
{"id": "1223050", "url": "https://cs.wikipedia.org/wiki?curid=1223050", "title": "Jiří Vilém Hannoverský", "text": "Jiří Vilém Hannoverský\n\nJiří Vilém Hannoverský (28. října 1880, Gmunden – 20. května 1912, Nackel) byl hannoverský, britský princ a vévoda brunšvicko-lüneburský.\n\nNarodil se 28. října 1880 jako syn korunního prince Ernesta Augusta Hannoverského a princezny Thyry Dánské.\n\nSloužil jako kapitán 42 regimentu Rakouska. Dne 8. června 1910 se stal čestným rytířem velkokříže Královského řádu Viktoriina.\n\nZemřel při motorové nehodě 20. května 1912 v Nackelu, svobodný a bezdětný.\n"}
{"id": "1223058", "url": "https://cs.wikipedia.org/wiki?curid=1223058", "title": "SC Lituania Tilsit", "text": "SC Lituania Tilsit\n\nSC Lituania Tilsit (celým názvem: Sportclub Lituania Tilsit) byl německý sportovní klub, který sídlil ve východopruském městě Tilsit (dnešní Sovetsk v Kaliningradské oblasti). Klubové barvy byly černá a bílá.\n\nZaložen byl v roce 1907. V roce 1911 se stal baltským mistrem a vybojoval si tak právo zúčastnit se finálního německého mistrovství. V něm ovšem skončil hned v úvodním klání, protože jeho čtvrtfinálový zápas s Berliner TuFC Viktoria 89 byl zkontumován ve prospěch soupeře. Zanikl v roce 1929 fúzi s VfK (Verein für Körperübungen) Tilsit do nově založeného Tilsiter SC.\n\n\n"}
{"id": "1223061", "url": "https://cs.wikipedia.org/wiki?curid=1223061", "title": "Ralph A. Alpher", "text": "Ralph A. Alpher\n\nRalph A. Alpher (3. února 1921 – 12. srpna 2007) byl americký fyzik a kosmolog, který na počátku 50. let 20. století udělal přelomové teoretické práce v oblasti teorie velkého třesku, včetně nukleosyntézy a předpovědi reliktního záření. \n\nAlpher pocházel z rodiny běloruských židovských imigrantů. Jeho matka zemřela na rakovinu, když mu bylo 17, otec se později znovu oženil. Ve věku 15 let absolvoval Alpher střední školu ve Washingtonu D. C. Pracoval v divadle po dobu tří let a rovněž se naučil těsnopis, nechal se tedy zaměstnat jako stenograf u Americké geofyzikální společnosti. V roce 1940 byl přijat o odboru pozemského magnetismu u Carnegieovy nadace, podílel se na vývoji zbraní pro americkou armádu za druhé světové války. V letech 1944 až 1955 byl zaměstnán na Univěrzitě Johnse Hopkinse, kde se podílel na vývoji balistických střel a naváděcích systémů. V roce 1948 získal doktorát z fyziky s teorií nukleosyntézy. Od roku 1948 spolupracoval s Robertem Hermanem, což vedlo k předpovědi kosmického reliktního záření. \n\nVe věku 16 let získal stipendium na Massachusettském technologickém institutu, ale toto bylo staženo po povinném setkání se zástupcem univerzity. Místo toho získal bakalářský titul na Univerzitě George Washingtona, po celou dobu studia pracoval pro námořnictvo a laboratoř na Univerzitě Johnse Hopkinse. Setkal se s prominentním fyzikem Georgem Gamowem, který ho přijal jako doktoranda. Alpherovy matematické schopnosti mohly podpořit Gamowovy teoretické práce o původu prvků. Alpher předpověděl radiaci z doby počátku vesmíru, reliktní záření, které objevili Arno Allan Penzias a Robert Woodrow Wilson v roce 1964. \n\nNa univerzitě George Washingtona se Alpher setkal s Louise Simons, která studovala psychologii a pracovala jako sekretářka pro ministerstvo zahraničí. Krátce na to se vzali. \n\nAlpherova disertace z roku 1948 se zabývala oblastí fyziky později známou jako nukleosyntéza velkého třesku. Velký třesk je termín vymyšlený Fredem Hoylem pro konkurenční teorii, údajně jako posměšný, poprvé použitý na BBC v roce 1950. Nukleosyntéza je vysvětlení vzniku jednoduchých prvků, popřípadě vzniku složitějších prvků z jednodušších. Těsně po vzniku vesmíru, když byla ve vesmíru vysoká teplota, pokud byly vůbec přítomny nějaké jaderné částice, nemohlo dojít ke slučování neutronů a protonů za vzniku jader lehkých prvků. I kdyby ke sloučení došlo, výsledné jádro by bylo ihned rozbito dalšími reakcemi s fotony, které v té době mohly svoji kinetickou energií překonat vazebnou energii jader. Nicméně jak vesmír rostl a stárl, tak také chlad. Tak se stalo, že asi jednu sekundu po jeho vzniku klesla teplota a energie natolik, že jaderná síla zvítězila nad energií fotonů a začaly se tvořit první lehká jádra, zejména deuterium. Když vesmír chladl dál, začala se tato jádra slučovat a vznikla jádra těžší, například jádra helia. \n\nAlpher tvrdil, že velký třesk vytvořil vodík, helium a další prvky ve správném poměru vysvětlujícím jejich zastoupení v raném vesmíru. Alpherova a Gamowova teorie navrhovala, že se těžší jádra tvořila postupným zachytáváním neutronů. Nicméně později byla tato možnost zpochybněna, jelikož nebyl nalezen žádný stabilní izotop s atomovým číslem pět nebo osm, což brání produkci prvků těžších než helium. Na základě práce Freda Hoyla, Hanse Betheho, Williama Alfreda Fowlera a dalších tak nakonec bylo zjištěno, že těžší prvky vznikají hvězdnou nukleosyntézou ve hvězdách. \n\nVzhledem k tomu, že byla Alpherova práce vnímána jako přelomová, její obhajoby se zúčastnilo více než 300 lidí, včetně novinářů. Články o obhajobě se pak objevily i v novinách. \n\nPozději Alpher spolupracoval s Robertem Hermanem a společně předpověděli teplotu reliktního záření, známého také jako mikrovlnné záření pozadí, vyplývající z předpokládané existence velkého třesku. Nicméně tato předpověď byla zapomenuta do doby, než na počátku 60. let ke stejnému závěru dospěli Robert Henry Dicke, James Peebles a Jakov Borisovič Zeldovič. Existence reliktního záření byla experimentálně potvrzena Penziasem a Wilsonem v roce 1964. \n\nAlpherova práce byla zveřejněna 1. dubna 1948 ve Physical Review se autory Alpherem, Bethem a Gamowem. Ačkoli je na práci podepsán Bethe, nijak se na ní nepodílel, ačkoli později pracoval na podobných tématech. Jeho jméno bylo přidáno na seznam, aby doplnilo další dvě jména připomínající písmena řecké abecedy, vznikla tak práce známá také jako Alfa-Beta-Gama model. Robert Herman byl jako autor vynechán, jelikož se jeho jméno nehodilo do trojice jmen připomínajících řeckou abecedu. Gamow se údajně snažil přesvědčit Hermana aby se přejmenoval na Deltera, což však Herman odmítl. Alpher se domníval, že tento Gamowův smysl pro humor uškodil přijetí teorie. \n\nV roce 1993 získali za práci na teorii velkého třesku Herman a Alpher Henry Draper Medal. Za související témata byly uděleny dvě Nobelovy ceny, Alpher, Herman ani Gamow však nikdy žádnou nezískali. Alpher také napsal knihu o své práci v kosmologii \"Genesis of the Big Bang\". \n\nRoku 1955 začal Alpher pracovat pro General Electric Company v jejich výzkumném a vývojovém středisku. Jeho hlavní činností bylo pracovat na návratových systémech z vesmíru. Nepřestal ale spolupracovat s Hermanem na kosmologii.\n\nV letech 1987–2004 působil jako profesor fyziky a astronomie na Union College v New Yorku, po tuto dobu se znovu pohyboval ve vědě a působil jako vedoucí prací. Ve stejném období rovněž zastával pozici vedoucího Dudley Observatory. Od roku 2005 do své smrti byl na obou pracovištích emeritním profesorem, respektive ředitelem. \n\nOd února 2007 byl ve špatném zdravotním stavu, měl zlomenou kyčel. Zemřel v srpnu 2007. \n\nPocházel s židovské rodiny, sám se však prohlašoval za agnostika a humanistu. S manželkou měl syna a dceru. \n"}
{"id": "1223063", "url": "https://cs.wikipedia.org/wiki?curid=1223063", "title": "Seznam dílů seriálu Hrdinové: Znovuzrození", "text": "Seznam dílů seriálu Hrdinové: Znovuzrození\n\nToto je seznam dílů seriálu \"Hrdinové: Znovuzrození\". Americký dramatický televizní seriál \"\" měl premiéru na stanici NBC.\n\n<onlyinclude></onlyinclude>\n\n"}
{"id": "1223069", "url": "https://cs.wikipedia.org/wiki?curid=1223069", "title": "Tilsiter SC", "text": "Tilsiter SC\n\nTilsiter SC (celým názvem: Tilsiter Sportclub) byl německý sportovní klub, který sídlil ve východopruském městě Tilsit (dnešní Sovetsk v Kaliningradské oblasti). Založen byl v roce 1929 po fúzi klubů VfK Tilsit a SC Lituania Tilsit. V roce 1933 se stal zakládajícím členem Gauligy Ostpreußen. Zaniká v roce 1945 po sovětsko-polské anexi Pruska. Klubové barvy byly černá a bílá.\n\nNejvětším úspěchem klubu byla celkem pětiletá účast v Gaulize Ostpreußen, jedné ze skupin tehdejší nejvyšší fotbalové soutěže na území Německa.\n\nZdroj: \n\n\n\n\nZdroj: \n\n\n\nZdroj: \n\n"}
{"id": "1223070", "url": "https://cs.wikipedia.org/wiki?curid=1223070", "title": "Luisina cesta", "text": "Luisina cesta\n\nLuisina cesta (německy \"Luisen Weg\") vede Těsným dolem kolem Černohorského potoku. Lze se na ní dostat cestou z centra Janských Lázní kolem Penzionu Martin dále cca 200–300 m směrem k Černohorskému potoku. \n\nJe pojmenována po hraběnce Aloisii Czernin-Morzinové, která se zasloužila o rozvoj oblasti ve druhé polovině 19. století. Stavba trvala pět let a vede až po Pardubické boudy. Začíná novým mostkem přes Černohorský potok a v šíři dvou metrů vede kolem krásných scenerií na horském potoce s malými vodopády (nejvyšší má cca 3 m). Luisina cesta nyní končí po cca 600 metrech. Dál není obnoven druhý mostek, za kterým vede cesta na Pardubické boudy.\n"}
{"id": "1223072", "url": "https://cs.wikipedia.org/wiki?curid=1223072", "title": "Teroristické útoky v Turecku (srpen 2016)", "text": "Teroristické útoky v Turecku (srpen 2016)\n\nSérie teroristických útoků na východě Turecka se odehrála ve dnech 17. až 18. srpna \n\nJednalo se o sérii tří teroristických útoků, a to:\n\nZ atentátů jsou podezřelí kurdští separatisté. \n\n"}
{"id": "1223074", "url": "https://cs.wikipedia.org/wiki?curid=1223074", "title": "Marcel Rømer", "text": "Marcel Rømer\n\nMarcel Ibsen Rømer (* 8. srpna 1991) je dánský fotbalový záložník a bývalý mládežnický reprezentant, od roku 2016 hráč klubu SønderjyskE Fodbold.\n\n\nRømer nastupoval za dánské mládežnické reprezentace U19 a U20.\n\n"}
{"id": "1223078", "url": "https://cs.wikipedia.org/wiki?curid=1223078", "title": "BuEV Danzig", "text": "BuEV Danzig\n\nBuEV Danzig (celým názvem: Ballspiel- und Eislauf-Verein Danzig) byl německý fotbalový klub, který sídlil v západopruském městě Danzig (dnešní Gdaňsk v Pomořském vojvodství).\n\nZaložen byl v roce 1903 pod názvem FC Danzig. V roce 1912 se stal baltským mistrem a vybojoval si tak právo zúčastnit se německého mistrovství. V něm hned ve čtvrtfinále vypadl s berlínskou Viktorií poměrem 0:7. V roce 1933 se stal zakládajícím členem Gauligy Ostpreußen. Zaniká v roce 1945 po sovětsko-polské anexi Pruska. Klubové barvy byly černá a červená.\n\nSvé domácí zápasy odehrával na stadionu Sportplatz Reichskolonie.\n\n\n\n\nZdroj: \n\n\n\nZdroj: \n\nPoznámky:\n\n"}
{"id": "1223079", "url": "https://cs.wikipedia.org/wiki?curid=1223079", "title": "Robert Herman", "text": "Robert Herman\n\nRobert Herman (29. srpna 1914 – 13. února 1997) byl americký fyzik, nejvíce známý díky práci s Ralphem Alpherem na určení teploty reliktního záření, pocházejícího z počátku vesmíru. \n\nNarodil se v Bronxu v New Yorku. Bakalářský titul získal na City College of New York, magisterský a doktorský na Princetonské univerzitě z molekulové spektroskopie. Pracoval rovněž ve fyzice pevných látek, akademický rok 1940–1941 strávil na Pensylvánské univerzitě. \n\nV roce 1942 začal pracovat na Carnegie Institution for Science na katedře zemského magnetismu a v laboratoři aplikované fyziky Univerzity Johnse Hopkinse, kde se vyvíjely technologie pro americkou armádu. Vyvinul například pojistku pro námořní protiletadlovou střelu, která se skutečně používala. Zajímal se také o vývoj a použití bezdotykových zařízení. Za vsou práci získal od námořnictva ocenění. \n\nPo skončení druhé světové války pracoval Herman v laboratoři aplikované fyziky, kde zkoumal spektroskopii a fyziku kondenzované hmoty. V roce 1948 se setkal s Ralphem Alpherem a vytvořili významnou práci o existenci zbytkového, homogenního, izotropního záření absolutně černého tělesa, které od vzniku vesmíru prostupuje prostor, které je známé jako reliktní záření.\n\nV době vzniku práce přitahovala určitou pozornost, ale brzy upadla do zapomnění. Až v roce 1964 objevili dva vědci z Bellových laboratoří Arno Allan Penzias a Robert Woodrow Wilson zvláštní šum, který přicházel rovnoměrně z celé oblohy. Po odstranění všech myslitelných zdrojů rušení dospěli oba vědci k závěru, že má záření kosmický původ. To krátce poté interpretovali vědci fyzikové z Princetonské univerzity v čele s Jamesem Peeblesem a Robertem Henry Dickem jako reliktní záření z počátku vesmíru, avšak bez odkazu na práci Alphera a Hermana nebo druhou práci Alphera a Gamowa, které vůbec neznali. Po objevu reliktního záření se stal model velkého třesku široce přijímaným a Penzias s Wilsonem získali za svou práci Nobelovu cenu v roce 1978. \n\nV roce 1993 získali Alpher a Herman Henry Draper Medal za svou práci na teorii velkého třesku. \n\nRoku 1956 se Herman připojil k výzkumné laboratoři společnosti General Motors, jako vedoucí vědeckého oddělení, později oddělení teoretické fyziky. Zavedl vědu do společnosti tak, že vymyslel novou dopravní vědu. Řešil záležitosti týkající se dopravy, jako například chování řidičů, vyhýbání kolizím a podobně, z hlediska fyziky. \n\nKe konci 50. let přešel do firmy Elliott Waters Montroll, kde znovu pracoval na teoriích dopravního proudu, které se používají dodnes. Spolupracoval rovněž s Iljou Prigoginem, s nímž vyvinul teorii dopravního multiproudu. Na teorii dopravy pracoval Herman více než 35 let. Ke konci života vytvořil se svými studenty \"dvoutekutinový model městské dopravy\", šlo o popis městské automobilové dopravy, rozšíření modelu, který dříve vytvořil s Prigoginem. Tyto práce byly důležité při vývoji dnešních inteligentních dopravních systémů. \n\nRoku 1979 se rozhodl Herman přijmout místo na Texaská univerzita v Austinu, kde byl jmenován profesorem statické mechaniky a stavebnictví. Později v témže roce byl zvolen členem Americké akademie věd a umění. \n\nN akonci 70. let se Herman rovněž začal zajímat o fyziku hudebních nástrojů, například o mechaniku smyčce nebo akustiku flétny. Hrál a sbíral starožitná violoncella. \n\nV polovině 80. let začal tvořit drobné plastiky z exotických typů dřeva a z kovů. V příštích 10 letech se této činnosti intenzivně věnoval, hledal v ní vztah mezi hmotou a představivostí. V polovině 90. let se uskutečnilo několik výstav jeho práce v Austinu, Nashvillu nebo Washingotnu DC. \n\nV posledních letech života byl Herman stále více znepokojen stavem vzdělání v USA, zejména mu vadilo omezování akademických svobod nebo rostoucí politické zásahy do vzdělávání a výzkumu. V posledních dvou letech života shromažďoval a analyzoval údaje o různých ukazatelích kvality a produktivity univerzitních pracovišť. \n\nZemřel v Austinu v únoru 1997. \n"}
{"id": "1223081", "url": "https://cs.wikipedia.org/wiki?curid=1223081", "title": "Zápas na Letních olympijských hrách 2016 – muži, volný styl do 57 kg", "text": "Zápas na Letních olympijských hrách 2016 – muži, volný styl do 57 kg\n\nZápasy v ve volném stylu na Letních olympijských hrách v Riu v kategorii bantamových vah mužů proběhly v hale Carioca Arena 2 v přilehlé části Ria de Janeira v Barra da Tijuca 19. srpna 2016.\n\nDo oprav se dostali volnostylaří, kteří během turnaje v pavouku prohráli svůj zápas s jedním ze dvou finalistů.\n"}
{"id": "1223083", "url": "https://cs.wikipedia.org/wiki?curid=1223083", "title": "Reschbachklause", "text": "Reschbachklause\n\nReschbachklause je vodní splavovací nádrž v nadmořské výšce 1130 metrů. Byla zbudována na potoce v roce 1860 na úpatí kopce Siebensteinkopf (Sedmiskalí) na místě, kde se původně nacházel komplex rašelinišť. Ten tvořil pramennou oblast potoka . Její hráz je tvořena žulovými kvádry. Když se nádrž dostatečně naplnila na jaře vodou (především z tajícího sněhu), byly připravené pokácené kmeny stromů postupně vsazovány do proudu vody, který vznikl po otevření výpustě z nádrže na vzedmutém vodním toku. Voda unášela kmeny do nížin směrem k velkým městům jako byl (60 km vzdálený) Pasov nebo Vídeň. Objem nádrže je 15 tisíc krychlových metrů a po otevření stavidla se celá vyprázdnila za 3 až 4 hodiny. K plavení dřeva se nádrž používala až do počátku 50. let dvacátého století. V roce 1976 byla správou Národního parku Bavorský les renovována jako historická technická památka. \n\nGeograficky spadá nádrž Reschbachklause již do Německa. Nachází se v okrese Freyung-Grafenau pár metrů od hranic s Českou republikou asi 3.5 kilometru severně od německého městečka Finsterau (nedaleko německé obce Mauth) v zadní části Národního parku Bavorský les.\n\nNádrž Reschbachklause byla vybudována na potoku Reschbach. V 19. století byl dodatečně zbudován umělý vodní kanál Schwellgraben, který odvádí část odtokové vody z nádrže (z potoka Reschbach) do 2.5 km vzdálené nádrže Teufelsbachklause. Kanál se vine po úbočí hory a využívá spád 75 metrů.\n\nZ obce Kvildy po modré turistické značce k prameni Vltavy a odtud pokračovat na rozcestí (\"U pramene Vltavy\") s červenou turistickou značkou. Odtud pokračovat doleva společně po červené a modré turistické značce (asi 430 metrů) směrem k rozcestí \"Na strážní stezce\". Zde se odděluje modrá od červené a dále pokračovat po modré turistické značce směrem ke státní hranici. Zhruba po 660 metrech je hraniční přechod pro pěší: \"Pramen Vltavy - Siebensteinkopf\". Ten byl otevřen 15. července 2009 a je možné přes něj přecházet celoročně. Z hraničního přechodu (po šipkách) územím na německé straně s kopce Siebensteinkopf se po 1 km dlouhém klesání nachází splavovací nádrž Reschbachklause.\n\nNádrž Reschbachklause má půdorys ve tvaru lichoběžníka orientovaného přibližně severo-jižním směrem. Hráz nádrže je dlouhá 36 metrů. Od středu hráze (na jihu) k nejvzdálenějšímu (severnímu) břehu měří asi 180 metrů Hloubka nádrže u hráze je 5 metrů. Celkový obvod nádrže činí asi 430 metrů. Po naplnění nádrž pojme až 15000 kubických metrů vody.\n"}
{"id": "1223084", "url": "https://cs.wikipedia.org/wiki?curid=1223084", "title": "Lúčny potok", "text": "Lúčny potok\n\nNázev Lúčny potok má více vodních toků:\n\n"}
{"id": "1223085", "url": "https://cs.wikipedia.org/wiki?curid=1223085", "title": "Stettiner FC Titania", "text": "Stettiner FC Titania\n\nStettiner FC Titania (celým názvem: Stettiner Fussballclub Titania 1902) byl německý fotbalový klub, který sídlil v pomořanském městě Stettin (dnešní Štětín v Západopomořanském vojvodství). Klubové barvy byly tmavě červená a modrá.\n\nZaložen byl v roce 1902 pod názvem Stettiner FV Urania. V sezónách 1919/20 a 1926/27 se stal baltským mistrem a vybojoval si tak právo zúčastnit se německého mistrovství. Celkově se jich zúčastnil šestkrát (mimo vítězné ročníky ještě v sezónách 1921/22, 1924/25, 1928/29 a 1929/30). Zaniká v roce 1930 po vyhlášení konkursu.\n\nSvé domácí zápasy odehrával na stadionu Deutscher Berg s kapacitou 2 500 diváků.\n\n\n\n"}
{"id": "1223086", "url": "https://cs.wikipedia.org/wiki?curid=1223086", "title": "Topoľový potok", "text": "Topoľový potok\n\nNázev Topoľový potok má více vodních toků:\n\n"}
{"id": "1223088", "url": "https://cs.wikipedia.org/wiki?curid=1223088", "title": "Zápas na Letních olympijských hrách 2016 – muži, volný styl do 74 kg", "text": "Zápas na Letních olympijských hrách 2016 – muži, volný styl do 74 kg\n\nZápasy v ve volném stylu na Letních olympijských hrách v Riu v kategorii velterových vah mužů proběhly v hale Carioca Arena 2 v přilehlé části Ria de Janeira v Barra da Tijuca 19. srpna 2016.\n\nDo oprav se dostali volnostylaří, kteří během turnaje v pavouku prohráli svůj zápas s jedním ze dvou finalistů.\n"}
{"id": "1223090", "url": "https://cs.wikipedia.org/wiki?curid=1223090", "title": "Vrbovský potok", "text": "Vrbovský potok\n\nNázev Vrbovský potok má více vodních toků:\n\n"}
{"id": "1223093", "url": "https://cs.wikipedia.org/wiki?curid=1223093", "title": "Johann Wilhelm Hittorf", "text": "Johann Wilhelm Hittorf\n\nJohann Wilhelm Hittorf (27. března 1824 Bonn – 28. listopadu 1914 Münster) byl německý fyzik. \n\nHittorf jako první provedl výpočet kapacity atomů nesoucích elektrických náboj a molekul (iontů), což bylo důležité pro pochopení elektrochemické reakce. Formuloval iontová transportní čísla a vyvinul metodu pro jejich měření. Pozoroval trubice s energetickým zářením vycházejícím ze záporné elektrody. Tyto paprsky vyvolávaly fluorescenci na stěnách skleněných trubic. Eugen Goldstein nazval tento jev v roce 1876 katodovým zářením. \n\nHittorfovy rané práce se týkaly alotropie fosforu a selenu. V letech 1853 až 1859 zkoumal pohyb iontů způsobený elektrickým proudem. Poukázal na to, že některé ionty jsou rychlejší než jiné. To vedlo k představě o transportním čísle, frakci elektrického proudu nesené každým z iontů. Změřil také změny v koncentraci elektrolytického řešení, vypočítal transportní čísla mnoha iontů a v roce 1869 vydal svou práci týkající se pohybu iontů. \n\nStal se profesorem fyziky na Univerzitě v Münsteru, kde byl v letech 1879 – 1889 ředitelem tamní fyzikální laboratoře. Studoval zde spektra lehkých plynů a par, zkoumal průchod elektřiny přes plyny a objevil nové vlastností katodových paprsků, zejména elektronové záření. V roce 1869 zjistil, že katodové paprsky září různými barvami z důvodu vystavení různým tlakům a za použití různých plynů. \n\nJeho práce vedla k vývoji rentgenů a katodových trubic. Měření proudu v elektronce bylo důležitým krokem k vytvoření elektronkové diody. \n"}
{"id": "1223096", "url": "https://cs.wikipedia.org/wiki?curid=1223096", "title": "SV Hindenburg Allenstein", "text": "SV Hindenburg Allenstein\n\nSportvereinigung Hindenburg Allenstein byl německý vojenský sportovní klub, který sídlil ve východopruském městě Allenstein (dnešní Olsztyn ve Varmijsko-mazurském vojvodství). Klub patřil pod pozemní jednotky Wehrmacht.\n\nZaložen byl v roce 1921 pod názvem SV Hindenburg Allenstein. V roce 1935 byla zkratka SV pozměněna na Standort MSV. Klub se stal jedenkrát baltským mistrem a třikrát opanoval Gauligu Ostpreußen. Zaniká v roce 1945 po sovětsko-polské anexi Pruska.\n\nSvé domácí zápasy odehrával na stadionu Reiterkaserne.\n\nZdroj: \n\n\n\n\nZdroj: \n\n\n\nZdroj: \n\nPoznámky:\n\n"}
{"id": "1223097", "url": "https://cs.wikipedia.org/wiki?curid=1223097", "title": "Chuck Cooper", "text": "Chuck Cooper\n\nChuck Cooper (29. září 1926 Pittsburgh, USA – 5. února 1984, tamtéž) byl americký profesionální basketbalista, historicky první Afro-američan, který byl draftován NBA. Stalo se tak 25. dubna 1950, k tomuto přelomovému kroku tehdy přistoupil tým Boston Celtics. V téže sezóně Coopera následovali ještě další dva Afroameričané – Nathaniel Clifton (New York Knicks) a Earl Lloyd (Washington Capitols).\n\nV roce 1950 Cooper nejprve podepsal smlouvu s týmem Harlem Globetrotters (dva roky předtím tento tým těsně (61:59) porazil tehdejšího lídra NBA Minneapolis Lakers, a vyvrátil tak panující přesvědčení, že Afroameričané jsou v basketbalu podřadní). V dubnu téhož roku byl Cooper draftován NBA, první zápas odehrál 1. listopadu proti týmu Fort Wayne Pistons.\n\n\nChuck Cooper zemřel na rakovinu ve věku 57 let.\n"}
{"id": "1223098", "url": "https://cs.wikipedia.org/wiki?curid=1223098", "title": "AC Horsens", "text": "AC Horsens\n\nAC Horsens (celým názvem Alliance Club Horsens) je dánský fotbalový klub z města Horsens na východě Jutského poloostrova. Vznikl v lednu 1994 sloučením několika týmů. Klubové barvy jsou žlutá a černá. Domácím hřištěm je CASA Arena Horsens s kapacitou 10 000 míst.\n\n\" K 30. 6. 2016\n\n"}
{"id": "1223099", "url": "https://cs.wikipedia.org/wiki?curid=1223099", "title": "Eugen Goldstein", "text": "Eugen Goldstein\n\nEugen Goldstein (5. září 1850 – 25. prosince 1930) byl německý fyzik. Byl vynálezcem výbojek, objevitelem anodového záření a někdy je mu přičítán i objev protonu. \n\nNarodil se v Gleiwitz v Horním Slezsku, městě, které později připadlo Polsku (Gliwice). Studoval v Breslau (dnešní Wroclaw), a poté pod vedením Hermanna von Helmholtze v Berlíně. Goldstein pracoval na Berlínské observatoři v letech 1878 – 1890, ale většinu kariéra strávil na Postupimské observatoři, kde se stal vedoucím astrofyzikální sekce v roce 1927. Zemřel v roce 1930 a byl pohřben v Berlíně. \n\nV polovině 19. století zkoumal Julius Plücker světlo vyzařované do katodové trubice a vliv magnetického pole na toto záření. Později v roce 1869 studoval Johann Wilhelm Hittorf záření emitované ze záporné elektrody. Tyto paprsky způsobovaly fluorescenci skleněných stěn trubice a když byly přerušeny pevnou látkou, vytvářely stín. \n\nV roce 1870 začal Goldstein sám zkoumat toto záření z trubic a pojmenoval světelné emise, které studovali ostatní fyzici jako katodové záření. Objevil několik důležitých vlastností těchto paprsků, které později přispěly k identifikaci první subatomární částice, elektronu. Zjistil, že katodové záření je emitováno kolmo k povrchu kovu a odnáší energii. Pokusil se změřit rychlost z Dopplerova posuvu spektrálních čar záření vydávaného katodovou trubicí. \n\nV roce 1886 zjistil, že trubice s perforovanou katodou také emitují světlo na konci katody. To vedlo Goldsteina k domněnce, že kromě katodového záření, později vysvětleného jako elektrony pohybující se od záporné elektrody směrem ke kladné, existuje další záření pohybující se v opačném směru. Vzhledem k tomu, že toto záření prochází otvory neboli kanály v katodě, nazval Goldstein toto záření jako kanálové. Toto se skládá z kladných iontů, jejichž identita je závislá na plynu uvnitř trubky. Další z Helmholtzových studentů Wilhelm Wien prováděl rozsáhlý výzkum kanálového záření a jeho práce se stala základem pro hmotnostní spektrometrii. \n\nKanálové záření se také nazývá anodové. Anodové záření s nejmenším poměrem e/m pochází z molekul plynného vodíkua je tvořeno H ionty. Tedy jsou tyto paprsky tvořeny protony. Golsteinova práce s anodovým zářením H byla zřejmě prvním pozorováním protonů, ačkoli to byl Wien, kdo měřil e/m poměr protonu a tak by se první pozorování mohlo přičítat jemu. \n\nGoldstein také používal výbojky ke zkoumání komet. Určité objekty, například malé kuličky ze skla nebo železa, vytváří v katodovém záření emise do stran šířící se způsobem, který připomíná ocas komety.\n"}
{"id": "1223100", "url": "https://cs.wikipedia.org/wiki?curid=1223100", "title": "Yorck Boyen Insterburg", "text": "Yorck Boyen Insterburg\n\nMSV Yorck Boyen Insterburg (celým názvem: Militärsportverein Yorck Boyen Insterburg) byl německý vojenský sportovní klub, který sídlil ve východopruském městě Insterburg (dnešní Čerňachovsk v Kaliningradské oblasti). Klub patřil pod pozemní jednotky Wehrmacht. Klubové barvy byly černá a červená.\n\nZaložen byl v roce 1921 pod názvem SV Yorck Insterburg. V roce 1934 byl po fúzi s vojenským klubem Militär SV von Boyen 1923 Tilsit změněn název na MSV Yorck Boyen Insterburg. Klub dvakrát opanoval Gauligu Ostpreußen. Zaniká v roce 1945 po sovětsko-polské anexi Pruska.\n\nSvé domácí zápasy odehrával na stadionu Kasernenhof.\n\n\n\n\nZdroj: \n\n\n\nZdroj: \n\n\n"}
{"id": "1223102", "url": "https://cs.wikipedia.org/wiki?curid=1223102", "title": "Western &amp; Southern Open 2016 – ženská dvouhra", "text": "Western &amp; Southern Open 2016 – ženská dvouhra\n\nŽenská dvouhra Western & Southern Open 2016 probíhala v polovině srpna 2016. Do singlové soutěže cincinnatského tenisového turnaje nastoupilo padesát šest hráček. Z kvalifikace se probojovalo šestnáct tenistek, včetně čtyř tzv. šťastných poražených. Obhájkyní titulu byla americká první hráčka žebříčku Serena Williamsová, která se před zahájením odhlásila pro poranění ramene.\n\nSvětovou dvojku Angelique Kerberovou dělil jediný vyhraný zápas od postu světové jedničky. V případě titulu by se po Steffi Grafové stala druhou německou tenistkou na čele klasifikace a první od roku 1997.\nVe finále ji však přehrála patnáctá nasazená Češka Karolína Plíšková za 62 minut po hladkém dvousetovém průběhu 6–3 a 6–1. V probíhající sezóně si připsala, po triumfu na AEGON Open Nottingham, druhé turnajové vítězství, které představovalo šestý singlový titul na okruhu WTA Tour a první z kategorie Premier 5. Poměr vzájmených zápasů snížila na 3–4. Již v semifinále přehrála stejným poměrem sad světovou trojku Garbiñe Muguruzaovou.\n\nPo turnaji se Karolína Plíšková posunula na 11. místo a poprvé v kariéře se stala českou ženskou jedničkou, když druhé Kvitové patřila patnáctá příčka. \n\nVšechny nasazené hráčky obdržely volný los do druhého kola.\n\n"}
{"id": "1223103", "url": "https://cs.wikipedia.org/wiki?curid=1223103", "title": "Hukot", "text": "Hukot\n\nJako hukot nebo hučení () je označován fenomén, nebo několik fenoménů, jež je lidmi pozorován na mnoha místech na zemi jako stálý a vtíravý zvuk nízké frekvence, hučení nebo dunění. Toto hučení nejsou všichni lidé schopni slyšet. Tento pozorovaný zvuk je někdy spojen zejména s názvem místa kde byl zveřejněn, například Bristolské hučení (anglicky \"Bristol Hum\") nebo Taoské hučení (anglicky \"Taos Hum\").\n\nJe zatím nejasné, zdali se jedná o jeden jev, neboť jsou mu přiřazovány různé příčiny. V některých případech se může jednat o projev hučení v uších.\n\nJedná se o stálý zvuk nízké frekvence, častokrát popisovaný jako běh dieselového motoru v dáli, nebo něco podobného hlubokému zvuku, jež se nepodobá ničemu známému z okolí (například domácí spotřebiče, veřejná doprava, atd.). Existují webové stránky se záznamem popisovaného jevu.\n\nMnoho jeho pozorovatelů popisuje různé vlastnosti. Někteří slyší pouze hučení, někteří dokonce pozorují uvnitř budov narůst na intenzitě. Někteří také hučení vnímají skrze své tělo. Někteří tvrdí, že ušní ucpávky nepomáhají. Pro ty, kteří hučení slyší, je hučení velmi výrazné a jsou s ním spojeny ve Spojeném království nejméně tři sebevraždy.\n\nStudie Taoského hučení udává, že alespoň 2 % dotčených mohou hučení slyšet; každý pozorovatel dokonce na jiné frekvenci mezi 32 Hz a 80 Hz s modulací od 0,5 do 2 Hz. Podobné výsledky jsou zaznamenány v dřívější anglické studii. Pozorovatelé popisují, že hučení je vázané k místu a proto není z dáli slyšitelné. Jeden pozorovatel zaznamenal, že rozsah Taoského hučení je pro něj slyšitelné do vzdálenosti 48 km. Poměr pohlaví pozorovatelů je téměř stejný. Nejvyšší počet pozorovatelů je středního věku, a věk lze považovat za faktor, který ovlivňuje pravděpodobnost, že jedinec hučení uslyší.\n\nV roce 2006 Tom Moir, z univerzity Massey, Aucland, Nový Zéland, pořídil několik nahrávek a věří, že se jedná o Aucklandské hučení. Jeho předchozí výzkum využíval simulované zvuky indikující, že hučení bylo asi ve frekvenci 56 Hz. Taoské hučení bylo mezi 32 a 80 Hz.\n\nSkeptici nevěří, že se jedná o existující zvuk. V roce 2009, vedoucí v Addenbrookeho nemocnici v Cambridge, David Baguley, prohlásil, že asi jedna třetina problémů s hlukem je založena na fyzické podstatě, ostatní z pozorované skupiny se pouze příliš dychtivě soustředí na neškodné zvuky pozadí. Jeho současný výzkum se zabývá použitím psychologie a relaxačních technik pro minimalizaci utrpení a zmírnění nebo úplné odstranění popisovaného jevu.\n\nGeoff Leventhall, expert v oblasti zvuku a vibrací, předpokládá, že může být při řešení problému nápomocná kognitivně behaviorální terapie. \"Je otázkou, zdali je hučení znepokojující nebo relaxační. Kognitivně behaviorální terapie pomáhá lidem změnit postoj k hučení .\n\nDříve tomuto jevu nebyla věnována výrazná pozornost. Byly publikovány pouze užitečné články ve věděcké literatuře: Leventhall, 2004, 2003;\nCowan, 2003;\nMullins & Kelly, 1998, 1995;\nBroner, 1978;\nVasudevan & Gordon, 1977. Hučení bylo celosvětově ohlašováno.\n\nObvyklý pozorovatel popisuje hučení jako běh dieselového motoru. U většiny hlášených hučení nebyl vysledován mechanický zdroj.\n\nV případě Kokomo, Indiana, město s těžkým průmyslem, byly vysledovány dva zdroje. Prvním zdrojem byla na frekvenci 36 Hz běžící chladicí věž místní výrobny odlitků společnosti DaimlerChrysler a druhým vzduchový kompresor běžící na frekvenci 10 Hz výrobní společnosti Haynes. I přes to, že byla zařízení ošetřena, bylo hučení stále pozorováno.\n\nDalší dvě hučení byla spojena s mechanickým zdrojem. U hučení pozorovaného v západním Seatlu byl jako jeho zdroj označena vakuová pumpa společnosti CalPortland na vyčerpávání lodního nákladu. Poté, co byla pumpa nahrazena tišším zařízením hlášení o hučení ustala. Podobné hučení zaznamenané ve Wellingtonu bylo způsobeno dieselovým generátorem na lodi. Stejně tak 35 Hz hučení ve Windsoru v Ontariu mělo původ ve výrobně oceli v industriální zóně na Zug Islands blízko Detroitu.\n\nStížnosti na hučení je u některých pacientů lékaři přisuzováno rušivým projevům sluchového aparátu lidského těla. Rušivé projevy jsou vytvářeny uvnitř sluchového aparátu nebo nervového systému bez vnějších příčin. Nicméně teorie, že hučení je způsobeno sluchovým aparátem samotným nezapadá do výpovědí svědků o pozorování hučení jen na určitých místech.\n\nZatímco hučení je sváděno na projevy sluchového aparátu na nízkých frekvencích, jako je hučení způsobené průchodem krve, někteří pozorovatelé tvrdí, že se nejedná o interní záležitost, neboť hučení má silnější projev uvnitř jejich domu. Nicméně jiní tvrdí, že jeho intenzita je stejná uvnitř jako venku. Někteří lidé pozorují hučení pouze doma, zatímco ostatní kdekoliv. Někteří jedinci při pokusu o odhlučnění (například dvojité sklo), které obvykle slouží jako ochrana před venkovními ruchy, učinnili hučení ještě více slyšitelné.\n\nLidský sluchový systém sám o sobě vytváří zvuky – otoakustické emise (OAE). Rozdílné studie ukazují, že 38 – 60 % dospělých s normální funkcí sluchového aparátu tyto otoakustické emise mají, ale nezajímají se o ně. Lidé, kteří tyto zvuky slyší je obvykle popisují jako slabé brzučení nebo zvonění, zejména když jsou v prostředí úplného ticha.\n\nVýzkumníci, kteří se zabývají Taoským hučením považují otoakustické emise jako možné vysvětlení i za pravděpodobný důvod.\n\nJedno z možných příčin hučení v západním Seatlu bylo přisuzováno Žabohlavci. Jiné hučení v Sausalito v Kalifornii a také na západním pobřeží Spojených států bylo označeno jako hučení Žabohlavce, který volá svůj protějšek. Nicméně v tomto případě hučení rezonující skrze trup hausbótu bylo slyšitelné jen pro jeho obyvatele. Případ Západního Seattlu výzkumníci Univerzity ve Washingtonu zjistili, že možný zdroj hučení přenesený skrze tanker nebo trup lodi je možné přenést daleko, ale ne dostatečně daleko, aby to vysvětlovalo pozorované hučení. Skotská asociace Marine Science sdělila hypotézu, že noční hučení pozorované v Hythe, Hampshire ve Spojeném království by mohlo být produkováno podobnou příčinou. Toto vysvětlení však není možné považovat za rozumné, protože tento druh ryby se v těchto pobřežních vodách ve Spojeném království nenachází. I přes to, že zdroj v únoru roku 2014 nebyl nalezen, nyní je hučení dokumentováno.\n\nTaoské hučení bylo zveřejněno v TV show nazvané Nevyřešené záhady (\"Unsolved Mysteries\") v LiveScience jako deset nejvýznamnějších jevů\", kde tento jev se umístil na desátém místě.\n\n\n"}
{"id": "1223104", "url": "https://cs.wikipedia.org/wiki?curid=1223104", "title": "Inta (městský okruh)", "text": "Inta (městský okruh)\n\nMěstský okruh Inta je komunální útvar v Republice Komi. Administrativním centrem je město Inta.\n\n"}
{"id": "1223105", "url": "https://cs.wikipedia.org/wiki?curid=1223105", "title": "Hans Maler zu Schwaz", "text": "Hans Maler zu Schwaz\n\nHans Maler zu Schwaz, též Johann (* přibližně 1480/1488, Ulm – † 1526/1529, Schwaz) byl německý raně renesanční malíř portrétů a obrazů s náboženskými tématy. Je řazen k širšímu okruhu Ulmské školy.\nPředpokládá se, že se vyškolil v ulmské dílně Bartholomea Zeitbloma a na základě stylu malby historikové umění usuzují, že mohl být tovaryšem Bernharda Strigela v Memmingen. Po roce 1515 pracoval v rakouském městě Schwaz v údolí řeky Inn, kde byla v 15. století objevena velká ložiska stříbra a mědi. V době rozkvětu byl Schwaz největším hornickým městem v Evropě a se 20 000 obyvatel druhým největším městem Habsburské monarchie po Vídni. Ve městě působily významné obchodnické rodiny Fuggerů a Paumgartnerů a pro malíře se zde nabízelo množství zakázek. V blízkém Innsbrucku v letech 1517-1521 pobývala vnučka císaře Maxmiliána I., arcivévodkyně Marie a Anna Jagellonská. Obě objednaly své portréty u Hanse Malera.\n\nPo smrti upadl Hans Maler v zapomnění a jeho díla byla připisována jiným umělcům nebo zůstala anonymní. Teprve v 19. století historik umění a ředitel Wallraf-Richartz Musea v Kolíně nad Rýnem Ludwig Scheibler zkoumal malířův rukopis a potvrdil, že by neměl být zaměňován s otcem Lucase Cranacha staršího, který byl rovněž označován jako Hans Maler – tedy Hans, malíř. K podobným závěrům došel i historik umění a estetik Robert Vischer. Rakouský historik umění Stefan Krause identifikoval 40 portrétů ve sbírkách v Evropě a USA, které lze připsat Hansi Malerovi. Byl také nalezen dopis královně Anně, kde si malíř stěžuje, že nedostal dostatečně zaplaceno za zhotovení deseti portrétů. Na zadní straně portrétu Antonna Fuggera z roku 1524 ze sbírky knížete Thun-Hohenstein ve Vídni se nachází text \"HANS MALER VON ULM MALER ZVO SCHWATZ\".\nStyl portrétů Hanse Malera odpovídá dobovým požadavkům. Portrétovaná osoba je zobrazena jako busta nebo polopostava ze tříčtvrtečního profilu nebo z profilu. Pozadí je jednobarevné a směrem dolů plynule zesvětlené. Kromě portrétů byl Hans Maler autorem sakrálních obrazů. Portrét bezvousého muže z roku 1521 byl použit na německé bankovce 500 marek z roku 1980.\n\nČlánek byl přeložen z německé a anglické Wikipedie s využitím odkazů\n"}
{"id": "1223106", "url": "https://cs.wikipedia.org/wiki?curid=1223106", "title": "Western &amp; Southern Open 2016 – mužská dvouhra", "text": "Western &amp; Southern Open 2016 – mužská dvouhra\n\nMužská dvouhra Western & Southern Open 2016 probíhala v polovině srpnu 2016. Do singlové soutěže cincinnatského tenisového turnaje nastoupilo padesát šest hráčů. Z kvalifikace se probojovalo osm tenistů, z toho sedm řádně po výhrách ve dvou kolech a Francouz Adrian Mannarino jako šťastný poražený. Dvojnásobným obhájcem titulu byl švýcarský třetí hráč světa Roger Federer, který v červenci 2016 předčasně ukončil sezónu pro rekonvalescenci kolenního zranění.\n\nVítězem dvouhry se stal dvanáctý nasazený Chorvat Marin Čilić, jenž ve finále zdolal skotskou světovou dvojku Andyho Murrayho po dvousetovém průběhu 6–4 a 7–5. Snížil tak pasivní bilanci vzájemných střetnutí na 3–11. V probíhající sezóně si připsal premiérové turnajové vítězství, které představovalo patnáctý singlový titul na okruhu ATP Tour. Ukončil tak Murrayho 22zápasovou neporazitelnost, která započala v červnu na londýnském turnaji v Queen's Clubu. V sérii ATP Masters 1000 vybojoval Chorvat první trofej při 71. startu v rámci této kategorie. Jeho předchozím maximem byla čtvrtfinálová účast.\nOsm nejvýše nasazených hráčů obdrželo volný los do druhého kola.\n\n"}
{"id": "1223108", "url": "https://cs.wikipedia.org/wiki?curid=1223108", "title": "Včelařský skanzen v Humpolci", "text": "Včelařský skanzen v Humpolci\n\nVčelařský skanzen v Humpolci je skanzen a muzeum v Humpolci, je zaměřeno na včelařství. Muzeum je umístěno v tzv. \"včelařském domě\" na Dolním náměstí čp. 254, založeno bylo v roce 2007 a je zřizováno městem Humpolec.\n\nMuzeum bylo založeno v rámci oslav 100 let od počátku organizovaného včelařského hnutí v Humpolci v září 2007. V roce 2012 byl skanzen oceněn v rámci soutěže pořádané agenturou CzechTourism Cena Kudy z nudy 2011.\n\nSkanzen je rozdělen do dvou částí, ve venkovní části jsou vystaveny různé typy úlů, dohromady je vystaveno 36 úlů. Jsou vystaveny různé typy, např klát, tzv. budečák či moderní nástavkové úly, vystaveny jsou i zahraniční úly, jako např malované úly z roku 1928 ze Zakarpatské Ukrajiny. \n\nVe vnitřní části jsou vystaveny např. dřevěné a plechové medomety, včelařské pomůcky jako jsou kuřáky, plemenáče, oplodňováčky, klícky a další pomůcky. Součástí výstavy jsou i panely s fotografiemi ze zájezdů místního včelařského spolku, fotografie členů místního sdružení, kopie dokumentů z historie místního včelařství. V místnosti je nakreslen úl v nadživotní velikosti. Vystaveny jsou také produkty včl jako např. med, vosk, propolis a také medovina. Lze také vyhledat údaje z historie místního spolku včelařů.\n\n"}
{"id": "1223110", "url": "https://cs.wikipedia.org/wiki?curid=1223110", "title": "Atletika na Letních olympijských hrách 2016 – chůze na 20 km muži", "text": "Atletika na Letních olympijských hrách 2016 – chůze na 20 km muži\n\nZávod v chůzi mužů na 20 km na Letních olympijských hrách 2016 v Rio de Janeiro proběhl 12. srpna a to ve čtvrti Recreio dos Bandeirante v západní části města.\n"}
{"id": "1223111", "url": "https://cs.wikipedia.org/wiki?curid=1223111", "title": "Western &amp; Southern Open 2016 – mužská čtyřhra", "text": "Western &amp; Southern Open 2016 – mužská čtyřhra\n\nMužská čtyřhra Western & Southern Open 2016 probíhala v polovině srpna 2016. Do deblové soutěže cincinnatského tenisového turnaje nastoupilo dvacet čtyři dvojic. Obhájcem titulu byl kanadsko-francouzský pár Daniel Nestor a Édouard Roger-Vasselin, jehož členové nestartovali společně. Nestor nastoupil s krajanem Vaskem Pospisilem, aby podlehli v semifinále s dvojicí Ivan Dodig a Marcelo Melo. Spoluhráčem Rogera-Vasselina se stal krajan Julien Benneteau, s nímž skončil v úvodním kole na raketách dvojice Milos Raonic a Nenad Zimonjić.\n\nVítězem čtyřhry se stal čtvrtý nasazený chorvatsko-brazilský pár Ivan Dodig a Marcelo Melo, který ve finále zdolal nizozemsko-rumunské turnajové pětky Jeana-Juliena Rojera s Horiou Tecăuem, když o vítězích rozhodl až supertiebreak poměrem míčů [10–6]. Oba šampioni si do žebříčku ATP připsali 1 000 bodů, vybojovali druhou trofej v probíhající sezóně a šestou společnou, respektive čtvrtou ze série Masters.\n\nVšechny nasazené páry obdržely volný los do druhého kola.\n"}
{"id": "1223112", "url": "https://cs.wikipedia.org/wiki?curid=1223112", "title": "Tomorrow Corporation", "text": "Tomorrow Corporation\n\nTomorrow Corporation je nezávislá herní vývojářská společnost sestávající se ze tří členů: Kyle Gabler, Allan Blomquist a Kyle Gray a divize Experimental Gameplay Group. Všichni tři se setkali již při studiích a později působili v různých divizích  Electronic Arts. Gabler a Blomquist se v EA stávají neposednými a vydávají se na samostatnou dráhu. Gabler vytváří 2D Boy a pomáhá vytvořit \"World of Goo\", Blomquist pomáhá s Wii platformou, zatímco Gray se stal hlavním designérem \"Henry Hatsworth in the Puzzling Adventure\". Po těchto úspěšných krocích a zkušenostech se opět setkávají, a v roce 2010 zakládají Tomorrow Corporation. V roce 2012 produkují svůj první vlastní titul \"Little Inferno\". Jejich další hra \"Human Resource Machine\" je na trh uvedena v říjnu 2015.\n\nKromě toho všichni tři podporují Experimental Gameplay Project, webové stránky vzniklé pro podporu nestandardního herního vývoje. Projekt původně začali Gabler a Gray při studiích na Carnegie Mellon University v roce 2005.. Cílem projektu bylo podpořit jednotlivé vývojáře k vytvoření funkčního prototypu hry v sedmi dnech založeného na daném abstraktním tématu, jako je gravitace nebo květiny. Projekt nebyl soutěží ale katalyzátorem pro ostatní vývojáře, a posloužil jako brainstorming a zamyšlení na skutečností, že herní koncept je jeden z velmi obtížných prvků herního vývoje. Vývojáři poté mohou dále pracovat na vývoji dle svého výběru; například \"World of Goo\" je založen na \"Tower of Goo\" , který byl jedním z původních příspěvků Projektu.\n\n"}
{"id": "1223113", "url": "https://cs.wikipedia.org/wiki?curid=1223113", "title": "William Coolidge", "text": "William Coolidge\n\nWilliam David Coolidge (23. října 1873 - 3. února 1975) byl americký fyzik a inženýr, jehož specializací bylo rentgenové záření a rentgenové přístroje. Byl ředitelem výzkumných laboratoří General Electric. Je také známý pro vývoj kujného wolframu což bylo důležité pro výrobu žárovek. \n\nNarodil se nedaleko města Hudson, ve státě Massachusetts. V letech 1891 - 1896 studoval elektrotechniku na Massachusettském technologickém institutu. Po dokončení studia strávil rok jako laboratorní asistent a poté odjel do Německa, kde na Lipské univerzitě získal doktorát. V letech 1899 - 1905 pracoval jako výzkumný asistent u Arthura Noyese na katedře chemie na Massachusettském technologickém institutu.\n\nV roce 1905 odešel Coolidge pracovat do nové výzkumné laboratoře General Electric. Zde prováděl experimenty s wolframem, které vedly k tomu, že se začal používat jako vlákno do žárovek. Vyvinul kujný wolfram, který by mohl být snadněji natažen do vláken. Tento typ wolframu vyrobil čištěním oxidu wolframu. V roce 1911 uvedla společnost General Electric na trh lampy s novým typem žárovek obsahující vlákna wolframu. To se brzy stalo důležitým zdrojem příjmů pro General Electric. Coolidge žádal v roce 1913 o patent pro tento postup, nicméně roku 1928 soud rozhodl, že jeho patent není platný. \n\nV roce 1913 vynalezl Coolidgeovu trubici, jedná se o rentgenovou trubici se zlepšenou katodou pro použití v rentgenových přístrojích, které umožňovaly lepší zobrazení nádorů. Coolidgeova trubice, která rovněž využívá wolframové vlákno, byla hlavním nástrojem tehdy se rychle rozvíjejícího oboru radiologie. Základní provedení tohoto přístroje je stále využíváno. Tento vynález si nechal patentovat roku 1913, patent obdržel roku 1916. Vynalezl také první rotující anodovou rentgenovou trubici. \n\nCoolidge se stal ředitelem laboratoře General Electric v roce 1932, v roce 1940 potom viceprezidentem společnosti, kterým zůstal až do odchodu do penze v roce 1944. I poté ale zůstal konzultantem firmy. \n"}
{"id": "1223116", "url": "https://cs.wikipedia.org/wiki?curid=1223116", "title": "Western &amp; Southern Open 2016 – ženská čtyřhra", "text": "Western &amp; Southern Open 2016 – ženská čtyřhra\n\nŽenská čtyřhra Western & Southern Open 2016 probíhala v polovině srpna 2016. Do deblové soutěže cincinnatského tenisového turnaje nastoupilo dvacet osm dvojic. Obhájcem titulu byl tchajwanský sesterský pár Chao-čching a Jung-žan Čanových, který dohrál v semifinále na raketách Mirzaové se Strýcovou.\n\nTurnaj představoval první profesionální událost od rozpadu nejlepší světové dvojice, tvořené prvními hráčkami žebříčku WTA Martinou Hingisovou a Saniou Mirzaovou, které nastoupily s novými spoluhráčkami. Obě předchozí partnerky se proti sobě postavily ve finálovém duelu.\n\nVítězem čtyřhry se stal sedmý nasazený indicko-český pár Sania Mirzaová a Barbora Strýcová, který ve finále zdolal švýcarsko-americké turnajové sedmičky Martinu Hingisovou s Coco Vandewegheovou výsledkem 7–5 a 6–4. Obě šampionky si do žebříčku WTA připsaly 900 bodů a při prvním společném startu neztratily v průběhu turnaje žádný set. Bodový zisk Mirzaové vůči Hingisové znamenal, že se v následné aktualizaci žebříčku WTA z 22. srpna 2016 osamostatnila na jeho čele.\nČtyři nejvýše nasazené páry obdržely volný los do druhého kola.\n"}
{"id": "1223117", "url": "https://cs.wikipedia.org/wiki?curid=1223117", "title": "Hendrik Kramers", "text": "Hendrik Kramers\n\nHendrik Anthony „Hans“ Kramers (2. února 1894 – 24. dubna 1952) byl nizozemský fyzik, spolupracovník Nielse Bohra, s nímž zkoumal interakce elektromagnetických vln a hmoty. \n\nV roce 1912 dokončil středoškolské vzdělání v Rotterdamu a odešel na univerzitu v Leidenu, kde studoval matematiku a fyziku. V roce 1916 získal magisterský titul. Kramers chtěl během doktorského studia získat zkušenosti v zahraničí. Jeho první volba, studium u Maxe Borna v Göttingenu nepřipadala během první světové války v úvahu. Vzhledem k tomu, že Dánsko bylo podobně jako Nizozemsko ve válce neutrální, rozhodl se odcestovat lodí (po souši to v té době nešlo) do Kodaně, kde neohlášeně navštívil tehdy ještě poměrně neznámého, Nielse Bohra. Bohr souhlasil s vedením jeho doktorského studia a tak začal Kramers pod jeho vedením připravovat disertaci. Ačkoli většinu práce na disertaci s tématem intenzity atomových přechodů provedl v Kodani, formálně získal doktorát v Leidenu pod Paulem Ehrenfestem v roce 1919. \n\nPo deseti letech práce ve skupině Nielse Bohra se stal profesorem na Kodaňské univerzitě. V roce 1926 opustil Dánsko a vrátil se do Nizozemska. Zde se stal řádným profesorem na univerzitě v Utrechtu. Odtud odešel roku 1934, kdy odešel za Ehrenfestem do Leidenu. Současně zastával od roku 1931 také pozici na Delftské technické univerzitě. \n\nKramers byl jedním ze zakladatelů matematického centra v Amsterdamu. \n\nV roce 1925 objevili s Wernerem Heisenbergem rozptylový vzorec, který dnes nese jméno Kramersův-Heisenbergův vzorec. V roce 1948 potom přišel s nápadem renormalizace v kvantové teorii pole. \n\nRoku 1947 získal Lorentzovu medaili a roku 1951 Hughesovu medaili. \n\nČlenem Nizozemské akademie věd byl zvolen roku 1929, v průběhu druhé světové války musel odstoupit, znovuzvolen byl v roce 1945. \n\nOd roku 1920 byl ženatý, z manželství měl tři dcery a syna. \n"}
{"id": "1223118", "url": "https://cs.wikipedia.org/wiki?curid=1223118", "title": "Roy Kerr", "text": "Roy Kerr\n\nRoy Patrick Kerr (* 16. května 1934 Kurow, Nový Zéland) je novozélandský fyzik a matematik, který objevil Kerrovu metriku a Kerrovu-Newmanovu metriku, přesná řešení obecné teorie relativity. Jde o modely gravitačního pole nenabité rotující černé díry a jejího okolí, respektive nabité rotující černé díry a okolí. Svým řešením Einsteinových rovnic předpověděl rotující černé díry předtím než byly objeveny. \n\nNarodil se v Kurow na Jižním ostrově Nového Zélandu. Narodil se do nefunkční rodiny, jeho matka musela od rodiny odejít, když mu byly tři roky. Když šel jeho otec do válka, byl odeslán na farmu. Po návratu otce z války se přestěhovali do největšího města ostrova Christchurch. Podařilo se mu dostal na St. Andrew's College, soukromou střední školu ve městě. \n\nJeho matematický talent byl rozpoznán již na střední škole. Vzhledem k jeho talentu mu bylo umožněno nastoupit na University of New Zealand rovnou do třetího ročníku studia matematiky. Univerzitu absolvoval v roce 1955, kdy odešel na univerzitu v Cambridgi, kde v roce 1959 získal doktorát za disertační práci o pohybových rovnicích v obecné relativitě. \n\nJako postdoktorand odešel na Syracuse University, kde v té době působil Einsteinův spolupracovník Peter Bergmann jako profesor a který také pracoval pro letectvo Spojených států. \n\nRoku 1962 odešel Kerr na Texaskou univerzitu v Austinu, kde o rok později objevil Kerrovo vakuové řešení. V roce 1965 představil společně s Alfredem Schilde koncept Kerrova-Schildova prostoročasu. Během působení v Austinu vedl Kerr čtyři doktorandy a napsal také dosluv ke knize \"Cracking the Einstein Code: Relativity and the Birth of Black Hole Physics\". \n\nV roce 1971 se vrátil na Nový Zéland na University of Canterbury, kde zůstal až do odchodu do penze v roce 1993. Na univerzitě Kerr zastával funkci profesora matematiky, deset let byl ve funkci vedoucího katedry matematiky. \n\nJeho život byl předmětem polobiografické knihy \"Cracking the Einstein Code\" od Fulvia Melii publikované roku 2009. \n\nV roce 2013 získal medaili Alberta Einsteina jako první novozélandský vědec. V roce 2016 získal Crafoordovu cenu. \n\nKerr žije s manželkou Margareth ve městě Tauranga. \n\nV 70. letech byl velmi dobrým hráčem bridže, dostal se v této hře až na mezinárodní úroveň. Rovněž je spoluautorem nového herního systému. \n"}
{"id": "1223121", "url": "https://cs.wikipedia.org/wiki?curid=1223121", "title": "José Batlle y Ordóñez", "text": "José Batlle y Ordóñez\n\nJosé Batlle y Ordóñez (21. května 1856 – 20. října 1929) byl uruguayský politik, prezident Uruguaye v letech 1903–1907 a 1911–1915, autor mnoha významných reforem a modernizátor uruguayské společnosti. Jako politik dokázal úspěšně nalézat kompromisy mezi zájmy buržoazie a chudou částí společnosti, která v jeho době stále intenzivněji usilovala o zlepšení svých životních podmínek.\n\nBatlleho dědeček, v jehož domě vyrůstal, pocházel z Katalánska. Jeho otcem byl Lorenzo Batlle y Grau, uruguayský politik a voják, pozdější prezident země.\n\nStudium práv nedokončil. Stála zatím jeho nespokojenost s poměry na univerzitě, které souvisely s politickou situací v zemi. Aby ji Batlle změnil, dal se na novinářskou dráhu. V roce 1886 založil deník \"El Día\", na jehož stránkách bojoval s diktaturou tehdejšího prezidenta Máxima Santose. Ten ho brzy nechal vsadit do vězení, ale Batlle byl tak populární, že ho vláda musela po několika dnech propustit.\n\nV roce 1890 úspěšně kandidoval do parlamentu za stranu \"colorados\". Součástí jeho politického programu byla menší ekonomická závislost na zahraničí a zpřístupnění volebního práva většímu množství občanů Uruguaye.\n\nRoku 1903 se stal poprvé prezidentem. Ve funkci se mu podařilo zrušit trest smrti a zavést možnost podmínečného propuštění. Jeho dalším politickým cílem byl zákon o rozvodu, jeho přijetí ale trvalo několik let, a to proto, že narazil na odpor uruguayských žen. Batlle se snažil také změnit k lepšímu život chudších obyvatel země, což se mu v mnoha ohledech podařilo. Týkalo se to jak dostupnosti zdravotní péče, tak přístupu ke vzdělání. Stát dělníkům přispíval na bydlení, hlídal hygienické podmínky v chudinských čtvrtích a v rámci boje proti tuberkulóze těm, kteří to potřebovali, nechal rozvážet mléko. Batlle dále usiloval o schválení zákona o osmihodinové pracovní době a zákazu práce v neděli. Tento zákon ale uruguayský parlament schválil až v roce 1916.\n\nÚspěšný byl Batlle i v ekonomické oblasti – státní rozpočet byl v přebytku, výrazně rostl export, do země se dařilo dovážet potřebné strojové zařízení. Udržení hospodářského růstu souviselo s dostatečně vzdělanými pracovními silami, a proto zakládala vláda ve vnitrozemí střední školy a na univerzitě vznikly fakulty agronomie a veterinární medicíny, což mělo zajistit dostatek kvalifikovaných odborníků v zemědělství.\n\nKdyž ve funkci skončil a stěhoval se z úřadu domů, tak mu lidé z nadšeného davu, který ho obklopil, roztrhali oblečení a jeho části si odnesli, aby tak získali na svého oblíbeného prezidenta památku.\n\nVe druhém volebním období chtěl Batlle pokračovat v sociálních reformách, provést sekularizaci a bojovat se zahraničním kapitálem. Také chtěl lépe vyvážit moc ve státě, a proto navrhl kolektivní systém vlády. Po nástupu do úřadu se snažil posílit vliv státu v bankovním sektoru a pojišťovnictví a zpřístupnit tak např. více úvěrů střední vrstvě obyvatelstva. Povedlo se mu to ale jen částečně. Svou roli při tom sehrál i fakt, že Batlle nepostupoval proti nejbohatším občanům a podnikatelům nějak zvlášť razantně a nechtěl je připravit o jejich hlavní výhody.\n\nAby uruguayské hospodářství nebylo tolik závislé na dobytkářství, poskytoval prezident podporu pěstitelství. Nechal stavět silnice, což mělo umožnit zemědělcům levněji dopravit své produkty do hlavního města, aniž by museli využívat Brity ovládanou železnici. Tam, kde to bylo možné, stát také investoval do výstavby vlastních železničních tratí.\n\nV oblasti zahraničních vztahů se orientoval na Spojené státy, ke kterým se jeho vláda choval dosti vstřícně. Úplně se mu to ale nevyplácelo, Američané totiž na rozdíl od Britů, kteří o svůj vliv v této části Jižní Ameriky přicházeli, odebírali velice malé množství uruguayského zboží a sami dováželi kvalitní a poměrně levné produkty, za které nemohli Uruguayci nabídnout odpovídající protihodnotu.\n\nZcela se mu nezdařil jeho pokus reformovat vládní složku moci zavedením kolektivního devítičlenného výboru, jež měl nahradit funkci prezidenta a eliminovat možnost diktatury. Inspirací mu při tom byl politický systém ve Švýcarsku, kde určitou dobu sám pobýval. Proti tomuto projektu se postavili jak socialisté, tak strana \"blancos\". Kritika tohoto návrhu byla tak velká, že došlo i k rozdělení Batlleho vlastní strany. Jeho nápad neuspěl ani u voličů, i když měl podporu u těch, co hlasovali v Montevideu.\n\nBatlle nechtěl dále ohrožovat jednotu své strany, a tak se rozhodl v dalších prezidentských volbách již nekandidovat. Pracoval v deníku El Día a byl nadále aktivní ve své politické straně, kde se snažil zavést kolektivní systém vedení, podobný tomu, o který se pokoušel na státní úrovni. Aby mohl propagovat své myšlenky, intenzivně cestoval po Uruguay a přednášel. Zemřel 20. října 1929 poté, co prodělal srdeční záchvat.\n"}
{"id": "1223124", "url": "https://cs.wikipedia.org/wiki?curid=1223124", "title": "John Stewart Bell", "text": "John Stewart Bell\n\nJohn Stewart Bell (28. června 1928 Belfast – 1. října 1990 Ženeva) byl severoirský fyzik, známý jako autor Bellových nerovností, důležitého konceptu v kvantové mechanice týkajícího se teorií se skrytými parametry. \n\nNarodil se v Belfastu v Severním Irsku. Když mu bylo 11, rozhodl se, že bude vědcem a začal chodil na střední technickou školu v Belfastu, kterou dokončil, když mu bylo 16 let. Potom navštěvoval Queen's University Belfast, kde získal bakalářský titul z experimentální fyziky v roce 1948 a magisterský z matematické fyziky o rok později. V roce 1956 získal doktorát, tentokrát na University of Birmingham, specializoval se na jadernou fyziku a kvantovou teorii pole.\n\nPo zisku doktorátu začal pracovat ve výzkumném centru pro atomovou energii blízko Harwellu u Oxfordu. Po několika letech se přesunul do švýcarské Ženevy, kde začal pracovat pro Evropskou organizaci pro jaderný výzkum. Jeho činností v Ženevě byla teoretická fyzika částic a design urychlovačů, ale začal se zde zajímat i o základy kvantové teorie.\n\nByl zastáncem teorie pilotní vlny, kterou zformulovali Louis de Broglie a David Bohm. \n\nV roce 1964 po roční dovolené, kterou strávil na Stanfordově univerzitě v Kalifornii napsal článek o EPR paradoxu v němž odvodil slavné Bellovy nerovnosti. Tyto výsledné nerovnosti odvozené z určitých předpokladů jsou kvantovou teorií porušeny. \n\nExistuje ovšem neshoda o výkladu významu Bellových nerovností. Sám Bell tvrdil, že nejen lokální teorie se skrytými parametry, ale všechny lokální teorie, tedy například i Bohmova-de Broglieho, musí být v rozporu s předpověďmi kvantové teorie. Existuje ale i alternativní výklad podle nějž jsou s předpověďmi kvantové teorie neslučitelné pouze lokální teorie se skrytými parametry.\n\nBellův zájem o skryté parametry byl motivován existencí ve formalismu kvantové mechaniky na pohyblivé hranici kvantovým systémem a klasickým přístrojem.\n\nBell byl názoru, že při formulaci Broglieho-Bohmovy teorie nenajdeme žádnou pevně danou hranici mezi klasickým a kvantovým světem, což zažehlo jeho zájem o tuto oblast fyziky. Kritizoval také standardní formalismus kvantové mechaniky z důvodu nedostatku fyzikální přesnosti.\n\nKdyž chtěl Bell důkladně prozkoumat životaschopnost Broglieho-Bohmovy teorie, musel se vypořádat s výzvou důkazu nemožnosti existence skrytých proměnných, který předložil John von Neumann. Bell k tomuto tématu vydal publikaci nazvanou \"K problematice skrytých proměnných v kvantové mechanice\". Tento text napsal ještě před textem s publikací svých nerovností, avšak vzhledem k publikačnímu zpoždění vyšel článek později. Zde ukázal, že argumentace von Neumanna, tak jak je, neprokazuje nemožnost existence skrytých proměnných, jak bylo široce prezentováno, kvůli závislosti na fyzikálním pohledu, že není platná jmenovitě pro kvantovou mechaniku, že pravděpodobnost váženého průměru součtu pozorovatelných veličin se rovná součtu průměrných hodnot každé z oddělených veličin. Bell následně prohlašoval, že von Neumannův důkaz není jen falešný, ale i hloupý. Ve stejné práci Bell ukázal i to, že ani větší úsilí o takový důkaz neodstraní program skrytých proměnných. Předpokládanou chybu ve von Neumannově důkazu objevila už v roce 1935 německá matematička Grete Hermannová ale její práce zůstala neznámá. \n\nNicméně v roce 2010 publikoval Jeffrey Bub tvrzení, že Bell (a Hermannová) von Neumannův důkaz špatně interpretovali, jelikož se von Neumann nesnažil prokázat absolutní nemožnost skrytých parametrů, takže v jeho důkazu není chyba. Bub prokázal, že von Neumann pochopil limity svého důkazu, byť se zřejmě nepokoušel opravit teméř univerzální nesprávný výklad své práce, který existoval více než 30 let. Důkaz se ve skutečnosti nevztahuje na kontextuální skryté parametry jako je Brogileho-Bohmova teorie.\n\nV roce 1972 proběhl první z celé řady experimentů, které prokázaly, že Bellovy nerovnosti jsou skutečně porušeny. Bell z těchto experimentů vyvozoval, že nelokalita je v kvantové mechanice hluboce zakořeněna a bude přetrvávat v jakékoli podobě teorie. To podle Bella rovněž naznačuje, že kvantová mechanika není lokálně kauzální a nejde vložit do žádné lokálně kauzální teorie. Bell litoval, že výsledky experimentů nesouhlasily s konceptem lokálních skrytých parametrů.\n\nBell se nicméně zdál smířený s představou, že i budoucí experimenty budou zřejmě souhlasit s kvantovou mechanikou a budou ukazovat narušení Bellových nerovností.\n\nObjevují se i názory, že by se ještě pořád mohlo ukázat, že nějaká teorie se skrytými parametry existuje a že musí být provedeny přesnější experimenty, které vyloučí mezery, které jsou v dřívějších experimentech. Nicméně většina fyziků je k těmto mezerám skeptická, připouští jejich existenci, ale domnívá se, že i další přesnější experimenty budou pozorovat narušení Bellových nerovností.\n\nBell se i dále zajímal o kvantovou mechaniku, zejména o kvantovou mechaniku bez pozorovatelů. Zůstal rovněž fascinován Broglieho-Bohmovou teorií a kritizoval některé subjektivní aspekty Kodaňské interpretace. \n\nSpolečně s několika přáteli přeložili několik knih z desetidílného kurzu teoretické fyziky od Lva Landaua a Jevgenije Lifšice, takže se toto dílo dostalo i k anglicky mluvícím čtenářům.\n\nZemřel v roce 1990 na krvácení do mozku. \n\nV Belfastu je ulice pojmenovaná Bellova nerovnost, v Meyrinu blízko Ženevy je Bellova ulice. V roce 2008 byla založena cena Johna Stewarta Bella. \n\nRoku 1954 se oženil s Mary Ross, která byla rovněž fyzičkou s níž se setkal při práci na urychlovači v Malvernu. Již od mládí byl Bell vegetariánem.\n"}
{"id": "1223125", "url": "https://cs.wikipedia.org/wiki?curid=1223125", "title": "Alexandr Poljakov", "text": "Alexandr Poljakov\n\nAlexandr Markovič Poljakov (* 27. září 1945) je ruský teoretický fyzik, působící na Landauově institutu, později na Princetonské univerzitě. \n\nPoljakov je znám pro celou řadu zásadních příspěvků v oblasti kvantové teorie pole. včetně práce nyní nazývané 't Hooftův-Poljakovův monopól v neabelovské kalibrační teorii. Na tento objev přišel nezávisle na 't Hooftovi. Jeho způsob základní formulace teorie strun měl trvalý a hluboký vliv na koncepční a matematické pochopení této teorie. Jeho práce s názvem nekonečná konformní symetrie ve dvourozměrné kvantové teorii pole, kterou napsal společně s Alexandrem Beljavinem a Alexandrem Zamolodčikovem a která založila dvourozměrnou konformní teorii pole je již klasická. Hrál také důležitou roli při objasnění koncepčního rámce práce Kennetha Wilsona Formuloval průkopnické nápady ohledně kalibračně strunové duality dlouho předtím než přišla teorie AdS/CFT. Patří mu i další významné objevy v teorii strun a představách o turbulencích. \n\nVelmi brzy v rámci své kariéry, v rámci studentské práce v roce 1965, navrhl existenci Higgsova mechanismu, mírně později, avšak nezávisle na ostatních pracích Petera Higgse a dalších. Publikace byla mírně zpožděna redakcí a vyšla v roce 1966. \n\nV roce 1994 obdržel Lorentzovu medaili. \n\nByl zvolen do Sovětské akademie věd v roce 1984 a do Americké akademie věd v roce 2005. \n"}
{"id": "1223126", "url": "https://cs.wikipedia.org/wiki?curid=1223126", "title": "Duško Vicković", "text": "Duško Vicković\n\nDuško Vicković (* 26. ledna 1966) je bývalý chorvatský fotbalový záložník.\n\nV české lize hrál za Slezský FC Opava. Nastoupil ve 4 ligových utkáních.\n\nNejvyšší soutěže hrál též ve Slovinsku a Chorvatsku. Na sklonku kariéry hrál ve Slovinsku za Športno društvo Velika Polana.\n\n\n"}
{"id": "1223128", "url": "https://cs.wikipedia.org/wiki?curid=1223128", "title": "Hodonínská Dúbrava", "text": "Hodonínská Dúbrava\n\nHodonínská Dúbrava je národní přírodní památka vyhlášená 1. dubna 2014 Ministerstvem životního prostředí České republiky na ploše 683,1843 ha, rozloha ochranného pásma je 89,3 ha. Území spravuje AOPK ČR – RP Jižní Morava.\n\nNPP se nachází v Jihomoravském kraji, v okrese Hodonín, na katastrálním území Hodonín, v Dolnomoravském úvalu, asi dva kilometry severně od Hodonína mezi obcemi Hodonín, Mutěnice a Dubňany v jihozápadní (Hodonínské) části Doubravy, která si z větší části zachovala svůj charakter, v nadmořské výšce 164–210 metrů.\n\nPředmětem ochrany jsou lesní společenstva tvořená panonskými teplomilnými doubravami na písku, dubohabřinami a údolními jasano-olšovými luhy. Lesy pokrývají téměř 100 % plochy chráněného území. Chráněny zde jsou také roztroušená stepní teplomilná společenstva. Dalším bodem ochrany jsou vzácné druhy rostlin a živočichů, včetně jejich stanovišť.\n\n\n\nPodloží je tvořeno terciérními jíly nebo štěrkopísky říční terasy s pelickými a psamitickými bazickými sedimenty, na něž byla v holocénu naváta vrstva písků. Váté písky jsou tvořeny z křemenného písku středně zrnitého, světle šedobílého. Mocnost písků roste od jihu k severu.\n\nÚzemí NPP je součástí Evropsky významné lokality Hodonínská doubrava vyhlášené 15. dubna 2005 na ploše 3029,1 ha. Chráněné území těsně sousedí s přírodní rezervací Stupava vyhlášenou 16. září 1996 na ploše 53,5 ha.\n\nChráněným územím přímo prochází silnice číslo 431 z Hodonína do Dubňan. Další silnice číslo 380 vede z Hodonína do Mutěnic. Souběžně s touto silnicí probíhá železniční trať číslo 255.\n\nPřes Hodonínskou Dúbravu vedou následující turistické trasy:\n\nTěsně u hranic chráněného území se nachází pozdně barokní výklenková kaple svatého Jana. Přímo na území NPP se nachází studánka Ilčíčka.\n\n\n"}
{"id": "1223129", "url": "https://cs.wikipedia.org/wiki?curid=1223129", "title": "Patricio Aylwin", "text": "Patricio Aylwin\n\nPatricio Aylwin (26. listopadu 1918 Viña del Mar – 19. dubna 2016 Santiago de Chile) byl chilský politik, člen a v několika obdobích také předseda centristické Křesťanskodemokratické strany Chile. \n\nNarodil se jako nejstarší z pěti sourozenců ve městě Viña del Mar. Studoval právní fakultu na Chilské univerzitě a následně se stal právníkem. V letech 1946 až 1967 působil na stejné univerzitě jako profesor. Působil také na dalších univerzitách. V letech 1965 až 1973 byl členem chilského senátu. Dne 11. března 1990 nahradil Augusta Pinocheta ve funkci chilského prezidenta jako první demokratický prezident po období diktatury. Úřad opustil o čtyři roky později. Zemřel roku 2016 ve věku 97 let.\n"}
{"id": "1223131", "url": "https://cs.wikipedia.org/wiki?curid=1223131", "title": "Ricardo Lagos", "text": "Ricardo Lagos\n\nRicardo Lagos (* 2. března 1938 Santiago de Chile) je chilský politik. Studoval právo na Chilské univerzitě a následně ekonomii na Dukeově univerzitě. V letech 1990 až 1992 působil na postu ministra školství. Dne 11. března 2000 nahradil Eduarda Freie Ruiz-Tagle ve funkci prezidenta Chile. Funkci opustil o šest let později. Jeho synem je politik Ricardo Lagos Weber. Dále má ještě dva potomky.\n\n"}
{"id": "1223133", "url": "https://cs.wikipedia.org/wiki?curid=1223133", "title": "Institut national des jeunes aveugles", "text": "Institut national des jeunes aveugles\n\nInstitut national des jeunes aveugles (\"Národní ústav nevidomé mládeže\") je škola v Paříži určená pro vzdělávání žáků se zrakovým postižením. Škola sídlí na \"Boulevardu des Invalides\" v 7. obvodu. Budova a interiér kaple jsou chráněny jako kulturní památka.\n\nŠkolu založil v roce 1784 vychovatel a pozdější politik Valentin Haüy a Filantropická společnost (Société philanthropique) pod názvem \"Královský ústav nevidomé mládeže\" (Institut royal des jeunes aveugles) jako první francouzskou instituci pečující o výuku slepých dětí. Nemocnice Quinze-Vingts se věnovala pouze léčbě, nikoliv vzdělávání.\n\nŠkola byla nejprve umístěna v ulici \"Rue Coquillière\" v Paříži, později se přestěhovala do ulice \"Rue Notre-Dame-des-Victoires\". V roce 1791 získala z rozhodnutí Ústavního konventu svůj daný název a sídlo v bývalém celestýnském klášteře, později přesídlila do kláštera Sainte-Catherine.\n\nV letech 1800–1815 byl ústav součástí nemocnice Quinze-Vingts pod názvem \"Národní ústav slepých pracujících\" (Institut national des aveugles travailleurs). Za restaurace Bourbonů mu byl navrácen jeho prapůvodní název a byl umístěn do semináře Saint-Firmin. V roce 1844 byla škola přesunuta na současnou adresu \"Boulevard des Invalides\" č. 56.\n\n\n"}
{"id": "1223134", "url": "https://cs.wikipedia.org/wiki?curid=1223134", "title": "Mezinárodní letiště Čcheng-tu Šuang-liou", "text": "Mezinárodní letiště Čcheng-tu Šuang-liou\n\nMezinárodní letiště Čcheng-tu Šuang-liou (IATA: CTU, ICAO: ZUUU, ) je mezinárodní letiště u města Čcheng-tu, hlavního města provincie S’-čchuan v Čínské lidové republice. Leží šestnáct kilometrů jihozápadně od centra města v okrese Šuang-liou. V roce 2014 jím prošlo zhruba 37,5 miliónu cestujících a patřilo tak do desítky největších čínských letišť.\n\nKoncem roku 2017 by měla být otevřena linka 10 místní sítě metra, která povede z centra na letiště v Šuang-liou.\n\nBylo založeno v roce 1938 jako letecká základna pro účely Druhé čínsko-japonské války, v roce 1944 rozšířeno a v roce 1956 předěláno na civilní.\n\n"}
{"id": "1223136", "url": "https://cs.wikipedia.org/wiki?curid=1223136", "title": "Vitruviánský muž", "text": "Vitruviánský muž\n\nVitruviánský muž (kolem 1490) je kresba Leonarda da Vinciho, která znázorňuje proporce lidského těla muže.\n\nPostava v několika různých postojích je vepsána do kruhu a čtverce. Je doprovázena textem, který komentuje myšlenky a teorie Marca Vitruvia, římského stavitele prvního století a autora \"Deseti knih o architektuře\", jež tvořily základ teorie renesančního umění a architektury.\n\nPravděpodobně nejslavnější Leonardova kresba vyjadřuje přesvědčení, že na proporcích lidského těla je založena harmonická krása člověka i světa. Proto se využívá též jako symbol humanismu, rozumu, novověkého člověka apod. Kresba je uložena ve sbírkách Gallerie dell'Accademia v Benátkách a vystavuje se jen občas.\n\nVitruviánský muž je kresba perem na listu papíru o rozměrech 34,6 × 25,5 cm. Uprostřed je nahá postava muže ve dvou polohách, vepsaná do kružnice a do čtverce. Přímo pod ní je vodorovné měřítko s rozdělením strany čtverce na čtyři lokty, dva krajní díly jsou rozděleny na šest dlaní a dále na čtyři prsty, aby si divák mohl proporce sám ověřit. Nad kresbou i pod ní je zrcadlovým písmem napsán italský komentář, který parafrázuje Vitruviův popis tělesných proporcí. Podle vrchního textu „\"dlaň jsou čtyři prsty, stopa jsou čtyři dlaně, loket je šest dlaní a čtyři lokte jsou člověk\"“.\n\nKresbu objevil a koupil italský architekt Giuseppe Bossi (1777–1815) a napsal o ní pojednání, které věnoval svému příteli, klasicistickému sochaři Antoniu Canovovi. Po Bossiho smrti kresbu roku 1822 koupila benátská Gallerie dell'Academia.\n\nVe třetí knize své \"De architectura\" (Deset knih o architektuře) Vitruvius diskutoval o symetrii a proporcích ve vztahu k budování chrámů. Architekt byl přesvědčen, že proporce a míry lidského těla, které stvořil Bůh, jsou dokonalé a správné. Proto navrhl, že správně postavený chrám by měl odrážet poměry lidského těla. Podotkl, že lidské tělo může být symetrické, vepsané do kruhu i čtverce. Tato myšlenka ovlivnila jeho praxi architekta.\n\nLeonardova ilustrace Vitruvia je perokresba tuší. Obsahuje postavu muže, jehož natažené končetiny se dotýkají obvodu kruhu a okraje čtverce. Jeho pupek se nachází přesně ve středu kruhu. Z kresby lze snadno odvodit tzv. zlatý řez, tedy poměr, který Leonardo hodně využíval ve svém díle a býval považován za ideál. Přibližně mu odpovídá například poměr vzdálenosti temene hlavy a pupku ke vzdálenosti od pupku k základně. Někteří tvrdí, že se Leonardo kresbou vyjadřoval i k matematicko-geometrickému problému kvadratury kruhu. Leonardo byl ovšem malíř a přesná čísla ho příliš nezajímala.\n\nKresba měla různé předchůdce, Leonarda patrně inspiroval jeho přítel a znalec Vitruvia, architekt Giacomo Andrea z Ferrary a možná i rukopisné „Pojednání o občanské i vojenské architektuře“ sienského architekta Francesco di Giorgio z roku 1470. Da Vinciho verze se liší od předchozích prací v tom, že postava muže je ve dvou různých polohách v rámci téhož obrazu. Je současně v kruhu i čtverci, pohyb a živost zosobňují aktivní ruce a nohy, jako kdyby byly v pohybu. Da Vinci také korigoval Vitruviovy představy, pokud neodpovídaly jeho zkušenosti. Tak „čtverec“ má větší výšku než šířku a jeho střed neodpovídá pupku.\n\n\n\n"}
{"id": "1223138", "url": "https://cs.wikipedia.org/wiki?curid=1223138", "title": "Then He Kissed Me", "text": "Then He Kissed Me\n\n„Then He Kissed Me“ je píseň, jejíž autory byli Phil Spector, Ellie Greenwich a Jeff Barry. Její původní verzi nahrála v roce 1963 skupina The Crystals (Spector byl producentem nahrávky). Skupina The Beach Boys nahrála vlastní verzi písně pod názvem „“ (s upraveným textem) v roce 1965. K podobné změně názvu a textu došlo ve verzi skupiny Kiss (pod názvem „“ na albu \"Love Gun\"). Hudebnice Maureen Tuckerová vydala vlastní verzi písně roku 1991 na albu \"I Spent a Week There the Other Night\" (později vyšla i na \"GRL-GRUP\", jež bylo složené výhradně z coververzí Spectorových písní). Časopis \"Rolling Stone\" zařadil píseň na 493. příčku svého žebříčku 500 nejlepších písní všech dob.\n"}
{"id": "1223144", "url": "https://cs.wikipedia.org/wiki?curid=1223144", "title": "Kostel svatého Jana Křtitele (Mladkov)", "text": "Kostel svatého Jana Křtitele (Mladkov)\n\nKostel svatého Jana Křtitele je římskokatolický, orientovaný, filiální, bývalý farní kostel v Mladkově. Patří do farnosti Králíky. Je chráněn jako kulturní památka České republiky.\n\nKostel byl postaven roku 1697, stavebně upravován byl v letech 1736-1744, kdy dostal raně barokní rysy, a dále v roce 1842.\n\nJednolodní, obdélná stavba se třemi arkádovými kaplemi po stranách, polygonálním presbytářem a hranolovitou věží, se zachovanou původní polychromií. Loď je sklenuta křížovou klenbou. Nad portálem je v nice umístěna barokní socha patrona kostela z roku 1756 a u kostela stojí socha Kalvárie z roku 1848, které jsou dílem místních kamenických mistrů.\n\nInventář je barokní. Na hlavním oltáři jsou sochy sv. Anny a sv. Jáchyma a obraz křtu Krista z let 1841-1842. Výzdoba je dílem místních umělců.\n\nBohoslužby se konají první, druhou a čtvrtou neděli v měsíci od 10.00.\n\n"}
{"id": "1223145", "url": "https://cs.wikipedia.org/wiki?curid=1223145", "title": "Klátova Nová Ves", "text": "Klátova Nová Ves\n\nKlátova Nová Ves je obec na Slovensku v okrese Partizánske v Trenčínském kraji ležící na úpatí pohoří Tribeč. Žije zde  obyvatel.\n\nV katastrálním území obce je několik sídlišť z mladší i pozdní doby kamenné. Osídlení území je i z mladší a pozdní doby bronzové. Nálezy střepů z vykopávek potvrdily existenci lužické kultury.\nV lokalitě Šance je hradiště pocházející pravděpodobně ze starší doby železné. V dolině pod vrchy Tribeč nad potokem Vyčoma bylo staré slovanské osídlení z období Velké Moravy.\n\nPrvní písemná zmínka je z roku 1293. V části Sádok je románsko-gotický římskokatolický kostel Panny Marie Královny Andělů ze začátku 12. století. V obci se také nachází renesanční tvrz z druhé poloviny 16. století a barokní kaštel s parkem. V části Janova Ves je renesanční kaštel s parkem.\n\n"}
{"id": "1223146", "url": "https://cs.wikipedia.org/wiki?curid=1223146", "title": "Summer Days (And Summer Nights!!)", "text": "Summer Days (And Summer Nights!!)\n\nSummer Days (And Summer Nights!!) je deváté studiové album americké skupiny The Beach Boys. Vydáno bylo v červenci roku 1965 společností Capitol Records a jeho producentem byl jeden z členů skupiny Brian Wilson. Jde o druhé ze tří studiových alb, která kapela vydala v roce 1965. V roce 1990 vyšlo album ve společné reedici s deskou \"The Beach Boys Today!\". Kromě autorských písní obsahuje také coververzi písně „Then He Kissed Me“ od Phila Spectora (s upraveným textem pod názvem „Then I Kissed Her“).\n\n\n"}
{"id": "1223149", "url": "https://cs.wikipedia.org/wiki?curid=1223149", "title": "Eagles (album)", "text": "Eagles (album)\n\nEagles je první studiové album americké skupiny Eagles. Vydáno bylo v červnu roku 1972 společností Asylum Records. Nahráno bylo v únoru toho roku v londýnském studiu Olympic Studios a jeho producentem byl Glyn Johns. V hitparádě Billboard 200 se deska umístila na 22. příčce. V USA se stala platinovou (RIAA).\n\n\n"}
{"id": "1223151", "url": "https://cs.wikipedia.org/wiki?curid=1223151", "title": "Desperado (album, Eagles)", "text": "Desperado (album, Eagles)\n\nDesperado je druhé studiové album americké skupiny Eagles. Vydáno bylo v dubnu roku 1973 společností Asylum Records. Nahráno bylo v londýnském studiu Island Studios a jeho producentem byl Glyn Johns. V hitparádě Billboard 200 se deska umístila na 41. příčce. V USA se stala dvakrát platinovou (RIAA).\n\n\n"}
{"id": "1223152", "url": "https://cs.wikipedia.org/wiki?curid=1223152", "title": "Kolačno", "text": "Kolačno\n\nKolačno je obec na Slovensku v okrese Partizánske v Trenčínském kraji ležící v severní části pohoří Tribeč.\n\nPrvní písemná zmínka v listině krále Ondřeje III. je z roku 1293. Dominantou obce je římskokatolický kostel svatého Josefa robotníka z roků 1951-1953.\n\n"}
{"id": "1223155", "url": "https://cs.wikipedia.org/wiki?curid=1223155", "title": "Argentinská pánev", "text": "Argentinská pánev\n\nArgentinská pánev je oceánská pánev na jihozápadě Atlantského oceánu. Na západě a severozápadě od ní leží kontinentální šelf Jižní Ameriky (pobřeží Argentiny, Uruguaye a Brazílie), na severu práh Rio Grande a za ním Brazilská pánev, na východě Jižní středoatlantský hřbet a za ním Kapská pánev a na jihu je oddělena od Falklandské plošiny a Ewingovy lavice Falklandským zlomovým pásmem, které přesahuje v jihovýchodní části a sahá až k oblouku Jižních Antil.\n\nPrůměrná hloubka je zhruba 5000 metrů. Nejhlubší místo je na jejím jihozápadě v Argentinské hlubokomořské rovině s hloubkou 6212 metrů pod hladinou.\n"}
{"id": "1223157", "url": "https://cs.wikipedia.org/wiki?curid=1223157", "title": "Infidels", "text": "Infidels\n\nInfidels je dvaadvacáté studiové album amerického písničkáře Boba Dylana. Vydáno bylo v říjnu roku 1983 společností Columbia Records. Nahráno bylo v dubnu a květnu toho roku v New Yorku a spolu s Dylanem jej produkoval Mark Knopfler. Dylan zvažoval i jiné hudebníky, kteří by mu s produkcí pomohli – byli to Elvis Costello, David Bowie a Frank Zappa. V hitparádě Billboard 200 se umístilo na dvacáté příčce.\n\nAutorem všech skladeb je Bob Dylan.\n\n"}
{"id": "1223161", "url": "https://cs.wikipedia.org/wiki?curid=1223161", "title": "Evangelický hřbitov v Hradišti", "text": "Evangelický hřbitov v Hradišti\n\nEvangelický hřbitov v Hradišti se nachází v obci Těrlicko, v části Hradiště pod Babí horou na ul. Hradišťské (silnice č. III/4741). Má rozlohu 2429 m² (bez pozemku s kaplí).\n\nHřbitov v Hradišti se původně nacházel na jižním úpatí Babí hory. Měl čtvercový půdorys. Vzhledem ke skalnatému podloží byl později zrušen a na jeho místě byly vysázeny stromy. V současnosti se na tomto místě nachází sochařský park; hřbitov připomíná několik symbolických pomníků a pamětní tabule.\n\nSoučasný evangelický hřbitov založil majitel hradišťského velkostatku Jiří Goch; posvěcen byl 26. listopadu 1857. Roku 1872 na něm byla postavena zvonice; posvěcena byla 13. února 1873.\n\nNa hřbitově se nachází kaple s věží. Věž byla posvěcená roku 1930 (posvěcení se zúčastnili duchovní polského, německého i českého evangelického sboru z Českého Těšína).\n\nHřbitov byl původně v církevním vlastnictví, ve 21. století jej od Farního sboru SCEAV v Třanovicích nabyla Obec Těrlicko (včetně kaple).\n\n"}
{"id": "1223164", "url": "https://cs.wikipedia.org/wiki?curid=1223164", "title": "Sidari", "text": "Sidari\n\nSidari () je obec na západním okraji severního pobřeží řeckého ostrova Korfu 32 kilometrů od města Korfu. Podle sčítání lidu v roce 2011 zde žilo 386 obyvatel. Je hlavní turistickou destinací ostrova Korfu. V letní sezóně je Sidari spojeno trajekty s obcemi Ereikoussa, Othoni a Mathraki.\n\nPobřeží vytváří útesy a zátoky, nejznámější a působivý je Canal d’Amour - kanál lásky. V oblasti jsou i podvodní jeskyně. Canal d’Amour je jednou ze tří místních pláží.\n\nV Sidari byly objeveny stopy jediného mezolitického osídlení na Jónských ostrovech.\n"}
{"id": "1223167", "url": "https://cs.wikipedia.org/wiki?curid=1223167", "title": "Rubik (město)", "text": "Rubik (město)\n\nRubik () je malé město v severozápadní Albánii v hornaté oblasti okresu Mirditë, deset kilometrů východně od krajského města Lezhë a devadesát kilometrů severně od hlavního města Albánie Tirany.\nSprávní obvod se skládá z města Rubik v jejím středu a jedenácti okrajových vesnic.\n\nMěsto se nachází v hornaté oblasti Mirditë, a jeho velká část leží na břehu řeky Fan, do které se po deseti kilometrech jižně vlévá řeka Mat. Prochází jím národní silnice číslo SH30. Na druhém břehu leží mezinárodní silnice E851, na kterou navazuje nová dálnici A1/SH5 spojující Albánii s Kosovem. Až po město Rubik má tento hlavní tah ve směru na Kosovo pouze dva jízdní pruhy, a zhruba deset kilometrů za městem přechází ve čtyři jízdní pruhy, a takto pokračuje až k necelých sedmdesát pět kilometrů vzdálenému albánskému městu Drinas.\n\nSprávní obvod města Rubik zahrnuje dalších jedenáct vesnic:\n\nMěsto Rubik se nachází v horském údolí řeky Fan, která se v nedávné minulosti kvůli silným dešťům několikrát rozvodnila, a částečně zaplavila město.\nPrůměrná roční teplota je 13.7 °C, a průměrný roční úhrn srážek je 1895 mm.\nPůda kvůli své kyselosti a vysokému obsahu měděné rudy není příliš úrodná.\n\nAž do druhé světové války čítal Rubik jen několik domů okolo kostela. Po zahájení těžby měděné rudy v roce 1930 došlo k velkému nárůstu obyvatel díky pracovním příležitostem, které hutní průmysl nabízel.\nPodle údajů z roku 2006, žilo ve správním obvodu města Rubik 2277 rodin, celkově 8094 občanů. Z těchto 2277 rodin žilo 1070 přímo ve městě Rubik, což představuje asi 3736 lidí. Zbývajících 53% populace (1207, 4358 obyvatel), obývalo zbývajících jedenáct vesnic v rámci správního obvodu města Rubik.\n\nPodle starověkého římského náboženství a římské mytologie, je Robigo (Rubigo) bohyně, která chrání obilniny a jiné plodiny před nemocemi, jako je plíseň a sněť. Vznikla proto slavnost Rubigalia (Robigalia), která byla organizován každý duben, a lidé se modlili k těmto bohyním s cílem odstranit tyto nemoce ze zemědělských plodin.\nOdtud pochází název Rubik.\nBrzy na to Ilyřané, tehdejší obyvatelé této oblasti prováděly rituály, které byly stanoveny podle římského krále Numa Pompilia každoročně na 25. dubna. Zemědělci nabízeli bohyni víno, přičemž obětovali červenou kozu a ovci. \nVe skutečnosti byla příčinou rzi v plodinách kyselá voda a zem bohatá na měděnou rudu. To často způsobovalo úhyn rostlin až po kořínky.\n\nDíky půdě bohaté na měděnou rudu zde byla v roce 1930 zahájena její těžba, a zbudován hutní závod který měděnou rudu zpracovával pro výrobu kabelových rozvodů. Po více než šedesáti letech provozu v roce 1998 byl závod uzavřen. V důsledku jeho činnosti vznikalo ročně přibližně třicet tisíc tun minerálních zbytků, které byly uloženy v okolních oblastech. Rozbory půdy a vody z těchto oblastí zaznamenávají vysoký potenciál kontaminace toxickými látkami, které představují hrozbu pro životní prostředí a zdraví občanů.\n\nNad městem na skalnatém vrcholu se nachází kostel nanebevzetí (Kishё e Shelbuemit NE Rubik). Kostel představuje jednu z nejvýznamnějších církevních památek z 12. - 13. století našeho letopočtu. Jeho stavba byla dokončena v roce 1272. Zvláště velmi významné a důležité jsou nástěnné fresky v byzantském stylu, které zdobí vnitřek kostela.\n\nZhruba šest kilometrů nad městem v horách ve vsi Katund i Vjeter je k dispozici ubytování v hotelu Eko Hotel Marub.\n"}
{"id": "1223168", "url": "https://cs.wikipedia.org/wiki?curid=1223168", "title": "Džalandhar", "text": "Džalandhar\n\nDžalandhar (, anglicky přepisováno \"Jullundur\" nebo \"Jalandhar\") je město v severozápadním indickém státě Paňdžáb. K roku 2011 měl bezmála 874 tisíc obyvatel. Leží v severní části státu severozápadně od Čandígarhu.\n\nLeží v subtropickém podnebném pásmu, většina srážek spadne v období monzunů v červenci a srpnu. Roční úhrn srážek je 769 mm, roční průměrná teplota 23,9 °C.\n\nMěsto je historicky proslaveno slonovinovým řezbářstvím.\n"}
{"id": "1223172", "url": "https://cs.wikipedia.org/wiki?curid=1223172", "title": "Evangelický hřbitov v Mistřovicích", "text": "Evangelický hřbitov v Mistřovicích\n\nEvangelický hřbitov v Mistřovicích se nachází ve městě Český Těšín, v centru části Mistřovice, a to na ul. Selské. Má rozlohu 1601 m² (bez pozemku s kaplí).\n\nEvangelický (luterský) hřbitov v Mistřovicích byl založen v první polovině 19. století. Hřbitovní kaple je z roku 1903 (nahradila dřívější dřevěnou zvonici z roku 1849).\nHřbitov je ve vlastnictví sboru SCEAV v Českém Těšíně; jeho provozovatelem je město Český Těšín.\n\nMezi významné osobnosti pohřbené na hřbitově patří partyzánka Anna Delong či poslanec Jerzy Cienciała.\n\n\n"}
{"id": "1223173", "url": "https://cs.wikipedia.org/wiki?curid=1223173", "title": "Hanns Eisler", "text": "Hanns Eisler\n\nHanns Eisler (6. července 1898 Lipsko – 6. září 1962 Berlín) byl rakouský hudební skladatel. Jeden z významných členů Druhé vídeňské školy. Je znám pro svou spolupráci s Bertolt Brechtem, jako autor hymny Německé demokratické republiky i jako autor filmové hudby.\n\nHanns Eisler se narodil v saském Lipsku. Byl synem profesora filosofie Rudolfa Eislera a Marie Idy Fischerové. Jeho otec byl Žid a matka luteránka. V roce 1901 se rodina přestěhovala do Vídně. Bratr Gerhart se stal komunistickým novinářem a sestra Elfrída byla ve dvacátých letech předsedkyní německé komunistické strany. Po emigraci do USA zcela změnila své názory a stala se zapřisáhlou odpůrkyní komunismu. Psala antikomunistické pamflety a dokonce svědčila proti svému bratru před Výborem pro neamerickou činnost.\n\nBěhem 1. světové války sloužil Eisler jako voják v rakouskouherské armádě a byl několikrát zraněn. Po skončení války studoval v letech 1919–1923 ve Vídni u Arnolda Schoenberga. Byl prvním ze Schoenbergových žáků komponujících dvanáctitónovou a seriální technikou. V roce 1920 se oženil s Charlottou Demantovou, se kterou měl syna Georga, který se stal známým malířem. V roce 1925 se přestěhovali do Berlína, který byl v té době centrem experimentů v hudbě, divadle i filmu. Stal se aktivistou Komunistické strany Německa a vyučoval na \"Marxistické dělnické škole\". Jeho hudba inklinovala k politickým tématům a (k Schoenbergově zděšení) se stávala přístupnější a vstřebávala prvky jazzu a kabaretu.\n\nV té době se také spřátelil s Bertoldem Brechtem, jehož příklon k marxismu proběhl přibližně v téže době. Přátelství a spolupráce těchto dvou umělců trvala až do Brechtovy smrti v roce 1956. Eisler napsal hudbu k několika Brechtovým divadelním hrám. Také spolupracovali na protestních písních, které reflektovaly politické zmatky Výmarské republiky na počátku třicátých let. Jejich \"Píseň solidarity\" se stala populární na politických shromážděních a pouličních protestních akcích.\n\nPo roce 1933 byla Eislerova hudba i Brechtova poesie nacistickou stranou zakázána a oba umělci odešli do exilu. Zatímco Brecht se usídlil ve Svendborgu v Dánsku, Eisler řadu let cestoval po světě. Přednášel a pracoval v Praze, Vídni, Paříži, Londýně, Moskvě, ve Španělsku, v Dánsku i v Mexiku. Dvakrát navštívil Spojené státy americké a uspořádal přednáškové turné od oceánu k oceánu. V roce 1938 získal do USA trvalé vízum. Stal se učitelem kompozice na \"New School for Social Research\" v New Yorku a komponoval experimentální hudbu. V roce 1942 přesídlil do Los Angeles, kde se znovu setkal s Brechtem, který tam přicestoval v roce 1941 z Dánska přes Sovětský svaz.\n\nV Los Angeles Eisler zkomponoval hudbu k několika dokumentárním filmům a k osmi celovečerním hraným filmům, z nichž dva byly nominovány v letech 1944 a 1945 na Oscara. (\"Hangmen Also Die!\" a \"None but the Lonely Heart\"). Na filmu \"Hangmen Also Die!\" spolupracoval opět s Bertoldem Brechtem. Filmová hudba se tak stala vedle vokální hudby jednou z hlavních součástí jeho hudebního díla. Během svého života napsal hudbu ke 40 filmům.\n\nV roce 1940 Eisler začal pracovat na studii o vztahu mezi hudbou a filmem (\"Research Program on the Relation between Music and Films\") podporovanou Rockefellerovou nadací. Výsledky této práce byly publikovány v roce 1947 v knize \"Composing for the Films\". Jako spoluautor je uveden Theodor W. Adorno.\n\nV některých komorních a vokálních skladbách z té doby se Eisler vrací ke dvanáctitónové metodě, kterou opustil v Berlíně. Mezi těmito skladbami zvláště vyniká skladba \"Fourteen Ways of Describing the Rain\", komponovaná k Schoenbergovým sedmdesátinám.\n\nSlibně se rozvíjející kariéra v USA byla přerušena studenou válkou. Eisler byl jedním z prvních umělců uvedených na černé listině Hollywoodu. Absolvoval dva výslechy před Výborem pro neamerickou činnost. Byl obviněn, že je „Karlem Marxem hudby“ a šéfem sovětských agentů v Hollywoodu. Svědčila proti němu i jeho sestra Ruth, která také uvedla, že sovětským agentem je i její druhý bratr Gerhart. Eislera podporovali Charlie Chaplin a skladatelé Igor Fjodorovič Stravinskij, Aaron Copland a Leonard Bernstein, kteří zorganizovali koncert pro získání prostředků na Eislerovu obhajobu. Tato snaha, jakož i podpora ze strany dalších umělců (např. Woody Guthrie) však byla marná. Skladatel byl 26. března 1948 deportován do Prahy.\n\nZ Prahy Eisler nejprve zamířil do Vídně a později do východní části Berlína. Zkomponoval hymnu Německé demokratické republiky, cyklus kabaretních písní na satirické verše Kurta Tucholského. Dále komponoval příležitostnou hudbu pro divadla, film, televizi a politické události. Mimo jiné napsal, ještě v roce 1948, hudbu k československému filmu režizéra Václava Gajera \"Křížová trojka\".\n\nV roce 1952 se chystal zkomponovat operu na téma legendy o Faustovi. Své vlastní libreto publikoval v tisku. Faust je v něm zobrazen jako nerozhodný člověk, který zradil dělnickou třídu tím, že nevstoupil do německé rolnické války. Toto pojetí bylo ostře napadeno v tiskovém orgánu německé komunistické strany \"Neues Deutschland\". Bylo označeno za facku do tváře německého národního cítění a Eisler byl obviněn z formalistické deformace jednoho z největších děl německého básníka. Diskuse a obviňování bylo přeneseno i na akademickou půdu. 16. června 1953 však v Berlíně proběhla stávka stavebních dělníků a rozvinula se postupně v široké protesty proti vládě NDR. Starosti s potlačením těchto nepokojů sice ukončily debatu, ale skladatel upadl do deprese a operu nikdy nedokončil.\n\nV poslední dekádě skladatelova života se propast mezi kulturními funkcionáři NDR a skladatelem dále rozšiřovala i když Eisler dále komponoval a vyučoval na východoberlínské konzervatoři. Zemřel na infarkt myokardu 6. září 1962 ve východním Berlíně a je pochován na Dorotheenstadském hřbitově. Na jeho počest byla po něm pojmenována Vysoká škola hudební – \"Hochschule für Musik \"Hanns Eisler\"\".\nV roce 1954 Hanns Eisler spolupracoval s redakcí lipského vydavatele hudebnin Breitkopf & Härtel na desetidílném souborném vydání jeho vokálního díla pod názvem Písně a kantáty (Lieder und Kantaten). První svazek se objevily v roce 1955, poslední vydaný byl pátý díl v roce 1966. Další díly již nevyšly.\n\n\n\n\n\n"}
{"id": "1223174", "url": "https://cs.wikipedia.org/wiki?curid=1223174", "title": "Roky a dni", "text": "Roky a dni\n\nRoky a dni je třetí studiové album Miroslava Žbirky, které v roce 1983 vydalo slovenské hudební vydavatelství Opus.\n\n"}
{"id": "1223175", "url": "https://cs.wikipedia.org/wiki?curid=1223175", "title": "Procol Harum (album)", "text": "Procol Harum (album)\n\nProcol Harum je první studiové album anglické skupiny Procol Harum. Vydáno bylo v září roku 1967 společností Regal Zonophone Records. Nahráno bylo v červnu toho roku ve studiu Olympic Studios a jeho producentem byl Denny Cordell. Album navázalo na úspěšný debutový singl kapely s názvem „A Whiter Shade of Pale“ (tato píseň se na původním albu neobjevila, vyšla až na jeho později vydané americké verzi).\n\nAutory všech skladeb jsou Gary Brooker (hudba) a Keith Reid (texty), s výjimkou písně „Repent Walpurgis“ (Matthew Fisher).\n\n"}
{"id": "1223177", "url": "https://cs.wikipedia.org/wiki?curid=1223177", "title": "Dioklova kisoida", "text": "Dioklova kisoida\n\nDioklova kisoida (zastarale \"cissoida\", \"cisoida\") je druh rovinné kubické křivky s jedním hrotem. Někdy se jí říká krátce kisoida, jindy se kisoidou myslí obecnější druh křivek, jejichž je Dioklova kisoida speciálním případem.\n\nNa dané kružnici formula_1 se vyznačí dva protilehlé body, formula_2 a formula_3, a bodem formula_3 se vede tečna formula_5 ke kružnici formula_1. Pro každou z přímek ze svazku přímek se středem formula_2 (tedy pro všechny sečny procházející formula_2) se určí vždy jejich druhý průsečík formula_9 s kružnicí a průsečík formula_10 s tečnou formula_5. Kisoidě pak přísluší ten bod formula_12 na úsečce formula_13, pro který je formula_14.\n\nTato konstrukce odpovídá konstrukci obecné kisoidy, kde je jako jedna z vytvořujících křivek použita kružnice formula_1 a jako druhá přímka formula_5.\nV bodě formula_2 se pak nachází hrot a přímka formula_5 je asymptotou zkonstruované Dioklovy kisoidy.\n\nNa začátku je dána pevná přímka formula_19 a bod formula_20. Dioklově kisoidě pak náleží takové body formula_21, které leží ve středu úseček formula_22 takových, že úhel formula_23 je pravý a formula_24 náleží formula_19.\n\nJsou-li dvě paraboly o společném vrcholu a protisměrných osách, pak při kotálení jedné paraboly po druhé opisuje její vrchol Dioklovu kisoidu.\n\nDioklovu kisoidu poprvé zkoumal starořecký matematik Dioklés v 2. století před naším letopočtem (patřičnou část jeho nedochované práce \"O zápalných zrcadlech\" cituje Eutokios ve svém komentáři Archimédova pojednání \"O kouli a válci\"), proto se nazývá Dioklova. Slovo \"kisoida\" je rovněž starořeckého původu a vychází ze slova \"\" znamenajícího břečťan. Dříve používaná varianta \"cisoida\" vychází z latinské varianty zápisu.\n\nV 17. století byla jednou z křivek, na kterých zkoušeli průkopníci infinitesimálního počtu své postupy na výpočet obsahu a konstrukci tečny.\n\nVýznamně se Dioklově kisoidě a i kisoidám obecným (které nazýval \"cissoidály\") věnoval ve své kariéře český matematik Karel Zahradník.\n\n\n"}
{"id": "1223178", "url": "https://cs.wikipedia.org/wiki?curid=1223178", "title": "Ezechiel Landau", "text": "Ezechiel Landau\n\nEzechiel ben Jehuda ha-Levi Landau ( , někdy též \"Jechezkel\" nebo \"Ezekiel ben Juda Landau\", 8. října 1713 v Opatówě, Polské království – 29. dubna 1793 v Praze, České království) byl posek halachy – židovského práva a pražský vrchní rabín. Je také znám pod přezdívkami odvozenými z názvů jeho nejznámějších spisů: sbírky respons Noda bi-Jehuda ( – „Jest známo v Judeji“) a souboru talmudických komentářů vydaného pod názvem \"Cijun le-nefeš Chaja\", obvykle zkracováno jako Celach ().\n\nEzechiel Landau pocházel z rabínské rodiny, mezi jeho předky patří i významný středověký učenec Raši. Navštěvoval ješivu (vysokou školu učení talmudu) ve Vladiměři a v Brodech. V roce 1734 byl v Brodech jmenován \"dajanem\" (rabínským soudcem), a roku 1745 se stal rabínem v Jampolu. V Jampolu se pokusil urovnat spor mezi Jacobem Emdenem a Jonathanem Eybeschützem, tzv. „amuletovém sporu“. Tento spor „narušoval život židovské obce po mnoho let“. Jeho role v tomto sporu byla vnímána jako „velmi taktní“ a byla vysoce oceněna židovskou obcí v Praze, kde byl následně roku 1755 jmenován rabínem. V Praze založil ješivu, jedním z jejích studentů byl rabínský spisovatel Abraham Danzig.\n\nKromě svých diplomatických schopností vynikal především jako znalec talmudu a halachy. S velkou opatrností přistupoval k jakýmkoli novostem, které by mohly odvádět židovstvo od studia talmudu či narušit židovskou tradici ve své celistvosti. Byl odpůrcem sabatiánů i chasidismu, a odmítal se zabývat kabalou, přestože s kabalistickou literaturou byl dobře obeznámen. Vystoupil ale také proti německému překladu tóry od průkopníka haskaly Mošeho Mendelssohna a projevil obavy z josefinských reforem. Naproti tomu si velmi vážil díla Maimonidova, jak halachického, tak i filosofického.\n\n"}
{"id": "1223179", "url": "https://cs.wikipedia.org/wiki?curid=1223179", "title": "Matthias Schweighöfer", "text": "Matthias Schweighöfer\n\nMatthias Schweighöfer (* 11. března 1981, Anklam) je německý herec, dabér, režisér, producent a zpěvák. Založil filmovou produkční společnost Pantaleon Films.\n\nNarodil se v Anklamu do herecké rodiny. Chodil na proslulou hereckou školu Ernst Busch Academy of Dramatic Arts, ale po roce studia školu opustil. Nicméně již v té době spolupracoval například se známým režisérem Peterem Greenawayem.\n\nJeho první filmovou zkušeností byl televizní film \"Raus aus der Haut\" z roku 1997 režiséra Andrease Dresena. V následujících letech se objevil v kritiky oceňovaných filmech, jako \"Soloalbum\", \"Srdeční zástava\", \"Das wilde Leben\" či \"Zajíček bez oušek\". V roce 2008 ztvárnil podplukovníka Franze Herbera ve dramatickém filmu \"Valkýra\", který pojednával o neúspěšném pokusu atentátu na Hitlera. Role ve \"Valkýře\" ho mezinárodně proslavila a též mu přinesla role v anglicky mluvených filmech. V roce 2010 přišel jeho režisérský debut v romantické komedii \"What a Man\". Následně v roce 2013 zrežíroval komedii \"Schlussmacher\".\n\nV roce 2009 založil spolu s televizním moderátorem Joko Winterscheidtem módní značku \"German Garment\".\n\nŽije v Berlíně. V letech 2004 až 2012 chodil s Ani Schromm a opět se dali dohromady v létě 2013. Mají spolu dceru Gretu (narozenou 1. května 2009) a syna Valentina (narozeného 17. února 2014).\n\n"}
{"id": "1223180", "url": "https://cs.wikipedia.org/wiki?curid=1223180", "title": "Viborg FF", "text": "Viborg FF\n\nViborg FF (celým názvem Viborg Fodsports Forening) je dánský fotbalový klub z města Viborg ve středním Jutsku založený 1. dubna 1896, letopočet založení je i v klubovém emblému. Klubové barvy jsou zelená a bílá. Domácím hřištěm je Viborg Stadion (Energi Viborg Arena) s kapacitou 9 566 míst.\n\nV sezóně 2016/17 hrál dánskou nejvyšší soutěž Superligaen.\n\n\n\" K 15. 7. 2016\n\n"}
{"id": "1223181", "url": "https://cs.wikipedia.org/wiki?curid=1223181", "title": "Stvoření Adama", "text": "Stvoření Adama\n\nStvoření Adama je freska, znázorňující výjev z knihy Genesis, na stropě Sixtinské kaple ve Vatikánu. Malba vznikla v letech 1508–1512. Patří k nejvýznamnějším dílům renesančního malíře Michelangela Buonarrotiho. Stvoření Adama patří k nejznámějším vizuálním projevům evropské civilizace. Z obrazu se stal symbol (života, vztahu člověka k tomu, co ho přesahuje apod.), bývá často citován i parodován.\nFreska byla vytvořena na zakázku papeže Julia II. Mistrně zachycuje biblického Adama a Boha. Bůh předává prostřednictvím prstu božskou jiskru nově stvořené bytosti, prvnímu člověku, Adamovi. Bůh sám se přitom vznáší obklopen anděly na objektu, který tvarem připomíná mozek. Michelangelo tímto způsobem možná chtěl Boha ztotožnit s moudrostí a poznáním. Možná však, že Michelangelo, jehož vztah k víře byl rozporuplný, takto do obrazu vložil subverzivní prvek. Žena, která bázlivě a nesměle, zároveň však zvědavě vykukuje zpoza boží levice je pravděpodobně Eva čekající teprve na své stvoření. Na fresce není žádné konkrétní pozadí, respektive pozadím je původní, pouze omítnutá, stěna. Bůh se vznáší v purpurovém plášti nadýmaném větrem, v jehož dutině, osvětlené jemným měkkým světlem, se tísní skupina andělů. Michelangelo však nezvolil stereotypní podobu serafínu a cherubínů, danou ikonografickou tradicí, ale namaloval je jako skutečné postavy, navzájem odlišitelné postojem či výrazem. Pohled Adama, Boha a andělů se záměrně soustředí na nataženou ruku Boha a Adama. Při malování stropu Michelangelo postupoval od vchodových dveří směrem k oltářní stěně, na kterou později namaloval \"Poslední soud\". Stvoření Adama následovalo po nucené pauze v roce 1510–11, kdy bylo demontované lešení a fresky byly částečně odkryté. Při pohledu zdola, z hloubky 13 metrů, si Michelangelo uvědomil, že scény plné postav jsou obtížně čitelné. Série maleb, které vytvořil ve druhém bloku počínaje Adamem, již tedy mají méně komplikovanou kompozici, postavy jsou robustnější a s výraznějšími gesty. Další částí fresky je scéna \"Stvoření Evy\". Inspiraci pro \"Stvoření Adama\" našel Michelangelo zřejmě ve starém středověkém hymnu \"Veni Creator Spiritus\", kde se zpívá o prstu otcovy pravice, která v duši rozsvěcuje světlo. Dalším zdroje inspirace, které bývají zmiňovány, jsou obraz italského sochaře Lorenza Ghibertiho \"Stvoření Adama a Evy\", nebo kamej znázorňující římského císaře Augusta jedoucího na Kozorohovi, jejímž majitelem byl v době, kdy vznikaly fresky v Sixtinské kapli, kardinál Domenico Grimani. Michelangelo a Grimani byli přáteli, není tedy vyloučeno, že Michelangelo mohl kamej vidět a inspirovat se jí.\n\n"}
{"id": "1223182", "url": "https://cs.wikipedia.org/wiki?curid=1223182", "title": "Preußen Danzig", "text": "Preußen Danzig\n\nSC Preußen Danzig (celým názvem: Sportclub Preußen Danzig) byl německý fotbalový klub, který sídlil v západopruském městě Danzig (dnešní Gdaňsk v Pomořském vojvodství). Založen byl v roce 1909 pod názvem TuF Preußen Danzig. V roce 1933 se stal zakládajícím členem Gauligy Ostpreußen. Klub shodně jedenkrát opanoval Gauligu Ostpreußen a Gauligu Danzig-Westpreußen. Zaniká v roce 1945 po sovětsko-polské anexi Pruska. Klubové barvy byly černá a bílá.\n\nSvé domácí zápasy odehrával na stadionu Preußenplatz Bischofsberg.\n\n\n\n\nZdroj: \n\n\n\nZdroj: \n\n\n"}
{"id": "1223184", "url": "https://cs.wikipedia.org/wiki?curid=1223184", "title": "Seznam pražských rabínů", "text": "Seznam pražských rabínů\n\nToto je seznam rabínů pražské židovské obce.\n\nJména uvedená tučně znamenají, že daná osoba byla také vrchním rabínem, roky v závorce značí dobu života.\n"}
{"id": "1223185", "url": "https://cs.wikipedia.org/wiki?curid=1223185", "title": "HUS Marienwerder", "text": "HUS Marienwerder\n\nHUS Marienwerder (celým názvem: Heeres-Unteroffizier-Schule Marienwerder) byl německý sportovní klub, který sídlil v západopruském městě Marienwerder (dnešní Kwidzyn v Pomořském vojvodství). Klub patřil pod pozemní jednotky Wehrmacht.\n\nZaložen byl v roce 1941. Hned v úvodní sezóně se klubu podařilo opanovat Gauligu Danzig-Westpreußen. Zaniká v roce 1945 po sovětsko-polské anexi Pruska.\n\n\n\nZdroj: \n\n\n\nZdroj: \n\n"}
{"id": "1223186", "url": "https://cs.wikipedia.org/wiki?curid=1223186", "title": "Krásno (okres Partizánske)", "text": "Krásno (okres Partizánske)\n\nKrásno je obec na Slovensku v okrese Partizánske v Trenčínském kraji ležící v severní části pohoří Tribeč na terase řeky Nitra. Žije zde  obyvatel.\n\nV katastrálním území obce je velké slovanské pohřebiště z 11.-14. století. První písemná zmínka o obci je z roku 1271. Dominantou obce je klasicistní římskokatolický kostel Povýšení svatého Kříže z 18. století. Nad obcí se nachází základy ranorománského kostelíka z 11. století.\n\n"}
{"id": "1223187", "url": "https://cs.wikipedia.org/wiki?curid=1223187", "title": "Nemoderný chalan", "text": "Nemoderný chalan\n\nNemoderný chalan je čtvrté studiové album Miroslava Žbirky, které v roce 1984 vydalo slovenské hudební vydavatelství Opus.\n\n\n"}
{"id": "1223188", "url": "https://cs.wikipedia.org/wiki?curid=1223188", "title": "Green River (album)", "text": "Green River (album)\n\nGreen River je třetí studiové album americké skupiny Creedence Clearwater Revival. Vydáno bylo v srpnu roku 1969 společností Fantasy Records. Nahráno bylo od března do června toho roku v sanfranciském studiu Wally Heider Studios a jeho producentem byl zpěvák kapely John Fogerty. V hitparádě Billboard 200 se album umístilo na prvním místě. Časopis \"Rolling Stone\" jej zařadil na 95. příčku žebříčku 500 nejlepších alb všech dob.\n\nAutorem všech skladeb je John Fogerty, pokud není uvedeno jinak.\n\n"}
{"id": "1223190", "url": "https://cs.wikipedia.org/wiki?curid=1223190", "title": "SV Neufahrwasser", "text": "SV Neufahrwasser\n\nSV Neufahrwasser (celým názvem: Sportverein 1919 Neufahrwasser) byl německý sportovní klub, který sídlil v západopruském městě Danzig, ve čtvrti Neufahrwasser (dnešní Gdaňsk v Pomořském vojvodství). Založen byl v roce 1919. V roce 1943 se klubu podařilo zvítězit v Gaulize Danzig-Westpreußen. Zaniká v roce 1945 po sovětsko-polské anexi Pruska. Klubové barvy byly černá a bílá.\n\nSvé domácí zápasy odehrával na stadionu Ertelplatz.\n\n\n\nZdroj: \n\n\n\nZdroj: \n\n"}
{"id": "1223191", "url": "https://cs.wikipedia.org/wiki?curid=1223191", "title": "Oh Mercy", "text": "Oh Mercy\n\nOh Mercy je šestadvacáté studiové album amerického písničkáře Boba Dylana. Vydáno bylo v září roku 1989 společností Columbia Records a jeho producentem byl Daniel Lanois. Po několika neúspěšných albech se této desce dařilo lépe. V americké hitparádě se umístila na třicátém místě, v britské na šestém.\n\nAutorem všech skladeb je Bob Dylan.\n\n"}
{"id": "1223192", "url": "https://cs.wikipedia.org/wiki?curid=1223192", "title": "Vrchní rabín", "text": "Vrchní rabín\n\nVrchní rabín nebo vrchní zemský rabín ( \"רב ראשי\", \"Großrabbiner\" či \"Oberrabbiner\") je označní pro nejvyšší židovskou autoritu (rabína) židovské obce významných měst nebo území. Za jménem vrchního rabína často následuje zkratka ABD (Av bejit din – čestný titul „vrchní soudce“).\n\nV Izraeli jsou od roku 1911 dva vrchní rabíni, jeden pro aškenázskou a jeden pro sefardskou komunitu. Od července 2013 zastávají úřad vrchního rabína v Izraeli David Lau a Jicchak Josef. Oba jsou syny dřívějších vrchních rabínů, kterými byli Jisra'el Me'ir Lau a Ovadja Josef.\n\n\n"}
{"id": "1223193", "url": "https://cs.wikipedia.org/wiki?curid=1223193", "title": "Luftwaffen-SV Danzig", "text": "Luftwaffen-SV Danzig\n\nLuftwaffen-SV Danzig (celým názvem: Luftwaffen-Sportverein Danzig) byl německý vojenský sportovní klub, který sídlil v západopruském městě Danzig (dnešní Gdaňsk v Pomořském vojvodství). Klub patřil pod letecké jednotky Luftwaffe. Založen byl v roce 1941. V roce 1944 se klubu povedlo opanovat Gauligu Danzig-Westpreußen. Zaniká v roce 1945 po sovětsko-polské anexi Pruska. Klubové barvy byly modrá a bílá.\n\nSvé domácí zápasy odehrával na stadionu Preußenplatz Bischofsberg.\n\n\n\nZdroj: \n\n\n\nZdroj: \n\n"}
{"id": "1223195", "url": "https://cs.wikipedia.org/wiki?curid=1223195", "title": "Zlomky poznania", "text": "Zlomky poznania\n\nZlomky poznania je šesté studiové album Miroslava Žbirku, které v roce 1988 vydalo slovenské hudební vydavatelství Opus.\n\n"}
{"id": "1223196", "url": "https://cs.wikipedia.org/wiki?curid=1223196", "title": "Snakes 'n' Ladders", "text": "Snakes 'n' Ladders\n\nSnakes 'n' Ladders je sedmnácté studiové album skotské rockové skupiny Nazareth. Vydáno bylo v lednu roku 1989 společností Vertigo Records a jeho producentem byl Joey Balin. Jde o poslední album kapely nahrané s původním kytaristou Mannym Charltonem, který z ní následujícícho roku odešel. Kromě autorských písní jsou na nahrávce také tři coververze.\n\n\n"}
{"id": "1223198", "url": "https://cs.wikipedia.org/wiki?curid=1223198", "title": "SV Allenstein", "text": "SV Allenstein\n\nSportvereinigung Allenstein byl německý sportovní klub, který sídlil ve východopruském městě Allenstein (dnešní Olsztyn ve Varmijsko-mazurském vojvodství).\n\nZaložen byl v roce 1910, zanikl v roce 1945 po sovětsko-polské anexi Pruska.\n\nZdroj: \n\n\n\nZdroj: \n\n\n\nZdroj: \n\nPoznámky:\n\n"}
{"id": "1223200", "url": "https://cs.wikipedia.org/wiki?curid=1223200", "title": "Trampin'", "text": "Trampin'\n\nTrampin' je studiové album americké zpěvačky Patti Smith, vydané v dubnu roku 2004. Jde o její první desku vydanou společností Columbia Records. V americké hitparádě Billboard 200 se album umístilo na 123. příčce, zatímco v britské UK Albums Chart na sedmdesáté. Časopis \"Rolling Stone\" jej zařadil mezi padesát nejlepších alb roku 2004.\n\n\n"}
{"id": "1223201", "url": "https://cs.wikipedia.org/wiki?curid=1223201", "title": "Kupa galaxií v Perseovi", "text": "Kupa galaxií v Perseovi\n\nKupa galaxií v Perseovi (také známá jako Abell 426) je kupa galaxií vzdálená přibližně 240 milionů světelných let v souhvězdí Persea. Vzhledem ke Slunci má radiální rychlost 5 336 km/s a úhlový rozměr 863'. Patří do Nadkupy galaxií Perseus–Pisces.\nJde o jeden z nejhmotnějších objektů ve známém vesmíru, který obsahuje tisíce galaxií obklopených ohromným oblakem plynu o teplotě několika milionů stupňů.\n\nBěhem přeletu rakety Aerobee 1. března 1970 byl v souhvězdí Persea objeven zdroj rentgenového záření, který byl označen jako Per XR-1 a později byl přiřazen ke galaxii NGC 1275 (Per A, 3C 84).\nJestliže je tímto zdrojem NGC 1275, pak má výkon L ~4 x 10 ergs/s. Podrobné pozorování satelitem Uhuru potvrdilo předchozí objev a souvislost s touto kupou galaxií.\nPer X-1 je kupa galaxií 4U 0316+41 Označovaná jako Perseus cluster, Abell 426 a NGC 1275. Při pozorování v rentgenovém spektru jde o nejjasnější kupu galaxií.\n\nKupa galaxií obsahuje rádiový zdroj 3C 84, který v současnosti vyhání bubliny relativistického plazmatu směrem k jádru kupy. Tyto bubliny můžeme na rentgenovém snímku vidět jako tmavé skvrny, protože odtlačují plyn, který vyzařuje rentgenové záření. Říká se jim také rádiové bubliny, protože kvůli relativistickým částicím vysílají rádiové vlny. Galaxie NGC 1275 se nachází uprostřed kupy, kde je rentgenové záření nejsilnější.\n\n\n"}
{"id": "1223203", "url": "https://cs.wikipedia.org/wiki?curid=1223203", "title": "Poslední soud (Michelangelo)", "text": "Poslední soud (Michelangelo)\n\nPoslední soud, italsky \"Giudizio universale\", je monumentální freska italského renesančního umělce Michelangela Buonarrotiho. Zachycuje události předpovídané v prorockých knihách Bible, zejména ve Zjevení sv. Jana. Michelangelo fresku tvořil sedm let. Freska zabírá plochu téměř 165 metrů čtverečních a je na ní zachyceno tři sta devadesát postav. Téměř beze zbytku vyplňuje čelní stěnu Sixtinské kaple ve Vatikánu a je považována za umělecké a ideové vyvrcholení její výmalby.\n\nDvacet jedna let po dokončení stropních fresek pověřil papež Klement VII. Michelangela vymalováním oltářní stěny Sixtinské kaple. Měl vyplnit celou plochu stěny a přemalovat zde již existující Peruginovy fresky. Umělec však dlouho váhal a na díle začal pracovat až o dva roky později na nátlak Klementova nástupce Pavla III. Zda k volbě tematiky Posledního soudu přispěl nějaký konkrétní podnět není známo, ale je možné, že jedním z možných byla dramatická historická událost zvaná \"Sacco di Roma\" (vyplenění Říma) v květnu roku 1527. Událost byla vnímána jako předzvěst Božího soudu.\n\nPro význam díla jsou nejdůležitější dvě skupiny postav, jež umělec umístil do středu malby. Andělé vznášející se na oblacích přikládají k ústům trouby, aby hlásali příchod soudného dne. Nad nimi, ve středu výjevu, stojí ve svatozáři Kristus jako přísný soudce nad životem a smrtí. Není však zobrazen tradičně, připomíná spíše antické hrdiny. Je nahý, jak bývá u Michelangela obvyklé (původně byla většina postav zcela nahá, avšak po silném odporu byly na příkaz papeže Pavla IV. v roce 1565 většině postav pohlavní orgány zakryty přimalovanou drapérií). Ježíš je obklopen apoštoly, v hrozivém gestu zvedá ruku, aby předvolal lidstvo na potrestání nebo pro Boží odměnu. Jeho tvář vypadá tak nelítostně, že se od něj odvrací i jeho matka Panna Maria, která, zdá se, úpěnlivě prosí za spasení lidstva. Michelangelo na jedno z předních míst umístil i svůj vlastní portrét. Nedaleko Krista, po jeho levé noze, je vidět mezi postavami mučedníka sv. Bartoloměje. V levé ruce drží staženou lidskou kůži, jejíž tvář je Michelangelovým autoportrétem. Vlevo od Bartoloměje poznáváme svatého Vavřince s roštem. Po Kristově pravici stoupají k nebesům blahoslavení, zatímco vpravo padají hříšníci do hlubin věčného zatracení a převozník do podsvětí Charon je převáží na veslici přes řeku Styx k vládci posmrtné říše Hádovi (starořecký motiv). Úplně nahoře, v lunetě fresky, lze vidět apoštoly a světce, jak nesou nástroje Kristova utrpení – vlevo kříž a vpravo sloup při kterém byl Ježíš bičován. Do prostoru přesně za hlavním oltářem kaple Michelangelo umístil temný vchod do podsvětí. Velký důraz autor kladl na zachycení duševních pohnutek všech protagonistů děje.\n\n"}
{"id": "1223205", "url": "https://cs.wikipedia.org/wiki?curid=1223205", "title": "Viktoria Allenstein", "text": "Viktoria Allenstein\n\nSportverein Viktoria Allenstein 1916 byl německý sportovní klub, který sídlil ve východopruském městě Allenstein (dnešní Olsztyn ve Varmijsko-mazurském vojvodství).\n\nZaložen byl v roce 1916. V roce 1933 se stal zakládajícím členem Gauligy Ostpreußen. Zaniká v roce 1945 po sovětsko-polské anexi Pruska.\n\nSvé domácí zápasy odehrával na stadionu Städtischer Sportplatz Jakobstal.\n\nZdroj: \n\n\n\nZdroj: \n\n\n\nZdroj: \n\nPoznámky:\n\n"}
{"id": "1223207", "url": "https://cs.wikipedia.org/wiki?curid=1223207", "title": "The Magnificent Moodies", "text": "The Magnificent Moodies\n\nThe Magnificent Moodies je první studiové album anglické skupiny The Moody Blues. Vydáno bylo v červenci roku 1965 společností Decca Records a jeho producenty byli Denny Cordell a Alex Murray. Nedlouho po britském vydání vyšlo s pozměněným seznamem skladeb a pod jiným názvem (\"Go Now: The Moody Blues #1\") také v USA (vydavatelství London Records).\n\n\n"}
{"id": "1223210", "url": "https://cs.wikipedia.org/wiki?curid=1223210", "title": "A Salty Dog", "text": "A Salty Dog\n\nA Salty Dog je třetí studiové album anglické skupiny Procol Harum. Vydáno bylo v červnu roku 1969 a jeho producentem byl Matthew Fisher. V hitparádě UK Albums Chart se umístilo na sedmadvacáté příčce. Jde o poslední album kapely nahrané s původním baskytaristou Davidem Knightsem. Nedlouho po vydání alba z kapely odešel také Fisher, který se však později vrátil a nahrál se skupinou další dvě alba.\n\n\n"}
{"id": "1223211", "url": "https://cs.wikipedia.org/wiki?curid=1223211", "title": "K.O. (album)", "text": "K.O. (album)\n\nK.O. je sedmé studiové album Miroslava Žbirky, které v roce 1990 vydalo slovenské hudební vydavatelství Opus.\n\n"}
{"id": "1223212", "url": "https://cs.wikipedia.org/wiki?curid=1223212", "title": "Revolution Radio", "text": "Revolution Radio\n\nRevolution Radio je dvanácté studiové album americké skupiny Green Day. Vydáno bylo 7. října 2016 společností Reprise Records. První singl z desky „Bang Bang“ byl představen již 11. srpna toho roku.\n\n\n"}
{"id": "1223216", "url": "https://cs.wikipedia.org/wiki?curid=1223216", "title": "Erik Haula", "text": "Erik Haula\n\nErik Haula (* 23. března 1991, Pori) je finský hokejový útočník hrající v severoamerické National Hockey League (NHL) za tým Carolina Hurricanes, který ho v roce 2009 draftoval v 7. kole ze 182. pozice.\n\nHaula se ještě v juniorských letech přesunul z Finska do zámoří, kde v minnesotském městě Faribault nastupoval v sezóně 2008/09 za zdejší mužstvo Shattuck-Saint Mary's. V této sezóně si připsal 24 branek a 55 asistencí, které činili 79 kanadských bodů v 49 utkáních, ke kterým nastoupil. V březnu 2009 ho angažovala Minnesotská univerzita. Tím se stal po Rakušanovi Thomasi Vanekovi teprve druhým hráčem narozeným mimo Severní Ameriku, který nastoupil za univerzitní mužstvo Minnesota Golden Gophers. O 3 měsíce později, dne 27. června 2009, si ho v 7. kole draftu NHL 2009 vybral tým Minnesota Wild jako 182. celkově.\n\nPředtím než se stal hráčem Minnesotské univerzity, nastupoval Haula v sezóně 2009/10 za tým Omaha Lancers v United States Hockey League (USHL). Jeho 28 gólů a 44 asistencí s celkovým plusovým skórem plus-minus +36 pomohlo Lancers zvítězit v západní divizi základní části. V jediné sezóně v USHL v níž nastoupil, byl jmenován do All-Stars a nováčkovského týmu této ligy.\n\nPo odchodu z USHL, zaznamenal Haula v 114 utkáních celkově 124 bodů (42 branek a 82 asistencí) ve třech sezónách v Golden Gophers. Následně se rozhodl zřeknout se jednoho roku v soutěži dospělých a podepsal jako profesionál s Wild.\n\nDne 7. dubna 2013 uzavřelo vedení Minnesoty Wild s Haulou nováčkovskou smlouvu. Během sezóny 2013/14 si ho dne 29. listopadu 2013 vedení klubu stáhlo z jejich farmářského mužstva Iowa Wild v American Hockey League (AHL), aby mohl v dresu Wilds odehrát svůj první zápas v National Hockey League (NHL). V tomto duelu s Coloradem Avalanche zaznamenal svůj první bod, když přihrával na branku Danyho Heatleyho. Dne 9. prosince byl poslán zpět do Ioway. Po návratu do Minnesoty, 18. ledna 2014, zaznamenal svou první branku v NHL, když v 1. třetině duelu proti Dallasu Stars překonal krajana Kariho Lehtonena. Během play-off si v 13 utkáních připsal 4 branky a 3 asistence.\n\nPřed následujícím ročníkem 2014/15 se nedohodl s Minnesotou na podobě nové smlouvy, a tak obě strany čekalo arbitráži řízení u nezávislého soudce. Ten nakonec rozhodl, že Haula dostane od Wilds dvouletou jednocestnou smlouvu ve výši 1 miliónu amerických dolarů.\n\nSezóna 2015/16 byla pro Haulu odrazovým můstkem, když si v ní vytvořil osobní maximum v počtu branek (14), asistencí (20) a kanadských bodů (34) o více než dvojnásobek ve všech těchto kategoriích oproti jeho předchozímu maximu. Většinu tohoto ročníku plnil úlohu centra ve třetí formaci spolu s Ninem Niederreiterem a Jasonem Pominvillem, která se rychle stala dosti efektivní.\n\n\n"}
{"id": "1223217", "url": "https://cs.wikipedia.org/wiki?curid=1223217", "title": "Maciej Ruczaj", "text": "Maciej Ruczaj\n\nMaciej Ruczaj (* 1983) je polský politolog a publicista dlouhodobě žijící v Praze, kam se přestěhoval v mládí s rodiči.\nUkončil politologii a mezinárodní vztahy na Fakultě sociálních věd a anglistiku na Filozofické fakultě Univerzity Karlovy. V roce 2015 získal doktorský titul za dizertační práci zabývající se irským nacionalismem. V současnosti působí v Polském institutu v Praze jako jeho ředitel.\n\nPublikoval mnoho článků, které byly věnovány především polským a českým politickým a společenským otázkám nebo historii – v minulosti spolupracoval například s Lidovými novinami, slovenským Týždnem nebo polskou revue Międzynarodowy Przegląd Polityczny. Vede blog na portálu Echo24.cz. Je editorem a spoluautorem řady publikací o polských dějinách, politickém myšlení a kultuře.\n\n"}
{"id": "1223218", "url": "https://cs.wikipedia.org/wiki?curid=1223218", "title": "Raging Silence", "text": "Raging Silence\n\nRaging Silence je sedmnácté studiové album britské skupiny Uriah Heep. Vydáno bylo v roce 1989 společností Lynx Records a jeho producentem byl Richard Dodd. Jde o první album kapely, na němž se podíleli zpěvák Bernie Shaw a klávesista Phil Lanzon, kteří do skupiny přišli v roce 1986. Název desky je aluzí na album \"The Roaring Silence\" kapely Manfred Mann's Earth Band. Jde o první album kapely, které kromě gramofonové desky vyšlo současně i na kompaktním disku.\n\n\n"}
{"id": "1223219", "url": "https://cs.wikipedia.org/wiki?curid=1223219", "title": "Seznam dílů seriálu Knight Rider – Legenda se vrací", "text": "Seznam dílů seriálu Knight Rider – Legenda se vrací\n\nToto je \"'seznam dílů seriálu \"Knight Rider – Legenda se vrací\".\n\n<onlyinclude></onlyinclude>\n\n"}
{"id": "1223220", "url": "https://cs.wikipedia.org/wiki?curid=1223220", "title": "No Rest for the Wicked (album, Ozzy Osbourne)", "text": "No Rest for the Wicked (album, Ozzy Osbourne)\n\nNo Rest for the Wicked je páté sólové studiové album anglického zpěváka Ozzyho Osbourna. Vydáno bylo v září roku 1988 společnostmi Epic Records a Columbia Records. Jeho producenty byli Roy Thomas Baker a Keith Olsen. Jde o zpěvákovo první album, na němž se podílel kytarista Zakk Wylde, který s ním následně spolupracoval řadu let.\n\n\n"}
{"id": "1223221", "url": "https://cs.wikipedia.org/wiki?curid=1223221", "title": "No Rest for the Wicked", "text": "No Rest for the Wicked\n\nNo Rest for the Wicked může být:\n\n"}
{"id": "1223223", "url": "https://cs.wikipedia.org/wiki?curid=1223223", "title": "Samozrejmý svet", "text": "Samozrejmý svet\n\nSamozrejmý svet je osmé studiové album Miroslava Žbirky, které v roce 1994 vydalo hudební vydavatelství Popron Music.\n\n"}
{"id": "1223224", "url": "https://cs.wikipedia.org/wiki?curid=1223224", "title": "Rudolf Peierls", "text": "Rudolf Peierls\n\nRudolf Ernst Peierls (5. června 1907, Berlín - 19. září 1995, Oxford) byl britský fyzik německého původu, který sehrál důležitou roli v britském jaderném programu a v mnoha dalších vědeckých programech.\n\nV roce 1929 studoval fyziku pevných látek v Curychu pod vedením Wernera Heisenberga a Wolfganga Pauliho. Jeho rané práce v kvantové fyzice se týkaly teorie kladných nosičů, která vysvětlovala tepelné a elektrické vodivostní chování polovodičů. Byl průkopníkem konceptu \"děr\" v polovodičích. Ještě před Léonem Brillouinem zavedl zóny, přestože je s tímto konceptem spojováno právě Brillouinovo jméno, a aplikoval jej na fonony. Objevil Boltzmannovu rovnici pro fonony a Umklapp proces. \n\nV době, kdy se v jeho rodném Německu dostal k moci Adolf Hitler, studoval na Univerzitě v Cambridgi. Jakmile získal povolení k trvalému pobytu, začal v Británii působit ve fondu pro uprchlíky. S Hansem Bethem pracoval na fotodisintegraci a statistické mechanice slitin a spolupracoval rovněž s Jamesem Chadwickem. Jejich výsledky jsou stále používány jako základ pro polní teorie strukturních fázových změn v komplexních slitinách. Po návratu do Cambridge pracoval s P. Kapurem na supravodivosti a problematice kapalného helia. Skupina odvodila disperzní vzorec pro jaderné reakce původně uvedený v poruchové teorii Gregory Breita a Eugena Wignera, nicméně Peierls a spol. ho odvodili pro zobecněné podmínky. V roce 1937 se stal profesorem matematické fyziky na University of Birmingham. \n\nV roce 1939 začal pracovat na jaderném výzkumu společně s Otto Frischem a Jamesem Chadwickem. Frisch a Peierls pracovali na radaru, což ale bylo považováno za příliš tajné a důležité, takže všichni zahraniční vědci byli z této práce odvolání. \n\nV březnu 1940 napsali Frisch a Peierls Frischovo-Peierlsovo memorandum. Tento krátký dokument byl první, který ukázal, jak by bylo možné sestrojit atomovou bombu z malého množství štěpného uranu-235. Vypočítali, že by bylo zapotřebí asi 1 kilogram uranu. Dříve se předpokládalo, že by taková bomba vyžadovala mnoho tun uranu a proto by bylo nepraktické ji vyrobit a používat. Toto memorandum výrazně podpořilo zájem o výrobu atomové zbraně v Británii i ve USA. V roce 1941 výsledky memoranda výrazně přispěly k založení projektu Manhattan a vývoji atomové bomby. Peierls byl zodpovědný za nábor Klause Fuchse do jaderného programu a když se v roce 1950 ukázalo, že Fuchs vynášel zprávy o jaderném programu Rusům, vzniklo podezření, že Peierls byl špionem. V roce 1999 zveřejnil časopis \"The Spectator\" článek, podle nějž byl Peierls sovětským špionem s krycím označenm \"Perls\". \n\nPo podpisu Quebecké dohody se Peierls v srpnu 1943 připojil k projektu Manhattan ve Spojených státech. Peierls byl spolu s Klausem Fuchsem součástí britského týmu, který byl pozván k účasti na projektu. Peierls nejprve pracoval v New Yorku a posléze v Los Alamos, kde se podílel na vývoji atomové bomby. \n\nPo skončení války se Peierls vrátil na univerzitu v Birminghamu, kde pokračoval v činnosti na katedře fyziky a působil tam až do roku 1963, kdy získal místo na Oxfordské univerzitě. V Birminghamu pracoval na jaderných silách, rozptylu, kvantové teorii pole, kolektivním pohybu v jádrech a statistické fyzice. Současně působil jako poradce britského jaderného programu v Harwellu. Z Oxfordu odešel v roce 1974. Je autorem několik knih, jeho publikace \"Zákony přírody\" vyšla i v českém překladu. Dále se zabýval jadernými zbraněmi, což mu pomáhalo se uvolnit, pracoval na Bulletinu atomových vědců, byl prezidentem asociace atomových vědců ve Velké Británii a účastnil se Pugwashských konferencí o vědě a světových záležitostech. \n\nV roce 1945 získal Řád britského impéria, v roce 1968 byl povýšen do rytířského stavu. V roce 1962 získal Lorentzovu medaili. \n\nBěhem fyzikálního kongresu v Oděse potkal studentku fyziky Eugenii Kannegieser, v roce 1931 když byl na návštěvě v Leningradu, se vzali. Měli spolu tři dcery a syna.\n"}
{"id": "1223226", "url": "https://cs.wikipedia.org/wiki?curid=1223226", "title": "Extáze svaté Terezy", "text": "Extáze svaté Terezy\n\nExtáze svaté Terezy, italsky \"Estasi di santa Teresa d'Avila\" je sochařské dílo vytvořené italským barokním sochařem a architektem Gian Lorenzo Berninim. Nachází se v karmelitánském kostele Santa Maria della Vittoria v Římě, konkrétně v tzv. kapli Cornaro (\"Capella Cornaro\").\n\nBernini v kapli pracoval v letech 1645-1652 jako architekt, sochař i malíř, a to z pověření kardinála Federica Cornara, který si tu dal postavit rodinnou hrobku s oltářem nové španělské světice a mystičky Terezie z Avily, zakladatelky řádu karmelitániek. Bernini proměnil prostor kaple na divadelní scénu, kde postavy členů rodu Cornaro hledí z postranních reliéfů k sloupovému oltáři s vysoce umístěným a shora osvětleným sousoším \"Extáze svaté Terezie\". Výjev sousoší se odehrává na pozadí zlatými paprsky osvětleného prostoru. V centru mladá krásná řeholnice spočívá v extatickém zemdlení na plovoucím oblaku jako na lehátku. Množství volně vlající oblečení, ze kterého vyčnívají pouze bosé nohy, ruce a obličej, dává tušit jemné obrysy jejího těla. Nad jejím ochablým tělem stojí ve vítězném postoji anděl, v pravé ruce držící šíp, kterým jako vyjádření proniknutí Boží láskou probodl Terezino srdce. Současně se odklání, jakoby sledoval účinek svého činu. Vzrušený stav slastné a současně bolestné závratě Terezie od Ježíše sama popsala ve svém životopise.\n\nV podobném duchu se nese výzdoba, architektura a malby kaple Altieri (\"Capella Altieri\") v kostele San Francesco a Ripa. Terezino sousoší připomíná socha umírající a vizemi zachvácené Blahoslavené Ludoviky Albertoni. Bernini ho vytvořil roku 1674.\n\n"}
{"id": "1223227", "url": "https://cs.wikipedia.org/wiki?curid=1223227", "title": "Seznam dílů seriálu Taneční akademie", "text": "Seznam dílů seriálu Taneční akademie\n\nToto je seznam dílů seriálu \"Taneční akademie\".\n\n<onlyinclude></onlyinclude>\n"}
{"id": "1223228", "url": "https://cs.wikipedia.org/wiki?curid=1223228", "title": "Polizei SV Elbing", "text": "Polizei SV Elbing\n\nPolizei SV Elbing (celým názvem: Polizeisportverein Elbing) byl německý policejní sportovní klub, který sídlil v pruském městě Elbing (dnešní Elbląg ve Varmijsko-mazurském vojvodství). Založen byl v roce 1924, zanikl v roce 1945 po sovětsko-polské anexi Pruska. Klubové barvy byly tmavě zelená a bílá.\n\nSvé domácí zápasy odehrával na stadionu Polizeiunterkunft Elbing.\n\n\n"}
{"id": "1223229", "url": "https://cs.wikipedia.org/wiki?curid=1223229", "title": "Kyo (hudebník)", "text": "Kyo (hudebník)\n\nKyo  (京 \"Kyō\", narozen 16. února, 1976) je japonský hudebník, básník a skladatel. Nejvíce známý jako zpěvák metalové skupina Dir en grey. Je ve skupině od jejího začátku v roce 1997, kdy se rozpadla předchozí skupina La:Sadie's. Kyo se chtěl stát hudebníkem od té doby, co mu spolužák ukázal fotku skupiny Buck-Tick a jejich zpěváka Atsushi Sakuraie. Má tenor.\n\nTexty písní Dir en grey skládá sám a složil též několik písní (např. „The Domestic Fucker Family\" a „Hades\"). Texty mají většinou temné témata, které se dotýkají tabut ve společnosti. Např. sexuální obscénost („Zomboid\"), zneužívání dětí („Berry\") a ovlivňování masmédii („Mr. Newsman\"). Několik písní se týká speciálně problémů Japonska a jeho postavení k Interrupci („Mazohyst of Decandence\" a „Obscure\"), či komfortně postavené společnosti („Children\"). Ostatní se týkají osobních pocitů, emocí a ztracené lásky („Undecided\", „Taiyou no Ao\", „Mushi\").\n\nV textech se objevují nadávky a hrátky se slovy (synonyma). Např. název písně „Mitsu to Tsuba\", která je o znásilnění znamená „Med a slina\", ale je psaná v převrácené Kandži a dá se přečíst jako „Tsumi to Batsu\", což znamá „Zločin a trest\".\n\nJe známý svými šokujícími vystoupeními, kdy má na sobě make-up, ve kterém vypadá těžce popálen, falešnými zvratky, či sebeubližování. Tyto excesy jsou frekventované, podle set-listu skupiny. Např. Kyo pravidelně fish-hookoval sám sebe během „Kodoku ni Shisu, Yueni Kodoku\", v době „It Withers and Withers\" a „Inward Scream\" tour. Avšak zklidnil se po silném ublížení na zdraví roku 2008.\n\nRoku 2010 Kyo zpíval s Apocalyptica píseň „Bring Them To Light\" s Tipe Johnsonem. Později téhož roku nazpíval debutové album skupiny Kagerou.\n\nRoku 2013 Kyo založil visual kei superskupinu Sukekiyo. Jejich první album Immortalis bylo vydáno roku 2014.\n\nZa dobu svého vystupování, byl Kyo již mnohokrát hospitalizován: poprvé v roce 2000 se srdečními problémy a znovu roku 2006 a 2009 se zánětem hrtanu. Ke konci roku 2011 a začátkem roku 2012 Kyo měl znovu problémy se zánětem. Po diaknostikování dysfonie uzlin museli Dir en grey posunout své turné, které mělo začít v březnu 2012. Hned po vystoupení v Shinkiba Studio Coast byl znovu hospitalizován se zánětem mandlí.\n\nKyo vydal dvě knihy poezie, obě knihy obsahují krátký CD bonus. Roku 2013 Kyo začal novou webstránku a vydal dvě fotoalba, „Shikkaku\", které se zaměřuje na Kyo samotného a „For the Human Race\", které obsahuje fotografie jím pořízené.\n\nV srpnu 2015 Kyo vydal novou knihu poezie s názvem „Gasou no Shi\".\n"}
{"id": "1223231", "url": "https://cs.wikipedia.org/wiki?curid=1223231", "title": "Meky", "text": "Meky\n\nMeky je deváté studiové album Miroslava Žbirky, které v roce 1997 vydalo hudební vydavatelství Polygram. Album produkoval David Koller.\n\n"}
{"id": "1223232", "url": "https://cs.wikipedia.org/wiki?curid=1223232", "title": "Oskar Klein", "text": "Oskar Klein\n\nOskar Benjamin Klein (15. září 1894 Stockholm – 5. února 1977 Stockholm) byl švédský teoretický fyzik. \n\nNarodil se v Dandyredu na předměstí Stockholmu vrchnímu rabínovi Stockholmu a jeho manželce. Již v mladém věku se stal studentem Stanteho Arrhenia na Nobelově institutu. Měl odcestovat za Jeanem Baptiste Perrinem do Francie, když vypukla první světová válka a on byl povolán do armády. \n\nOd roku 1917 pracoval několik let s Nielsem Bohrem na Kodaňské univerzitě. Doktorát získal v roce 1921 na Stockholmské univerzitě. Roku 1923 získal profesuru na Michiganské univerzitě. Do Kodaně se vrátil roku 1925, potom strávil nějaký čas u Paula Ehrenfesta v Leidenu. V roce 1926 přijal pozici docenta na Lundské univerzitě a v roce 1930 přijal místo na Stockholmské univerzitě, kde působil jako profesor fyziky. Ve Stockholmu setrval až do odchodu do penze v roce 1962. \n\nKlein je spoluautorem myšlenky, která je součástí Kaluzovy-Kleinovy teorie, že další dimenze mohou být fyzikálně reálné, ale stočené do velmi malých rozměrů. Tento nápad byl zásadní pro teorii strun a pro M teorii.\n\nV roce 1938 navrhl model výměny bosonů jako zprostředkování výměny nábojů ve slabé interakci, několik let poté co podobný koncept předložil Hideki Jukawa. Kleinův model byl založen na lokálně izotropních kalibračních symetriích. Později se velmi úspěšnou stala kalibrační Yangova-Millsova teorie. \n\nV roce 1959 získal medaili Maxe Plancka.\n"}
{"id": "1223233", "url": "https://cs.wikipedia.org/wiki?curid=1223233", "title": "Klanění tří králů (da Vinci)", "text": "Klanění tří králů (da Vinci)\n\nKlanění tří králů, italsky \"Adoriazione dei Magi\" je nedokončený obraz renesančního umělce Leonarda da Vinciho. Byl namalován asi na deseti dřevěných deskách, které jsou slepené dohromady. Na tomto obraze začal Leonardo pracovat ve Florencii v roce 1481 a nechal ho nedokončený, ve stádiu počáteční volby barev, když se následujícího roku stěhoval do Milána. Umělec zde zpracovává všeobecně známé novozákonní téma, kdy se novorozenému Ježíši přišli poklonit tři mudrci z východu. Kompozičně je dílo tvořeno skupinou postav a zvířat. V popředí sedí Panna Maria držící na klíně dítě. Před ní se klaní trojice mužů. Mariina póza je jedním z Leonardových objevů, opakuje ji například na obraze \"Svatá rodina se svatou Annou\", který namaloval o čtvrtstoletí později. Pozadí scény tvoří polorozbořená budova se dvěma zachovalými schodišti a stromy rostoucími na ruinách zdí. Zajímavou postavou zachycenou na obraze je mladík v pravém dolním rohu, který pro diváka představuje jakéhosi vypravěče děje a ve kterém, podle mínění některých kunsthistoriků, Leonardo zvěčnil sám sebe.\n\n\n"}
{"id": "1223234", "url": "https://cs.wikipedia.org/wiki?curid=1223234", "title": "Cloud Nine", "text": "Cloud Nine\n\nCloud Nine je jedenácté studiové album anglického hudebníka George Harrisona. Vydáno bylo v listopadu roku 1987 společností Dark Horse Records a spolu s Harrisonem jej produkoval Jeff Lynne. Ten na albu rovněž hrál. Mezi další hudebníky, kteří se na nahrávce podíleli, patří například Ringo Starr, Harrisonův spoluhráč ze skupiny The Beatles. Deska se umístila na osmé příčce americké hitparády Billboard 200, zatímco v britské UK Albums Chart se dostala na desátou. V USA se stala platinovou.\n\n\n"}
{"id": "1223236", "url": "https://cs.wikipedia.org/wiki?curid=1223236", "title": "Madonna Benois", "text": "Madonna Benois\n\nMadonna Benois (\"Madona s kvítkem\") je raný obraz italského renesančního umělce Leonarda da Vinci. Vznikl v roce 1478, jak o tom svědčí umělcova vlastnoruční poznámka v soupisu jeho kreseb a záznamů. Dnes se nachází v Sankt-Petersburské Ermitáži Zimního paláce. Dílo představuje Marii a jejího syna Ježíše Krista. Marie je ztvárněna jako mladá žena v jednoduchém oděvu a s účesem, jaký nosily ženy Leonardovy doby. Baví své dítě sedící na jejím klíně kvítkem a s veselým úsměvem ve tváři sleduje Ježíšovo zaujetí hrou. Leonardovo autorství malby bylo dlouho zpochybňováno. Obraz se začátkem 19. století dostal do Ruska jako dílo neznámého umělce. To, že je obraz dílem Leonardovým, zjistil až v roce 1908 kurátor výstavy v petrohradské Ermitáži E. Lipgart. V roce 1914 obraz koupil pro Ermitáž car Mikuláš II. Název \"Benois\" odkazuje na jednoho z majitelů obrazu, architekta Leontije Beňa, od něhož ho car kupoval.\n\n"}
{"id": "1223237", "url": "https://cs.wikipedia.org/wiki?curid=1223237", "title": "Brainwashed", "text": "Brainwashed\n\nBrainwashed je dvanácté studiové album anglického hudebníka George Harrisona. Jde o jeho poslední studiové album. Vyšlo téměř rok po jeho smrti, v listopadu 2002. Na jeho produkci se kromě Harrisona podíleli také jeho syn Dhani a Jeff Lynne. Deska se umístila na osmnácté příčce americké hitparády Billboard 200, zatímco v britské UK Albums Chart se dostala na devětadvacátou.\n\n\n"}
{"id": "1223238", "url": "https://cs.wikipedia.org/wiki?curid=1223238", "title": "Modrý album", "text": "Modrý album\n\nModrý album je desáté studiové album Miroslava Žbirky, které v roce 2001 vydalo hudební vydavatelství Universal Music.\n\n"}
{"id": "1223239", "url": "https://cs.wikipedia.org/wiki?curid=1223239", "title": "Friedrich Hund", "text": "Friedrich Hund\n\nFriedrich Hermann Hund (4. února 1896 – 31. března 1997) byl německý fyzik, známý pro svou práci v oblasti atomů a molekul. \n\nPůsobil na Lipské univerzitě, Univerzitě Johanna Wolfganga Goetheho ve Frankfurtu nebo na Göttingenské univerzitě a spolupracoval s fyziky jako Erwin Schrödinger, Paul Dirac, Werner Heisenberg, Walther Bothe nebo Max Born, u nějž působil jako asistent pracující na kvantové interpretaci pásma spektra dvouatomových molekul. \n\nPo studiu matematiky, fyziky a geografie v Marburgu a v Göttingenu, působil jako soukromý lektor fyziky v Göttingenu, od roku 1927 byl profesorem v Rostocku, od roku 1929 v Lipsku, v roce 1946 přešel do Jeny, v roce 1951 do Frankfurtu nad Mohanem a od roku 1957 pracoval opět v Göttingenu. V roce 1926 působil v Kodani u Nielse Bohra a v roce 1928 přednášel na Harvardově univerzitě. Publikoval přes 250 vědeckých prací, mezi nimiž byly také zásadní příspěvky do kvantové teorie, zejména o struktuře atomů a molekulárních spektrech. \n\nRobert Sanderson Mulliken, který získal v roce 1966 Nobelovu cenu za chemii prohlašoval, že Hundova práce na něj měla velký vliv a rád by se podělil o Nobelovu cenu právě s Hundem. Jako uznání je Mullikenova práce za niž získal Nobelovu cenu, týkající se molekul, často označována jako Hundova-Mullikenova. V roce 1926 objevil tunelový jev neboli kvantové tunelování. \n\nHundovy případy jsou zvláštní případy ve spojování momentů hybnosti a Hundových pravidel, které řídí elektronové konfigurace, Jsou důležité pro spektroskopii a kvantovou chemii. V chemii je první Hundovo pravidlo maximální multiplicity velmi důležité a často se označuje jen jako Hundovo pravidlo. \n\nU příležitosti jeho stých narozenin o něm vyšla kniha napsaná Wernerem Kutzeniggem. Z dalších ocenění jmenujme čestné občanství Jeny, kde je po něm pojmenována i ulice. V Göttingenu se po něm jmenuje náměstí. \n\nJeho syn Gerhard je šachista a matematik. \n"}
{"id": "1223240", "url": "https://cs.wikipedia.org/wiki?curid=1223240", "title": "Hendrick de Keyser", "text": "Hendrick de Keyser\n\nHendrick de Keyser (15. květen 1565, Utrecht - 15. květen 1621, Amsterdam) byl nizozemský barokní sochař a architekt, otec architekta a portrétisty Thomase de Keysera.\nByl žákem utrechtského mistra Cornelia Bloemaerta. Jako 26letý odešel s Bloemaertem do Amsterdamu, kde brzy získal vlastní objednávky. Když se jeho talent stal obecně uznávaným, roku 1612, byl jmenován městským kameníkem a sochařem, což v praxi znamenalo ovšem i úkoly spojené s povoláním architekta. De Keyser je známý díky spoustě důležitých budov, významných pro holandskou historii: dnešní Zuiderkerk (1603-1611) a s ním spojená věž (1614), Delftská radnice (1618-1620), Westerkerk (1620-1631) a Westertoren (1638). Jeho \"Komoditní burza\" z let 1608-1613 byla zbořena v 19. století.\n\nDe Keyserove projekty v Amsterdamu během prvních desetiletí 17. století pomohly definovat pozdní manýristický styl, nazývaný někdy též \"Amsterodamská renesance\". Tento styl se v mnohém podobá italské renesanční architektuře 16. století. De Keyserovo pojetí zažilo rozkvět až po jeho smrti, v druhé dekádě 17. století, zejména v tvorbě architektů, jako byli Jacob van Campen či Pieter Post.\n\n"}
{"id": "1223243", "url": "https://cs.wikipedia.org/wiki?curid=1223243", "title": "Ocásek (přírodní rezervace)", "text": "Ocásek (přírodní rezervace)\n\nOcásek je přírodní rezervace vyhlášená Krajským úřadem Zlínského kraje 1. ledna 2014 na ploše 97 509 ha, ochranná pásmo má rozlohu 14 4216 ha. Nadmořská výška lokality je 497 - 553 m n. m. Rezervace leží ve Zlínském kraji, v okrese Kroměříž, v jihovýchodním výběžku katastrálního území města Koryčany, asi 1,5 km jihozápadně od obce Stupava. Nachází se ve vrcholových partiích v jižní části Chřibů, na vrchu Ocásku (kóta 553,4 m n. m.) a jeho nejbližším okolí.\n\nJedná se o vysoce hodnotný lesní porost starý asi 180 let s přirozenou obnovou a s vysokým podílem mrtvé dřevní hmoty. Území rezervace je zalesněno ze 100 %. Nacházejí se zde společenstva květnatých bučin, acidofilních bučin a kyselých dubových bučin. Současné zastoupení jednotlivých dřevin v PR je následující:\n\n\n\nÚzemí je reprezentováno račanskou jednotkou magurského flyše, zastoupenými splepencovými a pískovcovými horninami paleocénního stáří, které odpovídá svrchnímu oddílu soláňských vrstev.\n\nÚzemí rezervace je součástí území Evropsky významné lokality Chřiby vyhlášené 15. dubna 2005 na území 19 226,5 ha.\n\nPřes území rezervace probíhá zelená turistická značka turistické značené trasy 4547 Bohuslavice (žst.) - Koryčany (nám.) (45 km)\n\n\n\n"}
{"id": "1223244", "url": "https://cs.wikipedia.org/wiki?curid=1223244", "title": "Gone Troppo", "text": "Gone Troppo\n\nGone Troppo je desáté sólové studiové album anglického hudebníka George Harrisona. Vydáno bylo v listopadu roku 1982 společností Dark Horse Records. Jeho producenty byli spolu s Harrisonem Ray Cooper a Phil McDonald. Autorem obalu desky byl Legs Larry Smith. V hitparádě Billboard 200 se umístila na 108. příčce.\n\nAutorem všech skladeb je George Harrison, pokud není uvedeno jinak.\n\n"}
{"id": "1223245", "url": "https://cs.wikipedia.org/wiki?curid=1223245", "title": "Plastic Letters", "text": "Plastic Letters\n\nPlastic Letters je druhé studiové album americké skupiny Blondie. Vydala jej společnost Chrysalis Records v únoru roku 1978. Nahráno bylo v newyorském studiu Plaza Sound Studio a jeho producentem byl Richard Gottehrer. V hitparádě Billboard 200 se umístilo na 72. místě, v britské UK Albums Chart na desátém.\n\n\n"}
{"id": "1223247", "url": "https://cs.wikipedia.org/wiki?curid=1223247", "title": "Ruka (film)", "text": "Ruka (film)\n\nRuka je československý krátký loutkový film z roku 1965, kterým Jiří Trnka alegoricky zobrazil život umělce v totalitní společnosti.\n\nSmutný alegorický příběh vypraví o harlekýnovi, který by nejraději vyráběl květináče pro svou růži, ale do jeho práce a do soukromí zasahuje všemocná a všudypřítomná ruka mnoha podob. Sliby i hrozbami jej nutí tvořit její sochy a sošky. Nakonec harlekýn umírá v důsledku vlastního strachu z ruky.\n\n\"Ruka\" byla posledním Trnkovým filmem, autor o čtyři roky později zemřel. Po sovětské okupaci byl film zakázán, ale autor byl pohřben se všemi poctami, stejně jako harlekýn v jeho filmu.\n\n"}
{"id": "1223248", "url": "https://cs.wikipedia.org/wiki?curid=1223248", "title": "Hardwired...to Self-Destruct", "text": "Hardwired...to Self-Destruct\n\nHardwired…to Self-Destruct je desáté studiové album americké thrashmetalové skupiny Metallica. Vydáno bylo 18. listopadu roku 2016. Předchozí album nazvané \"Death Magnetic\" vyšlo v září 2008, jde tedy o nejdelší přestávku mezi jednotlivými studiovými alby kapely. První singl z alba byl vydán již v srpnu 2016.\n\n"}
{"id": "1223250", "url": "https://cs.wikipedia.org/wiki?curid=1223250", "title": "SV Viktoria Elbing", "text": "SV Viktoria Elbing\n\nSV Viktoria Elbing (celým názvem: Sportverein Viktoria Elbing) byl německý sportovní klub, který sídlil v pruském městě Elbing (dnešní Elbląg ve Varmijsko-mazurském vojvodství). Založen byl v roce 1910, zanikl v roce 1945 po sovětsko-polské anexi Pruska. Klubové barvy byly černá a bílá.\n\nSvé domácí zápasy odehrával na stadionu Jahnsportplatz.\n\n\n\n\nZdroj: \n\n\n\nZdroj: \n\nPoznámky:\n\n"}
{"id": "1223252", "url": "https://cs.wikipedia.org/wiki?curid=1223252", "title": "Dúhy", "text": "Dúhy\n\nDúhy je jedenácté studiové album Miroslava Žbirky, které v roce 2005 vydalo hudební vydavatelství Universal Music.\n\n"}
{"id": "1223254", "url": "https://cs.wikipedia.org/wiki?curid=1223254", "title": "VfR Hansa Elbing", "text": "VfR Hansa Elbing\n\nVfR Hansa Elbing (celým názvem: Verein für Rasenspiele Hansa Elbing) byl německý sportovní klub, který sídlil v pruském městě Elbing (dnešní Elbląg ve Varmijsko-mazurském vojvodství). Založen byl v roce 1910, zanikl v roce 1945 po sovětsko-polské anexi Pruska. Klubové barvy byly žlutá a černá.\n\nSvé domácí zápasy odehrával na stadionu Jahnsportplatz.\n\n\n\n\nZdroj: \n\n\n\nZdroj: \n\nPoznámky:\n\n"}
{"id": "1223255", "url": "https://cs.wikipedia.org/wiki?curid=1223255", "title": "Teritorium Washington", "text": "Teritorium Washington\n\nTeritorium Washington (anglicky \"Washington Territory\") bylo organizované začleněné území Spojených států amerických, které existovalo od roku 1853 do roku 1889, kdy byl finální rozsah teritoria přijat do Unie jako stát Washington.\n\nKrátce po vzniku teritoria Oregon v roce 1848 se začali osadníci severně od řeky Columbia dožadovat teritoria vlastního. Lidé cítili odpor především k dlouhé vzdálenosti, která je dělila od hlavního města, Salemu. Po vlně bouřlivých protestů byla 25. října 1852 u města Manticello, dnešního Longview, sepsána petice požadující, aby byla oblast teritoria Oregon ležící na sever od řeky Columbia spravována jako samostatné území „teritoria Columbia“. Petice byla následně odeslána Kongresu spojených států amerických.\n\n8. února 1853 byl ve Sněmovně reprezentantů představen návrh zákona, který odtrhoval „teritorium Columbia“ od Oregonu. Reprezentant Richard H. Stanton tvrdil, že navrhovaný název by mohl být zaměňován s federálním District of Columbia, a proto byl na počet prvního prezidenta USA změněn na teritorium Washington. 2. března podepsal zákon prezident, Millard Fillmore. Prvním guvernérem nového teritoria se stal Isaac Stevens, bývalý člen Sněmovny reprezentantů.\n\nPůvodní hranice teritoria zahrnovala všechny části dnešního státu Washington, severní Idaho a severozápad Montany. Po připojení Oregonu k Unii v roce 1859 připadla východní část jeho území teritoriu Washington. Ta zahrnovala dnešní jižní Idaho, část západního Wyomingu a okres Ravalli ve státě Montana. 2. března 1861 připadl jihovýchodní cíp území teritoria Washington, v dnešním Wyomingu, teritoriu Nebraska.\n\nV roce 1863 byla oblast teritoria Washington na východ od řeky Snake po 117. poledník připojena k nově vzniklému teritoriu Idaho. 11. listopadu 1889 byl Washington připojen k Unii, jakožto její 42. stát.\n"}
{"id": "1223256", "url": "https://cs.wikipedia.org/wiki?curid=1223256", "title": "Elbinger SV", "text": "Elbinger SV\n\nElbinger SV 05 (celým názvem: Elbinger Sportverein 1905) byl německý sportovní klub, který sídlil v pruském městě Elbing (dnešní Elbląg ve Varmijsko-mazurském vojvodství). Založen byl v roce 1905, zanikl v roce 1945 po sovětsko-polské anexi Pruska. Klubové barvy byly červená a bílá.\n\nSvé domácí zápasy odehrával na stadionu Jahnsportplatz.\n\n\n\n\nZdroj: \n\n\n\nZdroj: \n\nPoznámky:\n\n"}
{"id": "1223257", "url": "https://cs.wikipedia.org/wiki?curid=1223257", "title": "Hardwired", "text": "Hardwired\n\n„Hardwired“ je píseň americké thrashmetalové skupiny Metallica. Jejími autory jsou James Hetfield a Lars Ulrich. Jde o první singl z jejího desátého alba \"Hardwired...to Self-Destruct\". Představen byl dne 18. srpna 2016. K písni byl rovněž natočen videoklip.\n"}
{"id": "1223258", "url": "https://cs.wikipedia.org/wiki?curid=1223258", "title": "Empatia (album)", "text": "Empatia (album)\n\nEmpatia je dvanácté studiové album Miroslava Žbirky, které v roce 2009 vydalo hudební vydavatelství Universal Music.\n\n"}
{"id": "1223261", "url": "https://cs.wikipedia.org/wiki?curid=1223261", "title": "FC Preußen Gumbinnen", "text": "FC Preußen Gumbinnen\n\nFC Preußen Gumbinnen (celým názvem: Fußball-Club Preußen Gumbinnen) byl německý sportovní klub, který sídlil ve východopruském městě Gumbinnen (dnešní Gusev v Kaliningradské oblasti).\n\nZaložen byl v roce 1907, zanikl v roce 1945 po sovětsko-polské anexi Pruska.\n\n\n\n\nZdroj: \n\n\n\nZdroj: \n\n"}
{"id": "1223262", "url": "https://cs.wikipedia.org/wiki?curid=1223262", "title": "RSV Heiligenbeil", "text": "RSV Heiligenbeil\n\nRSV Heiligenbeil (celým názvem: Rasensportverein Heiligenbeil) byl německý fotbalový klub, který sídlil ve východopruském městě Heiligenbeil (dnešní Mamonovo v Kaliningradské oblasti).\n\nZaložen byl v roce 1920, zanikl v roce 1945 po sovětsko-polské anexi Pruska.\n\n\nZdroj: \n\n\n\nZdroj: \n\n"}
{"id": "1223263", "url": "https://cs.wikipedia.org/wiki?curid=1223263", "title": "Miro (album 2015)", "text": "Miro (album 2015)\n\nMiro je třinácté původní studiové album Miroslava Žbirky, které v roce 2015 vydalo hudební vydavatelství Universal Music.\n\nCD 1:\n\nCD 2:\n\n"}
{"id": "1223264", "url": "https://cs.wikipedia.org/wiki?curid=1223264", "title": "KooKoo (album)", "text": "KooKoo (album)\n\nKooKoo je první sólové studiové album americké zpěvačky Debbie Harry. Vydáno bylo v červenci roku 1981 společností Chrysalis Records a jeho producenty byli Nile Rodgers a Bernard Edwards. Autorem obalu alba byl H. R. Giger. Na nahrávce se podílel i zpěvaččin spoluhráč z kapely Blondie, kytarista Chris Stein.\n\n\n"}
{"id": "1223266", "url": "https://cs.wikipedia.org/wiki?curid=1223266", "title": "SV Insterburg", "text": "SV Insterburg\n\nSV Insterburg (celým názvem: Sportverein 1905 Insterburg) byl německý sportovní klub, který sídlil ve východopruském městě Insterburg (dnešní Čerňachovsk v Kaliningradské oblasti). Založen byl v roce 1905, zanikl v roce 1945 po sovětsko-polské anexi Pruska. Klubové barvy byly modrá a bílá.\n\nSvé domácí zápasy odehrával na stadionu Jugendspielplatz s kapacitou 6 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1223267", "url": "https://cs.wikipedia.org/wiki?curid=1223267", "title": "Concordia Königsberg", "text": "Concordia Königsberg\n\nSpVgg Concordia Königsberg (celým názvem: Spielvereinigung Concordia 1911 Königsberg) byl německý fotbalový klub, který sídlil ve východopruské metropoli Königsberg (dnešní Kaliningrad v Kaliningradské oblasti). Založen byl v roce 1911, zanikl v roce 1945 po sovětsko-polské anexi Pruska. Klubové barvy byly zelená, černá a bílá.\n\nSvé domácí zápasy odehrával na stadionu Herzogsacker.\n\n\n\nZdroj: \n\n\n\nZdroj: \n\n"}
{"id": "1223268", "url": "https://cs.wikipedia.org/wiki?curid=1223268", "title": "Jiří Beroun", "text": "Jiří Beroun\n\nJiří Beroun (* 18. dubna 1980, Třebíč, Československo) je český hokejista, který hraje od roku 2005 v týmu Orli Znojmo v Erste Bank Eishockey Lize.\n\nJiří Beroun začal kariéru v juniorském týmu SK Horácké Slavie Třebíč, v profesionální lize debutoval v průběhu sezóny 1997/98. Do roku 2001 hrál v U20-juniorce, v roce 2002 byl propůjčen do týmu HC Znojemsti Orli v české extralize. V polovině sezony 2004/05 byl tým přejmenován na \"Znojemské orly\". Mezi lety 2006 a 2009 hrál pak také v HC Olomouc ve druhé lize. Nejlepší umístění v lize dosáhl na konci sezóny 2005/06, kdy Orli obsadili třetí místo.\n\nV létě roku 2009 prodali Orli extraligovou licenci HC Kometa Brno a Beroun tak spolu s týmem přešel do 1. ligy. V sezóně 2011/12 se stal Beroun kapitánem klubu v Erste Bank hokejové lize. S více než 500 zápasy pro Znojmo je jedním z rekordních hráčů klubu.\n\n"}
{"id": "1223269", "url": "https://cs.wikipedia.org/wiki?curid=1223269", "title": "Ravalli County", "text": "Ravalli County\n\nRavalli County je okres na západě státu Montana v USA. K roku 2015 zde žilo 41 373 obyvatel. Správním městem okresu je Hamilton. Celková rozloha okresu činí 6 192 km². Na jihu a západě sousedí se státem Idaho.\n"}
{"id": "1223270", "url": "https://cs.wikipedia.org/wiki?curid=1223270", "title": "Outside Society", "text": "Outside Society\n\nOutside Society je kompilační album americké zpěvačky Patti Smith. Vydáno bylo v srpnu roku 2011 společností Legacy Recordings. Obsahuje nahrávky z let 1975 až 2007. Producenty nahrávek byli Fred Sonic Smith (10, 11), Gil Norton (15, 16), Jack Douglas (3, 4), Jimmy Iovine (5, 6, 10, 11), John Cale (1, 2), Lenny Kaye (12, 13, 17), Malcolm Burn (12, 13) a Todd Rundgren (7, 8, 9). Producentem kompilace samotné byl Tony Shanahan.\n"}
{"id": "1223272", "url": "https://cs.wikipedia.org/wiki?curid=1223272", "title": "Seznam dílů seriálu Ironside: Na straně zákona", "text": "Seznam dílů seriálu Ironside: Na straně zákona\n\nToto je seznam dílů seriálu \"Ironside: Na straně zákona\". Americký dramatický televizní seriál \"\" měl premiéru na stanici NBC.\n\n<onlyinclude></onlyinclude>\n\n"}
{"id": "1223274", "url": "https://cs.wikipedia.org/wiki?curid=1223274", "title": "Reichsbahn SG Königsberg", "text": "Reichsbahn SG Königsberg\n\nReichsbahn SG Königsberg (celým názvem: Reichsbahn Sportgemeinschaft Königsberg) byl německý sportovní klub, který sídlil ve východopruské metropoli Königsberg (dnešní Kaliningrad v Kaliningradské oblasti). Klubové barvy byly modrá a černá.\n\nZaložen byl v roce 1927, zanikl v roce 1945 po sovětsko-polské anexi Pruska.\n\n\n\n\nZdroj: \n\n\n\nZdroj: \n\n"}
{"id": "1223275", "url": "https://cs.wikipedia.org/wiki?curid=1223275", "title": "Shine On Brightly", "text": "Shine On Brightly\n\nShine On Brightly je druhé studiové album anglické skupiny Procol Harum. Vydáno bylo v září roku 1968 společnostmi Regal Zonophone Records a A&M Records. Jeho producentem byl, stejně jako v případně předchozího alba, Denny Cordell. Obal k albu vytvořil George Underwood.\n\n\n"}
{"id": "1223277", "url": "https://cs.wikipedia.org/wiki?curid=1223277", "title": "SpVgg ASCO Königsberg", "text": "SpVgg ASCO Königsberg\n\nSpVgg ASCO Königsberg (celým názvem: Sportvereinigung Akademischer Sport-Club Ostpreußen Königsberg) byl německý sportovní klub, který sídlil ve východopruské metropoli Königsberg (dnešní Kaliningrad v Kaliningradské oblasti). Založen byl v roce 1919, zanikl v roce 1945 po sovětsko-polské anexi Pruska. Klubové barvy byly černá, žlutá a bílá.\n\nSvé domácí zápasy odehrával na stadionu Palaestrastadion.\n\n\n\n\nZdroj: \n\n\n\nZdroj: \n\n"}
{"id": "1223281", "url": "https://cs.wikipedia.org/wiki?curid=1223281", "title": "Suzanne Vega (album)", "text": "Suzanne Vega (album)\n\nSuzanne Vega je první studiové album americké zpěvačky Suzanne Vega. Vydáno bylo v květnu roku 1985 společností A&M Records. Nahráno bylo od ledna do března toho roku v newyorském studiu Celestial Sound Studios a jeho producenty byli Steve Addabbo a Lenny Kaye (koproducentem byl Steven Miller). V hitparádě Billboard 200 se umístilo na 91. příčce.\n\nAutorkou všech skladeb je Suzanne Vega.\n\n"}
{"id": "1223282", "url": "https://cs.wikipedia.org/wiki?curid=1223282", "title": "Mardi Gras (album)", "text": "Mardi Gras (album)\n\nMardi Gras je sedmé a poslední studiové album americké skupiny Creedence Clearwater Revival. Vydáno bylo v dubnu roku 1972 společností Fantasy Records. Na rozdíl od předchozích alb, která produkoval sám John Fogerty, jsou jako producenti této desky uvedeni také Doug Clifford a Stu Cook. Jde o jediné album kapely nahrané bez Toma Fogertyho. V hitparádě se deska umístila na dvanácté příčce.\n\n\n"}
{"id": "1223283", "url": "https://cs.wikipedia.org/wiki?curid=1223283", "title": "Pekařka má tolary", "text": "Pekařka má tolary\n\nPekařka má tolary (ve francouzském originále ) je opéra bouffe o třech dějstvích a čtyřech obrazech francouzského skladatele Jacquese Offenbacha na libreto Henriho Meilhaca a Ludovica Halévyho. V první verzi měla premiéru 19. října 1875 v pařížském divadle Théâtre des Variétés, v přepracované druhé verzi pak 27. dubna 1876 tamtéž.\nNázev \"Pekařka má tolary\" je i názvem slavné písně písničkáře Pierra Galleta z roku 1737, poněkud libertinského obsahu o pekařce, která si vydělala mnoho peněz díky svým volným mravům. Projekt této opéry bouffe pro Théâtre des Variétés byl oznamován v tisku od léta roku 1874, a to se značným očekáváním. Po pěti letech od poslední spolupráce (\"Bandité\") se zde měla sejít velmi dvojice libretistů Meilhaca a Halévyho s Jacquesem Offenbachem, navíc se slavnou Hortense Schneiderovou v titulní roli, a navázat na své triumfy z 60. let 19. století. Práce na opeře se táhla; jednak libretistům chyběl potřebný entuziasmus, jednal skladatel začal současně pracovat na dvou dalších objemných dílech, \"Cesta na Měsíc\" a \"Kreolka\".\n\nNemálo potíží vyvolala rovněž předurčená představitelka hlavní role bohaté pekařky, operetní diva Hortense Schneiderová, která (vedle vysokých finančních nároků) požadovala mnoho úprav, zejména v tom směru, aby její postava jasně dominovala nad všemi ostatními, především nad postavou Toinon, určenou pro populární Paolu Marié. (Opakovala se tak situace z poslední spolupráce autorského tria se Schneiderovou na opeře \"Diva\" roku 1869.) Autoři se jí snažili vyhovět, ale při zkouškách se situace ukázala neřešitelnou a ředitel divadla Eugène Bertrand byl nucen rozvázat se Schneiderovou smlouvu. Namísto ní byla angažována Marie Aimée, která se právě vrátila do Paříže z velmi úspěšného amerického angažmá. Marie Aimée již jednou Hortense Schneiderovou nahradila, a to roku 1869, když Schneiderová ve zlém upustila Théâtre des Variétés, a stala se tak oblíbenkyní odpůrců Schneiderové. Hortense Schneiderová se soudně domáhala odškodnění a dosáhla ho, byť pouze 5 tisíc franků namísto požadovaných 50 tisíc. Proces jí nepřinesl přízeň veřejnosti (už tak uvadající), ale tato široce diskutovaná příhoda naladila i veřejnost kriticky vůči nové opeře. \"Pekařka má tolary\" měla nakonec premiéru 19. října 1875 před vybraným publikem – v němž ostentativně chyběla Hortense Schneiderová.\n\nPremiéra \"Pekařky\" měla celkový úspěch a v několika dnech dosáhlo Théâtre des Variétés rekordních tržeb, ale tento trend se brzy zvrátil. Diváků ubývalo, a přestože se vedení divadla snažilo dosáhnout alespoň 50 repríz, byla opera nakonec stažena 4. prosince 1875 po 47. představení; neplánovaný výpadek nahradila repríza \"Pařížského života\". V dobovém kontextu to byl neúspěch, zejména vzhledem k očekávání, které nová spolupráce Meilhac-Halévy-Offenbach vyvolávala.\nKritické přijetí bylo různé. Větší kritiky se dočkalo libreto; jestliže Henri Moreno v hudebním týdeníku \"Le Ménéstrel\" se domnívá, že Meilhac a Halévy „nešetřili důvtipem“, Noël a Stoullig ve své ročence litují, že v libretu „nenacházíme žádný z těch půvabných a neotřelých nápadů, které mají \"Velkovévodkyně\" a \"Pařížský život\"“, a Raoul de Saint-Arroman v \"La Chronique musicale\" přímo burcuje: „Je to odporný kus, a ať je jeho peněžní úspěch u příliš shovívavého publika jakýkoli, přesto zůstane skvrnou na díle dvou duchaplných mužů, kteří měli tu nešťastnou odvahu ho podepsat.“ První dějství bylo oceňováno nejvíce, zato třetí akt, ve kterém nad komedií i dramatickým obsahem převládala fraškovitost, byl terčem nejvíce kritiky. Offenbachova hudba byla celkově oceňována o řád výše, i když v podobném rozpětí názorů: Moreno žasne nad „tak vytrvalou svěžestí myšlenek“ i po 25 letech hudebně-dramatické tvorby, Noël a Stoullig se domnívají, že „invence občas pokulhává, ale důvtip je stále přítomen“, podle Saint-Arromana je však Offenbachova Múza „očividně na konci svých sil“. Přesto však pochvalně zmiňuje předehru – rozvíjející téma Galletovy písně \"La boulangère a des écus\" –, romanci Toinon v prvním dějství, kuplet Margot a duet Margot a Toinon ve druhém dějství. Jiní kritici přidali i sbor pážat a rozvinutý duet Bernardilla a Toinon v prvním dějství a vzali na milost i komický duet o mlynářích a kominících z druhého dějství, který se publiku zvláště líbil; třetí dějství bylo oceňováno nejméně i po hudební stránce.\n\nRelativní neúspěch \"Pekařky\" v prvé verzi u obecenstva nepramenil z estetických výhrad k libretu nebo hudbě, spíše zde hrály roli jiné faktory. Z hudební stránky měly zejména Toinonina romance (jíž pozdější hostorik francouzské operety Florian Bruas přiznával „mozartovskou inspiraci“) a mlynářský duet podmínky k samostatnému životu, ale přesto chyběl skutečný „hit“, který by se rozšířil do salonů, kaváren a tančíren. Libreto nepřipomínalo sarirické a parodické díla osvědčené autorské dvojice z doby před francouzsko-pruskou válkou, spíše se v celku i v jednotlivých detailech inspirovalo největším hitem tehdejší doby, operetou \"Dcera madame Angot\" Offenbachova konkurenta Charlese Lecocqa. Přesto se mu zejména ve třetím aktu nedařilo udržet pozornost diváků a nasazení vynikajících a oblíbených komiků (Pradeau, Berthelier, Léonce, Baron) se míjelo účinkem kvůli malému prostoru, který jim libreto poskytovalo. Představitelka hlavní role, Marie Aimée, naopak oslnila obecenstvo výlučně nevídaným množstvím šperků, které si přivezla z Ameriky, jinak však herecky ani pěvecky na roli psanou pro nezaměnitelnou osobnost Hortense Schneiderové zjevně nestačila a musela se o sobě dočíst, jak „… jí její křiklavý hlas stahuje do šklebu matný, bezvýrazný obličej“. Velkou chválu si díky hereckému i pěveckému projevu vydobyla Paola Marié jako Toinon. Vlastně tím potvrdila obavy Schneiderové a skutečně zastínila představitelku hlavní role, což ovšem nebylo ve prospěch opery jako celku.\n\nHlubší příčiny, proč \"Pekařka\" tehdy – ale z historického hlediska vlastně nikdy – nedosáhla velkého úspěchu, zaznamenává Ludovic Halévy ve svých zápiscích, v nichž své zklamání popisuje takto: „Offenbach, Meilhac a já už to nedokážeme, tak je to. Udělali jsme toho už příliš. Docházejí nám sbory, příchody a odchody, průvody, odjezdy, kuplety dvorních dam, ronda pážat… A navíc už nám není dvacet, ba ani čtyřicet. Odvaha a fantazie odcházejí s mládím, a toto je žánr, který více než jiné potřebuje odvahu a fantazii. Myslím, že nyní umíme velmi dobře své řemeslo. A to má své nevýhody. Stáváme se bázlivými, obezřetnými. Už nemáme drzost začátečníků, už se nevrháme do vody po hlavě, aniž bychom se starali o její hloubku. Hledáme žebřík, po kterém bychom slezli. Šátráme po opoře. Je tam příčle? Je… dobrá. A tak nic neriskujeme a vyrobíme \"Pekařku\", povrchní a všední věc, která nemohla ani uspět, ani propadnout; a to se i stalo.“\n\nPrý již po premiéře se začali autoři domlouvat na určitém přepracování opery, především posledního aktu, který byl obecně považován za slabý. Koncem roku 1875 pracovali na upravené verzi – \"Le Figaro\" přinesl již 29. listopadu první podrobnosti, – a Offenbach se pokoušel zajistit její uvedení ve Vídni. První volbou bylo divadlo Theater an der Wien, to však dalo namísto \"Pekařky\" přednost uvedení Offenbachovy jiné novinky \"Kreolka\" (8. ledna 1876), a proto skladatel smluvně zajistil její uvedení v divadle Carltheater před koncem zimní sezóny. Jeho ředitel Franz von Jauner však překvapivě uvedl místo toho vlastní revui \"Cesta na Měsíc\", přestože premiéru Offenbachova stejnojmenného díla současně připravovalo Theater an der Wien. Skladatelova cesta do Vídně však nebyla pro \"Pekařku\" úplně marná, neboť již 22. února 1876 měla premiéru v maďarském jazyce, a to v překladu Jenő Rákosiho (\"\") v Lidovém divadle (Népszínház) v Budapešti. V hlavních rolích vystoupily tehdejší divadelní hvězdy Lujza Blahaová jako Margot a Emília Szíklaiová jako Toinon a \"Pekařka\" dosáhla na dobové budapešťské poměry velmi pěkných 28 repríz.\nHned po návratu z Vídně začal Offenbach připravovat k brzkému upravenou verzi \"Pekařky\", a to i přes námitky libretistů, podle nichž se mělo několik let počkat, než se na neúspěch původní verze zapomene. Podnětem bylo angažování kabaretní zpěvačky Thérèsy (vlastním jménem Emmy Valladonové), která si od února 1876 odbývala operetní křest v Offenbachově \"Cestě na Měsíc\" a skladatel věřil, že v titulní úloze jeho \"Pekařky\" zaručí této opeře zasloužený úspěch. Premiéra nové verze se konala 27. dubna 1876 – jen dva dny po derniéře \"Cesty na Měsíc\" – a autoři ji přepracovali jednak podle zkušeností s první verzí a ohlasů na ni, jednak tak, aby vyhovovala osobnosti, projevu a hlasovým schopnostem nové představitelky.\nThérèsa a její nová píseň \"Trois cents femelles\" se staly skutečně klíčem k úspěchu nové verze \"Pekařky\". Ludovic Halévy napsal: „Thérèsa měla pravdu… My tomu vůbec nerozumíme, je třeba se sklonit před skutečností. Byl tam zlatý hřeb, a tím byla ovšem píseň o třech stech ženských. Hlediště bylo do té doby chladné, očekávali jsme ve skutečnosti porážku… Ale když se Thérèsa, s rukama za zády, postavila před komisaře a spustila své \"Comment qu' t'as dit ça, commissaire?\", hlediště nastražilo uši, a když zavyla své \"Nous sommes ici trois cents femelles…\", rozpoutalo se opravdové nadšení. […] Thérèsa zachránila \"Pekařku\", a co jsem čekal, že bude ranou z milosti, se stalo trefou do černého.“ A Offenbach se radoval, že se jeho divadelní instinkt nemýlil: „Věděl jsem, že mám pravdu, když jsem Thérèsu bránil proti všem,“ psal řediteli divadla Bertrandovi. Triumf však sledoval již zdálky: účastnil se sice ještě zkoušek, v době uvedení této nové verze byl však již na turné po Americe. Opera \"Pekařka má tolary\" se hrála celkem 35krát až do konce sezóny, pak opět od září (26krát) a na podzim roku 1877 ji převzalo divadlo Théâtre des Menus-Plaisirs i s Thérèsou v titulní roli. 36 dalších repríz v Menus-Plaisirs zvedlo celkový počet představení na 144.\n\n\"Pekařka má tolary\" zůstala poslední spoluprací tria Meilhac – Halévy – Offenbach.\n\nPrvním mimofrancouzským uvedením opery \"Pekařka má tolary\" byla zmiňovaná maďarská inscenace. S ročním zpožděním oproti původnímu plánu se nakonec konala i premiéra ve Vídni, v divadle Carltheater, a to 17. února 1877 za účasti kompletní sestavy hvězd tohoto divadla. Místo původně uvažovaného názvu \"Millionärbäckerin aus Paris\" se nakonec použil název \"Margot, die reiche Bäckerin\" (tj. „Margot, bohatá pekařka“). Vídeňská kritika vyjadřovala výhrady k libretu, které postrádalo originalitu a příliš připomínalo \"Dceru madame Angot\", mnohem příznivější byla k hudbě, která „obsahuje řadu výrazných melodií, které se rychle usídlí v uchu a brzy budou jistě znít z mnohých úst, skřipek či kolovrátků“. Ale povšimla si i menšího zájmu diváků, který skutečně postupně vyprchal. Hned několik zpěváků vídeňské inscenace v čele s Caroline Finalyovou (Toinon), dobře známou berlínskému publiku, účinkovalo i v německé premiéře \"Pekařky\", která se konala 10. května 1877 v berlínském Wallnerově divadle (Wallner-Theater). Recenzent Ferdinand Gumbert v týdeníku \"Berliner Musikzeitung\" byl k dílu zdrženlivý: „jeho největší předností je, že není obscénní. Kdo by chtěl ještě od Offenbacha vyžadovat něco nového?“ Vyzdvihl spíše vložené kuplety pocházející od kapelníka Carltheatru Johanna Brandla. 4. října 1878 se pak pod názvem \"Bagermadamen\" konala premiéra dánské verze v kodaňském divadle Casino, kde zaznamenala značný úspěch a z repertoáru divadla definitivně zmizela až roku 1902 po 72. repríze.\n\nÚpravu pro britská divadla provedl adaptátor řady francouzských operet Henry Brougham Farnie. Ponechal jí francouzský, byť zkrácený název \"La Boulangère\", ale změnil řadu prvků v textu – například páže Ravannes je v jeho podání mladý Ludvík XV. Premiéra se konala 16. dubna 1881 v londýnském Globe Theatre a přes obsazení oblíbenými herci dosáhla jen 40 repríz, což bylo v prostředí anglické metropole považováno za neúspěch.\n\n13. prosince 1877 se \"Pekařka má tolary\" hrála poprvé ve Španělsku, a to jako \"La panadera del Campillo\" v překladu Carlose Núñeze y Granése v madridském divadle Teatro Apollo. Portugalská premiéra se konala v lisabonském divadle Theatro da Trinidade 21. ledna 1879 pod názvem \"O milho da padeira\"; tato inscenace byla dosti úspěšná a na repertoáru vydržela jeden a půl roku. V Itálii ji hrály kočovné francouzské divadelní společnosti: už 18. února 1877 se například hrála v římském Teatro Argentina a téhož roku i v neapolském Teatro Sannazzaro. Již roku 1876 koupilo od Choudensova nakladatelství práva k \"Pekařce\" pro Itálii nakladatelství Sonzogno, které následně vydalo i klavírní výtah opery s italským textem pod názvem \"La Fornaja degli scudi\"; o jejím provedení v italštině však nejsou zprávy.\n\nDo Ameriky přivezla operu \"Pekařka má tolary\" první představitelka její titulní role, slečna Marie Aimée. Zatímco v Paříži byl její výkon kritizován, v Americe byla obdivována a \"Pekařka\" tvořila součást kmenového repertoáru její společnosti; poprvé ji zde hrála 26. února 1877 v newyorském Eagle Theater. V angličtině ji diváci ve Spojených státech amerických slyšeli až 21. listopadu 1881 pod názvem \"The Bakeress Who Has Money\"; úlohu Margot zpívala Louise Lesterová. Kočovné francouzské divadelní společnosti tuto operu v následujících letech uvedly i do dalších amerických lokalit, například do Teatro Alcazar v Rio de Janeiru.\n\nVětšího mezinárodního rozšíření a trvalejšího jevištního života \"Pekařka\" nedosáhla, přestože jí například významný americký historik zábavného hudebního divadla Kurt Gänzl přiznává „dobré a chytré libreto a svěží a atraktivní melodie“. Přes existenci rozhlasové nahrávky na svou jevištní renesanci tato opéra bouffe dosud čeká.\n\nJediným divadlem, které operu \"Pekařka má tolary\" v českých zemích uvedlo, bylo Královské městské divadlo v Olomouci. Stalo se tak ve vídeňské verzi, tedy v němčině a pod názvem \"Margot, die reiche Bäckerin\", a premiéra se konala 20. února 1881. Kritika olomouckého listu \"Mährisches Tagblatt\" nebyla k dílu příznivá; domnívala se, že Offenbachova inspirace pokulhávala a že se opereta příliš snažla podobat \"Dceři madam Angot\", aniž by na jediném místě dosahovala její úrovně. Libreto má za málo duchaplné, nesrozumitelné a nudné. I provedení bylo prý chvatně připravené, hudebně substandardní a herecky nevýrazné. \"Pekařka\" také z olomouckého jeviště vzápětí zmizela a jiné divadlo v českých zemích už si na ni netrouflo.\n\n(Podloubí pařížské tržnice – Les Halles de Paris – s Toinoniným hostincem, prosinec 1718) Je noc. Tržnicí se tiše kradou zloději a číhají na oběť. Podaří se jim okrást otylého finančníka, ale když poté narazí na tlupu pážat prince regenta, mají smůlu. Pážata se zlodějům vysmívají a ukazují prázdné kapsy – vracejí se právě od svých milenek, u nichž utratila všechny peníze. Zloději uznávají svou chybu a loučí se s pážaty v dobrém (č. 1 scéna \"Sur cette place solitaite… Nous avons chez la Cydalise\" a kuplet Ravannese, jednoho z pážat, \"Si je comprends ce que parler\"). Poslední ze zlodějů se pokusí okrást dalšího příchozího, ale ten ho rychle zažene na útěk. Je to pohledný mladý muž, dámský kadeřník Bernardille, který se zapletl do Cellamarova spiknutí proti princi regentovi. Nyní, když se spiknutí prozradilo, je na útěku před policií a chce se ukrýt u své milé Toinon. Jenže kvůli spiknutí se u Toinon už týden neukázal. Ta je na něj pochopitelně rozzlobená a vyčítá mu nevěrnost. Bernardille se nejprve brání, ale teprve když ho odpor unaví a přizná se, je Toinon ochotna mu odpustit, protože je do něj přese vše bláznivě zamilovaná (č. 2 duet \"Ainsi te voilà… Donc, après huit grands jours d'absence\"). Ale vzájemné vysvětlování o spiknutí je zdrží natolik, že Bernardilla při vstupu do Toinonina domu zahlédnou dva policejní agenti, Flammèche a Délicat. Dají se do rozhovoru s hostinskou, a i když se Toinon snaží dělat, jako by nic, a připravuje svůj hostinec na otevření, policisté vědí, na čem jsou. Jeden z nich zůstává hlídat dům a druhý jde přivolat komisaře s posilami.\n[Tržnice ožívá, trhovkyně nabízejí své zboží. Brzy dorazí i komisař s posilami: Paříž za regentství je plná komplotů, a to je výborný čas pro policejní čmuchání (č. 3 sbor \"Sous les piliers de la halle\" a komisařův kuplet \"Ah! le beau temps que la Régence\").]\n\nJásot davu oznamuje příchod pekařky Margot, která zázračně zbohatla spekulacemi u pana Lawa. Nyní si může dovolit roznášet pečivo svým zákazníkům v honosných nosítkách se čtyřmi lokaji a osobním švýcarským gardistou. A protože rozdává lidem zdarma (a až dojde chléb, slibuje rozdávat koláče…), všichni ji vítají (č. 4 sbor \"Ah! qu'elle est fière\" a Margotin kuplet \"Lorsque j'étais fill' de boutique\"). Dříve Margot chtěli všichni milovat, ale o svatbě nebylo řeči, zato teď, co má tolary, se nabídky k sňatku jen hrnou. Ale nejvěrnějším ctitelem je její „Švýcar“ Coquebert, jeden z těch, které Lawovy obchody naopak připravily o všechno. Margot jeho lásku odmítá, ale připouští, že by se mohla naskytnout příležitost, aby jí prokázal svou obětavost. Zatím si chce popovídat se svou starou známou Toinon, ale ta má plnou hlavu své zoufalé situace (č. 5 Toinonina romance \"Ce qu' j'ai, tu me le demandes?\"). Margot má nápad, jak pomoci Toinoninu milenci ze spárů policie a ukrýt ho v její pekárně – a současně vyzkoušet Coquebertovu oddanost. Toinon se tento plán nezamlouvá, protože zná svou přítelkyni jako velkou svůdkyni a Bernardilla jako slabou povahu, ale policie se chystá k zátahu, takže souhlasí.\n\nMargot tedy pověří Coqueberta delikátním úkolem. Ten si v Toinonině domě vymění s Bernardillem oblečení a kadeřníkovi se v přestrojení podaří přesvědčivě zahrát úlohu Švýcara. Jak policejní komisař, tak Margot poznamenávají, že tento „Švýcar“ je zvláště pohledný muž, a Toinoniny obavy rostou. Ale Bernardille v Margotině doprovodu bezpečně odchází a policie zatýká Coqueberta (č. 6 finále – sbor a ansámbl \"Encore un gueux qu'on va pincer\", kuplet Bernardilla \"Matame, je n'étais bas loin\", kuplet Margot \"N'est-ce pas que c'est un bel homme\" a ansámbl \"Mont'sir le commissaire me paraît bien content\").\n\n(Luxusní pekařský krám) V prodejně Margot, bohaté pekařky, je živo. Pekařky prodávají chléb zákazníkům, mezi nimi pážatům prince-regenta (č. 7 sbor \"Avec politesse, avec gentilesse\"). Margot rozjívené mladíky mírní a jako varování jim vypráví příběh o ztracené cti lehkomyslné Manon Frelu (č. 8 rondo o Manon Frelu \"Savez-vous l'histoire advenu\"'). Pážata a grizety se dozvěděly, že má Margot v dílně nového pekaře, kterého střeží před zraky ostatních, což přičítají žárlivosti. Margot všechny vyhání. Ze sklepa od pecí přichází Bernardille. Chybí mu čerstvý vzduch a novinky, ale Margot ho zadrží, aby nevycházel na ulici – pátrání po členech Cellamarova spiknutí je stále v plném proudu. Bernardilla mrzí, že je v úkrytu už přes týden a Toinon ho dosud nenavštívila. Margot to zamlouvá, ale ve skutečnosti už několikrát poslala Toinon pryč, poněvadž se jí statný Bernardille zalíbil.\nDo krámu přijdou Flammèche a Délicat v přestrojení za mlynářské pomocníky a přinášejí pytle mouky. Svou neobratnost vysvětlují tím, že ještě donedávna byli uhláři, a porovnávají obě řemesla (č. 9 kuplet mlynářů \"Les fariniers, les charbonniers\"). Přitom zahlédnou Bernardilla a dohadují se, že je to hledaný uprchlík. Vstupuje policejní komisař a Flammèche a Délicat mu hned sdělují své podezření. Komisař nechá nastoupit všechny pekaře a pekařky a dá předvést Coqueberta, aby mezi nimi označil toho, s kým si u Toinon vyměnil oděv (č. 10 ansámbl \"Nous voici, nous sortons\"). Ale Coquebert Bernardilla neprozradí. Komisař a jeho pomocníci musí odejít s nepořízenou, Coqueberta ponechávají na svobodě.\n\nCoquebert si s Bernardillem vysvětlují situaci. „Švýcar“ je zamilován do Margot, a proto pro ni udělá vše, i když je mu jasné, že ona miluje Bernardilla. Margot je Coquebertovi vděčná, ale vděčnost a láska jsou různé věci, jak oba muži filosoficky konstatují (č. 11 kuplet \"Un homme d'un vrai mérite aimait\"). Coquebert se však nevzdává a sází na trvalost svého usilování.\n\nDo pekařství vrazí Toinon v čele grizetek a hokyní z Halles. Obviňují Margot, že uloupila Toinonina milého. Bernardille je povolán, aby se rozhodl mezi oběma ženami, ale ten se volbě vyhýbá. Z trapné situace jej vysvobodí komisař s policisty, kteří zjistili pravdu a přicházejí Bernardilla zatknout. Jenže všechny ženy se staví do šiku na obranu šarmantního mladíka a strhne se velká a nepřehledná bitka (č. 12 finále \"Gardiennes de l'honneur de femmes\" s duetem \"Eh bien! quoi qu' t'as?\" a kupletem Margot \"Comment qu' t'as dit ça, commissaire?\").\n\n(1. obraz – policejní strážnice) Nudící se strážníci hrají karetní hru „la drogue“ (č. 13 sbor \"Vive le beau jeu de la drogue\"). Komisař je vysílá, aby zatkli výtržníky, kteří dělají neplechu v obchodě s galanterií, a poté velmi zdvořile vyslýchá Bernardilla. Až do rozhodnutí nadřízených dává kadeřníka zavřít do šatlavy. Bernardille ho varuje, že se bude snažit utéci, a komisař ho zase ujišťuje, že mu v tom budou bránit.\nStráže přivádějí výtržníky, z nichž se vyklubou pážata prince-regenta (č. 14 scéna \"C'est toi qui dis qu'on nous arrête\"). Komisař se ihned omlouvá, a protože je právě povolán ke svému nadřízenému a protože ohlašují návštěvu Toinon, požádá pážata, aby za něj vyřídila nevděčný úkol – ukonejšit nebohou Toinon. Pážata se této služby vesele ujímají. Toinon přichází prosit o propuštění Bernardilla, ale podle pážat je jediným prostředkem, jak toho dosáhnout, poprosit samotného prince-regenta. Toho se Toinon obává: vévoda má totiž pověst neukojitelného sukničkáře a stěží její žádosti vyhoví bez odměny… (č. 15 kuplet \"Je sais qu'on trouverait pas en France\").\n\nPážata odvedou Toinon s sebou. Vzápětí stráž vyburcuje Flammèche a Délicata od hry v karty, protože vězeň uprchl po střeše. Policisté běží za ním. Bernardile na útěku se spustí do prázdné místnosti komínem, ale příchod komisaře ho zažene zpátky do komína, do kterého se již shora spouštějí Flammèche a Délicat. Komisař následuje Bernardilla do komína zezdola a uvnitř se odehraje šarvátka, z níž Bernardille vyvázne první, sebere komisařův kabát a paruku a uteče.\n\n(2. obraz – Palais Royal) U večeře se veselí regentovy dvorní dámy v čele s jeho oficiální milenkou markýzou de Parabère (č. 16 sbor \"Jusqu'à bord remplissons nos verres\" a kuplet Madame de Parabère \"Ah! le bon temps que la Régence\"). Věnují se současně Toinon, která čeká na audienci – nyní je u regenta hraběnka z Escarbagnas s budoucím manželem. Vpadne sem Bernardille v policejním přestrojení, a protože i on má z úmyslů prince-regenta obavy, chce Toinon rychle odvést. Cestu mu zastoupí komisař s oddílem švýcarské gardy, který má zatknout „falešného komisaře“. Jenže který z obou komisařů je ten falešný? Přítomné ženy se všechny zaručují za Bernardilla, takže skutečný komisař vyjde naprázdno; zapřou ho i jeho podřízení Flammèche a Délicat.\n\nVřavu přeruší příchod hraběnky z Escarbagnas, jíž není nikdo jiný než Margot. Pomocí svého bohatství si pořídila titul i vyprosila milost pro Bernardilla (č. 17 kuplet \"Eh bien, je l'ai vu, c' fameux Régent!\"). Přitom přenechává kadeřníka Toinon a sama se spokojí se svým Coquebertem, který „není z těch, které milujeme, ale je z těch, za které se vdáváme“. Všichni jsou zváni na dvojitou svatbu – včetně obecenstva (č. 18 finále \"Si vous vouliez êtr' bien aimables\").\n\n\n"}
{"id": "1223285", "url": "https://cs.wikipedia.org/wiki?curid=1223285", "title": "Days of Future Passed", "text": "Days of Future Passed\n\nDays of Future Passed je druhé studiové album anglické skupiny The Moody Blues. Vydáno bylo v listopadu roku 1967 společností Deram Records. Nahráno bylo ve studiu společnosti Decca v Londýně a jeho producentem byl Tony Clarke. V britské hitparádě UK Albums Chart se umístilo na sedmadvacáté příčce, většímu úspěchu se mu dostalo v americké Billboard 200, kde v roce 1972 dosáhlo třetí příčky.\n\n\n"}
{"id": "1223286", "url": "https://cs.wikipedia.org/wiki?curid=1223286", "title": "Königsberger STV", "text": "Königsberger STV\n\nKönigsberger STV (celým názvem: Königsberger Sport- und Turnverein) byl německý sportovní klub, který sídlil ve východopruské metropoli Königsberg (dnešní Kaliningrad v Kaliningradské oblasti). Založen byl v roce 1922, zanikl v roce 1945 po sovětsko-polské anexi Pruska. Klubové barvy byly modrá a bílá.\n\nSvé domácí zápasy odehrával na stadionu Walter-Simon-Platz.\n\n\n\n\nZdroj: \n\n\n\nZdroj: \n\n"}
{"id": "1223287", "url": "https://cs.wikipedia.org/wiki?curid=1223287", "title": "Panajotis Jannakis", "text": "Panajotis Jannakis\n\nPanajotis Jannakis, řeckou abecedou Παναγιώτης Γιαννάκης, přepisováno také jako Panagiotis Giannakis nebo Panayotis Yannakis (* 1. ledna 1959 Athény) je bývalý řecký basketbalista. Byl zařazen na seznam padesáti největších osobností v historii Euroligy a je jediným, kdo dokázal vyhrát mistrovství Evropy v basketbale mužů jako hráč i jako trenér.\n\nZačínal v klubu Ionikos Nikaias, v roce 1980 se stal nejlepším střelcem řecké ligy. V roce 1984 přestoupil do Arisu Soluň, se kterým získal sedm mistrovských titulů v řadě (1985, 1986, 1987, 1988, 1989, 1990, 1991) a v roce 1993 vyhrál Pohár vítězů pohárů v basketbalu mužů. Kariéru zakončil v dresu Panathinaikosu vítězstvím v Eurolize 1996.\n\nSpolu s Nikosem Galisem byl klíčovým hráčem týmu, který na domácím mistrovství Evropy v basketbale mužů 1987 vybojoval překvapivý titul a o dva roky později přidal stříbrnou medaili. Také vyhrál Středomořské hry 1979, byl šestý na mistrovství světa v basketbalu mužů 1990, čtvrtý na mistrovství světa v basketbalu mužů 1994 a pátý na olympiádě 1996. Celkem odehrál v reprezentaci 351 zápasů a zaznamenal v nich rekordních 5309 bodů.\n\nOd roku 1997 působí jako trenér. Řecký národní tým dovedl ke zlatu na mistrovství Evropy v basketbale mužů 2005 a stříbru na mistrovství světa v basketbale mužů 2006. Kromě toho vedl kluby Maroussi BC a Limoges CSP i čínskou reprezentaci. \n\n"}
{"id": "1223289", "url": "https://cs.wikipedia.org/wiki?curid=1223289", "title": "Livina", "text": "Livina\n\nLivina je obec na Slovensku v okrese Partizánske v Trenčínském kraji ležící v střední části pohoří Nitranská pahorkatina na terase řeky Bebravy. Žije zde  obyvatel.\n\nPrvní písemná zmínka o obci je z roku 1340. Dominantou obce je původně románský římskokatolický kostel svatého Štěpána Krále z 12.-13. století přestavěn v roce 1924.\n\n"}
{"id": "1223290", "url": "https://cs.wikipedia.org/wiki?curid=1223290", "title": "SV Rasensport-Preußen Königsberg", "text": "SV Rasensport-Preußen Königsberg\n\nSV Rasensport-Preußen Königsberg (celým názvem: Sportvereinigung Rasensport-Preußen Königsberg) byl německý sportovní klub, který sídlil ve východopruské metropoli Königsberg (dnešní Kaliningrad v Kaliningradské oblasti). Založen byl v roce 1905, zanikl v roce 1945 po sovětsko-polské anexi Pruska. Klubové barvy byly černá a bílá.\n\nSvé domácí zápasy odehrával na stadionu Sportplatz Rasensport-Preußen.\n\n\n\nZdroj: \n\n\n\nZdroj: \n\n"}
{"id": "1223292", "url": "https://cs.wikipedia.org/wiki?curid=1223292", "title": "Sportvgg. Masovia Lyck", "text": "Sportvgg. Masovia Lyck\n\nSportvgg. Masovia Lyck (celým názvem: Sportvereinigung Masovia Lyck) byl německý sportovní klub, který sídlil ve východopruském městě Lyck (dnešní Ełk ve Varmijsko-mazurském vojvodství). Založen byl v roce 1917, zanikl v roce 1945 po sovětsko-polské anexi Pruska. Klubové barvy byly modrá a bílá.\n\nSvé domácí zápasy odehrával na stadionu Jahnsportplatz.\n\n\nZdroj: \n\n\n\nZdroj: \n\n"}
{"id": "1223293", "url": "https://cs.wikipedia.org/wiki?curid=1223293", "title": "Chaos and Creation in the Backyard", "text": "Chaos and Creation in the Backyard\n\nChaos and Creation in the Backyard je třinácté sólové studiové album anglického hudebníka Paula McCartneyho. Vydáno bylo v září roku 2005 společnostmi Parlophone a Capitol Records. Jeho producentem byl Nigel Godrich. V britské hitparádě UK Albums Chart se umístilo na šesté příčce, v americké Billboard 200 na šesté. V několika zemích získalo zlatou desku.\n\nAutorem všech skladeb je Paul McCartney.\n\n"}
{"id": "1223294", "url": "https://cs.wikipedia.org/wiki?curid=1223294", "title": "Livinské Opatovce", "text": "Livinské Opatovce\n\nLivinské Opatovce jsou obec na Slovensku v okrese Partizánske v Trenčínském kraji ležící v střední části pohoří Nitranská pahorkatina. Žije zde  obyvatel.\n\nPrvní písemná zmínka o obci je z roku 1340. V obci je klasicistní římskokatolický kostel svaté Kateřiny Alexandrijské z 19. století.\n"}
{"id": "1223295", "url": "https://cs.wikipedia.org/wiki?curid=1223295", "title": "Innervisions", "text": "Innervisions\n\nInnervisions je šestnácté studiové album amerického hudebníka Stevieho Wondera. Vydala jej společnost Tamla Records v srpnu roku 1973. Spolu s Wonderem album produkovali Robert Margouleff a Malcolm Cecil. V hitparádě Billboard 200 se umístilo na čtvrtém místě. Časopis \"Rolling Stone\" desku zařadil na 23. příčku žebříčku 500 nejlepších alb všech dob.\n\nAutorem všech skladeb je Stevie Wonder.\n\n"}
{"id": "1223296", "url": "https://cs.wikipedia.org/wiki?curid=1223296", "title": "Lou de Laâge", "text": "Lou de Laâge\n\nLou de Laâge (* 27. dubna 1990, Bordeaux) je francouzská herečka.\n\nJejí otec pracoval jako novinář a její matka jako malířka. Své dětství trávila mezi městy Bordeaux a Montendre. Po maturitní zkoušce ve specializaci na humanitní vědy začala chodit na pařížskou hereckou školu Claude Mathieu, aby se mohla stát herečkou.\n\n\n\n\n"}
{"id": "1223300", "url": "https://cs.wikipedia.org/wiki?curid=1223300", "title": "Freya-VfR Memel", "text": "Freya-VfR Memel\n\nFreya-VfR Memel (celým názvem: Freya-Verein für Rasensport Memel) byl německý sportovní klub, který sídlil ve východopruském městě Memel (dnešní Klaipėda v Klaipėdském kraji).\n\nZaložen byl v roce 1922 německými občany v tehdy Francií spravovanou autonomní oblastí Memel, která byla po válce odříznuta od Východního Pruska. V roce 1923 bylo město Memel obsazeno litevskou armádou, která území města připojila k Litvě. V období litevské okupace nesl název Freya Klaipėda. V roce 1939 bylo území města obsazeno pro změnu německou armádou, která města znovu připojila k Německu. Zaniká v roce 1945 po opětovné a tentokráte trvalé litevské anexi města Memel.\n\n\n\nZdroj: \n\n\nZdroj: \n\nPoznámky:\n\n"}
{"id": "1223306", "url": "https://cs.wikipedia.org/wiki?curid=1223306", "title": "Driving Rain", "text": "Driving Rain\n\nDriving Rain je dvanácté sólové studiové album anglického hudebníka Paula McCartneyho. Vydáno bylo v listopadu 2001 společností Parlophone. Nahráno bylo od února do června toho roku v losangeleském studiu Henson Recording Studio a jeho producentem byl David Kahne. V americké hitparádě Billboard 200 se umístilo na 26. místě, v britské UK Albums Chart na 46.\n\n\n"}
{"id": "1223307", "url": "https://cs.wikipedia.org/wiki?curid=1223307", "title": "Long Road Out of Eden", "text": "Long Road Out of Eden\n\nLong Road Out of Eden je sedmé studiové album americké skupiny Eagles, vydané v říjnu roku 2007. Jde o první studiové album kapely od roku 1979, kdy vyšla deska \"The Long Run\". Na produkci desky se kromě jiných podílel také Bill Szymczyk, který s kapelou spolupracoval již v minulosti. V hitparádě Billboard 200 se deska umístila na první příčce a stala se multiplatinovou. Jde o dvojalbum.\n\n\n\n"}
{"id": "1223310", "url": "https://cs.wikipedia.org/wiki?curid=1223310", "title": "Maslenica", "text": "Maslenica\n\nMaslenica (rusky Мaсленица „máselný týden“, ukrajinsky Масниця \"masňičja\", bělorusky Масленіца \"maslienica\") je východoslovanský svátek během týdne před pravoslavnou postní dobou. Pojmenování svátku pochází až z 19. století. Odpovídá českému masopustu a západoevropskému karnevalu.\n\nAč maslenica nenáleží do postní doby nemělo by se během ní požívat maso, to je možné naposledy neděli před ní, během takzvané Masné neděle (Мясное воскресенье). Je však povoleno konzumovat jiné živočišné produkty. Typickým jídlem o tomto svátku jsou bliny, východoevropská forma palačinek. V pondělí, první den maslenice, zvaném Встреча „uvítání“ děti vytváří figuru, stejného jména jako svátek, ze slámy a zdobí ji, poté s ní koledují. Ve čtvrtek začínají hlavní oslavy a v sobotu je figura Maslenice na kraji vesnice upálena, někdy navíc i pohřbena.\n\n"}
