{"id": "1318177", "url": "https://cs.wikipedia.org/wiki?curid=1318177", "title": "Tropic of Cancer", "text": "Tropic of Cancer\n\nTropic of Cancer je první album ostravské skupiny Citron. Jedná se o anglickou verzi nevydaného alba \"Obratník Raka\". Skupina do roku 1983 hrála ve stylu rock, poté změnila svůj styl na heavy metal, v tomto stylu hraje doposud.\n\n\n"}
{"id": "1318181", "url": "https://cs.wikipedia.org/wiki?curid=1318181", "title": "Inês Henriquesová", "text": "Inês Henriquesová\n\nInês Pereira Henriquesová (* 1. května 1980) je portugalská atletka, mistryně světa v chůzi na 50 km z roku 2017.\nNa vrcholných světových soutěžích startovala v závodech na 20 kilometrů chůze, většinou skončila v druhé desítce finalistek (nejlepšího umístění dosáhla na světovém šampionátu v Ósace v roce 2007, kdy došla do cíle sedmá). \n\nDne 15. ledna 2017 vytvořila první oficiální světový rekord v chůzi na 50 kilometrů časem 4:08:26. V srpnu téhož roku zvítězila v Londýně při premiéře závodu žen na 50 kilometrů chůze na světovém šampionátu. Její čas 4:05:56 znamenal vylepšení světového rekordu. V následující sezóně tento úspěch zopakovala při svém startu na mistrovství Evropy v Berlíně, kde se uskutečnila premiéra této disciplíny v evropském měřítku.\n\n"}
{"id": "1318182", "url": "https://cs.wikipedia.org/wiki?curid=1318182", "title": "Kristián Ceniga", "text": "Kristián Ceniga\n\nKristián Ceniga (* listopad 1951 Sabinov) [kristyján cenyga] je bývalý slovenský fotbalový obránce.\n\nV československé lize hrál za Tatran Prešov a Slavii Praha, aniž by skóroval.\n\n\n"}
{"id": "1318184", "url": "https://cs.wikipedia.org/wiki?curid=1318184", "title": "Vladimíra Fridrichová Kunešová", "text": "Vladimíra Fridrichová Kunešová\n\nMirka Fridrichová Kunešová (* 8. listopadu 1949 Louny) je česká výtvarnice a pedagožka.\n\nVyrůstala v Lounech, kde také absolvovala základní školu. Vystudovala Filozofickou fakultu Univerzity Karlovy obory výtvarná výchova – čeština. Byla profesorkou výtvarné výchovy na Střední pedagogické škole a na Gymnáziu v Prachaticích. Věnuje se výtvarné tvorbě – malbě obrazů, nástěnné malbě, kresbě a tvorbě tapiserií. V poslední době se soustřeďuje na restaurování a opravování malých sakrálních staveb ve městech i v krajině.\nZpočátku se svojí tvorbou zaměřovala hlavně na tapiserie a gobelíny pro reprezentativní prostory − v roce 1992 tapiserie \"Červená\" pro aulu ZŠ Nové Butovice, v roce 1994 tapiserie \"Prachatice\" pro malou zasedací síň bývalého Okresního úřadu v Prachaticích, v roce 1995 gobelín \"Kniha Job\" pro obřadní síň hradu Rabí, v roce 1996 tapiserie \"Strom života\" pro obřadní síň Města Strakonice, v roce 2002 tapiserie \"Vilém z Rožmberka\" pro sál Staré radnice Prachatice; v roce 2006 dva gobelíny \"Historie Sušice\" pro obřadní síň radnice Města Sušice. Vytvářela také výzdobu několika restaurací v Prachaticích − v roce 1990 sgrafito pro Šenk U růže, v roce 1991 freska pro restauraci Královská, v roce 1999 nástěnné a nástropní malby hotelu Koruna. Opakovaně vytvářela také výzdobu pro prachatickou nemocnici – v letech 2003 a 2011 pro dětské oddělení a v roce 2012 pro oddělení LDN.\n\nOd roku 2000 se soustřeďuje především na malování obrazů a obrázků do kapliček a křížové cesty. První velkou prací tohoto typu byla rekonstrukce čtrnácti desek křížové cesty ve Lhenicích. V roce 2000 byla požádána o jejich opravu. Původní desky však byly silně poškozené a malba na nich natolik zničená, že byly patrny jen obrysové linie postav. Desky nebylo možno již použít, takže bylo třeba kresby sejmout a na nové plechové desky ošetřené již moderní technologií vytvořit nové, i když malované původní technologií malby ve vrstvách. Vytvořila kopie původních obrazů Tomáše Peterky z roku 1928, ponechala na malbách i některé nesrovnalosti s perspektivou. V roce 2016 musela tyto své obrazy rekonstruovat, protože byly poškozeny povětrnostními vlivy. Další křížovou cestou, pro niž zhotovila obrazy, byla v roce 2013 volarská křížová cesta. V roce 2011 byla městem Volary vybrána ve výběrovém řízení. Jednalo se o 12 obrazů olejomalbou na plechu s jednotným tvarem o rozměru 40 krát 60 centimetrů. Plechy se vyráběly v autodílně, kde i vypálili podkladovou barvu jak z lícové, tak z rubové strany kvůli dokonalé ochraně podkladového plechu proti povětrnostním vlivům. Na připravený plech se nanáší podkladový nátěr z akrylových barev. Termín předání a konečná instalace byly na konci června 2014. V roce 2015 na přání obce Stožec zhotovila 14 obrazů pro křížovou cestu z Českých Žlebů ke Stožecké kapli. Obrazy opět namalovala na kovové desky. Malířka práci dokončila na podzim 2015 a na konci listopadu 2015 mohly být obrazy na křížovou cestu umístěny. Trasa této křížové cesty však musela být podrobena procesu hodnocení vlivu na životní prostředí, ani v roce 2017 nebylo rozhodnuto o jejím otevření a obrazy byly uloženy na\nObecním úřadě ve Stožci.\n\nMezitím vytvořila obrazy pro celou řadu kaplí na Prachaticku a Českobudějovicku − v roce 2004 do kaple sv. Huberta ve Vodici, v roce 2010 do kapliček v Želnavě a do kapliček v Plástovicích, Sedlci a Lékařově Lhotě, v roce 2011 obraz svatého Karla Boromejského do kapličky v Dolních Nakvasovicích a obraz svatého Jakuba Většího do kapličky v Želnavě, v roce 2012 oltář svatováclavské kaple v Bušanovicích, v roce 2013 obrazy Nejsvětějšího srdce pro opravené kapličky v zaniklých Cudrovicích, v roce 2014 obraz Alberta Müllera pro kapličku ve Slunečné, v roce 2016 restaurování dvou obrazů sv. Jana Nepomuckého do kapliček v Sedlci a obraz tzv. Rindenmadonny pro Stožeckou kapli.\n\nK zajímavým dílům patří také restaurování obrazu Stožecké Madony, kterým se zabývala v roce 2012 a její Cyklus obrazů zaniklých kostelů Šumavy z roku 2014.\n\n"}
{"id": "1318188", "url": "https://cs.wikipedia.org/wiki?curid=1318188", "title": "Jiří Krušina", "text": "Jiří Krušina\n\nJiří Krušina (* 13. ledna 1949, Plzeň) je bývalý český fotbalový útočník a trenér. Jeho zetěm je bývalý fotbalista Robert Vágner.\n\nV československé lize hrál za Škodu Plzeň. Nastoupil ve 3 ligových utkáních, aniž by skóroval.\n\nPo skončení hráčské kariéry se stal trenérem. Vedl menší kluby a v sezoně 1998/99 byl asistentem trenéra Jiřího Lopaty u 1. FC Plzeň ve třetí nejvyšší soutěži.\n\n"}
{"id": "1318189", "url": "https://cs.wikipedia.org/wiki?curid=1318189", "title": "Jan Friml", "text": "Jan Friml\n\nJan Friml (* 30. července 1946 Praha) je bývalý český fotbalový záložník a trenér.\n\nOdchovanec vyšehradského Slavoje hrál v československé lize za Duklu Praha a poté ve Slavii Praha. Nastoupil v 10 ligových utkáních a vstřelil jednu prvoligovou branku.\n\nPo skončení hráčské kariéry se stal trenérem. V sezoně 1980/81 postoupil s Vyšehradem z Divize C do třetí nejvyšší soutěže (tehdy II. ČNFL).\n\n"}
{"id": "1318190", "url": "https://cs.wikipedia.org/wiki?curid=1318190", "title": "Friml", "text": "Friml\n\nPříjmení Friml, přechýleně Frimlová, nosí více osobností:\n\n"}
{"id": "1318192", "url": "https://cs.wikipedia.org/wiki?curid=1318192", "title": "Československá asociace fotbalová", "text": "Československá asociace fotbalová\n\nČeskoslovenská asociace fotbalová (ve zkratce ČSAF) byla počínaje svým vznikem 26. března 1922 největším fotbalovým orgánem v Československé republice. Během první republiky pod ní patřil \"Československý svaz fotbalový\" spolu s fotbalovými orgány zastupujícími menšiny, tedy německým , dále maďarský , polský a židovský . Roku 1920 se Československo stalo předběžným a od roku 1923 řádným členem FIFA.\n\nOrganizace Československá asociace fotbalová zanikla roku 1938, když ji nahradil \"Český svaz fotbalový\" a . Po druhé světové válce sice byla roku 1945 činnost Československé asociace fotbalové obnovena a existovala do roku 1948. Po toto období v ní byly sloučeny oba národní svazy. V návaznosti na politické změny v Československu po únoru 1948 se však zcela změnila organizační struktura fotbalu v zemi a fotbal byl začleněn pod Československou obec sokolskou. Uskupení Československá asociace fotbalová tehdy zanikla.\n\nOpětovně se označení Československá asociace fotbalová začalo používat pro nejvyšší fotbalový orgán v zemi na konci roku 1989 a užíval se až do konce roku 1992, kdy Československo zaniklo.\n\n"}
{"id": "1318194", "url": "https://cs.wikipedia.org/wiki?curid=1318194", "title": "Československý svaz fotbalový", "text": "Československý svaz fotbalový\n\nČeskoslovenský svaz fotbalový (ve zkratce ČSSF) byla organizace vzniklá roku 1919, kdy došlo na valné hromadě Českého fotbalového svazu v souvislosti se vznikem Československa ke změně jeho názvu. Jeho součástí byly veškeré české, slovenské a z Podkarpatské Rusi rusínské fotbalové kluby. Takto působil až do roku 1938, kdy vznikl Slovenský futbalový zväz a dosavadní Československý svaz fotbalový se vrátil ke svému původnímu názvu, tedy Český fotbalový svaz.\n\nPo druhé světové válce se oba národní svazy sloučily do Československé asociace fotbalové (ČSAF). Tato asociace ovšem roku 1948 zanikla a postupně se po jejím začlenění do jiných organizací měnila i svůj název, a sice:\n\nNázev Československý fotbalový svaz byl roku 1975 změněn. Pro vnitrozemské užití se až do roku 1990 používalo \"fotbalový svaz ÚV ČSTV\", avšak pro zahraničí se užíval název, pod nímž bylo Československo členem FIFA, a to Československý fotbalový svaz. Ten se navíc pro prezentaci vůči zahraničí používal navzdory všem změnám názvu organizace v Československu.\n\n\n"}
{"id": "1318200", "url": "https://cs.wikipedia.org/wiki?curid=1318200", "title": "Jiří Klabouch", "text": "Jiří Klabouch\n\nJiří Klabouch (* 15. května 1947) je bývalý český fotbalista.\n\nV československé lize hrál v sezóně 1969/70 za SONP Kladno. Nastoupil ve 2 ligových utkáních. Gól v lize nedal.\n\n\n"}
{"id": "1318201", "url": "https://cs.wikipedia.org/wiki?curid=1318201", "title": "Kohoutovický potok", "text": "Kohoutovický potok\n\nKohoutovický potok je necelé 2 km dlouhý vodní tok nacházející se na území brněnských městských částí Brno-Kohoutovice a Brno-střed Pisárky. Horní část toku je přírodní památkou (Údolí Kohoutovického potoka), spodní část toku je vedena v potrubí nebo v umělém korytě kolem nedalekého muzea Anthropos. Potok je pravým přítokem řeky Svratky.\n"}
{"id": "1318208", "url": "https://cs.wikipedia.org/wiki?curid=1318208", "title": "Diamantová liga 2017", "text": "Diamantová liga 2017\n\nSamsung Diamantová liga 2017 – osmá edice závodů Diamantové ligy.\n"}
{"id": "1318211", "url": "https://cs.wikipedia.org/wiki?curid=1318211", "title": "Maria Szymanowska", "text": "Maria Szymanowska\n\nMaria Szymanowska, rodným jménem Marianna Agata Wołowska (14. prosince 1789 Varšava – 25. července 1831 Petrohrad) byla polská hudební skladatelka a klavíristka.\n\nNarodila se v bohaté šlechtické rodině. Od malička projevovala hudební talent, na jejím formování se podíleli Antoni Lisowski a Tomasz Gremm, pokud jde o klavír, v oboru skladby pak Franciszek Lessel, Józef Elsner a Karol Kurpiński. Prvně veřejně vystoupila roku 1810, ve Varšavě a krátce na to v Paříži. Roku 1815 se stala profesionálním klavírním virtuózem, jedním z prvních v Evropě, navíc prvním, kdo hrál koncerty bez not, zpaměti. Roku 1822 zahájila koncertní turné po Rusku. Mělo obrovský úspěch a na jeden koncert přišel i car Alexandr. Během evropského turné v roce 1823 hrála i v Karlových Varech a Mariánských Lázních. Tehdy se také spřátelila s českým skladatelem Václavem Janem Křtitelem Tomáškem, ale během tohoto turné, při němž byla prezentována již jako zářivá hvězda evropské hudby, se setkala i s mnoha dalšími osobnostmi: Johannem Wolfgangem Goethem, Felixem Mendellssohnem-Bartholdym, Gioachino Rossinim, či krajanem Michałem Kleofasem Ogińskim. To již často hrála i vlastní skladby, komponovala zejména mazurky, polonézy, valčíky, nokturna a etudy, které bývají označovány za první vzory hudby Chopinovy. Vytvořila přes 100 klavírních skladeb. Roku 1827 se rozhodla natrvalo přesídlit do Ruska, kde byla jmenována carskou dvorní umělkyní. Čtyři roky poté se však stala obětí epidemie cholery. Její dcera Cecylia si později vzala za muže spisovatele Adama Mickiewicze.\n"}
{"id": "1318212", "url": "https://cs.wikipedia.org/wiki?curid=1318212", "title": "Zaouli", "text": "Zaouli\n\nZaouli je tradiční tanec příslušníků národa Guro z centrální části Pobřeží slonoviny. Maska, kterou při něm tanečníci používají, byla vytvořena v roce 1950, údajně inspirována dívkou jménem \"Djela Lou Zaouli\", což znamená Zaouli, dcera Djely. Nicméně příběhů o původu masky je vícero a vzájemně se liší. Každá maska může mít svoji vlastní symbolickou historii.\n\nKaždá guroská vesnice má svého vlastního tanečníka zaouli (vždy se jedná o muže), který tančí při pohřbech a oslavách. Gurové věří, že tanec zvyšuje plodnost ve vesnici, v níž je prováděn, a považují ho za nástroj sjednocující celý národ a potažmo celou zemi.\n\nBritská zpěvačka M.I.A. zařadila zaouli do svého klipu \"Matahdatah Scroll 01: Broader Than A Border\".\n\n"}
{"id": "1318218", "url": "https://cs.wikipedia.org/wiki?curid=1318218", "title": "Meeting International Mohammed VI d'Athlétisme 2016", "text": "Meeting International Mohammed VI d'Athlétisme 2016\n\nMeeting International Mohammed VI d'Athlétisme 2016 byl lehkoatletický mítink, který se konal 22. květen 2016 v marockém městě Rabat. Byl součástí série mítinků Diamantová liga.\n"}
{"id": "1318219", "url": "https://cs.wikipedia.org/wiki?curid=1318219", "title": "Slovenská Kajňa", "text": "Slovenská Kajňa\n\nSlovenská Kajňa je obec na Slovensku v okrese Vranov nad Topľou. Nachází se asi 6 km od vodní nádrže Domaša.\n\nPrvní písemná zmínka o obci pochází z roku 1334. V obci je římskokatolický kostel Nejsvětější Trojice.\n\n"}
{"id": "1318221", "url": "https://cs.wikipedia.org/wiki?curid=1318221", "title": "Silnice II/487", "text": "Silnice II/487\n\nSilnice II/487 je silnice II. třídy, která vede z Ústí ke hraničnímu přechodu Velké Karlovice / Makov. Je dlouhá 33,9 km. Prochází jedním krajem a jedním okresem.\n\n\n"}
{"id": "1318223", "url": "https://cs.wikipedia.org/wiki?curid=1318223", "title": "Rohatka ozdobná", "text": "Rohatka ozdobná\n\nRohatka ozdobná (\"Ceratophrys ornata\") je žába náležící do čeledi rohatkovití (Ceratophryidae) a v ní tvoří část rodu \"Ceratophrys\". Vědecky rohatku popsal Thomas Bell roku 1843. V místním jazyce se jí říká escuerzo.\nRohatka ozdobná se vyskytuje ve třech jihoamerických státech, a sice v jižní Brazílii, Argentině (zde není druh příliš početný) a Uruguayi. Lze ji najít ve zdejších oblastech Buenos Aires, Córdoba, Entre Ríos, La Pampa, Mendoza (provincie), Santa Fe, Rocha, San José a Rio Grande do Sul. Areál jejího výskytu protínají některé chráněné areály. Žába obývá zdejší travnaté oblasti (například pampy) s vodními toky (dočasné). Maximální nadmořská výška, v níž lze žábu spatřit, dosahuje asi 500 m n. m. Nejníže lze potom žába žije v 0 m n. m.\nRohatka ozdobná dosahuje velikosti mezi 10 až 12 centimetry. Je to mohutný druh s velkou hlavou, na níž se nachází viditelné tympanum, tělo dosahuje skoro stejné šířky jako délky, naopak končetiny se vyvinuly krátké. V prostorné tlamě lze spatřit velké zuby. Rohatka ozdobná je zabarvena temně zeleným odstínem a zdobena skvrnami, přes hlavu se táhne znak ve tvaru V (platí pro žáby z Uruguaye). Podobným druhem je rohatka brazilská (\"Ceratophrys cornuta\").\n\nDruh žije na zemi a aktivitu projevuje v noci. Období sucha tráví rohatka skryta v podzemí, kde se vytvoří ochranný obal z kůže. To brání tomu, aby se z jejího těla vypařovala voda. Opět se probudí teprve v době, kdy nastanou lepší podmínky. Jedná se o predátora. Kvůli své stavbě těla není rohatka schopna svou kořist pronásledovat, orientovala se proto na lov ze zálohy. Obyčejně nehybně vyčkává například v listoví a čeká, až se k ní kořist dostane na potřebnou vzdálenost, aby ji mohla bleskově uchvátit. Obyčejně ji nekouše, ale rovnou ji celou zhltne. Rohatka loví především jiné žáby. V Uruguay byla provedena studie, při níž byl těmto tvorům zkoumán obsah žaludku. Z ní vyplynulo, že jiné druhy obojživelníků tvořily 78,5 % jídelníčku, za nimi byli ptáci se 11,7 %, hlodavci (7,7 %) a zbytek byl tvořen hady a dalšími zvířaty. Preferuje tedy převážně obratlovce, naopak hmyzem se neživí. Může zabít i zvířata dosahující podobné velikosti, jako ona sama. Rozmnožování probíhá ke konci jara. Tisíc až dva tisíce vajíček žába klade do dočasných vodních toků, přičemž jako místo pro uložení snůšky je vybíráno dno. Z vajíček se vylíhnou pulci, kteří podobně jako dospělé žáby loví. Žerou jiné pulce, avšak ke kanibalismu nedochází; živí se pouze odlišnými druhy. Pulci totiž spolu navzájem komunikují ve vodě zvuky schopnými vydávat již třetí den od vylíhnutí. Mezi larvami všech živočichů jsou právě kvůli vysílání zvuku pod vodou pulci rohatky ozdobné výjimkou, nehledě k tomu, že se jedná o první larvu obratlovce, u níž bylo vydávání zvuku zaznamenáno.\n\nPopulace rohatky ozdobné klesá. Hlavním nebezpečím je ztráta habitatu, rovněž je pronásledována lidmi. Žáby jsou lapány pro obchod či vědecké výzkumy, kvůli mylné představě, že je jedovatá, ji poté lidi zbytečně zabíjejí. Mezinárodní svaz ochrany přírody rohatku ozdobnou hodnotí jako téměř ohrožený druh. Úmluva o mezinárodním obchodu s ohroženými druhy volně žijících živočichů a rostlin žábu nehodnotí.\n\n"}
{"id": "1318226", "url": "https://cs.wikipedia.org/wiki?curid=1318226", "title": "Úsměvy smutných mužů (film)", "text": "Úsměvy smutných mužů (film)\n\nÚsměvy smutných mužů (2018) je český film režiséra Dana Svátka podle autobiografické knihy Josefa Formánka, ve které popisuje svůj boj s alkoholismem v protialkoholní léčebně. Hlavní postavu, spisovatele Josefa, hraje David Švehlík.\n\n"}
{"id": "1318227", "url": "https://cs.wikipedia.org/wiki?curid=1318227", "title": "Cacán", "text": "Cacán\n\nCacán (též Cacan, Kakán, Calchaquí, Chaka, Diaguita nebo Kaka) je mrtvý jazyk, kterým mluvily indiánské kmeny Diaguita a Calchaquí v severní Argentině a Chile. Jazyk vymřel na začátku 18.století. Jazyk zdokumentoval jesuita Alonso de Bárcena, ale jeho rukopisy se již ztratily. Protože neexistují téměř žádné záznamy, tak se jazyk nedá zařadit do žádné jazykové rodiny, proto se řadí mezi neklasifikované jazyky.\n"}
{"id": "1318228", "url": "https://cs.wikipedia.org/wiki?curid=1318228", "title": "Willi Kollo", "text": "Willi Kollo\n\nWilli Kollo, původní jméno Kollodzievski, pseudonym: Edgar Allen, 28. dubna 1904 Königsberg – 4. února 1988 Berlín) byl německý hudební skladatel, spisovatel a libretista.\n\nWilli Kollo byl synem hudebního skladatele Waltra Kolla a svou hudební kariéru započal jako spolupracovník svého otce. Již ve dvanácti letech psal texty pro otcovy operety. Koncem dvacátých let se stal známým jako autor berlínské kabaretní revue. Počínaje rokem 1930 psal vlastní scénáře a filmovou hudbu.\n\nPo druhé světové válce se přestěhoval z Berlína do Hamburku. Do Berlína se vrátil v roce 1955. Založil hudební vydavatelství, ve kterém publikoval také své vlastní písně.\n\nWilli Kollo je otcem významného wagnerovského tenoristy Reného Kolla a divadelní a hudební agentky Marguerite Kollové.\n\nZemřel v Berlíně 4. února 1988 a je pohřben na berlínském hřbitově Friedhof Heerstraße.\n\n\n\n\n"}
{"id": "1318229", "url": "https://cs.wikipedia.org/wiki?curid=1318229", "title": "Silnice II/489", "text": "Silnice II/489\n\nSilnice II/489 je silnice II. třídy, která vede z Fryštáku přes Lukov, Kašavu a Držkovou. Za Držkovou se napojuje na silnici II/437 směrem do Hošťálkové. Je dlouhá 15,626 km. Prochází jedním krajem a dvěma okresy.\n\n\n\n"}
{"id": "1318231", "url": "https://cs.wikipedia.org/wiki?curid=1318231", "title": "Qatar Athletic Super Grand Prix 2017", "text": "Qatar Athletic Super Grand Prix 2017\n\nQatar Athletic Super Grand Prix 2017 byl lehkoatletický mítink, který se konal 6. května 2017 v katarském hlavním městě Dauhá. Byl součástí série mítinků Diamantová liga.\n"}
{"id": "1318232", "url": "https://cs.wikipedia.org/wiki?curid=1318232", "title": "Izotopy niobu", "text": "Izotopy niobu\n\nPřírodní niob (Nb) se skládá z jediného stabilního izotopu, Nb, což niob řadí mezi monoizotopické prvky. Bylo také popsáno 34 radioizotopů, s nukleonovými čísly 80 až 114, a 27 jaderných izomerů tohoto prvku. Nejstabilnější radioizotopy jsou Nb (poločas přeměny 3,47×10 let), Nb (20 300 let), Nb (680 let) a Nb (34,991 dne). Všechny ostatní mají poločasy kratší než 24 hodin, většina pod 21 sekund. Radioizotopy s nukleonovým číslem 92 a nižším se většinou přeměňují beta plus přeměnou na izotopy zirkonia, zatímco u Nb a těžších radioizotopů převažuje přeměna beta minus na molybden. Nb je také nejlehčí nuklid, u něhož by teoreticky mělo probíhat spontánní štěpení a přestože nikdy nebylo pozorováno, tak by niob teoreticky měl být nejlehčím prvkem bez stabilního izotopu.\n"}
{"id": "1318234", "url": "https://cs.wikipedia.org/wiki?curid=1318234", "title": "Piskorovce", "text": "Piskorovce\n\nPiskorovce jsou obec na Slovensku v okrese Vranov nad Topľou ležící na úpatí Ondavské vrchoviny.\n\nPrvní písemná zmínka o obci pochází z roku 1408. Nachází se zde řeckokatolický chrám Ochrany Přesvaté Bohorodičky.\n\n"}
{"id": "1318238", "url": "https://cs.wikipedia.org/wiki?curid=1318238", "title": "Sentinelština", "text": "Sentinelština\n\nSentinelština je jazyk Sentinelců z ostrova North Sentinel (Andamany a Nikobary, Indie). Protože už 300 let nedošlo k žádnému kontaktu Sentinelců a zbytku světa, nikdo jiný než oni neumí tento jazyk. Není známo jediné slovo. Neexistuje však ani způsob, jak informace o sentinelštině získat, protože indická vláda nepovoluje nikomu vstup na ostrov a Sentinelci jsou vůči cizincům velmi nepřátelští.\n\nMnoho lidí předpokládá, že sentinelština patří mezi andamanské jazyky. Ovšem andamanské jazyky jsou vlastně jazykový svaz, který ukrývá dvě jazykové rodiny: velkoandamanské jazyky a onžské jazyky. Onžskými jazyky mluví podstatně méně lidí, než velkoandamanskými. Předpokládá se tedy, že pokud by sentinelština byla andamanským jazykem, řadila by se mezi onžské jazyky, ovšem existují teorie, že sentinelština je jazyk andamanský. Sentinelština může být také izolovaný jazyk. V nedávné době proběhla dvě setkání se Sentinelci, ovšem nikdo nerozpoznal jazyk, kterým mluvili v krátkém boji proti nepřátelům. Jazyk se proto řadí mezi neklasifikované jazyky.\n\nSentinelština je řazena mezi ohrožené jazyky, kvůli malému počtu mluvčích, který je neznámý, ale odhaduje se, že mluvčích je 100-250. Hrubý odhad vlády Indie je 100. Většina Sentinelců nejspíše ale nemluví jiným jazykem.\n\n"}
{"id": "1318241", "url": "https://cs.wikipedia.org/wiki?curid=1318241", "title": "Lev Burian Berka z Dubé", "text": "Lev Burian Berka z Dubé\n\nLev Burian Eusebius hrabě Berka z Dubé a z Lipé (asi 1586/1590 – 26. března 1626) byl český šlechtic ze starobylého rodu Berků z Dubé, synovec pražského arcibiskupa Zbyňka Berky z Dubé. Patřil ke katolické šlechtě a stoupencům Ferdinanda II., po bitvě na Bílé hoře zastával nejvyšší zemské úřady v Čechách a na Moravě. Vlastnil rozsáhlý majetek ve východních Čechách a na Vysočině, pro svůj rod získal titul říšských hrabat (1623).\n\nNarodil se jako mladší syn nejvyššího komorníka Václava staršího Berky z Dubé (1554–1600) a jeho manželky Markéty Trčkové z Lípy († 1644). Po otci byl mimo jiné synovcem pražského arcibiskupa Zbyňka Berky, díky matce byl spřízněn s tehdy nejbohatší českou rodinou Trčků z Lípy. Po otci zdědil panství Rychmburk, k němuž přikupoval další statky (Rosice), takže ve východních Čechách vytvořil rozsáhlý majetkový komplex. \nKromě toho po tetě Aleně Meziříčské z Lomnice zdědil v roce 1610 statky na Vysočině (Budišov, Osová, Nové Veselí) a aktivně se zapojil do veřejného života na Moravě. V letech 1617–1618 byl moravským nejvyšším sudím, vliv měl i jako císařský komorník a stoupenec císařů Matyáše a Ferdinanda II. Na rozdíl od dalších Berků v době stavovského povstání setrval na pozicích katolické šlechty a příznivců Ferdinanda II., načež byl v roce 1619 vypovězen ze země a byly mu zabaveny statky. \n\nPo porážce stavovského povstání obnovil své vlivné postavení, jak na Moravě, tak i v Čechách. Převzal v rodině dědičnou funkci nejvyššího maršálka Českého království (1620–1625), znovu se stal moravským nejvyšším sudím (1623–1625). V této funkci často zastupoval moravského místodržitele kardinála Ditrichštejna a rozhodoval o rozdělování konfiskovaných statků. Sám získal panství Dačice (1622) a dům v Olomouci, východočeské dominium rozšířil o panství Slatiňany (1623). Z panství Rychmburk se třemi městečky a 54 vesnicemi vytvořil rodový fideikomis. V roce 1623 byl povýšen do hraběcího stavu. Svou kariéru završil jako nejvyšší komoří na Moravě (1625–1626), zemřel však náhle v březnu 1626. Spolu s dalšími členy rodu Berků je pohřben v kapli sv. Ludmily v katedrále sv. Víta.\n\nJeho manželkou byla od roku 1617 Františka Hipolyta z Fürstenbergu (1592–1644), dcera Albrechta z Fürstenbergu, po matce z rodu Pernštejnů, sestra prezidenta říšské dvorské rady Vratislava z Fürstenbergu. Jejich jediný syn Matyáš Ferdinand (1620–1644) byl nadějí této linie Berků, zemřel však krátce po dokončení kavalírské cesty v Jihlavě. O rozsáhlé dědictví poté vypukl soudní spor, který částečně skončil v roce 1669, kdy panství Rychmburk převzal František Antonín Berka z Dubé z jablonské větve rodu. V případě Dačic a Budišova se soudní spor táhl až do počátku 18. století.\n\n\n"}
{"id": "1318242", "url": "https://cs.wikipedia.org/wiki?curid=1318242", "title": "Seznam dílů seriálu Zákon a pořádek: Porota", "text": "Seznam dílů seriálu Zákon a pořádek: Porota\n\nToto je seznam dílů seriálu \"\".\n\n<onlyinclude>\n</onlyinclude>\n\n"}
{"id": "1318243", "url": "https://cs.wikipedia.org/wiki?curid=1318243", "title": "Ferdinand Georg Waldmüller", "text": "Ferdinand Georg Waldmüller\n\nFerdinand Georg Waldmüller (15. ledna 1793 Vídeň – 23. srpna 1865 Hinterbrühl) byl rakouský malíř, který bývá označován za jednoho z nejtypičtějších představitelů biedermeieru, respektive romantismu a neoklasicismu. \nV roce 1807 začal studovat na Akademii výtvarných umění ve Vídni, ale studia přerušil. Poté žil v Bratislavě a v roce 1811 pracoval jako učitel výtvarné výchovy u hraběte Gyulaye v Chorvatsku, učil jeho děti. Pak se vrátil na vídeňskou akademii a studoval portrétní malbu. V roce 1814 se oženil se zpěvačkou Katharinou Weidnerovou a následně s ní absolvoval její turné, pracoval pro její tým jako designér. V roce 1817 se vrátil do Vídně a mnoho času strávil kopírováním starých mistrů a malováním portrétů, žánrových obrazů a zátiší. V roce 1823 vytvořil portrét Ludwiga van Beethovena. Poté se přeorientoval na krajinky, jeho malby krajin jsou typické důrazem na detaily. V roce 1819 se na Akademii výtvarných umění ve Vídni stal profesorem, ale dostal se do prudkých sporů s vedením akademie, které odmítalo jeho koncepci žádající založit výuku malířství na studiu přírody. Spory vyústily v nucený odchod do důchodu v roce 1857. \n"}
{"id": "1318250", "url": "https://cs.wikipedia.org/wiki?curid=1318250", "title": "Farid Simaika", "text": "Farid Simaika\n\nFarid Simaika ( فريد سميكة‎‎, 12. června 1907 Alexandrie – asi 11. září 1943 nedaleko Makassaru) byl egyptský reprezentant ve skocích do vody, dvojnásobný olympijský medailista.\n\nPocházel z koptské rodiny s dlouholetou tradicí působení ve vysokých státních službách. Od roku 1927 žil v USA a soutěžil za Hollywood Athletic Club. Na Letních olympijských hrách 1928 reprezentoval Egypt, získal bronzovou medaili ve skoku z třímetrového prkna. V soutěži ve skoku z desetimetrové věže získal nejvíc bodů a byl vyhlášen vítězem. Teprve po slavnostním ceremoniálu bylo oznámeno, že podle pravidel nerozhoduje o titulu absolutní počet bodů, ale počet rozhodčích, kteří dali závodníka na první místo; podle tohoto kritéria se nakonec stal olympijským vítězem Američan Pete Desjardins a Simaika skončil druhý.\n\nSimaika vyhrál čtyřikrát americké mistrovství Amateur Athletic Union ve skocích do vody, zároveň se živil placenými skokanskými exhibicemi, proto byl před olympiádou 1932 označen za profesionála a nebyla mu povolena účast. Svoji zdatnost ve vodních sportech uplatnil i ve filmech \"Seas Beneath\", \"Double Diving\" a \"Water Sports\", účinkoval také v plavecké show Billyho Rose. Dvakrát se oženil s Američankou, předtím musel dokazovat svoji příslušnost k europoidní rase, protože kalifornské zákony v té době zakazovaly rasově smíšená manželství. V roce 1942 obdržel americké občanství a narukoval do armády. Protože uměl pilotovat letadlo a fotografovat, byl zařazen k průzkumné jednotce. Při letu nad pobřežím ostrova Sulawesi v září 1943 zmizel beze stopy, po válce byl prohlášen za mrtvého a byl mu udělen Záslužný letecký kříž. Simaikův přítel poručík Frank Kurtz zaznamenal výpověď jednoho australského vojáka, že v dané oblasti viděl sportovcovu hlavu oddělenou od těla, což by znamenalo, že Simaika pád letadla přežil a byl později zavražděn japonskými vojáky nebo domorodými lovci lebek.\n\n"}
{"id": "1318253", "url": "https://cs.wikipedia.org/wiki?curid=1318253", "title": "Seznam vítězů diamantové ligy v běhu na 400 metrů překážek", "text": "Seznam vítězů diamantové ligy v běhu na 400 metrů překážek\n\nToto je seznam vítězů diamantové ligy v běhu na 400 metrů překážek.\n"}
{"id": "1318255", "url": "https://cs.wikipedia.org/wiki?curid=1318255", "title": "NGC 6939", "text": "NGC 6939\n\nNGC 6939 je stará otevřená hvězdokupa v souhvězdí Cefea s magnitudou 7,8. Objevil ji William Herschel 9. září 1798.\nOd Země je vzdálená přibližně 5 870 světelných let.\n\nHvězdokupa se na obloze nachází v západní části souhvězdí Cefea, 2 stupně jihozápadně od hvězdy s magnitudou 3,4 η Cephei. Je to malá hvězdokupa, jejíž dvě nejjasnější hvězdy 10. magnitudy leží na severozápadním a jihovýchodním okraji hvězdokupy, zatímco ostatní hvězdy uprostřed jsou nanejvýš 12. magnitudy. Dá se nalézt i triedrem 10x50, ale ten ji ukáže pouze jako slabou světlou skvrnu. Dalekohled o průměru 100 mm dokáže hvězdokupu téměř zcela rozložit, zatímco v dalekohledech s průměrem 200 mm je možné napočítat mnoho desítek hvězd až do 14. magnitudy a její pozadí přestane být mlhavé.\n\n40' jihovýchodně od hvězdokupy se nachází galaxie NGC 6946.\n\nHvězdokupa má výraznou severní deklinaci, což je velká výhoda pro pozorovatele na severní polokouli, kde během letních nocí vychází velmi vysoko na oblohu. Naopak na jižní polokouli vychází pouze velmi nízko nad obzor a jižně od tropického pásu není viditelná vůbec. Nejvhodnější období pro její pozorování na večerní obloze je od června do listopadu.\nHvězdokupu objevil William Herschel 9. září 1798 pomocí zrcadlového dalekohledu o průměru 18,7 palce (475 mm). Jeho syn John ji později znovu pozoroval a zařadil ji do svého katalogu mlhovin a hvězdokup General Catalogue of Nebulae and Clusters pod číslem 2083.\n\nNGC 6939 je velmi stará hvězdokupa, která má velmi vysokou galaktickou šířku, takže se nachází vysoko nad rovinou galaktického disku. Leží ve vzdálenosti 5 870 světelných let od Země, tedy uvnitř ramene Orionu, blízko velkých shluků molekulárních mračen, které vytváří Velkou trhlinu v Labuti. Její vzdálenost od středu Galaxie se odhaduje na 9 700 parseků.\n\nJejí stáří bylo pomocí fotometrického výzkumu určeno na 1,0 až 1,3 miliardy let, takže jde o velmi starou hvězdokupu, i když nepatří mezi nejstarší známé otevřené hvězdokupy, jako je například NGC 6791. Ve hvězdokupě byly nalezeny důkazy toho, že některé její hvězdy by mohly být dvojhvězdami. Bylo v ní ovšem nalezeno málo proměnných hvězd: pouze šest červených obrů, z nichž dva jsou zákrytové proměnné typu Algol a jedna hvězda typu W Ursae Majoris s označením V466 Cephei.\n\n"}
{"id": "1318256", "url": "https://cs.wikipedia.org/wiki?curid=1318256", "title": "Seznam vítězů diamantové ligy v běhu na 3000 metrů překážek", "text": "Seznam vítězů diamantové ligy v běhu na 3000 metrů překážek\n\nToto je seznam vítězů diamantové ligy v běhu na 3000 metrů překážek.\n"}
{"id": "1318257", "url": "https://cs.wikipedia.org/wiki?curid=1318257", "title": "Seznam československých mistrů Evropy", "text": "Seznam československých mistrů Evropy\n\nSeznam československých mistrů Evropy – vítězů mistrovství Evropy, kteří reprezentovali Československo v letech 1918 až 1992. Do roku 1918 reprezentovali Čechy např. lední hokejisté.\n\nMezi nejpočetnější sporty zde patří atletika, krasobruslení, sportovní střelba a z kolektivních sportů volejbal.\n\n\n\n"}
{"id": "1318258", "url": "https://cs.wikipedia.org/wiki?curid=1318258", "title": "Seznam vítězů diamantové ligy ve skoku dalekém", "text": "Seznam vítězů diamantové ligy ve skoku dalekém\n\nToto je seznam vítězů diamantové ligy ve skoku dalekém.\n"}
{"id": "1318259", "url": "https://cs.wikipedia.org/wiki?curid=1318259", "title": "Seznam vítězů diamantové ligy v trojskoku", "text": "Seznam vítězů diamantové ligy v trojskoku\n\nToto je seznam vítězů diamantové ligy v trojskoku.\n"}
{"id": "1318261", "url": "https://cs.wikipedia.org/wiki?curid=1318261", "title": "Seznam zoologických zahrad na Slovensku", "text": "Seznam zoologických zahrad na Slovensku\n\nToto je seznam zoologických zahrad na Slovensku:\n"}
{"id": "1318262", "url": "https://cs.wikipedia.org/wiki?curid=1318262", "title": "Seznam vítězů diamantové ligy ve skoku do výšky", "text": "Seznam vítězů diamantové ligy ve skoku do výšky\n\nToto je seznam vítězů diamantové ligy ve skoku do výšky.\n"}
{"id": "1318265", "url": "https://cs.wikipedia.org/wiki?curid=1318265", "title": "Dorper", "text": "Dorper\n\nDorper je jihoafrické plemeno ovce domácí, vytvořené zkřížením plemene Dorset horn a Perské černohlavé ovce ve snaze vyšlechtit masnou ovci vhodnou pro suché oblasti v zemi. Nyní je chována i v jiných oblastech a je druhým nejčastějším plemenem v Jižní Africe. Jihoafrická společnost chovatelů ovcí Dorper Sheep byla založena v roce 1950.\n\nJihoafrické plemeno ovcí Dorper patří k poměrně početné, v ČR však dosud přehlížené, rychle se rozšiřující skupině srstnatých plemen, která tvoří asi 10 % světové populace ovcí.\n\nDorper je rychle rostoucí masná ovce, které vyžaduje jednoduchou péči. produkuje krátké lehké rouno z vlny a chlupů, které vylínávají koncem jara a léta.\n\nPlemeno bylo vyvinuto zkřížením plemene Dorset horn a Perské černohlavé ovce kolem třicátých let 20. století. Mnozí se domnívají, že i jiná plemena (např. Van Rooy) přispěla k vývoji plemene White Dorper, jméno \"Dorper\" je spojení prvních slabik mateřských plemen Dorset a Perská.\n\nPlemeno je dobře přizpůsobeno, aby přežilo v rozsáhlých vyprahlých oblastech Jižní Afriky. Má vysokou plodnost a mateřský instinkt, spojený s vysokou mírou růstu a odolností. Plemeno má charakteristickou černou hlavu.\n\nBahnice plemene Dorper mohou mít jehňata každých 8 měsíců, což znamená, že mohou mít tři porody za dva roky, což znamená dobrou ekonomiku chovu.\n\nDorper je masné plemeno. I když se jehňata rodí malá, mají opravdu velice rychlé přírůstky: ve 100 dnech dosahují živé hmotnosti okolo 36 kg. Maso je jemné, libové, bez charakteristického skopového přípachu a poptávka po něm ve světě roste. Významná pro chovatele je celosvětová poptávka po plemenných zvířatech a jejich vyšší cena. Kůže toho plemene se nazývá Cape Glowes a je jednou z nejkvalitnějších ovčích kůží.\n"}
{"id": "1318266", "url": "https://cs.wikipedia.org/wiki?curid=1318266", "title": "Wutana", "text": "Wutana\n\nWutana je jazyk, který byl vyřazen z internetové encyklopedie jazyků Ethnologue. Neví se, zda tento jazyk existuje, proto se řadí mezi pochybné jazyky. Mělo se jí mluvit v Nigérii (v emirátu Bauchi). Wutana sem byla zařazena na základě dvou vět z článku z roku 1922 od Olive Templa. Jedná se o tyto věty:\n\n\"V emirátu Bauchi je 1075 mluvčích wutany.\" a \"Wutana, populace 1075 v emirátu Bauchi.\"\n\nPokud jazyk existoval, je vymřelý. Protože se neví, zda jazyk vůbec existoval, řadí se mezi neklasifikované jazyky.\n"}
{"id": "1318268", "url": "https://cs.wikipedia.org/wiki?curid=1318268", "title": "Erich Kleiber", "text": "Erich Kleiber\n\nErich Kleiber (5. srpna 1890, Vídeň – 27. ledna 1956, Curych) byl rakousko-argentinský dirigent a hudební skladatel. \n\nNarodil se v rodině chudého učitele, otce ztratil v pěti, matku v šesti letech. Byl tedy poslán na výchovu ke svému dědečkovi do Prahy. Roku 1900 se vrátil do Vídně, aby žil u strýce, ale roku 1908 se do Prahy znovu vrátil, studoval filozofii, dějiny a umění na Německé univerzitě (absolvoval 1912) a souběžně bral lekce na Pražské konzervatoři. V Praze prožil i svůj dirigentský debut, roku 1911 na scéně Národního divadla. Poté vystřídal operní domy v Darmstadtu (1912-1919), Barmen-Elberfeldu (1919-1921), Düsseldorfu (1921-1922) a Mannheimu (1922-1923). \n\nV letech 1923-1934 byl hudebním ředitelem Berlínské státní opery. Dirigoval přitom například světovou premiéru opery Albana Berga \"Vojcek\", stejně jako německou premiéru Janáčkovy \"Jenůfy\". Když nastoupili k moci nacisté, umožnili mu dále pracovat, ale když zakázali uvést druhou Bergovu operu \"Lulu\" s odůvodněním, že jde o \"degenerované umění\", sám podal na protest rezignaci. Působil poté v Amsterdamu, Londýně, Buenos Aires, Montevideu, Havaně, New Yorku, Římě i v milánské La Scale, s níž ovšem roku 1939 přerušil spolupráci poté, co italští fašisté zakázali vystupovat židovským umělcům. \n\nRoku 1936 natrvalo přesídlil do Argentiny. V letech 1936-1949 byl hudebním ředitelem Teatro Colón. Roku 1938 získal argentinské občanství a v roce 1950 se vrátil do Evropy. Roku 1954 se stal znovu ředitelem Berlínské státní opery, která byla v tu dobu ve východním Berlíně, avšak po politickém vměšování vládnoucích komunistů na protest odešel i s rodinou na Západ. Žil pak v Curychu, v jednom z hotelů, kde také zemřel. Spekulovalo se o sebevraždě, ale oficiální lékařský závěr zněl infarkt. \n\nZ jeho skladatelského díla patří k nejvýznamnějším skladby \"Violin Concerto\", \"Piano Concerto\" a \"Capriccio for Orchestra\".\n\nJeho syn Carlos Kleiber se stal také významným dirigentem.\n"}
{"id": "1318269", "url": "https://cs.wikipedia.org/wiki?curid=1318269", "title": "Seznam vítězů diamantové ligy ve skoku o tyči", "text": "Seznam vítězů diamantové ligy ve skoku o tyči\n\nToto je seznam vítězů diamantové ligy ve skoku o tyči.\n"}
{"id": "1318272", "url": "https://cs.wikipedia.org/wiki?curid=1318272", "title": "Seznam vítězů diamantové ligy ve vrhu koulí", "text": "Seznam vítězů diamantové ligy ve vrhu koulí\n\nToto je seznam vítězů diamantové ligy ve vrhu koulí.\n"}
{"id": "1318275", "url": "https://cs.wikipedia.org/wiki?curid=1318275", "title": "Seznam vítězů diamantové ligy v hodu diskem", "text": "Seznam vítězů diamantové ligy v hodu diskem\n\nToto je seznam vítězů diamantové ligy v hodu diskem.\n"}
{"id": "1318276", "url": "https://cs.wikipedia.org/wiki?curid=1318276", "title": "Negerhollands", "text": "Negerhollands\n\nNegerhollands (v překladu \"černá nizozemština\") je kreolský jazyk na bázi nizozemštiny, kterým se mluvilo na Amerických Panenských ostrovech, nejvíce za doby, kdy byly dánskou kolonií. Jazyk byl též silně ovlivněn dánštinou, angličtinou, francouzštinou, španělštinou a africkými jazyky. Jazyk vychází ze zélandského dialektu nizozemštiny, více než z holandského. Jazyk vymřel roku 1987.\n\nNegerhollands\n\n\"Die hab well twee drie onder die swart Volk, die sender a leer voor verstaan beetje van die hollandisch Taal, as sender woon na die Stadt, en hoor die ider Dag van die Blanko, maar die Plantey-Volk no kan vor verstaan die soo. Doch, die no sal maak een Verhinder, as die lieve Broeer will skriev eenmaal na sender, maski die ben Hollandisch of na die Hoogduytsch, soo die sal maak sender moeschi bli, en ons sal lees die Brief voor sender na Creol. Na St. Croix die hab meer van die Negers, die sender kan verstaan English, as na St. Thomas en St. Jan, maar doch sender English Praat ka mingel ook altoeveel met die Creol- en Guinee-taal... Da Neger-English die ben.\"\n\nPro srovnání nizozemština\n\n\"Onder het zwarte volk zijn er wel twee of drie die hebben geleerd om een beetje van de Hollandse taal te verstaan, omdat zij in de stad wonen, en het iedere dag van de blanken horen, maar het plantagevolk kan het niet verstaan. Doch, dit zal hen niet verhinderen, omdat de lieve broeder hen zo nu en dan schrijft, of in het Hollands of in het Hoogduits, wat hen heel erg blij zal maken, en wij zullen die brief aan hen voorlezen in het Creool. Op St. Kruis zijn er meer van die negers, die Engels kunnen verstaan dan op St. Thomas en St. Jan, maar toch is hun Engels veelal gemixt met de Creool- en Guineese talen. Dat is Neger-Engels.\"\n"}
{"id": "1318278", "url": "https://cs.wikipedia.org/wiki?curid=1318278", "title": "Mistrovství světa v atletice 2017 – Muži desetiboj", "text": "Mistrovství světa v atletice 2017 – Muži desetiboj\n\nDesetiboj se na Mistrovství světa v atletice 2017 odehrával ve dnech 11. a 12. srpna 2017. Mistrem světa se stal Francouz Kévin Mayer před Němci Ricem Freimuthem a Kaiem Kazmirkem.\n\n"}
{"id": "1318280", "url": "https://cs.wikipedia.org/wiki?curid=1318280", "title": "Seznam vítězů diamantové ligy v hodu oštěpem", "text": "Seznam vítězů diamantové ligy v hodu oštěpem\n\nToto je seznam vítězů diamantové ligy v hodu oštěpem.\n"}
{"id": "1318282", "url": "https://cs.wikipedia.org/wiki?curid=1318282", "title": "Seznam zápasů československé fotbalové reprezentace 1923", "text": "Seznam zápasů československé fotbalové reprezentace 1923\n\nV roce 1923 odehrála československá fotbalová reprezentace 4 mezistátní zápasy. Všechna utkání byla nesoutěžní. Celková bilance byla 3 výhry a 1 remíza. Mužstvo ve všech utkáních vedl Josef Fanta.\n\n\n\n\n\n\n\n\n\n"}
{"id": "1318284", "url": "https://cs.wikipedia.org/wiki?curid=1318284", "title": "Silnice II/492", "text": "Silnice II/492\n\nSilnice II/492 je silnice II. třídy, která vede z obce Zádveřice-Raková do Biskupic. Je dlouhá 19,3 km. Prochází jedním krajem a jedním okresem.\n\n\n"}
{"id": "1318285", "url": "https://cs.wikipedia.org/wiki?curid=1318285", "title": "Seznam zápasů československé fotbalové reprezentace 1924", "text": "Seznam zápasů československé fotbalové reprezentace 1924\n\nV roce 1924 odehrála československá fotbalová reprezentace 5 mezistátních zápasů. Dvě utkání byla přátelská, ostatní tři se pak hrály v rámci letní olympiády 1924. Celková bilance byla 3 výhry, 1 remíza a 1 porážka. Mužstvo ve čtyřech utkáních vedl kapitán Bezecný, v jednom pak předseda ČSAF prof.Pelikán. \n\n\n\n\n\n\n\n\n\n\n\n"}
{"id": "1318286", "url": "https://cs.wikipedia.org/wiki?curid=1318286", "title": "Mistrovství světa v atletice 2017 – Muži 400 metrů překážek", "text": "Mistrovství světa v atletice 2017 – Muži 400 metrů překážek\n\nZávod na 400 metrů překážek mužů se odehrál 6. (rozběhy), 7. (semifinále) a 9. srpna (finále). Vyhrál Nor Karsten Warholm.\n"}
{"id": "1318288", "url": "https://cs.wikipedia.org/wiki?curid=1318288", "title": "Colarossiho akademie", "text": "Colarossiho akademie\n\nColarossiho akademie (Académie Colarossi) byla umělecká škola v Paříži, kterou v 19. století založil italský sochař Filippo Colarossi. Původně sídlila na ostrově Cité, avšak v 70. letech 19. století se přestěhovala do čísla 10 v rue de la Grande-Chaumière v Latinské čtvrti. Byla uzavřena ve 30. letech 20. století.\n\nFilippo Colarossi založil svoji školu jako alternativu státem podporované Národní školy krásných umění, École des Beaux-Arts, jež se podle mínění řady slibných mladých umělců té doby stala příliš konzervativní..\n\nPodobně jako rovnocenná Julianova akademie nabízela nezávislé alternativní vzdělání a průpravu v oblasti výtvarného umění a stejně tak přijímala do svých řad ženy a umožňovala jim kreslit podle nahých mužských modelů, což nebylo na Národní škole krásných umění myslitelné. Mezi studentky Colarossiho akademie patřily mimo jiné Modiglianiho múza Jeanne Hébuterneová, skotská impresionistka Bessie MacNicolová, kanadská impresionistka Emily Carrová a francouzská sochařka Camille Claudelová, která studovala i u Auguste Rodina.\n\nV Latinské čtvrti, která byla tradiční studentskou čtvrtí, se v blízkém sousedství školy nacházely levné kavárny a ubytování pro studenty a také řada uměleckých ateliérů. Colarossiho akademie přitahovala stejně jako Julianova akademie zahraniční i nekonvenční francouzské studenty, jako byl v polovině 70. let Paul Gauguin. Díky své vyhlášené sochařské výuce lákala škola i mnoho zahraničních zájemců o tento obor, řada jich byla ze Spojených států.\n\nV roce 1910 jmenovala pokroková Colarossiho akademie novozélandskou malířku Frances Hodgkinsovou (1869–1947) první ženskou vyučující. K dalším učitelům patřili mimo jiné i vlivný francouzský sochař Jean Antoine Injalbert a japonismem ovlivněný malíř Raphael Collin. V 90. letech na akademii vyučoval též Alfons Mucha.\n\nNěkdy ve 30. letech 20. století, zhruba v době, kdy došlo k uzavření školy, spálila paní Colarossiová drahocenný archiv školy jako odplatu za manželovo sukničkářství.\n"}
{"id": "1318289", "url": "https://cs.wikipedia.org/wiki?curid=1318289", "title": "Seznam zápasů československé fotbalové reprezentace 1925", "text": "Seznam zápasů československé fotbalové reprezentace 1925\n\nV roce 1925 odehrála československá fotbalová reprezentace 3 mezistátní zápasy. Všechna utkání byla nesoutěžní. Celková bilance byla 3 výhry. Mužstvo ve všech utkáních vedl asociační kapitán Henčl. \n\n\n\n\n\n\n\n"}
{"id": "1318291", "url": "https://cs.wikipedia.org/wiki?curid=1318291", "title": "Silnice II/493", "text": "Silnice II/493\n\nSilnice II/493 je silnice II. třídy, která vede z Pozlovic do Slavičína. Je dlouhá 10,5 km. Prochází jedním krajem a jedním okresem.\n\n\n"}
{"id": "1318292", "url": "https://cs.wikipedia.org/wiki?curid=1318292", "title": "Kostel Svaté Trojice (Koszęcin)", "text": "Kostel Svaté Trojice (Koszęcin)\n\nKostel Svaté Trojice (polsky: \"Kościół Świętej Trójcy\") je dřevěný farní kostel ve městě Koszęcin, Slezské vojvodství a náleží do arcidiecéze katovické, je farním kostelem farnosti Svaté Trojice v Koszęcině.\n\nDřevěný kostel je v seznamu kulturních památek Polska pod číslem 391/60 z 2. 11. 1960 a je součástí Stezky dřevěné architektury v Slezském vojvodství.\n\nPodle legendy bylo místo pro stavbu bylo zjeveno dceři místního mlynáře Viktorii. Při modlitbě u statného dubu se ji zjevila trojice dětí, která znázorňovala Svatou Trojici, a žádala ji o postavení kostela. Jiná legenda popisuje studánku u dubu se zázračnou vodou. Původně zde byla studánka, později postavena kaplička se sochou svatého Jana Křtitele. Legenda a výstavba první kaple je zachycena anonymním malířem na obraze s osmi scénami z roku 1564. První dřevěný kostel byl postaven na místě zjevení pravděpodobně v roce 1568 a shořel v roce 1720 po zapálení bleskem. Nový kostel byl postaven v roce 1724. Kostel byl mnohokrát opravován.\n\nJednolodní orientovaná dřevěná stavba roubené konstrukce na zděné podezdívce z kamene a cihel. Loď obdélníkovým půdorysem s kruchou je ukončena trojbokým kněžištěm. Ke kněžišti se přimyká čtvercová sakristie s panskou loží otevřenou do kněžiště. Loď kostela je širší než kněžiště na severní straně se nachází vstupní čtvercová podsíň (babinec). Střecha lodi a kněžiště je sedlová krytá šindelem. Na střeše presbyteria je osmiboký sanktusník. Kolem kostela jsou otevřené soboty.\n\nDřevěná hranolová věž je sloupové konstrukce přisazena k západnímu průčelí. Sešikmené stěny věže jsou bedněné, střecha cibulová s lucernou krytá šindelem.\n\nVnitřní vybavení pochází z první poloviny 18. století, kdy byl kostel postaven. Dochovaly se původní oltáře. V interiéru se nachází dřevěný chór podepřený čtyřmi zdobenými sloupy. Varhany na kruchtě pocházejí z roku 1886. Na panskou loži na kněžišti vedou schody z jižní strany kostela. Nad křtitelnicí je vyřezávaný obraz Svaté trojice, rám tvoří vyřezávaný motiv bohatého akantu. Ambon pochází z 18. století.\n\nHlavní oltář je barokní z 18. století s bočními otevřenými nízkými skříněmi vedle nichž jsou alegorické výjevy. V kostele se nalézalo 30 soch. Část byla zcizena a zbytek je deponován do Arcidiecézního muzea v Katovicích.\n\nNa evangelijní straně u oltáře se nachází legendární kmen dubu. Je vysoký 2 m a průměru cca 35 cm. Podle údajů v kronikách byl kmen daleko větší. Byl z něj udělán kříž.Do roku 1720 každý rok byla malá část odebrána na výrobu miniaturních křížků, které byly prodávány relikvie. Z výtěžku byl kostel opravován. V roce 1871 farář Jeziorský ze Sadova vydal písemný zákaz jeho krácení.\n\nBoční oltář na evangelijní straně je zasvěcen sv. Anně Samotřetí s kroucenými sloupy, vyřezávanou dekorací a sochami sv. Barbory a pravděpodobně sv. Hedvikou. Nad oltářem je Boží oko s amorety.\n\nBoční oltář na epištolní straně je zasvěcen sv. Janu Nepomuckému. Oltář se sochou světce je zdoben vyřezávaným rostlinným dekorem. Vedle oltáře ve vitríně se nachází uzd a račí klepeto. Tyto artefakty jsou spojeny s dalšími legendami o výstavbě kostela.\n"}
{"id": "1318293", "url": "https://cs.wikipedia.org/wiki?curid=1318293", "title": "Riccardo Drigo", "text": "Riccardo Drigo\n\nRiccardo Eugenio Drigo (30. června 1846 Padova – 1. října 1930 Padova) byl italský dirigent a hudební skladatel působící v Rusku. \n\nDlouhou dobu působil jako kapelník Mariinského (Carského) divadla v Petrohradu a hudební ředitel tamního baletu. Pro něj složil hudbu na originální libreta i revize starších děl. Často s ním spolupracoval choreograf Marius Petipa. Během svého působení Drigo nastudoval a dirigoval prakticky každý balet a operu provedenou na carských scénách a byl považován za jednoho z největších evropských dirigentů své doby.\n\nDrigo je velmi známý také jako baletní skladatel, upravoval také baletní hudbu jiných mistrů a složil velký počet tanců. K jeho baletní hudbě patří:\n\n\n\nK známým Drigovým tancům patří Pas de deux z \"Korzára \"(1899); \"La Esmeralda Pas de Deux\" (1899); \"La Esmeralda Pas de Six\" (1886), Pas de deux z \"Diany a Acteona\" (1903); \"Pas de deux z Talismanu\" a Pas de deux z \"Harlekinády\".\n\nOtec Silvio Drigo byl právník a matka Vittoria Lupatiová, sestra politika Bortola Lupatiho, byla aktivní v politice. Nikdo v rodině neměl zvláštní nadání pro hudbu, ale Riccardo v pěti letech začal studovat klavír s rodinným přítelem, Maďarem Antoniem Jorichem. Brzy se dostal na velmi dobrou úroveň a jako dospívající byl už v Padově poměrně známý. Otec mu dovolil studium na prestižní konzervatoři v Benátkách, kde Drigovým učitelem byl Antonio Buzzolla, žák Gaetana Donizettiho. Drigo složil první skladby jako dospívající, většinou romance a valčíky. V roce 1862 mu bylo dovoleno provést některé z jeho skladeb s amatérským orchestrem v Padově, a tehdy začal projevovat zájem o dirigování.\nDrigo ukončil konzervatoř v roce 1864 a byl najat jako pianista korepetitor Garibaldiho divadlem v Padově. Tato zkušenost ho přesvědčila, aby rychle hledal práci jako dirigent. Vystřídal několik různých amatérských těles (Vicenza, Rovigo, Udine a Benátky), ale kvůli velkému množství klavíristů s konzervatoří v Itálii měl Drigo málo naděje, že prorazí.\n\nVe věku dvaceti dvou let Drigo představil svou první operu v Garibaldiho divadle. Premiéra byla 25. července 1868 a opera o dvou dějstvích se jmenovala \"Don Pedro Portugalský.\" I přes značný úspěch musely reprízy být zrušeny z důvodu epidemie cholery, která způsobila nucené uzavření všech divadel v provincii Padova.\n\nPrvní velká příležitost pro Driga jako dirigenta přišla v roce 1868, když maestro di cappella Garibaldiho divadla onemocněl v předvečer premiéry komické opery Costantina Dall'Argineho \"Dva medvědi\". První houslista odmítl představení řídit, ale doporučil Driga, protože byl korepetitor a jako takový znal důvěrně partituru. Drigo měl velký úspěch a byl okamžitě jmenován zástupcem kapelníka (Secondo maestro di cappella).\n\nBěhem příštích deseti let Drigo získal zkušenost jako dirigent v různých divadlech v Itálii a dalších částech Evropy. Brzy začal režírovat opery včetně \"Carmen\" od Bizeta v Seville, \"Lazebníka sevillského\" od Rossiniho v Marseille, \"Nápoj lásky\" a \"Kateřinu Cornarovou\" od Donizettiho v Benátkách, \"Fausta\" od Gounoda v Paříži a \"Náměsíčnou \"a \"Normu\" od Vincenza Belliniho v divadle La Scala v Miláně.\n\nV roce 1878 se život Riccarda Driga navždy změnil. Během operní sezóny v Padově se ředitel Císařských divadel Petrohradu, baron Karl Karlovič Kister, zúčastnil představení Nápoje lásky a Drigově provedení. Kister byl velmi ohromen talentem dirigenta, který řídil orchestr bez pomoci partitury. Po poslechu několika Drigových skladeb mu Kister nabídl šestiměsíční smlouvu na dirigování Carského italského orchestru v Petrohradě. Tam postupně dirigoval celý základní repertoár italské opery. Významná byla například jeho monumentální nastudování Verdiho \"Aidy \"a \"Maškarního plesu\". V Petrohradě také 22. února 1884 premiéroval svou operu \"La moglie rapita, \"jejíž libreto napsal Enrico Golisciani.\n\nDrigo svůj pobyt v Rusku přerušil v roce 1885, kdy se načas vrátil do Itálie. V divadle Teatro La Fenice v Benátkách dirigoval Aidu roku 1885 a \"Le Villi\", \"Normu a\" \"Favoritku\" s Giuseppem Kaschmannem a Rigoletta s Kaschmannem roku 1886.\n"}
{"id": "1318294", "url": "https://cs.wikipedia.org/wiki?curid=1318294", "title": "Seznam zápasů československé fotbalové reprezentace 1926", "text": "Seznam zápasů československé fotbalové reprezentace 1926\n\nV roce 1926 odehrála československá fotbalová reprezentace 8 mezistátních zápasů. Všechna utkání byla nesoutěžní. Celková bilance byla 3 výhry, 1 remíza a 4 porážky. Mužstvo v sedmi zápasech vedl asociační kapitán Kraus (v jednom z utkání ještě jako zástupce kapitána), v jednom zápase pak zástupce kapitána dr.Katz.\n\n\n\n\n\n\n\n\n\n\n\n\n\n\n\n\n\n"}
{"id": "1318295", "url": "https://cs.wikipedia.org/wiki?curid=1318295", "title": "Silnice II/494", "text": "Silnice II/494\n\nSilnice II/494 je silnice II. třídy, která vede z Valašských Klobouk do Slavičína. Je dlouhá 13,4 km. Prochází jedním krajem a jedním okresem.\n\n\n"}
{"id": "1318301", "url": "https://cs.wikipedia.org/wiki?curid=1318301", "title": "Ludwig Minkus", "text": "Ludwig Minkus\n\nLudwig Minkus (23. března 1826, Vídeň – 7. prosince 1917, Vídeň) byl rakouský hudební skladatel, dirigent a houslový virtuóz. Skládal především hudbu k baletním představením. \nNarodil se v židovské rodině ve Vídni, ale rod Minkusů pocházel z Velkého Meziříčí. Už v mládí začal komponovat (např. pasáže pro balet \"Paquita\" Édouarda Delvedeze). První zcela vlastní skladby publikoval roku 1846. V roce 1852 byl angažován do vídeňské Dvorské opery. \n\nZnačnou část života ovšem strávil v Rusku, kam odjel v roce 1853. Nejprve působil jako houslista na dvoře knížete Nikolaje Jusupova. Později nastoupil do orchestru moskevského Velkého divadla (Boľšoj těatr). Ten od roku 1862 řídil jako dirigent. V letech 1856–1861 se v Rusku živil jako koncertní mistr. Nakonec získal hodnost inspektora carských divadel a přesídlil do Petrohradu. V té době začal také tvořit hudbu k baletu, často ve spolupráci s choreografem Mariem Petipou. Ta začala představením \"Don Quijote\", dodnes nejslavnějším. Nakonec společně vytvořili dvacítku baletních představení (např. \"La Bayadere\"), v nichž se hudba klasickým způsobem podřizuje choreografii. Na konci života se vrátil do rodné Vídně.\n\n"}
{"id": "1318305", "url": "https://cs.wikipedia.org/wiki?curid=1318305", "title": "Silnice II/490", "text": "Silnice II/490\n\nSilnice II/490 je silnice II. třídy, která vede z Říkovic do Dolního Němčí. Je dlouhá 67 km. Prochází dvěma kraji a čtyřmi okresy.\n\n\n\n\n\n"}
{"id": "1318310", "url": "https://cs.wikipedia.org/wiki?curid=1318310", "title": "Kobylie pleso", "text": "Kobylie pleso\n\nKobylie pleso nebo Kobylie pliesko je ledovcové jezero v Kobylí dolince, jež je boční větví Kôprové doliny ve Vysokých Tatrách na Slovensku. Má rozlohu 0,2975 ha a je 85 m dlouhé a 62 m široké. Dosahuje maximální hloubky 1 m. Objem vody činí 735 m³. Leží v nadmořské výšce 1734 m. Název jezera je pastýřského původu z dob, kdy se v dolince pásli koně.\n\nNa severu se zvedá Hladký štít a na severozápadě z něj vybíhající hřeben Kotolnice s Hladkou lávkou nad plesem. Na západě se nachází sedlo Závory a jižně od něj Tichý vrch. Na jih dolina klesá do Kôprové doliny\n\nPleso nemá povrchový přítok. Z jihozápadního konce odtéká směrem na západ jedna ze zdrojnic Kobylího potoka. Rozměry jezera v průběhu času zachycuje tabulka:\nPleso je veřejnosti přístupné v období od 16. června do 31. října.\n\n\n"}
{"id": "1318314", "url": "https://cs.wikipedia.org/wiki?curid=1318314", "title": "Silnice II/498", "text": "Silnice II/498\n\nSilnice II/498 je silnice II. třídy, která vede z Kunovic do Slavkova. Je dlouhá 14,4 km. Prochází jedním krajem a jedním okresem.\n\n\n"}
{"id": "1318317", "url": "https://cs.wikipedia.org/wiki?curid=1318317", "title": "Ludwig Anzengruber", "text": "Ludwig Anzengruber\n\nLudwig Anzengruber (29. listopadu 1839, Vídeň – 10. prosince 1889) byl rakouský prozaik a dramatik. Představitel realismu a naturalismu. Většina jeho děl se odehrává na rakouském venkově, často mezi štýrskými horaly. Vešel ve známost také pod pseudonymem Ludwig Gruber.\nByl synem nižšího vídeňského úředníka, který se pokoušel psát dramata. Kvůli předčasné otcově smrti v roce 1844 a posléze i babičky v roce 1854, která rodinu finančně podporovala, musel Ludwig přerušit svoje studia . Učil se pak knihkupcem, avšak nakonec sběhl k divadlu a stal se hercem. U divadla zůstal šest let (1860–1866). Poté se věnoval novinařině. Roku 1869 nastoupil jako úředník k vídeňskému policejnímu úřadu. Poté, co na jevištích fenomenálně uspělo jeho drama \"Der Pfarrer von Kirchfeld\" (\"Farář z Podlesí\") z roku 1870, stal se finančně nezávislým a začal se naplno věnovat psaní a dramatu. Nejvíce se poté ujala jeho hra \"Der Meineidbauer\" (\"Sedlák křivopřísežník\"). Z románů \"Der Schandfleck\", z drobných próz pak sbírky povídek \"Dorfgänge\" a \"Geschichten\" (1879). Mezi jeho přátele náležel kupříkladu spisovatel Peter Rosegger, s nímž udržoval i písemnou korespondenci.\n\nOttův slovník naučný jeho dílo hodnotil slovy:\n\n"}
{"id": "1318325", "url": "https://cs.wikipedia.org/wiki?curid=1318325", "title": "Shanghai Golden Grand Prix 2017", "text": "Shanghai Golden Grand Prix 2017\n\nShanghai Golden Grand Prix 2017 byl lehkoatletický mítink, který se konal 13. května 2017 v čínském městě Šanghaji. Byl součástí série mítinků Diamantová liga.\n"}
{"id": "1318329", "url": "https://cs.wikipedia.org/wiki?curid=1318329", "title": "Bislett Games 2017", "text": "Bislett Games 2017\n\nBislett Games 2017 byl lehkoatletický mítink, který se konal 15. června 2017 v norském městě Oslo. Byl součástí série mítinků Diamantová liga.\n"}
{"id": "1318330", "url": "https://cs.wikipedia.org/wiki?curid=1318330", "title": "Mistrovství světa v atletice 2017 – Muži skok o tyči", "text": "Mistrovství světa v atletice 2017 – Muži skok o tyči\n\nSkok o tyči mužů na Mistrovství světa v atletice 2017 probíhal 6. (kvalifikace) a 8. srpna (finále). Zvítězil Američan Sam Kendricks.\n\n"}
{"id": "1318332", "url": "https://cs.wikipedia.org/wiki?curid=1318332", "title": "Izotopy molybdenu", "text": "Izotopy molybdenu\n\nPřírodní molybden (Mo) se skládá ze sedmi stabilních izotopů: Mo (přirozený výskyt 14,53 %), Mo (9,15 %), Mo (15,84 %), Mo (16,67 %), Mo (9,60 %), Mo (24,39 %) a Mo (9,82 %). Bylo také popsáno 31 radioizotopů, s nukleonovými čísly 81 až 118, a osm jaderných izomerů tohoto prvku. Nejstabilnější radioizotopy jsou Mo (poločas přeměny 4×10 let), Mo (65,976 hodiny), Mo (5,56 h) a Mo (15,49 minut). Všechny ostatní mají poločasy kratší než 15 minut, většina pod 15 sekund. Radioizotopy s nukleonovým číslem 93 a nižším se většinou přeměňují beta plus přeměnou na izotopy niobu, zatímco u Mo a těžších radioizotopů převažuje přeměna beta minus na technecium..\n"}
{"id": "1318334", "url": "https://cs.wikipedia.org/wiki?curid=1318334", "title": "Seznam zoologických zahrad v Rakousku", "text": "Seznam zoologických zahrad v Rakousku\n\nToto je seznam zoologických zahrad v Rakousku.\n"}
{"id": "1318335", "url": "https://cs.wikipedia.org/wiki?curid=1318335", "title": "Národní park Losí ostrov", "text": "Národní park Losí ostrov\n\nNárodní park Losí ostrov ( Национальный парк «Лосиный Остров») je národní park, nacházející se v Rusku na severovýchodním okraji Moskvy. Má rozlohu 116 km², z toho 27 % leží na území hlavního města, nejkratší vzdálenost od Kremlu činí 8 km. Většinu parku tvoří smíšené lesy (bříza, smrk, borovice, lípa) a bažiny, náležející k Meščerské nížině. Parkem protékají řeky Jauza, Ička a Pechorka. 53,94 km² patří do režimu zvláštní ochrany, kam je možný vstup pouze na zvláštní povolení. Moskevský dálniční okruh dělí chráněné území na dvě části, nachází se zde zastávka Bělokamennaja Moskevského centrálního okruhu.\n\nLesy se v blízkosti velkoměsta zachovaly díky tomu, že oblast byla oblíbenou honitbou ruských carů. V roce 1979 se Losí ostrov stal chráněným územím a v roce 1983 byl vyhlášen národním parkem jako druhý v RSFSR po Sočském národním parku. Vyskytuje se zde 500 druhů cévnatých rostlin a 280 druhů obratlovců, z toho 180 druhů ptáků a 40 druhů savců. Typickými druhy jsou los evropský, prase divoké, jelen sika, bobr evropský, psík mývalovitý, vychuchol povolžský, plšík lískový, poštolka rudonohá nebo orel mořský. Na území národního parku se nachází městský veřejný park Sokolniki a muzeum tradiční vesnické architektury.\n\nVzhledem k rostoucí poptávce po stavebních pozemcích v okolí Moskvy je park pod velkým tlakem developerů, problémem je také množství výletníků zanechávajících nepořádek i smečky toulavých psů, které loví zvěř.\n\n"}
{"id": "1318338", "url": "https://cs.wikipedia.org/wiki?curid=1318338", "title": "Western &amp; Southern Open 2017", "text": "Western &amp; Southern Open 2017\n\nWestern & Southern Open 2017, také známý pod názvem Cincinnati Masters 2017, byl společný tenisový turnaj mužského okruhu ATP World Tour a ženského okruhu WTA Tour, hraný v areálu Lindner Family Tennis Center na otevřených dvorcích s tvrdým povrchem DecoTurf. Konal se mezi 12. až 20. srpnem 2017 v  americkém městě Mason, ležícím přibližně 35 kilometrů od centra ohijského Cincinnati. Událost probíhala jako 116. ročník mužského a 89. ročník ženského turnaje.\n\nMužská polovina byla po grandslamu zařazena do druhé nejvyšší kategorie okruhu ATP Masters 1000 a její dotace činila 5 244 930 amerických dolarů. Ženská část s rozpočtem 2 836 904 dolarů patřila do kategorie WTA Premier 5. Turnaj představoval součást severoamerické Emirates Airline US Open Series 2017 v jejím čtvrtém týdnu.\nNejvýše nasazenými hráči v soutěžích dvouher se stali druhý hráč žebříčku Rafael Nadal ze Španělska, jenž se po turnaji poprvé od července 2014 vrátil do čela mužské klasifikace, a česká světová jednička v roli obhájkyně titulu Karolína Plíšková. Jako poslední přímí účastníci do dvouher nastoupili jihokorejský 56. hráč pořadí Čong Hjon a ruská 47. žena klasifikace Jekatěrina Makarovová.\n\nPremiérovou trofej z turnajů ATP World Tour Masters 1000 získal bulharský tenista Grigor Dimitrov, jenž v cestě za vítězstvím neztratil jediný set. Ženskou dvouhru ovládla Španělka Garbiñe Muguruzaová, která ve finále deklasovala Rumunku Simonu Halepovou a získala první trofej z turnaje WTA Premier 5. Mužského debla ovládl francouzský pár Pierre-Hugues Herbert a Nicolas Mahut. Účast na závěrečném Turnaji mistryň si zajistil vítězný tchajwansko-švýcarský pár Čan Jung-žan a Martina Hingisová v ženské čtyřhře, jehož členky získaly šestou trofej v sezóně. \n\nDíky semifinálové účasti se Lucie Šafářová po skončení turnaje poprvé v kariéře stala světovou deblovou jedničkou. Poprvé v historii se tak po turnaji staly české tenistky světovými jedničkami singlového i deblového žebříčku WTA v témže vydání, když na prvním místě dvouhry figurovala Karolína Plíšková. Poprvé od července 2014 se na vrchol mužského žebříčku ATP vrátil Rafael Nadal a ke změně došlo i v deblové části mužské klasifikace, kde po skončení turnaje zahájil druhé období v roli světové jedničky Fin Henri Kontinen.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťastný poražený:\n\n\nNásledující páry obdržely divokou kartu do hlavní soutěže:\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčka postoupila z kvalifikace jako tzv. šťastná poražená:\n\n\nNásledující pár obdržel divokou kartu do hlavní soutěže:\n\nNásledující pár nastoupil z pozice náhradníka:\n\n\n\n\n\n"}
{"id": "1318340", "url": "https://cs.wikipedia.org/wiki?curid=1318340", "title": "Králičí ostrov (Lipno)", "text": "Králičí ostrov (Lipno)\n\nKráličí ostrov (dříve též Hadí ostrov) je ostrov na Lipenské přehradě. Rozloha ostrova je přibližně 700 m². Ostrov se nachází asi 400 metrů od loděnice v Lipně nad Vltavou. Na ostrov se dá dostat pouze lodí.\n\nNa ostrov byli vysazeni králíci, tím se z něj stala turistická atrakce. Turisté sem chodí králíky krmit a hladit. Nápad vysadit sem králíky patří starostovi Lipna nad Vltavou, inspiroval se přitom japonským ostrovem Okunošima. Nechal proto posekat trávu a pro králíky postavit krmítka. Králíci ovšem nejsou na ostrově celoročně, v půlce listopadu jsou odstěhování do králíkáren a navracejí se sem začátkem dubna. Kromě králíků žijí na ostrově morčata.\n"}
{"id": "1318343", "url": "https://cs.wikipedia.org/wiki?curid=1318343", "title": "Mistrovství Evropy v atletice 2020", "text": "Mistrovství Evropy v atletice 2020\n\nXXV. Mistrovství Evropy v atletice 2020 se uskuteční ve francouzské metropoli Paříži. Půjde o druhý evropský šampionát v tomto městě po 82 letech. Již potřetí se uskuteční mistrovství Evropy v olympijském roce, poprvé však až po olympiádě (atletické soutěže v Tokiu proběhnou ve dnech 31. července až 9. srpna, pařížský šampionát pak od 26. srpna do 30. srpna 2020).\n\n"}
{"id": "1318344", "url": "https://cs.wikipedia.org/wiki?curid=1318344", "title": "Naučná stezka Zlatodůl Roudný", "text": "Naučná stezka Zlatodůl Roudný\n\nNaučná stezka Zlatodůl Roudný (na informačních tabulích v terénu označená jako naučná stezka Roudný) provází návštěvníky jednou z nejvýznamnějších historických oblastí těžby zlata na území České republiky – v prvních třech desetiletích 20. století se jednalo dokonce o jeden z největších a nejmodernějších zlatých dolů v Evropě. Lokalita se nachází na území obce Zvěstov v její části Roudný v okrese Benešov ve Středočeském kraji.\n\nProjekt byl realizován v rámci aktivit geoparku Kraj Blanických rytířů základní organizací Českého svazu ochránců přírody ve Vlašimi a s podporou měst a obcí v regionu, které se na těchto aktivitách podílejí. Ke zpřístupnění významné historické a geologické lokality byly použity především prostředky z evropských dotací v rámci Programu rozvoje venkova a k realizaci přispěla též Správa CHKO Blaník. Stezka byla slavnostně otevřena 13. července 2013. \n\nV minulosti již v této lokalitě existovala starší naučná stezka, zřízená při škole v přírodě, která sídlila v objektu někdejšího hornického hotelu Dolu Roudný. Po zrušení školy v přírodě se budova hotelu s přilehlým oploceným areálem stala sídlem pobočky Integrovaného centra sociálních služeb Odlochovice, kam již veřejnost nemá přístup. Původní stezka, která na počátku 21. století postupně zanikla, byla na geologii a místní hornickou historii zaměřena jen minimálně. Naučná stezka, obnovená v letech 1997 – 1998 na místě ještě starší stezky, byla zhruba 2,5 km dlouhá a měla celkem 15 zastavení: Úvodní, Jedle, Jehličnatá monokultura, Kořenové systémy dřevin, Dobývání zlata na Podblanicku, Výslunná stráň s typickými rostlinami, Mraveniště, Stopy zvěře, Přírodní památka Roudný, Dub červený, Mokřad a rybník, Louka, Ptačí budky, Lesní hospodářství a Buk a jedle v lesních porostech.\n\nInformace o přípravě výstavby nové naučné stezky, přednostně zaměřené na historii těžby zlata v oblasti Roudného, byly zveřejněny v roce 2010. Vybudování se ujala základní organizace ČSOP ve Vlašimi. Náklady v plánované výši měly z 90% pokrýt evropské dotace z programu Leader. Do roku 2013 byly vyčištěny a upraveny cesty a zhotoveny velké informační tabule, umístěné na stojanech ve tvaru důlních výdřev. \n\nKromě 15 velkých zastavení bylo umístěno v terénu ještě 10 dalších stojanů s historickými fotografiemi daných míst. Uvažovalo se také o rekonstrukci bývalé báňské laboratoře a o zřízení venkovní zastřešené muzejní expozici poblíž tohoto objektu, avšak vzhledem k finanční náročnosti tato etapa výstavby naučné stezky nebyla zatím realizována. Osm z 15 zastavení je doplněno panely s informacemi a interaktivními úkoly, určenými pro dětské návštěvníky.\n\nNaučná stezka Zlatodůl Roudný je okružní cesta o délce 4,5 km s dvěma menšími odbočkami. Výchozí místo se nachází v centru vesničky Roudný poblíž místní autobusové zastávky. Odtud stezka vede kolem míst, kde kdysi stávaly nebo se výjimečně dosud zachovaly jednotlivé objekty Dolu Roudný a po absolvování celého okruhu se vrací přes místa se stopami nejstarší středověké těžby zpátky do výchozího bodu.\n\n"}
{"id": "1318345", "url": "https://cs.wikipedia.org/wiki?curid=1318345", "title": "Kangeq", "text": "Kangeq\n\nKangeq (, zastarale \"Kangek\" nebo \"Haabets Oe\") je zaniklá osada v kraji Sermersooq v Grónsku, asi 18 km jihozápadně od Nuuku. Nachází se na stejnojmenném ostrově u ústí fjordu Nuup Kangerlua do Labradorského moře. Název znamená \"mys u fjordu\".\n\nKangeq byl již v historii obydlen Dorsetskou kulturou (pravěkou grónskou kulturou pocházející z Kanady), ta se však z této oblasti vytratila přibližně v 11. století př. n. l.\n\nOficiální osada byla založena dne 3. července 1721 dánským misionářem Hansem Egedem jako Haabets Oe, v roce 1728 však byla Clausem Paarssem přemístěna na jiné, dnešní umístění.\n\nV roce 1854 se Kangeq stal obchodní stanicí společnosti Royal Greenland. Při největším vzrůstu žilo v Kangequ asi 200 obyvatel. Kangeq existoval až do roku 1973; poté stěhování obyvatel do nedalekého Nuuku způsobil jeho zánik.\n\nRuiny Kangequ jsou pořád ještě zřetelné, a tak je Kangeq často navštěvován turisty. V roce 2009 tu byl natáčen film s názvem Experiment.\n\n"}
{"id": "1318346", "url": "https://cs.wikipedia.org/wiki?curid=1318346", "title": "Adam Bubik", "text": "Adam Bubik\n\nAdam Bubik (* 24. srpna 1992 Český Těšín) je polsko-český hudebník a skladatel. Polák bydlící ve Slezsku. Zpívá polsky i česky.\n\nHudební kariéře se začal věnovat už na střední škole, kde společně Ewou Farnou nahráli singl \"To my\", u něhož je Adam autorem hudby. Po pár letech (r. 2013) spolu s kytaristou Szymonem Kucharczykiem založili worshipovou kapelu Zachaeus Live, která působila v rámci Společenství a Školy nové evangelizace Zacheus v Polsku, a nahráli album \"Vzkříšení\". Kapela se v roce 2015 rozpadla a Adam se rozhodl, že bude dál hrát a tvořit pod svým vlastním jménem, tedy Adam Bubik. Během krátké doby se mu podařilo zahrát na největších křesťanských festivalech v ČR (např. Festival UNITED).\n\nNa konci roku 2015 vydal akustické album \"Chci blíž Ti být\", které bylo úspěšné v českých církvích. Například píseň \"Immanuel\" byla coverována různými českými kapelami.\n\nV roce 2017 se Adam rozhodl pokračovat ve svoji hudební kariéře v Polsku a navázal spolupráci se známým polským basistou a hudebním producentem Mirkiem Stępniem (Budka Suflera, TGD, Mate.o a další). Společně nahráli singl \"W zasięgu twych rąk\", který měl premiéru v březnu 2017. Poté vyšly další singly a videoklipy \"Powiedz mi\" a \"Nie boję się\". Dále pak na přelomu roku 2017/2018 vydal sérii tří \"malovaných singlů\", kde byly použity vývarné fotky umělce - \"Nie mogę spać\", \"By utrzymać kurs\" a \"Wymiana dyskretna\".\n"}
{"id": "1318347", "url": "https://cs.wikipedia.org/wiki?curid=1318347", "title": "Western &amp; Southern Open 2017 – ženská dvouhra", "text": "Western &amp; Southern Open 2017 – ženská dvouhra\n\nŽenská dvouhra Western & Southern Open 2017 probíhala ve druhé polovině srpna 2017. Do singlové soutěže cincinnatského tenisového turnaje nastoupilo padesát šest hráček. Z kvalifikace se probojovalo třináct tenistek včetně tzv. šťastné poražené Natalji Vichljancevové. Obhájkyní titulu byla česká první hráčka žebříčku Karolína Plíšková, která dohrála v semifinále. \n\nKarolína Plíšková, Simona Halepová, Elina Svitolinová, Angelique Kerberová a Caroline Wozniacká vstoupily do turnaje jako soupeřky o post světové jedničky. Jistotu udržení se na čele, bez ohledu na výsledky soupeřek, Plíšková měla jen v případě titulu. Pokud by Halepová vyhrála finále proti Garbiñe Muguruzaovou, stala by se novou první hráčkou žebříčku. Svitolinová se mohla jedničkou stát v případě zisku trofeje při souběžném vypadnutí Češky před semifinále. Kerberová s Wozniackou byly z boje o čelo žebříčku eliminovány výhrou Plíškové ve druhém kole. \n\nKarolína Plíšková vrátila Caroline Wozniacké týden starou čtvrtfinálovou prohru z Canada Masters v téže fázi turnaje. V semifinále však po šňůře šesti vzájemných výher nad Garbiñe Muguruzaovou Španělce podlehla, když soupeřka proměnila pátý mečbol. Snížila tím pasivní zápasovou bilanci na 2–6. Češka se v 80minutovém utkání dopustila 28 nevynucených chyb na 17 vítězných úderů. K porážce uvedla: „\"Dnes jsem nepředvedla nejlepší výkon, postrádala jsem energii. Tři zápasy během necelých 24 hodin se na mně podepsaly\".“\n\nVítězkou se stala nasazená čtyřka Španělka Garbiñe Muguruzaová, jež ve finále zdolala turnajovou a světovou dvojku Rumunku Simonu Halepovou po hladkém dvousetovém průběhu za necelou hodinu 6–1 a 6–0. V probíhající sezóně si připsala druhé turnajové vítězství, které představovalo páty singlový titul na okruhu WTA Tour. Naopak Rumunka nezvládla ani svůj třetí zápas, v němž hrála o post světové jedničky. Na čele zůstala Karolína Plíšková s minimálním náskokem 5 bodů na rumunskou tenistku. Vzhledem k posunu Šafářové na vrchol deblové klasifikace se tak poprvé v historii staly české tenistky světovými jedničkami singlového i deblového žebříčku v témže vydání. \n\nOsm nejvýše nasazených hráček obdrželo volný los do druhého kola.\n"}
{"id": "1318348", "url": "https://cs.wikipedia.org/wiki?curid=1318348", "title": "Lední hokej na Zimních olympijských hrách 2018 – turnaj muži", "text": "Lední hokej na Zimních olympijských hrách 2018 – turnaj muži\n\nHokejový turnaj mužů na Zimních olympijských hrách 2018 probíhal v Pchjongčchangu v Jižní Koreji od 14. do 25. února 2018 na zimních stadionech Kangnung a Kwandong.\n\n\"Čísla v závorce označují pořadí týmů ve světovém žebříčku, které je rozhodující pro nasazení do jednotlivých skupin.\"\n\nCelkem 12 účastníků bylo podle umístění v žebříčku IIHF 2015 nasazeno do tří skupin po čtyřech týmech. Ve skupinách se utkal každý s každým. Poté byly týmy seřazeny do žebříčku od 1 do 12 na základě výsledků v základních skupinách. V žebříčku rozhodovala tato kritéria:\nVítězové skupin a nejlepší druhý tým byli následně nasazení přímo do čtvrtfinále. Zbývajících osm týmu bylo podle výše uvedeného žebříčku nasazeno do kvalifikace o čtvrtfinále tak, že hrál pátý s dvanáctým, šestý s jedenáctým, sedmý s desátým a osmý s devátým. Vítězové se pak střetli s přímo nasazenými o postup do semifinále. Vítězové semifinále hráli finále a poražení semifinalisté o třetí místo.\n\nČeský tým byl zařazen do skupiny A a dějištěm jeho zápasů tak byl Kangnung. Podle hokejového programu byl českému týmu pro zápasy ve skupině stanovený 15., 17., 18. únor, pak již následují zápasy playoff a čtvrtfinále, semifinále a finále rozdělené na zápas o 3 místo a o den později, 25. února, o zlatou medaili.\n\nVšechny časy jsou místní (UTC+9), tj. SEČ+8.\n\nVšechny časy jsou místní (UTC+9), tj. SEČ+8.\n\nVšechny časy jsou místní (UTC+9), tj. SEČ+8.\n\nVšechny časy jsou místní (UTC+9), tj. SEČ+8.\n\nVšechny časy jsou místní (UTC+9), tj. SEČ+8.\n\nVšechny časy jsou místní (UTC+9), tj. SEČ+8.\n\nVšechny časy jsou místní (UTC+9), tj. SEČ+8.\nVšechny časy jsou místní (UTC+9), tj. SEČ+8.\n\n"}
{"id": "1318355", "url": "https://cs.wikipedia.org/wiki?curid=1318355", "title": "Elijah Manangoi", "text": "Elijah Manangoi\n\nElijah Motonei Manangoi (* 5. ledna 1993, Naroku) je keňský atlet, běžec, který se věnuje středním tratím., mistr světa v běhu na 1500 metrů z roku 2017.\n\nDo světové špičky se dostal v roce 2015, na světovém šampionátu v Pekingu doběhl druhý ve finále běhu na 1500 metrů. V srpnu 2017 se v Londýně stal na této trati mistrem světa.\n\n\n"}
{"id": "1318361", "url": "https://cs.wikipedia.org/wiki?curid=1318361", "title": "Vladimír Kafka", "text": "Vladimír Kafka\n\nVladimír Kafka (6. června 1931, Praha – 19. října 1970, tamtéž) byl český nakladatelský redaktor, germanista a překladatel z němčiny a okrajově z francouzštiny.\nNarodil se v Praze jako syn překladatele z němčiny Františka Kafky. Po maturitě na gymnáziu vystudoval v letech 1950–1956 češtinu a němčinu na Filozofické fakultě Univerzity Karlovy v Praze, kde absolvoval diplomovou prací \"F. X. Šalda a německá literatura\".\n\nOd roku 1956 až do své smrti pracoval v nakladatelství Mladá fronta, nejprve jako korektor a od roku 1957 jako odpovědný redaktor pro německou a francouzskou literaturu. Napsal řadu studií o německé literatuře, především o německém literárním expresionismu (Gottfried Benn nebo Georg Trakl) a je autorem mnoha předmluv a doslovů k vydání děl německých spisovatelů. Ve své překladatelské činnosti se zaměřoval na Franze Kafku a na soudobou německou literaturu (Heinrich Böll a Günter Grass). Okrajově překládal také z francouzštiny. Přispíval také do revue \"Světová literatura\", do \"Časopisu pro moderni filologii\" a do měsíčníku \"Nový život\". V letech 1968–1969 byl členem redakční rady časopisu \"Tvář\".\n\nJeho syn Štěpán (*1962) je prozaikem, básníkem a nakladatelem a mladší syn Tomáš (*1965) básníkem, historikem a diplomatem.\n\n"}
{"id": "1318362", "url": "https://cs.wikipedia.org/wiki?curid=1318362", "title": "Sarfaq", "text": "Sarfaq\n\nSarfaq je zaniklá osada v kraji Avannaata v Grónsku. Nachází se na ostrově Qallunaat v Upernavickém souostroví, na pobřeží Tasiusackého zálivu. Osada existovala pouze 21 let, byla založena v roce 1898 a v roce 1919 zanikla.\n"}
{"id": "1318363", "url": "https://cs.wikipedia.org/wiki?curid=1318363", "title": "The Lost Language of Cranes", "text": "The Lost Language of Cranes\n\nThe Lost Language of Cranes (tj. \"Ztracený jazyk jeřábů\") je britský hraný film z roku 1991, který režíroval Nigel Finch podle stejnojmenného románu Davida Leavitta z roku 1986. Film se zabývá problematikou coming outu. Snímek měl světovou premiéru na Mezinárodním filmovém festivalu v Londýně 14. listopadu 1991.\n\nPhilipovi je 20 let a pracuje v londýnském nakladatelství. Jednoho dne se rozhodne, že svým rodičům řekne, že je gay. Ti jsou jeho oznámením zaskočeni. Jeho matka Rose mu sdělí, že bude potřebovat čas, aby vyrovnat se s tím srovnala. Mnohem větší dopad má jeho coming out na jeho otce Owena, který se rozpláče. Owen je také gay, což před svou rodinou tají již celá desetiletí. Mezitím za Philipým přítelem, Američanem Elliotem přijedou na návštěvu jeho adoptivní rodiče, homosexuální pár, Derek a Geoffrey. Krátce po jejich návštěvě se Elliot rozhodne ukončit vztah s Philipem a odstěhuje se do Paříže. Owen a Philip jdou spolu na večeři a Owen se ptá syna ohledně jeho sexuality. Na univerzitě, kde pracuje, je nový kolega Winston. Domnívá se, že je homosexuál a proto ho chce pozvat domů na večeři, protože by se mohl Philipovi líbit. Nicméně během návštěvy Rose pochopí, že Owen nepozval Winstona kvůli synovi, ale kvůli sobě. Když jsou po večeři sami, zeptá se manžela přímo a ten jí řekne pravdu. Poté odejde za Philipem a řekne o sobě i synovi. \n\n"}
{"id": "1318370", "url": "https://cs.wikipedia.org/wiki?curid=1318370", "title": "Miedźna", "text": "Miedźna\n\nMiedźna (něm. \"Miedzna\") je vesnice a sídlo gminy Miendźna v okrese Pszczyna ve Slezském vojvodství. Obec je sídlem gminy Miendźna.\n\nPodle statistických údajů z roku 2005 byla rozloha 1130 ha: z toho tvoří orná půda 726 ha.\n\nPrvní písemné zmínky o vesnici pochází z roku 1326 v dokumentu Svatopetrského haléře. V dokumentu o prodeji pszczynského panství, které bylo vystaveno Kazimírem II Těšínským v českém jazyce ve Fryštátě dne 21. února 1517 byla vesnice nazývána \"Medna.\"\n\nV letech 1975–1998 vesnice patřila pod administrativu katovického vojvodství.\n\nV roce 2011 ve vsi Miedźna žilo1673 obyvatel (823 mužů a 850 žen).\n\n"}
{"id": "1318373", "url": "https://cs.wikipedia.org/wiki?curid=1318373", "title": "Giuseppe Benedetto Dusmet", "text": "Giuseppe Benedetto Dusmet\n\nBlahoslavený Giuseppe Benedetto kardinál Dusmet O.S.B. (15. srpna 1818 Palermo – 4. dubna 1894 Catania) byl italský římskokatolický duchovní, benediktinský mnich, biskup a kardinál.\n\n"}
{"id": "1318382", "url": "https://cs.wikipedia.org/wiki?curid=1318382", "title": "Dobětice", "text": "Dobětice\n\nDobětice jsou čtvrť na levém břehu Labe v Ústí nad Labem. Patří do obvodu Ústí nad Labem-Severní terasa a sousedí se Stříbrníky a Krásným Březnem. Nedaleko se také nachází osada Mlýniště a obec Žežice. První zmínky o obci pochází z let 1381 až 1444 v souvislosti s panským sídlem. V 80. a na začátku 90. let se jižně od původní obce postavilo velké sídliště navazující na již existující sídliště Stříbrníky. Na tomto sídlišti se dnes nachází supermarket, školky, základní škola, střední průmyslová škola, domov důchodců, zdravotnické středisko a další.\nVýstavba v oblasti Dobětic byla plánována původně až po roce 1990, avšak kvůli rychlému tempu výstavby v Krásném Březně se přistoupilo k zpracování plánů již v 70. letech. Ten počítal s bydlením pro 7 600 obyvatel a byl hotov v roce 1976. Autorem je ústecký architekt Mojmír Böhm. Výstavba byla zahájena roku 1985 a pokračovala i po Sametové revoluci. Stavěno bylo s pomocí soustav T 06 B a později OP 1.21 zde typickou hnědě zbarvenými panely s kamínkovým povrchem. \nPanelové domy byly stavěny převážně ve výškách osmi a dvanácti pater, dále pak šestipatrové. Zároveň byly postaveny objekty občanské vybavenosti, například objekt základní devítileté školy, domova důchodců a dnešní střední průmyslové školy. \nStředem celé čtvrti prochází ulice Šrámkova. Na tu navazují na konci sídliště ulice Na Návsi a Výstupní, které vedou dále do dalších čtvrtí a centra. Sídliště je obsluhováno trolejbusovými (53,54) a autobusovými (5, 23) linkami. Také se zde nachází konečná zastávka Dobětice točna. \nPůvodní obec stojí pod vrchem s Erbenovou vyhlídkou a vrchem přímo nazvaným Dobětická výšina. Vesnicí protéká Dobětický potok pokračující do údolí pojmenovaného též podle obce. Sídliště se pak nachází mezi vrchem s Erbenovou vyhlídkou a kopcem Hůrka. Jižně jsou louky Mariánského vrchu.\n\n"}
{"id": "1318384", "url": "https://cs.wikipedia.org/wiki?curid=1318384", "title": "Derventa", "text": "Derventa\n\nDerventa (Дервента) je město a sídlo v regionu Doboj v Posáví v Republice srbské v rámci Bosny a Hercegoviny. Sídlo zahrnuje 57 vesnic a nachází se severozápadně od města Doboj.\n\nDerventa se nalézá na hranici s obcemi Brod, Modriča, Doboj, Prnjavor a Srbac.\n\n• Agići\n• Begluci\n• Bijelo Brdo\n• Bosanski Dubočac\n• Brezici\n• Bukovac\n• Bukovica Mala\n• Bukovica Velika\n• Bunar\n• Cerani\n• Crnča\n• Dažnica\n• Derventa\n• Donja Bišnja\n• Donja Lupljanica\n• Donji Detlak\n• Donji Višnjik\n• Drijen\n• Gornja Bišnja\n• Gornja Lupljanica\n• Gornji Božinci\n• Gornji Detlak\n• Gornji Višnjik\n• Gradac\n• Gradina\n• Kalenderovci Donji\n• Kalenderovci Gornji\n• Kostreš\n• Kovačevci\n• Kulina\n• Kuljenovci\n• Derventski Lug\n• Lužani\n• Lužani Bosanski\n• Lužani Novi\n• Mala Sočanica\n• Mišinci\n• Miškovci\n• Modran\n• Osinja\n• Osojci\n• Pjevalovac\n• Pojezna\n• Poljari\n• Polje\n• Rapćani\n• Stanići\n• Šušnjari\n• Tetima\n• Trstenci\n• Tunjestala\n• Velika\n• Velika Sočanica\n• Vrhovi\n• Zelenike\n• Žeravac i Živinice.\n\nMezi roky 1929 a 1939 byla Derventa součástí Vrbas Banovina a mezi roky 1939 a 41 Chorvatské Banoviny v rámci Království Jugoslávie.\n\nObyvatelstvo Derventy se dělí do dvou kategorií. První skupina zahrnuje pouze obyvatele samotného města, druhá zahrnuje i občany přidružených vesnic a obcí. Počet a národnostní struktura občanů prodělala významnou proměnu zejména během bosenské války v letech 1992–1995.\n\nNejpopulárnějším sportem v Derventě je fotbal. Prvním derventským fotbalovým klubem, který vznikl v roce 1919, byl FK Dečko.\n"}
{"id": "1318385", "url": "https://cs.wikipedia.org/wiki?curid=1318385", "title": "Agići", "text": "Agići\n\nAgići (Агићи) je vesnice v Bosně a Hercegovině v Republice srbské. Je součástí Derventy.\n\nLeží na západ od města Derventa v nadmořské výšce 170 m n. m. Protékají tudy řeky Vukovije (levobřežní přítok Ukrine) a Agića. Do vesnice lze dojet po komunikaci M-16.1.\n"}
{"id": "1318386", "url": "https://cs.wikipedia.org/wiki?curid=1318386", "title": "Jan Šáral", "text": "Jan Šáral\n\nJan Šáral (* 14. října 1944) je bývalý český fotbalový útočník. Jeho vnukem je fotbalista Jan Chramosta. Žije v Praze.\n\nV československé lize hrál za VCHZ Pardubice, vstřelil jeden prvoligový gól.\n\n"}
{"id": "1318387", "url": "https://cs.wikipedia.org/wiki?curid=1318387", "title": "Individuální vzdělávací plán", "text": "Individuální vzdělávací plán\n\nIndividuální vzdělávací plán, zkráceně IVP, je plán, který se stanoví žákovi za podmínek podle zákona č. 561/2004 Sb. o předškolním, základním, středním, vyšším odborném a jiném vzdělávání (školský zákon) a vyhlášky 27/2016 Sb. o vzdělávání žáků se speciálními vzdělávacími potřebami a žáků nadaných .\nVychází z rámcového vzdělávacího programu rozpracovaného do příslušného školského vzdělávacího programu školy. Je vytvořen podle závěrů školského poradenského zařízení na základě speciálně pedagogického vyšetření , příp. vyšetření lékařského Zpravidla jej vytváří třídní učitel, za vytvoření je odpovědný ředitel školy. Při jeho vytváření je důležitá součinnost s rodiči, příp. dalšími odborníky.\nIndividuální vzdělávací plán je součástí povinné dokumentace žáka.\nIVP může být vytvořen i z jiných závažných důvodů, než jsou speciální vzdělávací potřeby, např. z důvodů dlouhodobé nemoci nebo pro žáky, kteří jsou výkonnostními sportovci.\n\nObsah IVP je dán platnou legislativou, forma však vychází ze zvyklostí konkrétní školy. Povinnou součástí jsou údaje o obsahu, rozsahu, průběhu a způsobu poskytování individuální speciálně pedagogické nebo psychologické péče včetně zdůvodnění. IVP také zahrnuje cíle vzdělávání žáka, časové a obsahové rozvržení učiva, pedagogické postupy, způsob zadávání a plnění úkolů i způsob hodnocení žáka. Uvádí se i případnou potřebu dalšího pedagogického pracovníka (např. asistent pedagoga) či jiné osoby podílející se na práci se žákem a její rozsah (např. osobní asistent žáka).\n\n\n"}
{"id": "1318388", "url": "https://cs.wikipedia.org/wiki?curid=1318388", "title": "DN Galan 2017", "text": "DN Galan 2017\n\nDN Galan 2017 byl lehkoatletický mítink, který se konal 18. července 2016 ve švédském městě Stockholm. Byl součástí série mítinků Diamantová liga. \n"}
{"id": "1318389", "url": "https://cs.wikipedia.org/wiki?curid=1318389", "title": "Tereza Janošíková", "text": "Tereza Janošíková\n\nTereza Janošíková (* 8. února 1999 Olomouc) je česká reprezentantka v orientačním běhu. Jejím největším úspěchem jsou tři stříbrné a jedna bronzová medaile z juniorských světových šampionátů v letech 2017 a 2018 a celkem 4 zlaté, 3 stříbrné a 1 bronzová medaile z mistrovství Evropy dorostu. V roce 2017 byla jako osmnáctiletá nominována na mistrovství světa do estonského Tartu, kde ve sprintu obsadila 24. místo. V současnosti běhá za český klub \"SK Severka Šumperk\" a za švédský \"IFK Mora OK\", který reprezentuje ve Skandinávii.\n\n"}
{"id": "1318390", "url": "https://cs.wikipedia.org/wiki?curid=1318390", "title": "Krasnouralsk", "text": "Krasnouralsk\n\nKrasnouralsk () je město ve Sverdlovské oblasti v Ruské federaci. Při sčítání lidu v roce 2010 měl bezmála pětadvacet tisíc obyvatel.\n\nKrasnouralsk leží na východní straně Uralu na potoce Kušajka blízko jeho ústí do Saldy, přítoku Tury v povodí Obu. Je vzdálen přibližně 180 kilometrů severně od Jekatěrinburgu, správního střediska oblasti.\n\nDo města vede krátká místní železniční trať z několik kilometrů západně ležící Verchňaje Tury, kde je připojena na trať z Kušvy do Serova.\n\nPrvní osídlení vzniká v roce 1832 s objevem zlata, ale později se zdejší naleziště ukazují jako slabá. Ještě v 19. století ale dochází k objevení silných ložisek chalkopyritu a následně je v roce 1925 založena huť na měď a k ní přiléhající sídlo \"Bogomolstroj\" (), jehož název je odvozen od zlatokopa Bogomolova, na jehož pozemku byl chalkopyrit objeven. V roce 1929 dochází k přejmenování na \"Uralmedstroj\" () a v roce 1932 k přejmenování na Krasnouralsk a povýšení na město.\n\n"}
{"id": "1318391", "url": "https://cs.wikipedia.org/wiki?curid=1318391", "title": "Nová Kelča", "text": "Nová Kelča\n\nNová Kelča je obec na Slovensku v okrese Vranov nad Topľou ležící na východním břehu vodní nádrže Veľká Domaša.\n\nPrvní písemná zmínka o obci pochází z roku 1404. Nachází se zde římskokatolický barokní kostel svatého Štěpána z konce 18. století a nový kostel Nejsvětějšího Srdce Ježíšova.\n\n"}
{"id": "1318392", "url": "https://cs.wikipedia.org/wiki?curid=1318392", "title": "Kvakovce", "text": "Kvakovce\n\nKvakovce jsou obec na Slovensku v okrese Vranov nad Topľou ležící poblíž vodní nádrže Veľká Domaša.\n\nPrvní písemná zmínka o obci pochází z roku 1345. Nachází se zde římskokatolický kostel Ducha svatého.\n"}
{"id": "1318393", "url": "https://cs.wikipedia.org/wiki?curid=1318393", "title": "Aviva London Grand Prix 2017", "text": "Aviva London Grand Prix 2017\n\nLondýn Grand Prix 2017 byl lehkoatletický mítink, který se konal 9. 7. 2017 v Spojeném království městě Londýn. Byl součástí série mítinků Diamantová liga.\n"}
{"id": "1318395", "url": "https://cs.wikipedia.org/wiki?curid=1318395", "title": "Western &amp; Southern Open 2017 – mužská dvouhra", "text": "Western &amp; Southern Open 2017 – mužská dvouhra\n\nMužská dvouhra Western & Southern Open 2017 probíhala ve druhé polovině srpnu 2017. Do singlové soutěže cincinnatského tenisového turnaje nastoupilo padesát šest hráčů. Z kvalifikace se probojovalo jedenáct tenistů, z toho sedm řádně po výhrách ve dvou kolech a čtyři jako tzv. šťastní poražení po odstoupení singlistů. Obhájcem titulu byl chorvatský hráč Marin Čilić, jenž se odhlásil před zahájením turnaje.\nV důsledku odhlášení světové jedničky Andyho Murrayho i trojky Rogera Federera pro zranění, získal druhý hráč žebříčku Rafael Nadal jistotu, že se po turnaji vrátí poprvé od července 2014 do vedení mužské světové klasifikace a naváže na 141 týdnů strávených na pozici světové jedničky. Ve čtvrtfinále však Španěl podlehl Australanu Nicku Kyrgiosovi, čímž ukončil sérii Velké čtyřky, v níž alespoň jeden z kvarteta tenistů vždy postoupil do finále na 42 turnajích série ATP Masters (včetně získaných 37 titulů). Posledním takovým předchozím turnajem bez finálové či semifinálové účasti členů Velké čtyřky byl pařížský BNP Paribas Masters 2012.\n\nDo turnaje nezasáhlo 7 hráčů z elitní světové desítky. Nick Kyrgios i Bulhar Grigor Dimitrov postoupili poprvé v kariéře do finále turnaje ATP Masters.\n\nVítězem se stal sedmý nasazený Bulhar Grigor Dimitrov, jenž ve finále zdolal australského tenistu Nicka Kyrgiose po dvousetovém průběhu 6–3 a 7–5. V probíhající sezóně si tak připsal třetí turnajové vítězství, které představovalo sedmý singlový titul na okruhu ATP Tour. V cestě za vítězstvím Bulhar neztratil jediný set a získal tak premiérovou trofej z turnajů ATP World Tour Masters 1000.\n\nOsm nejvýše nasazených hráčů obdrželo volný los do druhého kola.\n"}
{"id": "1318396", "url": "https://cs.wikipedia.org/wiki?curid=1318396", "title": "Meeting Areva 2017", "text": "Meeting Areva 2017\n\nMeeting Areva 2017 byl lehkoatletický mítink, který se konal 1. srpna 2017 ve francouzském městě Paříž. Byl součástí série mítinků Diamantová liga.\n"}
{"id": "1318397", "url": "https://cs.wikipedia.org/wiki?curid=1318397", "title": "Western &amp; Southern Open 2017 – ženská čtyřhra", "text": "Western &amp; Southern Open 2017 – ženská čtyřhra\n\nŽenská čtyřhra Western & Southern Open 2017 probíhala ve druhé polovině srpna 2017. Do deblové soutěže cincinnatského tenisového turnaje nastoupilo dvacet osm dvojic. Obhájcem titulu byl indicko-český pár Sania Mirzaová a Barbora Strýcová, jehož členky nestartovaly společně. Mirzaová nastoupila s bývalou čínskou deblovou světovou jedničkou Pcheng Šuaj, aby mezi poslední čtveřicí párů podlehly Sieové s Niculescuovou. Spoluhráčkou Strýcové se stala krajanka a světová dvojka Šafářová, s níž skončila v semifinále na raketách Čanové s Hingisovou.\n\nPři absenci deblové světové jedničky Bethanie Mattekové-Sandsové pro dlouhodobé zranění kolena si její stabilní spoluhráčka Lucie Šafářová poprvé v kariéře zajistila posun do čela světového žebříčku WTA, když se Strýcovou zvládly účast v semifinále podmiňující postup na 1. místo. 30letá Šafářová se tak v pondělním vydání žebříčku WTA z 21. srpna 2017 stane novou světovou jedničkou ve čtyřhře, po Heleně Sukové, Janě Novotné a Květě Peschkeové čtvrtou Češkou a celkově 35. v pořadí od zavedení klasifikace v roce 1975. V Československu narozená Martina Navrátilová, která strávila historicky nejdelší období 237 týdnů na vrcholu, reprezentovala tehdy již Spojené státy. Šafářová své pocity po čtvrtfinálové výhře nad Australankami Bartyovou s Dellacquovou komentovala slovy: „\"Je to absolutně úžasný. Asi bych to nikdy nečekala. Ještě dneska si vzpomínám, jak mi táta kdysi říkal, že debla vůbec hrát neumím. … Je to obrovské zadostiučinění a jsem za to strašně ráda. Myslím, že jsem se o světovou jedničku zasloužila a jsem šťastná.\"“ \n\nVítězem se stal druhý nasazený pár tchajwansko-švýcarský pár Čan Jung-žan a Martina Hingisová, který ve finále za 91 minut zdolal tchajwansko-rumunskou dvojici Sie Su-wej a Monica Niculescuová. Po dvousetovém průběhu 4–6 a 6–4 rozhodl až supertiebreak poměrem míčů [10–7]. Obě šampionky si do žebříčku WTA připsaly 900 bodů a získaly šestou společnou trofej i šestou v probíhající sezóně. Bodový zisk jim zajistil účast na závěrečném Turnaji mistryň. Čanová vybojovala dvacátý čtvrtý deblový titul na okruhu WTA Tour a pro Hingisovou to bylo šedesáté první takové turnajové vítězství. Poražené finalistky spolu odehrály druhý turnaj v roce, když v prvním případě získaly titul na Ladies Open Biel Bienne.\n\nČtyři nejvýše nasazené páry obdržely volný los do druhého kola.\n"}
{"id": "1318399", "url": "https://cs.wikipedia.org/wiki?curid=1318399", "title": "Adam Sedlmajer", "text": "Adam Sedlmajer\n\nAdam Sedlmajer (* 23. dubna 1987 Neratovice) je český vodní lyžař, vítěz světových her, mistr světa a mistr Evropy.\n\nSvými úspěchy navázal po třiceti letech na československého vicemistra světa a čtyřnásobného mistra Evropy Františka Stehna, v meziobdobí zde byli pouze juniorští mistři. To se týká vodního lyžování za motorovým člunem, na MS se však závodilo také ve vodním lyžování na kabelovém vleku a zde získal Michal Černý zlato a bronz v roce 1998.\n\n\n\n"}
{"id": "1318402", "url": "https://cs.wikipedia.org/wiki?curid=1318402", "title": "Bohumír Prokop", "text": "Bohumír Prokop\n\nBohumír Prokop (* 4. srpna 1968, Praha, Československo) je bývalý československý házenkář. \n\nS týmem Československa hrál na letních olympijských hrách v Barceloně v roce 1992, kde tým skončil na 9. místě. Nastoupil ve 2 utkáních a dal 4 góly. Na klubové úrovni hrál za Slavii Praha a Duklu Praha.\n\n"}
{"id": "1318410", "url": "https://cs.wikipedia.org/wiki?curid=1318410", "title": "Angeé Svobodová", "text": "Angeé Svobodová\n\nKlára Svobodová alias Angeé (* 12. dubna 1987 Praha) je tanečnice a choreografka. Účinkovala v TV show Tvoje tvář má známý hlas a vyučuje na Dance Academy Prague.\n\nV šesti letech začala chodit na moderní gymnastiku a sportovní aerobic. \n\nVe 12 letech se po konkurzu dostala do Taneční skupiny Echo Praha, kde strávila 5 let, během kterých získala mnoho tanečních zkušeností. Jezdila po různých závodech a soutěžích. Poté působila v přípravce taneční skupiny \"IF\" pod vedením Leony Kvasnicové. \n\nV roce 2005 se stala co-directorem taneční skupiny \"W8 Dance Crew\". \n\nOd roku 2006 byla členkou taneční skupiny \"Out of Bounds\" brazilsko-českého tanečníka Allana Lemaji.\n\nV New Yorku v roce 2007-08 jako mezinárodní student studovala na taneční škole Brodway Dance Center, kde se věnovala baletu, jazzu, moderně, hip-hopu, dancehallu, a dalším. Mezi její lektory patřili například Laurieann Gibson, Michele Assaf, Jared Grimes, Sheryl Murakami nebo Jermaine Browne, a další.\n\nV roce 2008 založila projekt The Freakshow, ve kterém byla členem i choreografem. Tento projekt vyprodukoval její nynější styl „MTV style“, který učí. Od roku 2009 je součástí JAD Dance Company.\n\nV roce 2011-12 jako tanečnice doprovázela amerického zpěváka Kanye Westa na světovém turné.\n\nV roce 2014 byla vybrána do hudebního projektu AquaBabes, kde společně s dalšími členkami nahrály písničku \"Neříkej mi baby\", která byla na Youtube nejsledovanější za rok 2014. \n\nJako choreografka a tanečnice spolupracovala se spoustou zajímavých lidí – například Karel Gott, Victoria, Mista, Ben Cristovao, Vypsaná fixa, Tonya Graves, Phats and Small, Verona a podílela se na spoustě zajímavých projektů a eventů – opening pražského koncertu Pussycat Dolls, TV show T-Music Dance, spolupráce s DAMU, Český tučnák, Sensation White, Quixiano, KVIFF, Face of The Year, Show Jana Krause, NYE Hilton, Metropole Zličín fashion shows.\n\nV pražském Studiu DVA dostala na starosti celou choreografii k muzikálu Funny Girl, v němž exceluje Monika Absolonová a Roman Zach. Muzikál měl premiéru 24. února 2017.\n"}
{"id": "1318422", "url": "https://cs.wikipedia.org/wiki?curid=1318422", "title": "Silnice II/495", "text": "Silnice II/495\n\nSilnice II/495 je silnice II. třídy, která vede z Moravského Písku do Brumova-Bylnice. Je dlouhá 54,9 km. Prochází dvěma kraji a třemi okresy.\n\n\n\n\n"}
{"id": "1318431", "url": "https://cs.wikipedia.org/wiki?curid=1318431", "title": "Sentinelci", "text": "Sentinelci\n\nSentinelci (též Sentinelové) jsou domorodci, žijící na ostrově Severní Sentinel na Andamanech v Indii. Brání se kontaktu s okolním světem, takže jsou jedni z posledních lidí na světě nedotčených moderní civilizací. Vůči všem cizincům jsou agresivní. Mluví neklasifikovaným jazykem zvaným sentinelština. Živí se lovem, rybářstvím a sběrem divokých plodů. Patrně neumí rozdělat oheň. Indická vláda zakazuje vstup na ostrov a Sentinelcům nechává úplnou svobodu.\n\nPřesný počet Sentinelců není znám. Odhady se pohybují od méně než 40, přes 250 až k 500. \n\nV roce 2001 indická vláda zaznamenala 39 jedinců (21 mužů a 18 žen). Nicméně, z nutnosti tento průzkum byl proveden na dálku a téměř jistě nepředstavuje přesný údaj počtu obyvatel, kteří žijí po celém ostrově. V roce 2011 sčítání lidu Indie zaznamenalo pouhých 15 jedinců (12 mužů a 3 ženy). Jakýkoli střednědobý či dlouhodobý vliv na Sentinelskou populaci vyplývající ze zemětřesení nebo tsunami není znám.\n\nSentinelci jsou zřejmě Negritové, kteří se kromě Andaman vyskytují například na Filipínách. Jsou tedy menší postavy, tmavé kůže a mají kudrnaté vlasy.\n\nVýzkumník Heinrich Harrer pozoroval jednoho Sentinelce, a tvrdí, že byl asi 1,6 metrů vysoký a byl to levák.\n\nV listopadu 2018 byl americký misionář John Allen Chau zabit Sentinelci poté, co se je snažil obrátit na křesťanskou víru.\n"}
{"id": "1318437", "url": "https://cs.wikipedia.org/wiki?curid=1318437", "title": "Silnice II/496", "text": "Silnice II/496\n\nSilnice II/496 je silnice II. třídy, která vede z Luhačovic do Komni. Je dlouhá 20,2 km. Prochází jedním krajem a dvěma okresy.\n\n\n\n"}
{"id": "1318445", "url": "https://cs.wikipedia.org/wiki?curid=1318445", "title": "Michal Černý", "text": "Michal Černý\n\nMichal Černý může být:\n\n"}
{"id": "1318449", "url": "https://cs.wikipedia.org/wiki?curid=1318449", "title": "Izotopy technecia", "text": "Izotopy technecia\n\nTechnecium (Tc) je, společně s promethiem, jedním ze dvou prvků lehčích než bismut, které nemají žádný stabilní izotop. Je to převážně umělý prvek, v přírodě vzniká pouze ve stopových množstvích z molybdenu záchytem neutronu nebo z některých dalších prvků při spontánním štěpení. Technecium bylo vůbec prvním prvkem, který byl objeven díky jeho umělé přípravě, ne v přírodě, jako první byly vyrobeny izotopy Tc a Tc (v roce 1936). Nukleonová čísla známých izotopů tohoto prvku se pohybují od 85 do 121, nejstabilnější jsou Tc (poločas přeměny 4,21×10 let), Tc (4,2×10 let), Tc (2,111×10 let) a Tc (4,28 dne). Všechny ostatní mají poločasy kratší než 21 hodin, většina pod 16 sekund. Izotopy s nukleonovým číslem 97 a nižším se většinou přeměňují beta plus přeměnou na izotopy molybdenu, zatímco u těžších převažuje přeměna beta minus na ruthenium. Technecium má také řadu jaderných izomerů.\n\nTechnecium-99 je nejběžnější a nejsnáze dostupný izotop, jeho jeden gram Tc má radioaktivitu 620 MBq.\n\nJelikož nemá technecium žádný stabilní či téměř stabilní izotop, nelze stanovit jeho relativní atomovou hmotnost.\n"}
{"id": "1318452", "url": "https://cs.wikipedia.org/wiki?curid=1318452", "title": "Mistrovství světa v atletice 2017 – Muži vrh koulí", "text": "Mistrovství světa v atletice 2017 – Muži vrh koulí\n\nVrh koulí mužů na Mistrovství světa v atletice 2017 probíhal 5. (kvalifikace) a 6. srpna (finále). Zvítězil Novozélanďan Tomas Walsh. Čech Tomáš Staněk byl čtvrtý, 5 cm od bronzu. Druhý z českých koulařů, Ladislav Prášil, skončil na nepostupovém desátém místě v kvalifikační skupině, celkově skončil 18.\n\n"}
{"id": "1318453", "url": "https://cs.wikipedia.org/wiki?curid=1318453", "title": "Strategický rámec Česká republika 2030", "text": "Strategický rámec Česká republika 2030\n\nStrategický rámec Česká republika 2030 (dále jen ČR 2030) je konceptuální dokument stanovující priority a cíle pro rozvoj České republiky do roku 2030. Navazuje na Strategický rámec udržitelného rozvoje ČR z roku 2010 a zároveň zohledňuje Cíle udržitelného rozvoje OSN z roku 2015. Celý dokument je přístupný na stránkách www.cr2030.cz\n\nČR 2030 je výsledkem dlouhodobé snahy ČR o směřování k udržitelnému rozvoji. ČR se jako aktivní členská země OSN a EU hlásí k principům udržitelného rozvoje, které by ve své vnitrostátní i mezinárodní politice měla dodržovat (základní principy udržitelného rozvoje jsou obsaženy už v preambuli ústavy ČR z roku 1993). Úkolem ČR 2030 je vytvořit základní rámec pro ostatní strategické dokumenty na národní, krajské i místní úrovni.\n\nZ dlouhodobé perspektivy mezinárodní politiky navazuje ČR 2030 na programové dokumenty OSN. Prvním z nich je Agenda 21, základní dokument udržitelného rozvoje, který byl přijat na summitu OSN v Riu de Janeiro v roce 1992. Tento dokument ustanovuje konsenzuální rámec globálního rozvoje pro 21. století. Na něj navázaly v roce 2000 tzv. Rozvojové cíle tisíciletí (Millenium Development Goals, neboli MDGs). Ty stanovily 8 konkrétních cílů udržitelného rozvoje, které bylo třeba splnit do roku 2015.\n\nJak vyplývá z MDG Gap report Analysis, kterou OSN vydala v roce 2015, řadu z těchto cílů se podařilo naplnit, hlavní problémy však stále přetrvávají. V návaznosti na MDGs proto na konferenci v New Yorku na podzim 2015 přijalo OSN novou agendu, která stanovuje tzv. Cíle udržitelného rozvoje (tzv. Sustainable Development Goals, neboli SDGs), které je třeba splnit do roku 2030. Strategický rámec ČR 2030 zohledňuje SDGs pro specifické podmínky na národní, krajské a místní úrovni v České republice.\n\nVláda v roce 2010 schválila Strategický rámec udržitelného rozvoje, jehož úkolem bylo „plnit závazky, které ČR přijala v kontextu svého členství v OSN a EU [tzn. především v přímé návaznosti na Rozvojové cíle tisíciletí], při respektování specifických podmínek ČR.“ Platnost tohoto rámce vypršela v posledním roce plnění MDGs, tedy v roce 2015. Už původní rámec počítal s tím, že bude po svém vypršení v roce 2015 nahrazen novým, zaktualizovaným dokumentem.\n\nO procesu tvorby detailně pojednává externí článek, který je k dispozici zde na stránkách www.vlada.cz. Celý dokument od počátku vznikal participativním způsobem ve spolupráci s akademickou, soukromou i neziskovou sférou. Příprava začala v létě 2015, kdy byly jménem předsedy vlády (který je zároveň i předsedou Rady vlády pro udržitelný rozvoj, dále RVUR) osloveny poradní orgány vlády a sítě neziskových organizací s žádostí o zaslání tezí k rozvoji. Celkem přišlo 172 tezí od 49 organizací a institucí.\n\nTeze byly vyhodnoceny pomocí delfské metody týmem RVUR, který zahrnoval také pracovníky Národní sítě pro foresight (šest akademických pracovišť a think-tanků zabývajících se metodami strategického řízení a prognóz budoucího vývoje). Na základě jejich hodnocení byly teze zklastrovány do klíčových oblastí. Souběžně s tím byly v průběhu podzimu 2015 analyzovány dostupné studie zabývající se megatrendy, které zásadním způsobem v blízké dostupnosti ovlivní rozvoj České republiky.\n\nParticipativní prvky se do procesu přípravy dokumentu dále promítly zejména v podobě konání kulatých stolů ve formátu World-Café, které se uskutečnily na jaře 2016. Kulatých stolů se konalo celkem šest, vždy k jedné z identifikovaných oblastí strategie. Jednotlivých sezení se zúčastnilo 50 – 60 osob. Lidé, kteří se nemohli zúčastnit osobně, byli zapojeni pomocí elektronického dotazníku. Kromě toho měli klíčoví aktéři i veřejnost možnost do září 2016 připomínkovat draft dokumentu.\n\nV průběhu léta a podzimu 2016 byly postupně sestaveny dvě draftové verze dokumentu, proběhlo zjišťovací řízení SEA a veřejné připomínkovací řízení. Výsledná verze dokumentu byla postoupena k meziresortnímu připomínkovému řízení v prosinci 2016. Finální verze strategie byla projednána a schválena vládou 19. dubna 2017.\n\nDůležitou součástí dokumentu je vize rozvoje ČR. Ta předchází každé kapitole strategie, kde konkrétně vytyčuje směr, kterým se v dané oblasti rozvoj ČR má ubírat. V úvodu dokumentu lze najít souhrnnou vizi:\"„Česká republika je v roce 2030 demokratickým, právním státem založeným na respektu k občanským, politickým, hospodářským a sociálním právům svých obyvatel a rozvíjejícím svou kulturně danou identitu. Zajišťuje vysokou kvalitu života populace a současně respektuje přírodní a územní limity a chrání biologickou rozmanitost. Cíleně také napomáhá dosažení těchto hodnot jinde ve světě. Udržitelný rozvoj České republiky je poměřován zvyšováním kvality života každého jednotlivce i společnosti jako celku. Naplňuje potřeby přítomných generací, aniž by ohrozil schopnost budoucích generací naplňovat ty své. Česká republika je soudržnou, aktivní a podnikavou společností rovných příležitostí a minimalizuje strukturální a sociální nerovnosti. Společnost a struktury rozhodování jsou odolné a pružné, schopné včas rozpoznat možná vývojová rizika a racionálně reagovat na neočekávané změny a měnící se dynamiku globálního vývoje. Odolnost společenských vazeb a struktur a věcné řešení problémů jsou posilovány diskusí a dohodou.“\"\n\nV úvodu ČR 2030 se stanovují principy udržitelného rozvoje, které se promítají do všech identifikovaných klíčových oblastí, kterými se strategie zabývá. Na těchto principech stojí celý obsah dokumentu. Jsou to:\n\nStěžejní část dokumentu tvoří šest kapitol, z nichž každá se věnuje jedné z identifikovaných klíčových oblastí rozvoje ČR. U každé z nich je ve snaze zdůraznit návaznost na Agendu 2030 znázorněna v úvodu kapitoly provázanost s jednotlivými SDGs. Vzhledem k tomu, že kapitoly netvoří izolované problémy, ale navzájem se doplňují, jsou v dokumentu často zdůrazňovány vazby na jiné klíčové oblasti. Každá kapitola začíná vizí a úvodem, následuje podrobný rozbor oblasti strukturovaný do jednotlivých podkapitol, na jejichž základě jsou v závěru kapitoly formulovány konkrétní cíle pro rozvoj.\n\nPodklady pro tyto kapitoly vznikly jednak na kulatých stolech, jednak na základě analýzy megatrendů a jednak na základě analýzy rozvoje, kterou v dokumentu shrnuje SWOT analýza členěná pro každou klíčovou oblast. Detailní analýza rozvoje součástí dokumentu jako příloha.\n\nNíže je uvedena struktura dokumentu dle jednotlivých kapitol a podkapitol. U každé podkapitoly je navíc vždy uveden hlavní strategický cíl, který se k ní váže:\n\nNa rozdíl od dokumentu SRUR, který pracoval jen s indikátory měřícími naplňování jednotlivých cílových os, obsahuje ČR 2030 sadu indikátorů, která má sloužit ke sledování naplňování jednotlivých specifických cílů. Indikátorová sada vychází předně z již existujících indikátorů a indikátorů SRUR. V dokumentu se zdůrazňuje, že daná sada indikátorů není finální a očekává se, že se bude postupem času dle potřeby doplňovat a aktualizovat.\n\nČeská republika 2030 je zastřešujícím strategickým rámcem pro národní, krajskou a místní úroveň. Na ni má ještě v roce 2017 navázat implementační dokument, který zajistí její provázanost s dalšími dokumenty a upřesní konkrétní kroky k jejímu naplnění. Součástí implementace bude sledování souladu všech národních strategických dokumentů, strategií rozvoje krajů, koncepcí, programů a opatření, které mají strukturální dopad na dlouhodobý rozvoj České republiky.\n\nHodnocení souladu strategických dokumentů, programů a opatření s ČR 2030, naplňování principů udržitelného rozvoje a pokrok v oblasti kvality života a udržitelného rozvoje bude hodnocen Zprávou o kvalitě života a její udržitelnosti, která bude vládě předkládána vždy jednou za dva roky na základě indikátorů schválených jako součást ČR 2030. K měření postupu dosahování specifických cílů a jako podklad pro zpracování pravidelné hodnotící zprávy má sloužit indikátorová sada ČR 2030.\n\nKonkrétní opatření k naplnění strategických cílů jsou v gesci příslušných resortů či Úřadu vlády dle aktuálních kompetencí. Úřad vlády, respektive Odbor pro udržitelný rozvoj a RVUR, které jsou odpovědné za tvorbu implementačního dokumentu a průběžné zpracovávání hodnotících zpráv, budou mít v samotném procesu naplňování ČR 2030 pouze roli „koordinátora a podpůrné expertní sítě.“\n\nS ohledem na radikální a ambiciózní cíle, které si nové rozvojové strategické dokumenty typu Agenda 2030 a ČR 2030 vytyčují, se objevuje kritika, že jich nebude možné dosáhnout bez zásadní změny správy, tzn změny jak institucionálního, tak procedurálního charakteru. Problém statu quo spočívá v tom, že současný správní systém umí velmi dobře řešit izolované problémy lineárního charakteru (například dovézt vodu tam, kde dočasně chybí) ovšem problémy komplexního charakteru, kterým čelíme v éře globalizace, v níž je vše propojené, efektivně řešit neumí.\n\nKonkrétně v souvislosti s Agendou 2030 a se Strategickým rámcem ČR 2030 to v rozhovoru pro server www.udrzitelny-rozvoj.cz zmínil ředitel Mezinárodního institutu aplikovaných systémových analýz (IIASA), prof. Pavel Kabat: „Co mi zde chybí, je nástin toho, jak cílů dosáhnout. To je bohužel obecně typické pro všechny strategické dokumenty a pro způsob, jakým pracujeme.“ Kabat v rozhovoru zmiňuje, že největší překážkou v implementaci těchto dokumentů je izolované řešení problémů. Zaprvé, že z hlediska státní správy si jednotlivá témata rozdělují do svých gescí ministerstva, odbory atd., a zadruhé, že izolovaně a nedostatečně propojeně funguje i společnost jako celek napříč sektory: „potřebujeme propojit aplikovanou vědu, vědní inženýrství a společenské instituce. Je potřeba přistupovat k tomu shora dolů – od globální úrovně na národní a z národní úrovně na regionální a ne jen čekat, že se nějakým zázračným způsobem proces implementace najednou povede změřit. A toto mi bohužel chybí i v ČR 2030.“\n\n"}
{"id": "1318457", "url": "https://cs.wikipedia.org/wiki?curid=1318457", "title": "Haus des Meeres", "text": "Haus des Meeres\n\nHaus des Meeres (česky \"Dům moře\") je veřejné akvárium v 6. obvodu Mariahilf rakouského hlavního města Vídně. Akvárium se nachází v bývalé dělostřelecké věži postavené během druhé světové války. Ve dvanácti patrech je umístěna řada expozic akvárií a terárií, včetně napodobeniny džungle a proskleného tunelu se žraloky a mořskými rybami. Akvárium bylo založeno v roce 1957. Na její střeše se nachází kavárna s výhledem na Vídeň.\n\n\n"}
{"id": "1318462", "url": "https://cs.wikipedia.org/wiki?curid=1318462", "title": "Ferenc Kölcsey", "text": "Ferenc Kölcsey\n\nFerenc Kölcsey (8. srpna 1790, Sződemeter (dnes Săuca) – 24. srpna 1838, Cseke) byl maďarský básník, literární kritik a politik narozený na území dnešního Rumunska. Je autorem textu maďarské hymny, jež je de facto jeho básní \"Himnusz\" z roku 1823.\n\nJiž v raném věku přišel o oba rodiče, navíc přišel o levé oko kvůli neštovicím. V patnácti letech se seznámil s Františkem Kazincim a přijal jeho jazykové reformy. V roce 1809 odešel do Pešti a stal se notářem královské rady. \n\nJeho kritika děl Mihály Csokonai Vitéze, Jánose Kise a zejména Dániela Berzsenyiho, v díle z roku 1817 nazvaném \"Tudományos Gyűjtemény\", ho učinila v Maďarsku dosti nepopulárním. V letech 1821–1826 publikoval mnoho vlastních básní v časopisech \"Aurora\", \"Hebe\" či \"Aspasia\". Když Pál Szemere převzal nový časopis \"Élet és Literatúra\" (\"Život a literatura\"), učinil z Kölcseye svého hlavního recenzenta a kritika. Svými texty zde si získal značnou reputaci. 17. listopadu 1830 byl zvolen členem Maďarské akademie věd. \n\nOd roku 1832 do roku 1835 zasedal v Uherském sněmu, hájil liberální názory a jeho výmluvnost z něj učinila velmi známého politika. V roce 1838, když byl vůdce opozice Miklós Wesselényi uvězněn kvůli spornému obvinění z vlastizrady, Kölcsey se ujal jeho obhajoby, ovšem bez úspěchu. Krátce na to zemřel. Jeho sebrané spisy v šesti svazcích byly publikovány v Pešti v letech 1840–1848.\n\n"}
{"id": "1318466", "url": "https://cs.wikipedia.org/wiki?curid=1318466", "title": "Michal Černý (lyžař)", "text": "Michal Černý (lyžař)\n\nMichal Černý je bývalý český reprezentant ve vodním lyžování, mistr světa a mistr Evropy. Lyžař a trenér lyžování i vodního lyžování.\n\n\n\n\n"}
{"id": "1318472", "url": "https://cs.wikipedia.org/wiki?curid=1318472", "title": "Silnice II/497", "text": "Silnice II/497\n\nSilnice II/497 je silnice II. třídy, která vede z Uherského Hradiště do Bohuslavic u Zlína. Je dlouhá 17,8 km. Prochází jedním krajem a dvěma okresy.\n\n\n\n"}
{"id": "1318476", "url": "https://cs.wikipedia.org/wiki?curid=1318476", "title": "Perzekuce kněží brněnské diecéze", "text": "Perzekuce kněží brněnské diecéze\n\nKatolická církev byla na území Československa (a tedy i brněnské diecéze) systematicky pronásledována v letech 1948-1989. Pronásledování mělo mnoho podob a týkalo se jak církve jako celku, tak jejích jednotlivých členů. U církve jakožto organizace šlo o naprostou likvidaci nezávislého církevního tisku, vytlačení církve ze společnosti do kostelů, podrobení řady čistě církevních záležitostí kuratele státu, likvidaci řádů a řeholních kongregací, zákonně neodůvodněnou internaci či věznění vysokých církevních hodnostářů a zásahy do obsazování církevních úřadů, resp. znemožnění jmenování do nich. Snahou komunistického režimu bylo také přepisovat a upravovat dějiny českého národa tak, aby by v něm katolická církev působila jako negativní činitel. K tomuto účelu věnovala i velké finanční prostředky, které využila na tvorbu tendenčních historických snímků.\n\nU jednotlivců docházelo k justičním i méně institucializovaným vraždám, věznění a mučení (které řadu obětí zabilo nebo zničilo jejich zdraví natolik, že zemřely krátce po propuštění) a k výrazné a systematické diskriminaci katolíků v přístupu k vyššímu vzdělání a významnějším pozicím ve společnosti. \n\nIntenzita pronásledování katolické církve v Československu kolísala – za nejkrutější éru lze označit konec 40. a počátek 50. let, naopak do značné míry bylo omezeno v letech 1968–1969.\nPrvním zatčeným po roce 1948 byl Jan Zemek, který se ocitl ve vyšetřovací vazbě již v červnu roku 1948. Spolu s ním byl zatčen farář Jaroslav Stark. O rok později to byl augustinián Ignác Karel Fanfrdla, odsouzen 15. června 1949 a František Xaver Baťka. \n\nK známým zatčeným diecézním kněžím také patřil Jan Dokulil, Stanislav Krátký, Dominik Pecka a Václav Razík. 21. března 1952 byl vynesen rozsudek nad Felixem M. Davídkem. 9. řijna 1952 byla souzena skupina Nováček Vladimír a spol. Bohuslav Burián zemřel ve vězení.\n\nPerzekuce se dotkla také řádových kněží, někteří byli internováni do Želiva a dalších táborů, odvedeni k tzv. PTP a odsuzováni k vězení za to, že se snažili o řádový život i po zrušení klášterů. \n\nNejvětší a zároveň nejtragičtější perzekucí kléru brněnské diecéze byly babické procesy (viz \"případ Babice\"), kdy po falešném obvinění byly vyneseny rozsudky smrti nad třemi kněžími, Janem Bulou, Václavem Drbolou a Františkem Pařilem. V souvislosti s babickým případem byli zatčeni také kněží P. Podveský a P. Valerián.\n\nBrněnský biskup Karel Skoupý podobně jako ostatní biskupové (Josef Beran, Josef Matocha, Josef Hlouch, Štěpán Trochta) byl v roce 1950 nezákonně internován a bylo mu znemožněno vykonávat biskupský úřad. Jeho nejbližší spolupracovníci byli zatýkáni. Sekretář Alois Michálek byl v roce 1950 zatčen a v roce 1951 odsouzen v procesu se sekretáři biskupů Pácha Václav a spol. a spol.(V 5506) V roce 1953 byl biskup Skoupý přísně izolován od svých kněží a diecéze. V roce 1963 byla tato internace uvolněna a dál žil pod dohledem StB v charitním domově v charitním domově v Žernůvce u Tišnova až do roku 1968, kdy znovu ujal svého úřadu.\n\n\n\n\n"}
{"id": "1318482", "url": "https://cs.wikipedia.org/wiki?curid=1318482", "title": "Silnice II/607", "text": "Silnice II/607\n\nSilnice II/607 je silnice II. třídy, která vede z Bitozevsi do Spořic.Byla bývalou silnicí I/7 která spojovala Prahu, Chomutov až k hranicím s Německem kde se plynule napojovala na silnici B174.Je to doprovodná silnice k dálnici D7 v úseku Bitozeves - Nové Spořice. Je dlouhá 25 km + jednokilometrový přivaděč mezi Spořicí a dálnicí D7. Prochází jedním krajem a dvěma okresy.\n\n\n\n"}
{"id": "1318484", "url": "https://cs.wikipedia.org/wiki?curid=1318484", "title": "Ponikve (Ston)", "text": "Ponikve (Ston)\n\nPonikve, je vesnice v opčině Ston v Chorvatsku, v Dubrovnicko-neretvanské župě. V roce 2001 měla 403 obyvatel.\n\nPonikve je vesnice v centrální části vnitrozemí poloostrova Pelješac při hlavní silnici D 414 od Stonu směrem na Orebić.\n\n\nObec je známá vinicemi a olivovými háji. Na vrchu nad obcí postavila německá společnost WPD farmu 16 větrných elektráren o výkonu 34 MW. Stavba zahájená v červnu 2011 a dokončená v říjnu 2012 dodává elektřinu pro 23 tisíc domácností. V obci působí fotbalový klub NK Ponikve, založený v roce 1979.\n\n\n"}
{"id": "1318494", "url": "https://cs.wikipedia.org/wiki?curid=1318494", "title": "AnnKas", "text": "AnnKas\n\nAnnKas je česká firma vyrábějící včelařské produkty (med, svíčky ze včelího vosku apod.), bylinné produkty a slouží také jako vzdělávací středisko. Firmu založily v roce 2015 Andrea Novotná a Kateřina Svobodová. Firma funguje na principu sociálního podnikání. Sídlí ve vesnici Dubičná na pomezí Ústeckého a Libereckého kraje.\n\nV roce 2015 Andrea Novotná a Kateřina Svobodová se svým podnikatelským záměrem sociálního podniku s jedním tisícem včelstev vyhrály regionální kolo soutěže \"Rozjezdy roku\". V regionu s vysokou nezaměstnaností chtěly výrobou svíček, ozdob, kosmetiky či cukrovinek ze včelích produktů dát práci lidem znevýhodněným na trhu práce. Plánovaly zaměstnat sedm, později třináct lidí. Investovat chtěly asi 20 milionů korun, hlavně z evropských dotací.\n\n"}
{"id": "1318502", "url": "https://cs.wikipedia.org/wiki?curid=1318502", "title": "Jeanne Hébuterneová", "text": "Jeanne Hébuterneová\n\nJeanne Hébuterneová 6. dubna 1898, Meaux, Seine-et-Marne, Francie – 26. ledna 1920, Paříž) byla francouzská umělkyně známá nejlépe svým vztahem s Amedeem Modiglianim, jehož múzou poslední dva roky umělcova života byla. \n\nNarodila se v Meaux v departementu Seine-et-Marne v katolické rodině. Její otec, Achille Casimir Hébuterne, pracoval v pařížském obchodním domě Bon Marché. \n\nSvoji krásnou sestru představil uměleckému společenství na Montparnassu její starší bratr André (1894–1992), který se chtěl stát malířem. Jeanne se seznámila s několika v té době strádajícími umělci a stála modelem japonsko- francouzskému malíři Léonardovi Cuguharovi Fudžitovi (1886–1968). Nechtěla však zůstat u této činnosti a hodlala se stejně jako její bratr stát výtvarnou uměnlkyní, neboť i ona měla kreslířský talent. Proto si zvolila studium na liberální Colarossiho akademii. A právě tam se na jaře 1917 setkala s Amedeem Modiglianim. Představila je izraelská sochařka Chana Orloffová (1888–1968). Jeanne se s charismatickým umělcem sblížila a oba se do sebe hluboce zamilovali. Jeanne se i přes silné námitky ze strany rodičů k Amedeovi brzy přestěhovala.\n\nOstýchavá, tichá, mírná a křehká Jeanne, jak ji popsal švýcarský spisovatel a hudebník Charles-Albert Cingria (1883–1954), se stala prvořadým objektem Modiglianiho uměleckých děl. Na podzim 1918 se pár odstěhoval za teplejším podnebím do Nice na Azurovém pobřeží, kde Modiglianiho agent doufal, že vylepší umělcův status prodejem jeho obrazů bohatým milovníkům umění, kteří na Francouzské riviéře trávili zimu. V době, kdy dvojice pobývala v Nice, narodila se jim 29. listopadu dcera. Následujícího jara se vrátili do Paříže a Jeanne opět otěhotněla. Modigliani v té době trpěl tuberkulózním zánětem mozkových blan a k jeho velmi špatnému zdravotnímu stavu se ještě přidaly komplikace způsobené zneužíváním návykových látek.\n\nPoté co Modigliani 24. ledna 1920 ve věku 35 let zemřel, odvezli rodiče Jeanne do bezpečí domova. Avšak dva dny po Modiglianiho smrti vyskočila zoufalá Jeanne z okna bytu v 5. patře a zabila tak nejen sebe, ale i své nenarozené dítě. Její rodina, která z dceřiny smrti vinila Modiglianiho, nechala Jeanne pohřbít na pařížském hřbitově de Bagneux. Až téměř po 10 letech svolila k převezení jejích ostatků na hřbitov Père-Lachaise, aby spočinuly vedle Modiglianiho. Epitaf na jejím hrobě zní: \"Oddaná družka až do krajní oběti.\"\n\nJejí osiřelou dceru Jeanne Modiglianiovou (1918–1984) adoptovala sestra jejího otce, která žila ve Florencii. Vyrostla, aniž cokoli o svých rodičích věděla, a teprve jako dospělá začala pátrat po jejich osudech. V roce 1958, napsala životopis svého otce, který vyšel anglicky v USA pod názvem \"Modigliani: Člověk a mýtus\" (Modigliani: Man and Myth). \n\nTrvalo víc než 30 let, než se podařilo přemluvit dědice Jeanne Hébuterneové, aby uvolnili její dílo pro veřejnost. V říjnu 2000 se její obrazy objevily na velké Modiglianiho výstavě v Benátkách pořádané Nadací Giorgia Ciniho. V lednu 2010 však vyšlo najevo, že vystavená díla jsou padělky. Kurátor výstavy Christian Parisot byl prasynovcem Jeanne Hébuterneové obviněn z padělání 77 kreseb a následně odsouzen k dvěma letům podmíněně a pokutě 50 000 €. \n"}
{"id": "1318503", "url": "https://cs.wikipedia.org/wiki?curid=1318503", "title": "Berneville", "text": "Berneville\n\nBerneville je francouzská obec v departementu Pas-de-Calais v regionu Hauts-de-France. V roce 2014 zde žilo 502 obyvatel.\n\nSousední obce jsou: Beaumetz-lès-Loges, Dainville, Simencourt, Wailly a Warlus.\n\n\"Počet obyvatel\"\n\n\n"}
{"id": "1318506", "url": "https://cs.wikipedia.org/wiki?curid=1318506", "title": "Mistrovství světa v atletice 2017 – Ženy 100 metrů", "text": "Mistrovství světa v atletice 2017 – Ženy 100 metrů\n\nBěh na 100 metrů žen na Mistrovství světa v atletice 2017 probíhal 5. (rozběhy) a 6. srpna (semifinále, finále). Zvítězila Američanka Tori Bowieová.\n\n"}
{"id": "1318507", "url": "https://cs.wikipedia.org/wiki?curid=1318507", "title": "AH-IV-R", "text": "AH-IV-R\n\nLehký tank AH-IV-R (někdy uváděný jako tančík) vznikl v ČKD dle požadavků rumunské armády na lehký tank pro jezdectvo. V srpnu roku 1936. obdržela firma ČKD objednávku na 35 kusů, tovární označení bylo AH-IV-R (R znamenalo rumunský).Vozy označené v Rumunsku R-1 byly zařazeny u mechanizovaných průzkumných eskadron jezdeckých brigád. Brigády 5., 6. a 8. dostaly po 6 kusech, brigády 1., 7. a 9. dostaly každá po 4 kusech. Zbylých 5 strojů bylo v rezervě a sloužily i k výcviku. V letech 1941-42 se stroje dostaly do bojů v rámci jízdního sboru (5., 6. a 8. brigáda) na území Ukrajiny a Kavkazu. Bojovaly rovněž u Oděsy. Po katastrofě u Stalingradu byly zbylé stroje vyřazeny z aktivní služby a použity k výcviku.\n\nNázev: AH-IV-R\n\nKategorie: Tank (Někdy uváděn jako tančík)\n\nVýrobce: ČKD\n\nVyrobeno kusů: 35 (+ 1 prototyp)\n\nOsádka: 2\n\nHmotnost: 3900 kg\n\nVýzbroj: 1× těžký kulomet ZB vz.35 ráže 7,92 mm\n\n1× lehký kulomet ZB vz.30 ráže 7,92 mm\n"}
{"id": "1318508", "url": "https://cs.wikipedia.org/wiki?curid=1318508", "title": "Hernán Medford", "text": "Hernán Medford\n\nHernán Evaristo Medford Bryan (* 23. května 1968) je kostarický trenér a bývalý fotbalový útočník, známý pod přezdívkou \"Pelicano\".\n\nS klubem Deportivo Saprissa se stal mistrem Kostariky v letech 1988, 1989 a 1994 a vítězem Ligy mistrů CONCACAF 1993. Působil také v Evropě (GNK Dinamo Zagreb, SK Rapid Wien, Rayo Vallecano a US Foggia) a Mexiku (CF Pachuca, Club León, Club Necaxa). Byl zvolen nejlepším kostarickým hráčem devadesátých let.\n\nStartoval na mistrovství světa ve fotbale hráčů do 16 let 1985, kde vstřelil jediný gól svého týmu na turnaji. V seniorské reprezentaci odehrál v letech 1987–2002 87 zápasů a vstřelil 18 branek. Zúčastnil se mistrovství světa ve fotbale 1990 (zaznamenal rozhodující branku utkání se Švédskem, které Kostarika vyhrála 2:1 a postoupila při své premiérové účasti na MS do osmifinále) a mistrovství světa ve fotbale 2002, kde byl kapitánem svého týmu. Hrál také na Zlatém poháru CONCACAF 1991 (čtvrté místo), 2000 (čtvrtfinále) a 2002 (stříbrná medaile).\n\nPo ukončení kariéry se stal trenérem. Saprissu dovedl k zisku mistrovského titulu v letech 2004 a 2006 a vítězství v Lize mistrů CONCACAF 2005, vedl také reprezentační týmy Kostariky a Hondurasu. V roce 2006 byl vyhlášen nejlepším trenérem roku v zemích CONCACAF. Od roku 2016 je trenérem kostarického prvoligového týmu CS Herediano.\n"}
{"id": "1318509", "url": "https://cs.wikipedia.org/wiki?curid=1318509", "title": "Jiří Hynek", "text": "Jiří Hynek\n\nJiří Hynek (* 20. prosince 1960 Ústí nad Labem) je český manažer, politik a ekonomický diplomat v obranně-bezpečnostním sektoru, přesněji vedoucí Stálé delegace České republiky při Poradní skupině NATO pro průmysl (NATO Industrial Advisory Group) a od roku 2011 prezident a výkonný ředitel Asociace obranného a bezpečnostního průmyslu České republiky. Byl zakládajícím členem a tajemníkem politické strany Realisté.\n\nKandidoval v prezidentských volbách 2018, kde se v prvním kole umístil na 7. místě se ziskem 63 348 hlasů (1,23 %).\n\nZákladní školu absolvoval ve Velkém Oseku na Kolínsku. Po maturitě na Gymnáziu v Kolíně v roce 1980 nastoupil na Matematicko-fyzikální fakultu Univerzity Karlovy, obor matematická informatika, teoretická kybernetika a teorie systémů, kterou absolvoval v roce 1986. Na téže škole složil v roce 1988 rigorózní zkoušku a získal titul doktor přírodních věd.\n\nSvoji pracovní kariéru začal jako vývojový pracovník v Tesle Kolín, později jako programátor-analytik v Družstevním podniku výpočetní techniky. V roce 1990 byl spoluzakladatelem karlovarské softwarové firmy SOPOS. Od roku 1992 zastával řadu manažerských pozic. Dva roky pracoval jako generální ředitel Karlovarského porcelánu, dále jako předseda představenstva a obchodní ředitel firmy Praga, později i jako její generální ředitel. V roce 2003 nastoupil do firmy ICZ, odkud po několika letech přešel do firmy INDRA na pozici ředitele divize Obrana a bezpečnost. Později zastával funkci ředitele státního podniku VOP-026 Šternberk, následně byl ředitelem Správy základních registrů. Od roku 2011 pracuje jako výkonný ředitel a prezident Asociace obranného a bezpečnostního průmyslu České republiky.\n\nJe vedoucím Stálé delegace ČR při NIAG ( , ) - poradní skupině NATO pro otázky spolupráce s obranně-bezpečnostním průmyslem členských zemí, členem rady resortu Ministerstva obrany pro aplikovaný výzkum, vývoj a inovace, členem Mensa ČR a předsedou redakční rady časopisu určeného k podpoře zbrojního exportu CDIS Review.\n\nByl zakládajícím členem stany Realisté. Ve volbách do Poslanecké sněmovny PČR v roce 2017 byl lídrem neúspěšné kandidátky této strany v Ústeckém kraji. Za tuto stranu také kandidoval na prezidenta ČR. Dne 17. října 2017 oznámil, že se mu podařilo získat podporu 29 poslanců z pěti politických stran (především ze sněmovního branného výboru).\n\nHynek by se jako prezident snažil být vyslancem českého průmyslu v zahraničí, prosazoval by národní zájem a jeho prioritou by byla bezpečnost. Chtěl by reformovat Evropskou unii a nebyl by proti referendu o odchodu Česka z Unie, ačkoliv zatím neřekl jak by hlasoval. Nepodporuje přijetí euro měny, protože to považuje za ekonomické riziko. Členství v NATO podporuje, protože v žádné členské zemi aliance nikdy nebyl konflikt. Kritizoval také evropskou směrnici omezující držení legálních zbraní a je pro její blokování.\n\nMigrační kvóty odmítá, jelikož u většiny těchto migrantů pochybuje, že nejsou bezpečnostním rizikem a jsou pro společnost přínosem. Islám podle něj není náboženstvím, nýbrž invazivní politikou. Rozlišuje islám jako náboženství a politický islám, chtěl by změnit ústavu tak, aby politický islám zakazovala. Hospodářské sankce vůči Rusku od Evropské unie nepovažuje za správné, jelikož jsou pouze gestem neschopných politiků, kteří nejsou ochotni udělat něco víc a ekonomicky neměly žádný dopad.\n\nJe pro zavedení povinné vojenské služby pro všechny muže - mladí lidé prý potřebují disciplínu a trénink. Vojenská služba by trvala 3 měsíce a navazovala by na středoškolské vzdělání. Měla by však být efektivnější než bývala před svým zrušením - svá léta na vojně označuje za ztracený čas.\n\nDle svého vyjádření si nedovede představit situaci, kdy by jako prezident republiky využil práva na amnestii. V některých případech by však využil práva udělit milost, a to ve výjimečných a zdůvodnitelných případech. Jako příklad uvedl kauzu tzv. \"chomutovského střelce. Ten zastřelil legálně drženou zbraní domnělého teroristu, který v dodávce boural do zaparkovaných aut a najížděl do osob, které stály před domem na chodníku.\n\nPo svém neúspěchu v prezidentských volbách se Hynek rozhodl před 2. kolem podpořit Miloše Zemana.\n\nVe volbách do Senátu PČR v roce 2018 kandidoval za stranu REALISTÉ v obvodu č. 44 – Chrudim. Se ziskem 1,80 % hlasů skončil na předposledním 13. místě.\n\nČlenství u Realistů mu zaniklo v červenci 2019 s rozpuštěním strany. Věnuje se práci v Asociaci obranného a bezpečnostního průmyslu ČR.\n\nMá čtyři děti. Z prvního manželství syna a dceru, z druhého dva syny.\n\nHrál šachy na úrovni národní ligy za Lokomotiva Kolín (dnes Sokol Kolín). Aktivně se věnuje sportu, je dlouholetým účastníkem závodu Jizerská padesátka. Je držitelem zbrojního průkazu kategorie A–E, má rád přírodu a ve volném čase se věnuje myslivosti (jeho otec i dědeček byli myslivci) a rybaření.\n"}
{"id": "1318510", "url": "https://cs.wikipedia.org/wiki?curid=1318510", "title": "Silnice II/647", "text": "Silnice II/647\n\nSilnice II/647 je silnice II. třídy, která vede z Fulneku do Bohumína. Je to bývalá silnice I/47 a nyní tvoří doprovodnou silnici k dálnici D1. Je dlouhá 41 km. Prochází jedním krajem a třemi okresy. V Ostravě v úseku MÚK Plzeňská (s I/58 a I/11) až křižovatka ulic Muglinovská a Bohumínská (s II/477) je po ní veden pomyslný okruh kolem centra. Okruh je veden po ulicích Rudná, Frýdecká, Bohumínská, Muglinovská, Mariánskohorská a Plzeňská.\n\n\n\n\n"}
{"id": "1318512", "url": "https://cs.wikipedia.org/wiki?curid=1318512", "title": "Stanisław Żółkiewski", "text": "Stanisław Żółkiewski\n\nStanisław Żółkiewski (IPA [staˈɲiswaf ʐuwˈkʲɛfskʲi]; asi 1547 – 7. října 1620) byl polský šlechtic erbu Lubicz, magnát a vojenský velitel polsko-litevské Republiky obou národů, který se účastnil mnoha tažení zejména na jižní a východní hranici polsko-litevského státu. Zastával řadu vysokých oficiálních pozic, včetně kastelána Lvova (od roku 1590), vojvody Kyjevského vojvodství a velkého kancléře koruny (od roku 1618). Od roku 1588 zaujímal také úřad korunního polního hejtmana a v roce 1613 byl povýšen na velkého korunního hejtmana. Během své vojenské kariéry zvítězil ve velkých bitvách proti Švédsku, Moskevskému carství, Osmanské říši a Krymskému chanátu.\n\nNejznámější Żółkiewského vítězství bylo proti spojeným ruským a švédským silám v bitvě u Klušina v roce 1610, po které Poláci dobyli a obsadili Moskvu. Zemřel v roce 1620 v bitvě u Cecory proti Turkům poté, co údajně odmítl ustoupit. Již předtím proslul jako vojenský vůdce a jeho hrdinská smrt dál posílila jeho slávu. Je považován za jednoho z nejschopnějších vojenských velitelů v historii Republiky obou národů.\n\nStanisław Żółkiewski se narodil v obci Turynka, ležící nedaleko Lvova. Jeho rodiči byli Stanisław Żółkiewski z erbu Lubicz, vojvoda ruský, a Zofia Lipska. Přesné datum jeho narození není známo, dokonce i rok je sporný: většina zdrojů se shoduje na letopočtu 1547, i když některé udávají rok 1550.\n\nŻółkiewski navštěvoval katedrální školu ve Lvově. Na rozdíl od mnoha svých šlechtických vrstevníků neměl žádné vyšší vzdělání a necestoval do zahraničí. Nicméně pokračoval ve studiích jako samouk, zájem měl zejména o historii a historickou literaturu. V roce 1566 nastoupil ke dvoru krále Zikmunda II. Augusta jako pomocník králova tajemníka Jana Zamojského. Tam poznal hnutí tzv. exekucionistů, které prosazovalo řadu reforem včetně vojenských. V roce 1573 se účastnil diplomatického poselstva do Francie, které se mělo setkat s nově zvoleným polským králem Jindřichem III. z rodu Valois, a na cestě zpět byl poslán do Vídně, aby uklidnil Habsburky, jejichž kandidát ve volbě neuspěl.\n\nŻółkiewski získal své první vojenské zkušenosti za krále Štěpána Báthoryho během gdaňského povstání jako velitel roty polských husarů. Pak se účastnil Báthoryho livonského tažení, při němž bojoval v Polocku, Sokółu, Veliži a během obležení Pskova. I po tomto tažení si zachoval politické spojenectví s rodem Zamojských, a to zejména v jejich sporu se Zborovskými. V noci z 11. na 12. května 1584 zajal Samuela Zborovského, jehož poprava pak způsobila velké spory. Pro svou roli v tomto incidentu se Żółkiewski stal notoricky známým a roku 1585 byl předmětem vášnivých debat na Sejmu.\n\nV roce 1588, během války o polské dědictví mezi přívrženci Zikmunda III. Vasy a Maxmiliána III., Żółkiewski podporoval Zikmunda. Velel pravému křídlu polsko-litevské armády v bitvě u Byczyny, během které utrpěl zranění kolena, jež ho ochromilo po zbytek jeho života. Za svou roli v bitvě byl jmenován korunním polním hejtmanem a starostou Hrubieszówa.\n\nBrzy poté, co se stal hejtmanem, byl Żółkiewski poslán na Ukrajinu, aby odrazil invazi krymských Tatarů. V roce 1590 se stal kastelánem Lvova, ale jeho žádost o vojenské posily proti Tatarům zůstala nevyslyšena. V roce 1595 se podílel na moldavských válkách, když v bitvě u Cecory v blízkosti řeky Prut porazil vojsko Krymského chanátu podpořené osmanským oddílem. Následujícího roku porazil kozácké povstání Severyna Nalivajka. Żółkiewski byl známým podporovatelem kozáckých stížností a obecně upřednostňoval mírové jednání s nimi. Když mu kozáci vydali Nalivajka a další vůdce povstání, zaručil jim, že s nimi bude zacházeno spravedlivě. Ale Nalivajko byl potom ve Varšavě popraven a dav polských vojáků zmasakroval ostatní vězně, což vedlo ke zhoršení polsko-kozáckých vztahů. V roce 1600 se Żółkiewski vrátil do Moldavska, kde se zúčastnil vítězné bitvy u Bukova, v níž s Moldavany porazil valašské vojsko.\n\nV roce 1601 Żółkiewski operoval na severu v Livonsku v rámci polsko-švédské války. Také se podílel na úspěšném obléhání Wolmaru a v roce 1602 na dobytí Fellinu. Téhož roku vedl polské síly v bitvě u Revalu; polské vítězství v ní vedlo ke švédské kapitulaci při obléhání Paide (Weißensteinu). Ke konci tažení onemocněl a musel předat velení hejtmanovi Janu Karolovi Chodkiewiczovi.\n\nV roce 1606 se Żółkiewski vrátil na Ukrajinu, kde porazil krymské Tatary v bitvě u Udyče. Později v tomto roce se rozhodl podpořit krále během povstání Zebrzydowského. Jeho rozhodnutí nebylo samozřejmé, protože jeho (tehdy již zesnulý) mentor Zamojski stál v opozici proti králi. Navíc byl Żółkiewski spřízněn s rodem Zebrzydowských a souhlasil s některými argumenty rebelů. V bitvě s rebely u Guzówa vedl levé křídlo královského vojska, ale jeho jednotky sehrály v bitvě jen malou roli. Krále Żółkiewského výkon neoslnil, a tak mu neudělil titul velkého korunního hejtmana, po němž Żółkiewski toužil, i když ho jmenoval do úřadu vojvody Kyjeva.\n\nV druhé polovině roku 1609 se Żółkiewski zúčastnil polsko-ruské války. Podporoval zvolení Vladislava IV. Vasy, nejstaršího syna krále Zikmunda, ruským carem a myšlenku personální unie Rzeczpospolité a ruského carství (polsko-ruské unie). Roku 1610 švédské vojsko pod velením Jacoba De la Gardie přišlo Rusům na pomoc, proti spojeným ruským a švédským silám Żółkiewski dosáhl dalšího významného vítězství v bitvě u Klušina. V důsledku úspěšného tažení dobyl Moskvu a zajal cara Vasilije IV. a jeho bratry Ivana Šujského a Dmitrije Šujského. Zikmund však zamítl Żółkiewského politický plán, který by vyžadoval konverzi Vladislava k pravoslaví.\n\nŻółkiewski po návratu z Moskvy začal psát své paměti. \"Początek i progres wojny moskiewskiej\" (\"Začátek a průběh moskevské války\") publikoval v roce 1612 jako kritiku Zikmundovy politiky. V roce 1612 se stal učitelem a vychovatelem Stanisława Koniecpolského, budoucího hejtmana a vojenského velitele. Tentýž rok se vrátil na Ukrajinu bránit ji proti pokračujícím tatarským a moldavským vpádům i kozáckým nepokojům. V roce 1616 během Sejmu předložil projekt \"O chowaniu żołnierza kwarcianego\" (\"O zavedení stálého vojska\"), v němž prosazoval názor, že je třeba postavit větší armádu, která by se vypořádala s Tatary a kozáky. Projekt však nebyl parlamentem schválen.\n\nŻółkiewského popularita v posledních letech jeho kariéry klesala. Vyčítalo se mu, že v bojích s Turky v Moldávii v roce 1616 nepodpořil Samuela Koreckého během bitvy u Sasowého Rógu, v níž byli Poláci poraženi; že podepsal smlouvu z Jarugy v roce 1617, kterou se Polsko vzdalo vlivu v některých pohraničních oblastech ve prospěch Moldavska a Osmanské říše; a že nezastavil krymské Tatary v bitvě u Oryninu v roce 1618. Ale v roce 1618 konečně získal prestižní palcát (buławu) velkého korunního hejtmana, a krátce poté úřad velkého kancléře koruny. Stal se tak na krátkou dobu nejmocnějším mužem státu hned po králi, přitom vysoký úřad získal ne díky bohatství nebo rodu, ale vojenskými úspěchy a dobrou pověstí.\n\nAž do konce života pokračoval v aktivní službě jako vojenský velitel, přestože mu bylo přes 70 let. Zemřel 7. října 1620 během ústupu po bitvě u Cecory proti Turkům v rámci polsko-osmanské války (1620–1621), která znamenala konec moldavských tažení. Bitva se skládala z několika střetů, ve kterých byly polské síly rozdrceny. Během posledního střetu Żólkiewski padl; podle legendy odmítl ustoupit a raději zůstal u zadního voje až do samého konce. Před smrtí se mu prý dostalo požehnání jeho zpovědníka, kněze Szymona Wybierského (Wybierek, Wyberek) z Tovaryšstva Ježíšova, který stál neohroženě po jeho boku. Scénu hejtmanova posledního boje znázorňuje obraz \"Bitva u Cecory (1620),\" jehož autorem je Walery Eljasz-Radzikowski.\n\nPo bitvě bylo Żółkiewského tělo znesvěceno tím, že usekli jeho hlavu a poslali ji do Istanbulu jako válečnou trofej. Jeho vdova koupila jeho tělo od Turků, vykoupila i jejich syna, zajatého během bitvy. Żółkiewski byl pohřben v kostele sv. Vavřince v Żółkiewu (nyní Žovkva na Ukrajině), městě, které zvětšil a kde postavil hrad Żółkiew.\n\nŻółkiewského hrdinská smrt – vylíčená v několika uměleckých dílech současníků, jakými byli plukovník Teofil Szemberg či básník Stanisław Witkowski – posílila jeho pověst a zaručila mu místo v panteonu nejslavnějších polských vojenských velitelů. Jeho osud byl pak ztvárněn v pracích autorů jako Stefan Żeromski, Józef Szujski, Julian Ursyn Niemcewicz a Maria Konopnicka. Až do současnosti je příběh o jeho smrti nejznámější částí jeho osudu a řada pramenů diskutuje „Żółkiewského legendu“.\n\nNa místě Żółkiewského smrti (nyní v Berezovce v okrese Ocnița v Moldavsku) roku 1621 jeho syn Jan postavil pomník. Na něm je vyryto motto z Horáce: \"Quam dulce et decorum est pro patria mori\" (Jak sladké a vznešené je umřít za vlast.) Pomník byl zničen v roce 1868, obnoven v roce 1912 a rekonstruován v roce 2003. Je častým místem akcí pořádaných polskou menšinou v Moldavsku.\n\nV roce 1903 byla v Žovkvi postavena Żółkiewského socha, zničená roku 1939 sovětskými vojsky po jejich invazi do Polska. V současném Polsku je Źółkiewski oslavován jako válečný hrdina, naopak současné Rusko slaví Den jednoty na výročí kapitulace polské posádky, kterou Źółkiewski zanechal v Moskvě. Roku 2011 byl kostel sv. Vavřince a hrad v Žovkvi rekonstruován týmem polských a ukrajinských odborníků.\n\nŻółkiewski byl ženatý s Reginou Herbutównou; měli syna Jana a dvě dcery, Katarzynu a Zofii. Během své kariéry nashromáždil velké jmění a získal pozemky v blízkosti Boryspilu, Brodů, Vinnycje a Žovkvy. Jeho roční příjem více než 100 000 zlatých z něj činil jednoho z nejbohatších magnátů polsko-litevského státu. Żółkiewského majetek nakonec zdědil Jakub Sobieski, jehož syn Jan se stal dalším známým polským vojevůdcem a polským králem.\n\n\n\n"}
{"id": "1318513", "url": "https://cs.wikipedia.org/wiki?curid=1318513", "title": "Andrzej Żuławski", "text": "Andrzej Żuławski\n\nAndrzej Żuławski (22. listopadu 1940 Lvov – 17. února 2016 Varšava) byl polský filmový režisér a scenárista narozený na území dnešní Ukrajiny a tvořící především ve Francii. Proslul tvorbou řazenou k artové kinematografii či postmoderně, někdy i k surrealismu. Proslul tím, že se nevyhýbal brutálním a sexuálně explicitním scénám.\n\nKrátce po narození se s otcem Miroslawem přestěhoval do Prahy. Později odešli do Polska. V 50. letech odjel do Francie, kde studoval filozofii na Sorbonně a film na \"Institut des hautes études cinématographiques\" (absolvoval roku 1965). Začínal jako asistent Andrzeje Wajdy. Psal v té době též recenze do časopisů \"Film\" a \"Kino\". Do polské kinematografie samostatně vstoupil roku 1971 válečným psychologickým dramatem \"Třetí část noci\", který vznikl podle románu jeho otce. Rok poté měl jít do kin jeho druhý film \"Ďábel\". Byl však zakázán. Poté Żuławski odešel do Francie. Jeho první francouzský snímek byl z roku 1975 a jmenoval se \"Důležité je milovat\". Hlavní roli ztvárnila Romy Schneiderová. Pak se vrátil do Polska, kde začal připravovat nákladný sci-fi film \"Na srebrnym globie\". Po dvou letech však bylo natáčení přerušeno, z příkazu polského ministra kultury. Film byl dokončen až o dvanáct let později. Šanci tvořit mu dala až znovu Francie. V roce 1981 natočil horor nazvaný \"Posedlost\". Tři roky poté přišlo eroticky odvážné drama \"La Femme publique\". V 80. letech se stal partnerem herečky Sophie Marceauové, v roce 1995 se jim narodil syn Vincent. Marceauová hrála i v některých jeho snímcích, například v drastickém filmu \"Šílená láska\". Za svůj poslední film \"Cosmos\" z roku 2015, natočený na motivy Gombrowiczova románu, získal cenu za nejlepší režii na festivalu v Locarnu.\n"}
{"id": "1318518", "url": "https://cs.wikipedia.org/wiki?curid=1318518", "title": "Mistrovství světa v atletice 2017 – Muži 200 metrů", "text": "Mistrovství světa v atletice 2017 – Muži 200 metrů\n\nBěh na 200 metrů mužů na Mistrovství světa v atletice 2017 probíhal 7. (rozběhy), 8. (semifinále) a 10. srpna (finále). Zvítězil Turek Ramil Guliyev.\n\nBotswanský běžec Isaac Makwala nenastoupil do 5. rozběhu kvůli zákazu lékařů (nemohl startovat ani na 400 metrové trati). Po odvolání botswanské reprezentace mohl Makwala nastoupit do svého speciálního rozběhu.\n\n"}
{"id": "1318519", "url": "https://cs.wikipedia.org/wiki?curid=1318519", "title": "Kačeří příběhy (2017)", "text": "Kačeří příběhy (2017)\n\nKačeří příběhy (v anglickém originále DuckTales) je americký animovaný sci-fi televizní seriál vytvořený Mattem Youngbergem a Franciscem Angonesem pro Disney XD. Seriál, produkovaný společností Disney Television Animation, je rebootem původního seriálu z roku 1987 se stejným jménem. Seriál \"Kačeří příběhy\" byl oznámen v únoru 2015 a měl premiéru 12. srpna 2017 na stanici Disney XD jako 44minutový speciál nazvaný \"\"Woo-oo!\"\". První řada, která pokračovala 23. září 2017, obsahuje 21 dvaadvaceti minutové díly a další 44minutový speciál. 2. března 2017 byl seriál prodloužen o druhou řadu. V Česku měl úvodní film (dvoudíl) premiéru 29. března 2018 pod názvem \"Kačeří příběhy: Žjóva!\" a seriál pokračuje od 9. dubna 2018 na stanici Disney Channel.\n\nDruhá řada, která obsahuje vánoční speciál, bude mít premiéru v USA 20. října 2018 a 21. září 2018 byl seriál prodloužen o třetí řadu.\n\nPo více než třiceti letech znovu ožily v animovaném seriálu na stanici Disney XD \"Kačeří příběhy\" strýčka Skrblíka a jeho zvědavých synovců Bubíka, Dulíka a Kulíka. Ti se v spolu s Kačerem Donaldem vydali na další dobrodružství.\n\nHlasy pro hlavní postavy obsahují:\n\n\n\n\n\n\nMatt Youngberg a Francisco Angones vyrůstali na původním seriálu a vždycky chtěli vytvořit novou verzi pro novou generaci. Youngberg řekl, že \"doufáme, že po třiceti letech děti, které sledovaly naši show, budou sledovat novou verzi \"Kačeřích příběhů\" protože milovali, to co děláme\".\n\nV květnu 2015 Terry McGovern, původní hlas Rampu McKváka, uvedl v rozhovoru, že původní dabéři původního seriálu se pro reboot nevrátí. Nové hlasy pro hlavní postavy byly odhaleny 16. prosince 2016. V květnu 2017 byl Lin-Manuel Miranda oznámen jako hlas postavy Fenton Crackshell / Robokačer. V červnu byly oznámeny další dabéři, včetně Tonyho Anselmona, který se vrací do role Kačera Donalda a během San Diego Comic-Conu 2017 Disney oznámilo, že \"Darkwing Duck\" by se také měl objevit v seriálu.\n\nUmělecký styl seriálu je silně ovlivněn nejen původním komiksem \"Uncle Scrooge\" od Carla Barkse, ale taktéž některými Barksovými obrazy. Úvodní znělka seriálu, napsaná Markem Muellerem pro původní seriál z roku 1987, byla znovu nahrána pro reboot z roku 2017. Anglickou znělku nazpívala Felicia Barton, českou verzi nazpívala Debbi.\n\n44minutový pilotní díl, pod názvem \"\"Woo-oo!\"\", měl v USA premiéru 12. srpna 2017 o 12:00am EST na Disney XD a byl opakován po sobě následující 24 hodin. O dva dny později, tedy 14. srpna 2017, byl pilot také zveřejněn na YouTube. 17. září 2017 byl pilotní díl odvysílán také na Disney Channel. Seriál měl oficiálně premiéru 23. září 2017, tedy na 30. výročí původního seriálu z roku 1987. Od 4. května 2018 pokračuje seriál s novými díly na stanici Disney Channel.\n\nV Kanadě měl pilot premiéru na stanici Disney XD 12. srpna 2017 a seriál odstartoval 23. září 2017. V Austrálii a na Novém Zélandu měl seriál premiéru na stanici Disney Channel 13. října 2017. Ve Spojeném království a Irsku měl pilot premiéru na stanici Disney Channel 4. listopadu 2017. Seriál debutoval 1. března 2018 na stanici Disney XD.\n\n10. března 2017 byl na stanici Disney Channel vysílán trailer na seriál během premiéry filmu a 14. června 2017 byla zveřejněna titulní sekvence seriálu, představující opětovné nahrávání úvodní znělky napsané Markem Muellerem a přezpívané Felicií Barton.\n\n19. prosince 2017 bylo vydáno DVD pod názvem \"\"Woo-oo!\"\". DVD obsahuje pilotní díl a všech 6 krátkých filmů.\n\nPokračující komiksová série založená na seriálu je publikována společností IDW Publishing, kde Joe Caramagna působí jako spisovatel. Komils \"Ducktales # 0\" byl zveřejněn 19. července 2017 a \"# 1\" měsíční série následovalo 27. září 2017.\n\n"}
{"id": "1318520", "url": "https://cs.wikipedia.org/wiki?curid=1318520", "title": "Orel (Šumava)", "text": "Orel (Šumava)\n\nOrel (1181 m) patří mezi šumavské hory s nadmořskou výškou nad 1100 metrů. Vrchol hory se nachází asi 1500 metrů vzdušnou čarou severovýchodně od centra Kvildy. Hora má plochý hřbet orientovaný přibližně severojižním směrem. Na západním úpatí tohoto hřbetu se nachází Kvildský potok, východní úpatí hřbetu lemuje potok Olšinka. Na severní straně hřbetu je možno nalézt spočinek pojmenovaný na mapách jako Hůrka (1158 m). Na jižní straně hřbet Orla vybíhá do (v mapách nepojmenovaného) vrcholu s nadmořskou výškou asi 1176 metrů. Orel je zalesněn smrčinou a neposkytuje kýžený výhled do kraje. Na vrcholu hory se nachází geodetický bod.\n\nCesta na vrchol Orla je orientačně náročná. Doporučený je postup po modré turistické značce vedoucí z Kvildy (rozcestí \"U Tremlů\") směrem do Nových Hutí (na rozcestí \"Pod Přilbou\"). Modře značená cesta stoupá od silnice do vrchu kolem výběhu pro jeleny. Po ujití vzdálenosti asi 1300 metrů od silnice se turista ocitne na spočinku Hůrka. Tady je třeba odbočit z turistické značky směrem na jih, vydat se po hřebenu hory a volným terénem dojít po asi 800 metrech k vrcholu Orla.\n\n"}
{"id": "1318521", "url": "https://cs.wikipedia.org/wiki?curid=1318521", "title": "Giulio Licinio", "text": "Giulio Licinio\n\nGiulio Licinio (1527 Benátky - 1591 Benátky) byl italský malíř působící v Benátkách, Augsburgu, Vídni, Bratislavě a v Praze. Ve službách císaře Ferdinand I. i Maxmiliána II. Habsburského působil jako portrétista. Pro Rudolfa II. zprostředkovával nákupy obrazů benátských malířů. Navzdory jen krátkodobým pobytům v Praze je v Liciniových pozdních dílech patrný vliv dvorních malířů rudolfínské Prahy.\n\nGiulio Licinio se narodil do rozvětvené benátské malířské rodiny. Giuliův otec Arrigo pracoval v dílně svého známějšího bratra Bernardina Licinia (1489?-1560?), v níž se Giulio vyškolil. Společným dílem strýce a synovce je obraz pro kapli kostela San Francesco v Manfredonia. (1550). Giuliův obraz \"Portrét muže se synem\" je obrazem, který malíř signoval a datoval (1552).\nProtože v Benátkách v té době byla obdivována především díla Tizianova a Tintorettova, ostatní benátští malíři měli značně omezený přístup k novým zakázkám. Výjimkou byla soutěž na výzdobu stropu Knihovny sv. Marka v Benátkách (1556). Komisi předsedal stavitel Knihovny Jacopo Sansovino (1486-1570) se svým přítelem Tizianem (1488-1576). Každý ze sedmi mladých benátských malířů dostal za úkol namalovat do 3 z celkových 21 stropních polí antické bohy jako symboly umění a ctností. Soutěže se zúčastnil i Giulio Licinio, který do 10. pole namaloval obraz \"Bdělost a Obětavost\", do 11. pole \"Sláva a Blaženost\", zatímco malba ve 12. poli (\"Boj a Ctnosti\") byla zničena a nahrazena plastikou (1615). Zlatý řetěz jako cenu pro vítěze tehdy získal Paolo Veronese, malíř o rok starší než Licinio, za obraz \"Hudba\". Asi v téže době vznikl i Giuliův obraz \"Obrácení sv. Pavla\" (Castelvecchio, Verona).\nRok 1559 byl pro Giulia Licinia zlomový, neboť ho císař Ferdinand I. Habsburský (1503-1564) pozval jako dvorního portrétistu do Augsburgu. V roce 1561 zde vyzdobil freskami s mytologickými a alegorickými náměty fasády dvou domů patřících obchodníkovi Hieronymovi Rehlingerovi (dnes nedochované). Současně si v Augsburgu otevřel vlastní dílnu, což vyvolalo reakci členů místního malířského cechu, kteří ho považovali za nežádoucího konkurenta. Po Ferdinandově smrti císař Maxmilián II. (1527-1576) Giulia potvrdil ve funkci dvorního malíře (1565) a pověřil ho výzdobou zámku Neugebäude u Vídně. Během těchto prací se seznámil s Bartholomeem Sprangerem a Hansem Montem, s nimiž se spolupodílel na malířské a štukové výzdobě zámeckých interiérů. Mezi 1562 a 1570 Giulio a jeho bratr Giovanni Antonio Licinio (1515?-1576) vyzdobili královskou kapli Bratislavského hradu. Z té doby pocházel i soubor 8 podlouhlých panelů zobrazujících scény z \"Historie starověkého Říma\" (po 1566). Původně se nacházely v kunstkomoře císaře Rudolfa II., aby se 1648 staly kořistí švédských vojsk. Dnes jsou součástí sbírek v Londýně, Vídni a Budapešti. Ve sbírkách Rudolfa II. byly i 3 desky zobrazující \"Herkulovy příběhy\" (dnes Ermitáž, Petrohrad). Jediný pražský obraz, který v letech 1579/80 pravděpodobně namaloval Giulio Licinio, je \"Mrtvý Kristus se dvěma anděly\". Obraz je součástí bočního oltáře v Thunovské kapli katedrály sv. Víta.\n\nJiž před přesunem císařova dvora z Vídně do Prahy (1583) se Giulio Licinio opakovaně vracel do Benátek. Bydlel zde v domě zděděném po otci a doufal v možnost podílet se na úpravách interiérů Dóžecího paláce poškozených požáry 1574 a 1577. Současně nakupoval díla malířů benátské školy pro sbírky Rudolfa II., ale v roce 1587 požádal z důvodu věku o uvolnění z císařových služeb a o doplatek za nezaplacené služby. Poslední platba byla vyplacena až dva roky po smrti (1593), která ho zastihla v Benátkách 28. dubna 1591.\n\nKrálovský letohrádek a letohrádek Hvězda v Praze inspirovaly císaře Maxmiliána II. k tomu, aby začal budovat letohrádek Neugebäude u Vídně. Pro tento účel císařovi agenti hledali vhodné severoitalské malíře a sochaře. Císař pro výzdobu Neugebäude přijal benátského malíře Giulia Licinia. Po dokončení této zakázky Licinio přešel se dvorem do Prahy, kde se jeho benátský styl, původně vykazující vliv Andrey Schiavona (1510/15-1563) a Paola Veroneseho (1528-1588), měnil pod vlivem rudolfínských malířů, takže jeho tvorba nevnesla rysy vrcholné italské (benátské) renesance do malířské tvorby \"pražské manýristické školy\".\n\n"}
{"id": "1318535", "url": "https://cs.wikipedia.org/wiki?curid=1318535", "title": "Alluitsoq", "text": "Alluitsoq\n\nAlluitsoq je název bývalého sídla v jižním Grónsku, který se nachází u fjordu Alluitsoq nebo Lichtenau Fjordu u mysu Cape Farewell, přibližně 7 kilometrů od Ammassiviku (Sletten), který se nachází na opačné fjordu.\n\nSídlo bylo založeno pod jménem Lichtenau (německy \"Světlá louka\") moravským misionářem Gotfriedem Grillichem a dalšími pěti rodinami v roce 1774. Časem se stalo největším trvalé osídlení v Grónsku. Mise byla předána luteránské církvi Dánska v roce 1900. \n\nMísto má velký hřbitov a byl zde dětský domov pro Gertrud Rask Institute mezi lety 1942 a 1980. Fjord odděluje dvě sídla. Najdeme zde největší vodopád v Grónsku, Qorlortorsuaq a pstruhovou farmu. Jsou zde ruiny norské farmy.\n"}
{"id": "1318537", "url": "https://cs.wikipedia.org/wiki?curid=1318537", "title": "Posáví", "text": "Posáví\n\nPosáví (, ) je název nížinné oblasti Slovinska, Chorvatska, Bosny a Hercegoviny, Černé Hory a Srbska, která se rozkládá podél řeky Sáva.\n\nMezi roky 1929 a 1939 byla oblast součástí Království Jugoslávie a byla zařazena do chorvatského regionu Sava Banovina. Hlavním městem provincie byl Záhřeb. \n\nBosenská část Posáví byla výrazně zasažena bosenskou válkou mezi roky 1995–1995. Nemalá část oblasti je těžko obyvatelná následkem devastace obydlí a sídel i kvůli rozsáhlým minovým polím. Po válce se do oblasti vrátil pouze zlomek původních obyvatel. Část válečných uprchlíků žije v oblasti Slavonského Brodu v Chorvatsku, většina jich odešla do států Evropské unie, USA a Austrálie. \n\nMěsta v Chorvatsku:\n\nMěsta v Bosně a Herzegovině:\n\nMěsta v Srbsku:\n\n"}
{"id": "1318542", "url": "https://cs.wikipedia.org/wiki?curid=1318542", "title": "Tuberkulózní meningitida", "text": "Tuberkulózní meningitida\n\nTuberkulózní meningitida neboli tuberkulózní zánět mozkových blan je zánět mozkových blan způsobený bakterií \"Mycobacterium tuberculosis\" (Kochův bacil). Jde o hnisavý zánět měkkých mozkových plen, který se projevuje bolestmi hlavy, malátností, únavou, mírně zvýšenou teplotou, někdy také zvracením. Nemocný může být i zmatený, mít halucinace, anebo úzkostné stavy.\n\nV dnešní době se jedná o poměrně vzácné onemocnění, které se vyskytuje převážně u starších a starých lidí, může však napadnout i děti v prvním roce jejich života. Častější výskyt této choroby bývá u pacientů v zemích s endemickou tuberkulózou, lze se s ní však setkat i u osob s imunitními problémy, jako je AIDS.\n\n"}
{"id": "1318545", "url": "https://cs.wikipedia.org/wiki?curid=1318545", "title": "Niederaichbach", "text": "Niederaichbach\n\nNiederaichbach je německá obec, ležící v zemském okrese Landshut na řece Isar v Bavorsku, která má okolo čtyř tisíc obyvatel. První písemná zpráva pochází z roku 1334, kdy Niederaichbach patřil rodu Aichpecků, od nichž také převzal svůj znak. Nachází se zde zámek ze 17. století, farní kostel svatého Josefa a kostel svatého Mikuláše, městské muzeum a soukromé muzeum kávových konvic.\n\nPoblíž obce vede dálnice A92. Místní ekonomika stojí převážně na energetice: v roce 1951 byla zprovozněna vodní elektrárna a v roce 1972 jaderná elektrárna, která byla z bezpečnostních důvodů odstavena v roce 1974 a od roku 1979 funguje na jejím místě jaderná elektrárna Isar se dvěma bloky, z nichž jeden byl roku 2011 uzavřen, druhý by měl být v provozu do roku 2022.\n\n\n"}
{"id": "1318546", "url": "https://cs.wikipedia.org/wiki?curid=1318546", "title": "Suva planina", "text": "Suva planina\n\nSuva planina (v srbské cyrilici Сува планина, doslova \"Suchá hora/masiv\") je pohoří v jihovýchodním Srbsku s délkou 45 km a šírkou 15 km. V geologickém a zeměpisném smyslu přísluší Karpatsko-balkánské skupině pohoří na samé hranici Srbsko-makedonského masivu. Rozkládá se v severozápado-jihovýchodním směru v nadmořské výšce od 250 m do 1810 m. Začíná východně od města Niška Banja a končí jihozápadně od obce Babušnica v Lužnické kotlině, kudy protéká řeka Lužnica.\n\nZe severozápadní a severní strany ji vymezuje řeka Nišava (okolo které se formuje Belopalanská, Ostrvičská a Nišská kotlina), z východní strany Koritničská kotlina a z jihovýchodní a jižní strany řeka Lužnica. Na západě pohoří přechází do Zaplanjské kotliny. Z většiny stran přechází do otevřené krajiny pozvolna, s výjimkou údolí řek, kde se nacházejí strmé svahy až skalné stěny. Pohoří je velmi nápadné i z velké dálky. \n\nAdministrativně je pohoří Suva planina součástí území opštin Niška Banja, Gadžin Han, Bela Palanka, Babušnica a Vlasotince. \n\nPohoří tvoří celá řada krasových formací, sedimentů různého stáří, nachází se zde reliktní fauna a flóra a unikátní ekosystém. Zastoupeno je zde 1261 druhů rostlin, z nichž je 128 endemických. V současné době se zde nachází přírodní rezervace, která byla vyhlášena na ploše 31 860 ha území.\n"}
{"id": "1318548", "url": "https://cs.wikipedia.org/wiki?curid=1318548", "title": "Facepalm", "text": "Facepalm\n\nFacepalm (někdy také face-palm nebo face palm, česky hlava v dlani) je gesto, při kterém je buď jednou rukou překryt obličej, nebo je hlava skloněna a rukou překryta, oči jsou při tom buď překryty, nebo zavřeny. Někdy je toto gesto zdůrazněno tím, že se do pohybu dlaně dá více síly a plácnutím dlaně o obličej se pak vydá zvuk. Gesto je v mnoha kulturách používáno jako projev frustrace, zklamání, rozhořčení, rozpaků, zděšení, šoku, překvapení, vyčerpání, sarkasmu nebo nevěřícných pochyb.\n\nPodle \"Macmillanova slovníku\" se slovo facepalm poprvé objevilo kolem roku 2009, i když jiný zdroj se o opírá o citaci už z roku 2001. Gesto samo o sobě není nedávného původu a není kulturně univerzální. Obrázky makléřů používajících facepalm byly široce používány v médiích pro vyjádření zděšení spojeného se špatnou finanční výkonností. Dále se facepalm používal v reakci na obchodní a politická rozhodnutí. Podle Oxford University Press lexikografky Susie Dentové je tato všestrannost jedním z důvodů, že slovo „bylo z lingvistického hlediska úspěšné“. V srpnu 2011 bylo přidáno do \"Oxford English Dictionary\".\n\n"}
{"id": "1318549", "url": "https://cs.wikipedia.org/wiki?curid=1318549", "title": "Nidže", "text": "Nidže\n\nNidže (makedonsky Ниџе, řecky Όρος Βόρας) je pohoří na severomakedonsko-řecké hranici. Nejvyšším vrcholem pohoří je Kajmakčalan s výškou 2521 m n. m.\n\nNa severomakedonské straně hranice zabírá toto pohoří plochu 689 km, z nichž 357,4 km se nachází v nadmořské výšce nad 1000 m n. m.; 82,2 km ve výšce 1500 m n. m. a jen 10,8 km ve výšce 2000 m n. m. Státní hranice vede po hlavním hřebenu. Pohoří vede ve směru severovýchod-jihozápad. Kromě vrcholu Kajmakčalan se zde nachází několik dalších vrcholů nad 2000 m, např. samotný Nádže s 2361 m n. m., nebo Pella s 2524 m n. m. Pohoří má délku 20 km; ze západní strany přechází do rovinatého regionu Pelagonie, na severu přechází do Selečské planiny, od níž ho odděluje Skočivirská soutěska Černé řeky. Jižně od pohoří se nachází kotlina v okolí města Aridea z řecké strany. V úpatí pohoří Nidže pramení řecká řeka Moglenitsas.\n\nPohoří mělo klíčový význam během první světové války, neboť skrz něj procházela tzv. Soluňská fronta; odehrála se zde tzv. Bitva u Dobrého Pole. Na území Severní Makedonie se jedná o páté nejvyšší pohoří.\n"}
{"id": "1318559", "url": "https://cs.wikipedia.org/wiki?curid=1318559", "title": "Jetel zlatý", "text": "Jetel zlatý\n\nJetel zlatý (\"Trifolium aureum\") je nízká, obvykle dvouletá rostlina kvetoucí v červnu až srpnu asi 1 cm velkými, zlatě zbarvenými hlávkami květů. Je původní druh české krajiny a bývá považován za planě rostoucí rostlinu.\n\nTato bylina je původem hlavně z Evropy, kde osídlila téměř celý kontinent. Na severu zasahuje po střední Skandinávii, na jihu po Makaronézii, na východě do asijského Turecka, Íránu, do oblasti Kavkazu a západní Sibiře. Druhotně se dostala do Severní i Jižní Ameriky, Austrálie i na Nový Zéland.\n\nV České republice roste roztroušeně od nížin až do horských poloh, optimum výskytu má v pahorkatinách až podhůřích. Dostává se i do vyšších poloh, v Hrubém Jeseníku až do výšky 1300 m n. m. V teplých oblastech je dosti vzácný a jeho výskyt tam bývá vázán na rozsáhlejší lesní porosty.\n\nVyskytuje se na okrajích polních cest, podél lesních lemů a na jejich pasekách, roste na travnatých svazích, náspech, obvykle v sušších travnatých společenstvech. Prospívá mu prostředí v blízkosti lesů, kde nachází vlhčí mikroklima, snese i mírný polostín. Nejlépe vyhovují půdy mírně suché nebo písčité, které jsou jen slabě humózní a obsahují minimum živin, tam jej tolik nepřevyšují vzrůstnější rostliny. Dusík si zajišťuje symbiózou s bakteriemi. Kvete od června do srpna, ploidie jetele zlatého je 2n = 14.\n\nNejčastěji dvouletá rostlina s vystoupavou až přímou lodyhou vysokou 25 až 50 cm. Řídce chlupatá lodyha, vyrůstající z tenkého, rozvětveného kořene je tuhá a v horní polovině se řídce větví. Lodyhy i odbočné větve porůstají střídavými listy, které jsou trojčetné a mají asi 1 cm dlouhý řapík srostlý asi do poloviny s palisty. Lístky s krátkými řapíčky bývají obvejčité až eliptické, 15 až 20 mm dlouhé a 6 až 8 mm široké, v horní polovině jemně pilovité a na vrcholu uťaté či vykrojené.\n\nZ horní části lodyhy vyrůstají ve větším počtu hlávkovitá květenství, která mají asi 3 cm dlouhé, šikmo odstávající stopky. Květenství je zprvu kulovitého a později elipsovitého tvaru, v průměru mívá asi 1 cm a je tvořeno 30 až 40 oboupohlavnými, asi 7 mm dlouhými květy na kratičkých stopkách. Jejich kalich je asi 3 mm dlouhý a dva horní cípy má kratší než tři spodní. Sytě žlutá, po odkvětu světle hnědá, pětičetná koruna má vydutou pavézu na okrajích podvinutou a o polovinu delší než člunek a křídla. Ve květu je deset dvoubratrých tyčinek, srostlých 9 + 1. Na květy přilétá hojně hmyzu, ale tyto se nejčastěji opylují samosprašně.\n\nPlod je nepukavý, úzce vejčitý, v suchém kalichu obalený lusk s krátkým zobánkem. Vyrůstá na dlouhé stopce a obsahuje jedno kulovité semeno velké asi 1 mm.\n\nJetel zlatý sice patří mezi jeteloviny, v Evropě však nebývá využíván jako pícnina. Obvykle vyrůstá přirozeně na neobdělávaných místech, je rostlina bez ekonomického významu.\n\n"}
{"id": "1318560", "url": "https://cs.wikipedia.org/wiki?curid=1318560", "title": "Németh", "text": "Németh\n\nNémeth je příjmení pocházející z maďarštiny, kde znamená „Němec“. K jeho významným nositelům patří:\n\n"}
{"id": "1318564", "url": "https://cs.wikipedia.org/wiki?curid=1318564", "title": "Éider Arévalo", "text": "Éider Arévalo\n\nÉider Arévalo (* 9. března 1993 Bogota) je kolumbijský atlet, který se věnuje sportovní chůzi. Mistr světa v chůzi na 20 km z roku 2017.\n\nV roce 2012 zvítězil na mistrovství světa juniorů v závodě na 10 kilometrů chůze. Při startu na světovém šampionátu dospělých v roce 2015 v Pekingu obsadil v chodeckém závodě na 20 kilometrů sedmé místo. Jeho největším úspěchem se stal titul mistra světa v této disciplíně, který získal v srpnu 2017 v Londýně.\n\n"}
{"id": "1318565", "url": "https://cs.wikipedia.org/wiki?curid=1318565", "title": "Karel Landsteiner", "text": "Karel Landsteiner\n\nKarel Boromejský Landsteiner (30. srpna 1835, Eggenburg – 3. dubna 1909, Mikulov) byl rakouský římskokatolický kněz a prelát, probošt mikulovské kapituly. Je znám především jako rakouský spisovatel, publikoval mj. pod pseudonymem Arthur Landerstein.\n"}
{"id": "1318567", "url": "https://cs.wikipedia.org/wiki?curid=1318567", "title": "Pearson", "text": "Pearson\n\nPearson může být:\n\n\n"}
{"id": "1318568", "url": "https://cs.wikipedia.org/wiki?curid=1318568", "title": "Kostel svaté Anny (Lubliniec)", "text": "Kostel svaté Anny (Lubliniec)\n\nKostel svaté Anny (polsky: \"Kościół Świętej Anny\") je dřevěný filiální kostel ve městě Lubliniec, Slezské vojvodství a náleží do diecéze glivické, je filiálním kostelem farnosti Svatého Mikuláše v Lublinci.\n\nDřevěný kostel je v seznamu kulturních památek Polska pod číslem 84/60 z 12. 3. 1960 a je součástí Stezky dřevěné architektury v Slezském vojvodství.\n\nKostel nechal postavit v roce 1653 Andrzej Cellario. Opraven byl v roce 1754 a v letech 1999–2001.\n\nOrientovaná stavba roubené konstrukce. Loď ukončena trojbokým kněžištěm, k lodi přistavěna roubená sakristie. Střecha je krytá šindelem, na hřebeni je sanktusník (šestiboká věžička s lucernou). Vnitřní vybavení je barokní\n"}
{"id": "1318577", "url": "https://cs.wikipedia.org/wiki?curid=1318577", "title": "Mistr Oltáře sv. Ondřeje", "text": "Mistr Oltáře sv. Ondřeje\n\nMistr Oltáře sv. Ondřeje byl gotický malíř aktivní ve Vídni ve druhé čtvrtině 15. století. Je zastoupen ve sbírce Slezského muzea v Opavě.\nAnonymní malíř je pomocně pojmenován podle oltáře sv. Ondřeje z \"Neuklosterkirche\" ve Vídeňském Novém Městě. Jeho největším dílem je zřejmě křídlový oltář, rozebraný po roce 1833 a rozptýlený do několika sbírek. Centrální panel se nachází v Linci, dvě křídla v Opavě, dvě ve Vídni, dvě v Budapešti a dvě oboustranně malovaná křídla na zámku v Hradci nad Moravicí. Malíř mohl být členem větší dílny a připsání děl není jednoznačné. Jako autor centrálního panelu s Ukřižováním bývá uváděn anonymní Mistr lineckého Ukřižování, který je považován za tovaryše Hanse von Tübingen. Křídla jsou dílem Mistra Oltáře sv. Ondřeje, který měl být rovněž tovaryšem ve stejné dílně. Jiní uvádějí jako autora oltáře malíře označovaného jako Mistr votivního oltáře ze St. Lambrecht.\n\nOpavské Nesení Kříže se vztahuje ke stejnému námětu Hanse von Tübingen, jehož obraz je ve sbírce Uměleckohistorického muzea ve Vídni. Liší se hrubším podáním tváří, větší robustností figur a prostorovým rozvržením, které odpovídá pozdějšímu datu vzniku (1450).\n\n\n"}
{"id": "1318580", "url": "https://cs.wikipedia.org/wiki?curid=1318580", "title": "Cuillin", "text": "Cuillin\n\nCuillin (gaelsky An Cuilthionn nebo An Cuiltheann) je pohoří na jihozápadě ostrova Skye ve Skotsku. Hlavní jádro pohoří Cuillin je známo také jaké \"Black Cuillin\" (Černý Cuillin) na rozdíl severovýchodnější části zvané \"Red Cuillin\" (Červený Cuillin), gaelsky \"Na Beanntan Dearga\", místně též pojmenované \"Red Hills\" (Červené kopce). Nejvyšším vrcholem pohoří Cuillin je Sgùrr Alasdair (992 m n. m.), který je zároveň i nejvyšším bodem ostrova Skye. Pohoří Cuillin je zařazeno mezi 40 skotských \"National scenic areas\" (NSA), což je název pro území, vyznačující se mimořádnou malebností a přitažlivostí.\n\nHlavní horninou Black Cuillin je gabro, které díky své hrubší povrchové struktuře skýtá velmi vhodné podmínky pro horolezectví. Naopak další místní hornina - čedič - představuje zejména za vlhkého a deštivého počasí, které zde panuje velmi často, pro lezce značné riziko. Pohoří Cuillin je jedinou horskou oblastí ve Velké Británii, která svým charakterem připomíná Alpy či Skalisté hory, případně Vysoké Tatry. Reliéf centrální části pohoří je členitý - skládá se z ostrých, skalnatých vrcholů, rozdělených hlubokými stržemi a kary. V oblasti Black Cuillin je celkem 12 vrcholů zařazeno mezi tzv. munro, tj. vrcholy, přesahující nadmořskou výšku 3000 stop ( 914,4 m). Jedná se o vrcholy: Sgùrr nan Gillean, Am Basteir, Bruach na Frìthe, Sgùrr a´Mhadaidh, Sgùrr a´Greafaidh, Sgùrr na Banachdaich, Sgùrr Dearg, Sgùrr MhicChoinnich, Sgùrr Alasdair, Sgùrr Dubh Mòr, Sgùrr nan Eag a Blà Bheinn (posledně jmenovaná hora se nachází stranou hlavního hřebene zhruba 8 km vzdušnou čarou směrem na východ od vrcholu Sgùrr Alasdair).\n\nNa rozdíl od Black Cuillin je hlavní horninou Red Cuillin načervenalá žula. Reliéf této části pohoří se vyznačuje zaoblenějšími vrcholy s povlovnějšími svahy, částečně porostlými vegetací. Nejvyšším vrcholem Red Cuillin je Glamaig (775 m n. m.). Rekordní výstup na vrchol této hory uskutečnil v roce 1889\nGurkha Harkabir Tharpa za pouhých 37 minut (se startem a návratem k baru Inn Sligachan celková doba činila 55 minut), navíc údajně tento výstup absolvoval bos.\nKromě zdolávání jednotlivých vrcholů je další výzvou pro horolezce a horské turisty jednorázový přechod celého hřebene Cuillin od mořského zálivu Loch Brittle a kempu v Glenbrittlu na západě až po ústí říčky Sligachan do zátoky na východním pobřeží u stejnojmenného kempu a hotelu. Průměrně časová náročnost přechodu cca 7 mil dlouhého hřebene činí 15 - 20 hodin. Poprvé tuto trasu zdolali pod 24 hodin L. Shadbolt a A. McLaren v roce 1911.\nV roce 1601 se u Coire Na Creiche na severnich svazích Cuillin odehrála bitva mezi příslušníky dvou soupeřících klanů ostrova Skye - MacLeodů a MacDonaldů, z níž vyšel vítězně klan MacDonaldů. Tato bitva byla historicky posledním vojenským střetem mezi klany na ostrově.\n\nPohoří Cuillin bylo jedním z témat poezie jednoho z nejvýznamnějších skotských básníků 20. století Sorleye MacLeana, rodáka z ostrova Raasay.\n\n"}
{"id": "1318585", "url": "https://cs.wikipedia.org/wiki?curid=1318585", "title": "Karl Goldmark", "text": "Karl Goldmark\n\nKarl Goldmark (18. května 1830, Keszthely - 2. ledna 1915, Vídeň) byl maďarský hudební skladatel židovského původu působící především ve Vídni. Jeho nejznámějším dílem je opera \"Královna ze Sáby\" (\"Die Königin von Saba\").\n\nV letech 1842–1844 studoval housle na akademii v Sopronu. Roku 1846 odešel do Vídně, kde se ve hře na housle zdokonaloval nejprve soukromě u Leopolda Jansy a posléze na Vídeňské konzervatoři u Josepha Böhma. Harmonii ho zde učil Gottfried Preyer. Ve skladbě byl samoukem. Brzy také sám učil, jeho žákem byl mj. Jean Sibelius.\nByl i hudebním novinářem. Během známých vídeňských muzikologických sporů (wagneriáni versus Brahms a Hanslick) stál na straně Wagnera, byť se s Wagnerem kvůli jeho antisemitismu nikdy osobně nesblížili, kdežto s Brahmsem byli dlouho blízcí přátelé. Jeho hudba je za wagnerovskou také často označována. \n\nZlom v jeho kariéře nastal inscenováním jeho první opery \"Královna ze Sáby\" v roce 1875. Ta pak patřila k nejoblíbenějším operám konce 19. století a Vídeňská státní opera ji měla na repertoáru nepřetržitě až do roku 1938. Úspěch zaznamenaly i skladby, které publikoval vzápětí: symfonie \"Ländliche Hochzeit\" z roku 1876 a \"Violin Concerto No. 1\" z roku 1877. Jeho další díla, včetně šesti oper (např. \"Merlin\" z roku 1886), už tolik neuspěla.\n\nJeho synovec Rubin Goldmark (1872–1936) byl také hudebním skladatelem, žákem Antonína Dvořáka. Působil především v New Yorku.\n"}
{"id": "1318586", "url": "https://cs.wikipedia.org/wiki?curid=1318586", "title": "Petr Házl", "text": "Petr Házl\n\nPetr Házl (* 29. srpna 1971, Litoměřice, Československo) je bývalý československý házenkář. Po skončení aktivní kariéry působí jako trenér.\n\nS týmem Československa hrál na letních olympijských hrách v Barceloně v roce 1992, kde tým skončil na 9. místě. Nastoupil v 5 utkáních a dal 4 góly. Na klubové úrovni začínal v Lovosicích, hrál za Duklu Praha a dlouhodobě působil v Německu, kde hrál za EHV Aue, MT Melsungen, TuS N-Lübbecke, ASV Hamm a ESV Lokomotive Pirna. Byl vyhlášen nejlepším českým házenkářem roku 1995 a 1996. V reprezentaci nastoupil ve 127 utkáních.\n\n"}
{"id": "1318588", "url": "https://cs.wikipedia.org/wiki?curid=1318588", "title": "Karl Leonhard Reinhold", "text": "Karl Leonhard Reinhold\n\nKarl Leonhard Reinhold (26. října 1757, Vídeň – 10. dubna 1823, Kiel) byl rakouský filosof, popularizátor Kantovy filosofie. \nVe svém mládí byl mnichem, v roce 1774 vstoupil do řádu barnabitů, kde se stal učitelem filozofie. Postupně se přiklonil k racionalistické filozofii a jeho názory se dostaly do rozporu s katolickou vírou. V roce 1783 opustil klášter a odebral se do Lipska a později do Výmaru. V roce 1787 byl povolán za profesora do Jeny.\n\nPřišel s konceptem \"elementární filosofie\" (\"Elementarphilosophie\"), která ovlivnila zvláště Fichteho. Základním prvotním principem pro něj bylo \"vědomí\". V závěru života se nadchl pro dílo Fichteho a Bardiliho a zdůrazňoval, že základní filozofické problémy je třeba řešit s pomocí lingvistiky, čímž předjímal dílo Fregeho a Wittgensteinovo. Stal se profesorem Univerzity v Kielu, kde působil od roku 1793. Byl též významným zednářem. Ač byl původně katolíkem vychovaným jezuity, od roku 1780 dokonce knězem, konvertoval k protestantismu. Jeho blízkým přítelem byl Christoph Martin Wieland, s jehož dcerou se oženil a do jehož časopisu \"Der Teutsche Merkur\" přispíval. Tam také publikoval svých přelomových osm článků zvaných \"Briefe über die Kantische Philosophie\" (1786–1787) [Listy o Kantově filozofii].\n\nZa jeho hlavní dílo bývá považován spis \"Versuch einer neuen Theorie des menschlichen Vorstellungsvermögen\", 1789 [Pokus o novou teorii lidské schopnosti představivé]. \n\n"}
{"id": "1318599", "url": "https://cs.wikipedia.org/wiki?curid=1318599", "title": "Otto Erich Deutsch", "text": "Otto Erich Deutsch\n\nOtto Erich Deutsch (5. září 1883 Vídeň – 23. listopadu 1967 Baden) byl rakouský muzikolog židovského původu. Vystudoval literaturu a kunsthistorii na univerzitách ve Vídni a v Grazu. V roce 1938 odešel do Anglie a v Cambridge vytvořil první souborný katalog díla Franze Schuberta, který prvně publikoval anglicky roku 1951. Schubertova díla se od té doby označují písmenem D a číslem, které odkazuje na tento katalog. O Schubertovi napsal též monografii (\"Schubert. Die Erinnerungen seiner Freunde\", 1957), stejně jako o Mozartovi (\"Mozart. Die Dokumente seines Lebens\", 1961) a Haendelovi (\"Handel. A documentary biography\", 1955).\n\n"}
{"id": "1318604", "url": "https://cs.wikipedia.org/wiki?curid=1318604", "title": "Hugo Josef Pitel", "text": "Hugo Josef Pitel\n\nHugo Josef Pitel (19. března 1928, Klatovy – 14. května 2017, Veselí nad Lužnicí) byl český katolický duchovní, premonstrát a politický vězeň.\n\nRoku 1947 vstoupil do premonstrátského kláštera v Teplé, kde přijal řeholní jméno Hugo. Roku 1950 byl internován v Broumově. O čtyři roky později složil věčné sliby. Roku 1958 byl odsouzen za údajné spáchání trestného činu podvracení republiky k odnětí svobody v délce dva a půl roku.\n\nV roce 1969 přijal kněžské svěcení a působil v řadě farností v západních a jižních Čechách, mj. v Kladrubech u Stříbra. V letech 2000–2014 byl prezidentem Diecézní charity České Budějovice. \n\nPůsobil též od roku 1986 jako převor kanonie premonstrátů v Teplé. V letech 2002 až 2012 působil jako děkan v Třeboni.\n\nJe pohřben v Třeboni na hřbitově u kostela svaté Alžběty.\n\n"}
{"id": "1318606", "url": "https://cs.wikipedia.org/wiki?curid=1318606", "title": "McLaren Automotive", "text": "McLaren Automotive\n\nMcLaren Automotive Ltd. (do roku 2003 McLaren Cars), jednoduše McLaren, je britská automobilka, která vyrábí supersportovní a luxusní automobil. Je dceřinou společností McLaren Group, která ji v červenci roku 2017 odkoupila.\n\nMcLaren P1 je dokonce označován jako nejdražší a nejrychlejší McLaren. Nejen jako nejdražší McLaren, ale i jako nejdražší auto na světě. Stojí 3,7 milionů liber (to je v přepočtu zhruba 115 milionů korun), a maximální rychlostí jede 390 km/h. McLaren 720s téměř 7 milionů korun. Má 720 koní, motor V8 bi-turbo 4.0 a maximální rychlost 341 km/h.\n\nBylo založeno v roce 2011, aby podporovalo a vyvíjelo závodní činnosti GT. Jeho ústředna se nachází ve Woking v Surrey. Společnost je zodpovědná za design, vývoj a výrobu 650S GT3 a 650S GT Sprint.\n\n\n"}
{"id": "1318613", "url": "https://cs.wikipedia.org/wiki?curid=1318613", "title": "Mistrovství světa v atletice 2017 – Ženy 200 metrů", "text": "Mistrovství světa v atletice 2017 – Ženy 200 metrů\n\nBěh na 200 metrů žen na Mistrovství světa v atletice 2017 probíhal 8. (rozběhy), 10. (semifinále) a 11. srpna (finále). Zvítězila Nizozemka Dafne Schippersová.\n\n"}
{"id": "1318614", "url": "https://cs.wikipedia.org/wiki?curid=1318614", "title": "Paul Lincke", "text": "Paul Lincke\n\nCarl Emil Paul Lincke (7. listopadu 1866 Berlín –3. září 1946 Hahnenklee-Bockswiese) byl německý hudební skladatel a divadelní dirigent. Bývá nazýván „otcem berlínské operety“.\n\nNarodil se 7. listopadu 1866 v Berlíně, v rodině úředníka magistrátu Augusta Linckeho. Jeho otec si přivydělával hrou na housle v malých orchestrech. Zemřel, když bylo Paulovi 5 let.\n\nZáhy bylo zřejmé jeho hudební nadání a zajímal se především o vojenskou hudbu. Proto ho matka po skončení školní docházky poslal do učení do Wittenberge. V městském orchestru hrál na fagot. Kromě toho se učil hrát i na baskřídlovku, klavír, housle a bicí nástroje. Nesplňoval však tělesné proporce předepsané pro vojenské hudebníky a proto se v roce 1884 vrátil do Berlína. Získal místo fagotisty v divadle \"Central-Theater\" v berlínské čtvrti \"Luisenstadt\", které se v té době zaměřovalo na lidové hry, frašky a parodie. Po roce přešel do divadla \"Ostend-Theater\". Zde se okamžitě zamiloval do šestnáctileté subrety Anny Müllerové, se kterou se v roce 1893 oženil. Manželství však vydrželo pouze pět. V roce 1898 se rozvedli a Anna se pod jménem Anna Müller-Lincke později v Berlíně stala obdivovanou divadelní i filmovou herečkou.\n\nDva roky strávil Paul Lincke jako dirigent v nejznámějším evropském varieté Folies Bergère v Paříži. Po návratu do Berlína uvedl v divadle \"Apollo\" operetu \"Paní Luna\", která dosáhla neobyčejného úspěchu. Jen v divadle Apollo se hrála více než šestsetkrát. Den premiéry této operety je považován za den zrodu berlínské operety. Následovala další úspěšná díla a Paul Lincke se ocitl na vrcholu slávy. V roce 1908 se stal šéfdirigentem a skladatelem divadla \"Metropol\", jehož nákladné revue se staly jednou z hlavních atrakcí Berlína.\n\nS příchodem nacistů k moci si Lincke jen upevnil své postavení. Nacistickým režimem byl oslavován. V roce 1937 získal Stříbrnou medaili cti svého rodného města a ke svým 75. narozeninám se stal čestným občanem Berlína. Opereta \"Paní Luna\" byla v roce 1941 zfilmována. \nJeho pochod \"\"Berliner Luft\"\" se stal neoficiální hymnou Berlína.\n\nPoté co za Druhé světové války započalo bombardování Berlína, byly mnohé ústřední úřady a hlavně některá oddělení nemocnic, přesunuty do Mariánských lázní. Tam přesídlil i Paul Lincke. V Mariánských lázních prožil dva roky. Po osvobození města americkou armádou, hrál své skladby pro americké vojáky. S pomocí amerického generála Arthura J. Pierce byl evakuován nejprve do Arzbergu v Bavorsku. Později se ze zdravotních důvodů přestěhoval do Hahnenklee v pohoří Harz. V Hahnenklee také krátce před svými osmdesátými narozeninami zemřel a byl pochován\n\n\n\n\n"}
{"id": "1318620", "url": "https://cs.wikipedia.org/wiki?curid=1318620", "title": "Valli Kafková", "text": "Valli Kafková\n\nValli (Valerie) Kafková, provdaná Valli Pollaková (25. září 1890, Praha – na podzim 1942, vyhlazovací tábor Chełmno, Polsko), byla druhou nejstarší sestrou českého německy píšícího spisovatele a právníka Franze Kafky.\n\nNarodila se jako jedno ze šesti dětí Hermanna a Julie Kafkových. Valli Kafková navštěvovala německou dívčí školu v pražské Řeznické ulici, později pak soukromou vyšší dívčí školu. V roce 1913 se provdala za Josefa Pollaka, s nímž měla dvě dcery, a to Marianne (1913–2000) a Lotte (1914–1931). Byla jednou z prvních vyučujících na židovské škole v Praze, jež byla založena v roce 1920.\n\nNa konci října roku 1941 byla Valli deportovaná spolu se svým manželem do židovského ghetta v Lodži. Zřejmě byla zavražděna na podzim roku 1942 v polském vyhlazovacím táboře Chełmno.\n\nJejí první dcera, Marianne Steiner, emigrovala společně se svým mužem Georgem Steinerem roku 1939 do Anglie. Až do konce života se starala o dědictví svého strýčka Franze Kafky.\n\n"}
{"id": "1318621", "url": "https://cs.wikipedia.org/wiki?curid=1318621", "title": "Sferifikace", "text": "Sferifikace\n\nSferifikace (anglicky Spherification, česky také Sférifikace nebo Kuličkování) je úprava tekutin do kuliček tím že kolem tekutiny vytvoříme membránu, obvykle za použití alginátu sodného a buď chloridu vápenatého nebo glukanu vápenatého. Tím můžeme vytvořit umělý kaviár nebo také praskající boba kuličky s tekutou náplní. Tuto techniku poprvé zdokumentovala v 50. letech společnost Unilever a do moderní kuchyně ji v roce 2003 uvedl kreativní tým v restauraci elBulli pod vedením šéfkuchaře Ferrana Adrià. \n\nTato technika je jednou z mnoha technik molekulární gastronomie. \n"}
{"id": "1318632", "url": "https://cs.wikipedia.org/wiki?curid=1318632", "title": "Skomarje", "text": "Skomarje\n\nSkomarje je vesnice na severovýchodě Slovinska, v Pohorje, severozápadně od obce Zreče. Je součástí historického regionu Dolní Štýrsko, administrativně dnes spadá do regionu Slavinja.\n\nMístní kostel sv. Lamberta je součástí arcidiecéze Maribor. Jedná se o římskokatolický kostel, který stojí v nadmořské výšce 944 metrů. Ke kostelu patří i horský hřbitov.\n\nPojmenován je podle sv. Lamberta, maastrichtského biskupa, mučedníka z belgického Lutychu. Podle legendy byly v roce 1157 vysláni dva mnichové z Horního Štýrska do poutního místa Mariazell. Jeden z nich nesl obraz Matky Boží, druhý obraz sv. Lamberta. Právě tento druhý mnich údajně založil svatostánek, na jehož místě stojí dnešní kostel. První písemná zmínka pochází z roku 1313. Základy současné stavby zřejmě vznikly v 15. století.\n\nV roce 1900 byla na západní stěně kostela umístěna pamětní deska připomínajícího místního lidového zpěváka a herce Jurije Vodovnika z přelomu 18. a 19. století.\n\n"}
{"id": "1318634", "url": "https://cs.wikipedia.org/wiki?curid=1318634", "title": "Walt Disney Records", "text": "Walt Disney Records\n\nWalt Disney Records je americké hudební vydavatelství, které je součástí Disney Music Group. Vydavatelství zveřejňuje soundtracková alba filmů z produkce  The Walt Disney, televizních seriálů, zábavních parků a tradičních studiových alb.\n\nVydavatelství bylo založeno v roce 1956 jako Disneyland Records. Nynější název byl přijat v roce 1988.\n\n\n\n\n"}
{"id": "1318635", "url": "https://cs.wikipedia.org/wiki?curid=1318635", "title": "Christine Nöstlingerová", "text": "Christine Nöstlingerová\n\nChristine Nöstlingerová (nepřechýleně Christine Nöstlinger, roz. Christine Draxler; 13. října 1936 Vídeň – 28. června 2018 tamtéž) byla rakouská spisovatelka literatury pro děti. Získala obě ze dvou nejprestižnějších cen pro autory dětské literatury: roku 2003 Cenu Astrid Lindgrenové (\"Litteraturpriset till Astrid Lindgrens minne\") a v roce 1984 Cenu Hanse Christiana Andersena. Je jedním ze tří autorů, který dosud získal obě tyto ceny. Byla autorkou více než 150 knih pro děti a mládež. Některé své knihy si i sama ilustrovala. K nejslavnějším patří již její první kniha z roku 1970 \"Die feuerrote Friederike\". \n\n\n\n"}
{"id": "1318637", "url": "https://cs.wikipedia.org/wiki?curid=1318637", "title": "Francesco Moser", "text": "Francesco Moser\n\nFrancesco Moser (* 19. června 1951 Palù di Giovo) je bývalý italský cyklistický závodník. Tomuto sportu se na profesionální úrovni věnovali také jeho bratři Aldo Moser a Enzo Moser, syn Ignazio Moser a synovec Moreno Moser, do rodiny se přiženil také Gilberto Simoni.\n\nJako amatér vyhrál v roce 1971 Girobio a získal stříbrnou medaili na Středomořských hrách, na osmém místě skončil v individuálním závodě na olympiádě 1972.\n\nOd roku 1973 jezdil profesionálně, vyhrál závod s hromadným startem na mistrovství světa v silniční cyklistice v roce 1977, v letech 1976 a 1978 byl druhý. Díky svému přehledu o dění v pelotonu získal přezdívku \"Šerif\", jeho nejsilnější zbraní byly časovky. Stal se celkovým vítězem na Giro d'Italia v roce 1984, třikrát byl druhý a dvakrát třetí. Bodovací soutěž vyhrál v letech 1976, 1977, 1978 a 1982, získal 23 etapových prvenství a padesát etap odjel v růžovém trikotu vedoucího jezdce. Celkově vyhrál ve své kariéře 273 závodů, v této statistice je historicky nejlepším italským jezdcem a pátým na světě. Třikrát byl mistrem Itálie v silniční cyklistice (1975, 1979, 1981), třikrát po sobě vyhrál klasický závod Paříž - Roubaix (1978 až 1980), dvakrát Giro di Lombardia (1975 a 1978), Paříž-Tours 1974, Giro del Piemonte 1974, Valonský šíp 1977, Züri-Metzgete 1977, Gent–Wevelgem 1979, Milán–Turín 1983 a Milán - San Remo 1984. Na Tour de France 1975 vyhrál dvě etapy, jel ve žlutém trikotu a nakonec byl sedmý, získal bílý trikot. V roce 1978 vyhrál etapový závod Kolem Katalánska a v letech 1980 a 1981 Tirreno-Adriatico. Devětkrát získal cenu Giglio d'Oro pro italského cyklistu roku.\n\nVěnoval se také dráhové cyklistice, byl mistrem světa ve stíhacím závodě jednotlivců v roce 1976 a o tři roky později získal stříbro. V roce 1984 vytvořil ve vysokohorském prostředí v Ciudad de México světový rekord v hodinovce výkonem 51,151 km. V roce 2000 však byl jeho rekord zrušen, protože ho dosáhl na nestandardním bicyklu s diskovými koly.\n\nPo ukončení závodní kariéry v roce 1988 začal produkovat vlastní značku kol Moser Cicli, věnuje se také úspěšně vinařství a zastává funkci předsedy Asociace profesionálních cyklistů.\n\n"}
{"id": "1318639", "url": "https://cs.wikipedia.org/wiki?curid=1318639", "title": "Mezinárodní hnutí solidarity", "text": "Mezinárodní hnutí solidarity\n\nMezinárodní hnutí solidarity (, zkratka: ISM) je „hnutí vedené Palestinci“ zaměřené na pomoc Palestinské věci v Izraelsko–palestinského konfliktu. ISM je založeno na použití pouze nenásilných protestů a metod. Hnutí bylo založeno v roce 2001 palestinským aktivistou Ghassanem Andonim; Netou Golan z třetí generace izraelských aktivistů; Američankou palestinského původu Huwaidou Arraf a palestinským aktivistou Georgem N. Rishmawi. Američan Adam Shapiro se připojil k hnutí krátce po jeho založení a je také často považován za jednoho ze zakladatelů.\n\nOrganizace vyzývá civilisty z celého světa k účasti na nenásilných protestech proti Izraelské armádě na Západním Břehu a v pásmu Gazy.\n\nPodle webové stránky ISM, mezinárodní dobrovolníci, kteří se připojí k ISM jsou odpovědní za své cestovní náklady a výdaje spojené s pobytem v Palestině.\n\nOrganizace vyzývá civilisty z celého světa k účasti na nenásilných protestech proti Izraelské armádě na Západním Břehu a v pásmu Gazy.\n\nStránka ISM popisuje organizaci jako \"hnutí vedené Palestinci odhodlané vzdorovat izraelské okupaci Palestinských území pomocí metod a principů nenásilné přímé akce\". Hnutí klade důraz na přítomnost mezinárodních dobrovolníků, kteří na místě \"neučí nenásilný odpor\", ale podporují odpor prostřednictvím nenásilné přímé akce, nouzové mobilizace a dokumentace.\n\nČlánek v britském deníku \"The Daily Telegraph\" nazval ISM \"mírovou skupinou, která využívá násilí\", protože jeho poslání uznává \"ozbrojený odpor\" jako \"právo\" Palestinců. Zmíněné prohlášení je převzato deklarace ISM:Jak je stanoveno mezinárodním právem a rezolucemi OSN, uznáváme palestinské právo na odpor proti násilí a okupaci ze strany Izraele prostřednictvím legitimního ozbrojeného odporu. Domníváme se však, že nenásilí může být mocná zbraň v boji proti útlaku a zavázali jsme se využívat zásady nenásilného odporu.ISM dále vysvětluje na svých webových stránkách:\n\nBěhem rozhovoru na CNN s Paulou Zahn s hosty Adamem Shapiro a Huwaidou Arraf byla položena otázka ohledně článku s jejich spoluautorstvím, který uváděl: \"Palestinský odpor musí nabývat různé formy, násilné a nenásilné. Ale co je nejdůležitější, musí rozvinout strategii zahrnující oba aspekty. Nenásilný odpor není o nic méně ušlechtilý než sebevražedná operace.\" Paula Zahn poznamenala, že \"někteří lidé by mohli dojít závěru, že podporujete sebevražedné atentáty.\" Shapiro a Arraf odpověděli:\n\nUplynulé ISM kampaně používaly následující taktiky:\n\n\n\n\nDobrovolnice ISM Rachel Corrie byla zabita když se snažila zablokovat buldozer izraelské armády (IDF) provádějící vojenské operace v Rafahu v pásmu Gazy dne 16. března 2003. Interní vyšetřování IDF došlo k závěru, že smrt Corrie byla nehoda, ale očití svědci z ISM s výsledkem nesouhlasí. Jsou toho přesvědčení, že řidič buldozeru úmyslně zasáhl Corrie i přesto že ji viděl stát před svým vozidlem. IDF tvrdí, že nahrávky z akce ukazují stojící Corrie pod úrovni očí řidiče, a také že úroveň hluku byla příliš vysoká, aby byla Corrie slyšet. Činnost buldozeru, který Corrie blokovala, je také předmětem sporu — ISM tvrdí, že to byla příprava na demolici domu palestinského lékárníka. Jiná výpověď, opírající se o filmové záběry tvrdí, že buldozer nebyl v blízkosti domu a odstraňoval křoví pokrývající strukturu, která by mohla být použita jako tunel na pašování zbraní nebo jako kryt pro teroristy ostřelující IDF.\n\nGeorge Rishmawi z ISM řekl pro \"San Francisco Chronicle\" že: \"když jsou Palestinci zastřeleni izraelskými vojáky, nikdo se o to už nezajímá. Ale pokud některého z těchto zahraničních dobrovolníků postřelí nebo dokonce zabijí, pak se o to mezinárodní média budou zajímat.\"\n\nRodiče Rachel Corrie podali žaloby ve Spojených státech a v Izraeli, ale v obou případech soudní proces prohráli. V Izraeli, v srpnu 2012, soud rozhodl, že Corrie se mohla nebezpečí vyhnout. Soud konstatoval, že Izrael nenese na smrti Corrie vinu, a nešlo o v případě její smrti o úmysl ani nedbalost. Soudce také řekl, že izraelské vyšetřování bylo přiměřené a neobsahovalo chyby. Soudce také kritizoval USA za neschopnost poslat diplomatické zástupce jako svědky pitvy Rachel Corrie.\n\n11. dubna 2003 voják Izraelský obranných sil (IDF), seržant Taysir Hayb, střelil dobrovolníka Mezinárodního hnutí solidarity (ISM) Toma Hurndalla do hlavy. Hurndall, který pomáhal Palestincům v Gaze, podlehl svému zranění v lednu 2004. Hurndall byl neozbrojený, oblečený v zářivě oranžové vestě ISM a vedl dvě palestinské děti pryč od izraelského tanku střílejícího kulometem v jejich směru.\n\nHayb tvrdil, že střelil na muže ve vojenské uniformě, který střílel na vojáky z pistole v uzavřené bezpečnostní zóně. To bylo v rozporu s výpovědí ISM, dokázáno fotografickým materiálem.\n\nNásledně Hayb přiznal falšování jeho popisu událostí. Dne 10. května 2004 byl zahájen soudní proces s Haybem s jedním obviněním ze zabití ve smrti Toma Hurndall, dvěma obviněními z maření spravedlnosti, po jednom z předkládání falešných svědectví a získání falešného svědectví, a z nevhodného chování. Hurndallova rodina podala žalobu za vraždu u izraelského soudu. V srpnu 2005 byl Taysir Hayb usvědčen ze zabití a odsouzen na celkem osm let vězení, sedm let za zabití Hurndalla a jeden rok za maření spravedlnosti.\n\nAustralská dobrovolnice ISM Kate Edwards utrpěla vnitřní zranění od kulky v Beit Jala. Ona a další dobrovolníci pochodovali k izraelské linii. Po události byla citována výpověď Kate Edwards: \"Šli jsme do kopce z Betléma, když proti nám vyjel dolů z kopce tank. Viděla jsem muže v tanku a křičel na nás, abychom se vrátili. Pokračovali jsme.\"\n\nIrská dobrovolnice ISM a aktivistka za lidská práva Caoimhe Butterly byla střelena do stehna izraelským vojákem během Bitvy o Jenin.\n\n5. dubna 2003 vojáci Izraelských obranných sil z armádního konvoje střelili Briana Averyho (narozen 1979) do obličeje a a vážně ho znetvořili, během jeho působení pro ISM na Západním Břehu v městě Dženín. Měl na sobě červenou reflexní vestu s nápisem \"lékař\" v angličtině a arabštině. IDF odmítli nařídit vyšetřování, protože podle nich nebyl žádný důkaz o střelbě jejich vojáků v ten den. Avery podal žalobu a v listopadu 2008 přijal 150.000 dolarů vypořádání od Izraelské vlády výměnou za stažení žaloby.\n\n13. března 2009 byl americký dobrovolník ISM Tristan Anderson kriticky zraněn po zásahu granátem se slzným plynem do hlavy, granát byl vystřelen izraelskými vojáky snažícími se rozehnat demonstraci. Anderson byl převezen do nemocnice v Izraeli, kde podstoupil operaci mozku a byla mu odstraněna část čelního laloku a úlomky roztříštěné lebky.\nISM dobrovolnice a Tristanova přítelkyně Gabrielle Silverman (Izraelská-Američanka), byla svědkem jeho zranění:\n24. dubna 2010 byla Bianca Zammit, 28letá aktivistka z Malty, střelena do stehna ostrou municí vojáky IDF během demonstrace v tzv. \"nárazníkové zóně\" uvnitř pásma Gazy. Dva Palestinští demonstranti byli také střeleni během stejné demonstrace v uprchlickém táboře Al Maghazi.\n\n14. dubna skupina nejméně 200 pro-palestinských aktivistů, vyrazila na jízdních kolech, a v několika autobusech, na tichý protest. Byli zastaveni izraelskými vojáky před nájezdem na Dálnici 90, a požádáni nepokračovat \"pro jejich vlastní bezpečnost\". Legálnost akce demonstrantů je nejasná, některé zpravodajské agentury uvedly povolení protestu cyklistů, jiné vydání povolení popírají. Během následující hodiny aktivisté výzvu odmítli a zablokovali nájezd na dálnici, vypukla \"rvačka\". V rozhovoru poskytnutém jedním z účastníků bylo uvedeno,\"\"בשלב מסויים החלטנו לאתגר את החיילים ולנסות להמשיך בנסיעה\"\" (\"... v určitém okamžiku jsme se rozhodli otestovat vojáky a pokračovat v pohybu\") a po několik okamžicích byli napadeni. V rozhovoru pro JPost se píše: \"Asi po půl hodině, řekl, se cyklisté rozhodli obejít vojáky IDF a v ten moment propuklo násilí.\" Čtyři aktivisté utrpěli zranění obličeje a zad a museli být odvezeni do nemocnice v Jerichu na Západním břehu. Další den bylo ISM zveřejněno video ukazující důstojníka IDF bijícího dánského demonstranta do tváře útočnou puškou. Důstojník IDF řekl, že byl napaden jedním z aktivistů klackem, a byly mu zlomeny dva prsty. IDF prohlásila, že to byl \"vážný incident\" a důstojníka suspendovala a incident vyšetřuje. Izraelský premiér Benjamin Netanjahu, prezident Šimon Peres, a Náčelník generálního štábu IDF Generálporučík Benny Gantz odsoudili incident. NGO Monitor uvedl, že ISM \"má dlouhou historii podpory aktivistů k přímé akci, což je často ohrozí a přivede k přímé konfrontaci s izraelskou armádou.\"\n\n25. července 2014 byl švédský aktivista Fred Ekblad středně-těžce zraněn na hlavě izraelským tankem ostřelujícím nemocnici Beit Hanoun v pásmu Gazy.\n\n6. září 2007 byl člen Regionálního výboru ISM v Jenínu a \"spolu-zakladatel jedné z prvních stálých přítomností ISM\", Akram Ibrahim Abu Sba, zabit ve službě bojovníky Islámského džihádu, když se snažil \"urovnat napětí mezi palestinskými bezpečnostními složkami a členy Islámského džihádu\" v palestinském městě Jenin. Akram byl pohřben v Jeninu na hřbitově uprchlického tábora.\n\n14. dubna 2011 byl italský aktivista ISM Vittorio Arrigoni byl unesen, mučen a popraven oběšením salafistickou skupinou v pásmu Gazy.\n\n\nGhassan Andoni; Huwaida Arraf; Nicholas Blincoe; Hussein Khalili; Marissa McLaughlin; Radhika Sainath; Josie Sandercock, eds. (2004). Peace Under Fire: Israel, Palestine and the International Solidarity Movement. Verso. ISBN 9781844675012. \n\n\n"}
{"id": "1318640", "url": "https://cs.wikipedia.org/wiki?curid=1318640", "title": "Scooter Forever", "text": "Scooter Forever\n\nScooter Forever je devatenácté studiové album německé hudební skupiny Scooter. Bylo vydáno 1. září 2017. Obsahuje 25 skladeb na dvou CD.\n\nAlbum je zaměřeno takřka ryze na hardstyle a jumpstyle, což je po komerčně zaměřeném albu Ace velkým překvapením. Přední obal je velmi podobný obalu alba Back To The Heavyweight Jam s logem kapely – megafonem přes celý obal. Součástí alba je druhé CD sestavené s remixů vybraných hitů Rave a Trance éry. Kromě základní 2CD edice alba vyšla ještě limitovaná verze, která navíc obsahuje nálepky a šálu s nápisem Scooter. Album vyšlo také na LP.\n\nAlbu předchází singly Bora! Bora! Bora! a My Gabber. Poté vyšel In Rave We Trust (Amateur Hour).\n"}
{"id": "1318643", "url": "https://cs.wikipedia.org/wiki?curid=1318643", "title": "Čchung-čching Tang-taj Li-fan", "text": "Čchung-čching Tang-taj Li-fan\n\nČchung-čching Tang-taj Li-fan () je čínský profesionální fotbalový klub, který sídlí v přímo spravovaném městě Čchung-čching. Založen byl v roce 1995 pod názvem Čchien-wej Wu-chan. Jedná se o vítěze čínského poháru z ročníku 2000. Klubové barvy jsou červená a modrá. Od sezóny 2015 působí v čínské nejvyšší fotbalové soutěži.\n\nSvé domácí zápasy odehrává na Čchung-čchingském olympijském sportovním centru s kapacitou 58 680 diváků.\n\nPlný název klubu je Fotbalový klub Čchung-čching Tang-taj Li-fan ()\n\n\n\n\nZdroj:\n\n\n\nZdroj:\n\nZdroj:\n\n"}
{"id": "1318652", "url": "https://cs.wikipedia.org/wiki?curid=1318652", "title": "Rose Ausländerová", "text": "Rose Ausländerová\n\nRose Ausländerová, rodným jménem Rosalie Beatrice Scherzerová (11. května 1901, Černovice – 3. ledna 1988, Düsseldorf) byla německy a anglicky píšící básnířka, řadící se k expresionismu, Nové věcnosti či k modernismu. \n\nObvykle se nezařazuje státně, národnostně ani jazykově, neboť její osud byl velmi spletitý: Narodila se v Rakousko-Uhersku, na území dnešní Ukrajiny, v židovské německy mluvící rodině. V roce 1916 její rodina utekla před ruskou armádou do Vídně. Ještě před koncem války se vrátila na východ, do rodné Bukoviny, ovšem ta se v roce 1918 stala součástí Rumunska. Černovice se pak nazývaly Cernauti. \nTam začala v roce 1919 studovat literaturu a filozofii na tamní univerzitě. Ovšem v roce 1920, po smrti otce, univerzitu opustila a o rok později odešla do Spojených států, kde roku 1926 získala občanství, které ovšem ztratila v roce 1934, poté co roku 1927 přesídlila znovu do Rumunska, aby nejprve pečovala o nemocnou matku a později žila se svým partnerem. \n\nV roce 1939 připravila v Rumunsku k vydání svou první sbírku básní nazvanou \"Der Regenbogen\" (\"Duha\"). Většinu nákladu zničili Němci, když v roce 1941 Cernati okupovali. V letech 1941-1943 byla tzv. totálně nasazena v cernautském ghettu a další rok, až do osvobození města Rudou armádou v roce 1944, se skrývala, aby unikla deportaci do koncentračního tábora. V Cernauti žila krátce i po válce, to už ovšem tato část Rumunska byla součástí Sovětského svazu. \n\nPak se vrátila do USA, kde v roce 1948 znovu získala občanství. V letech 1948-1956 psala básně v jazyce nové země, v angličtině. Hodně z nich dedikovala své nejbližší americké přítelkyni, básnířce Marianne Moorové. Po setkání se svým dalším přítelem, spisovatelem Paulem Celanem v Paříži roku 1957, s nímž diskutovali o holocaustu a svém osudu, se náhle vrátila k rodné řeči, k němčině. Od té doby psala básně zase jen v ní. V roce 1963 vydala ve Vídni svou druhou knihu básní, \"Blinder Sommer\" (\"Slepé léto\"). V roce 1966 se rozhodla vrátit do Evropy. Po neúspěšném pokusu usadit se ve Vídni dožila v Západním Německu (1966-1988), kde jí přiznali jako oběti nacismu důchod. Uvažovala i o odchodu do Izraele, ale nelíbil se jí tamní přílišný vliv náboženství. Zůstala tak v Německu, kde nakonec napsala a vydala většinu svých básní. Ty poslední diktovala z lůžka. Když se jí ke konci života ptávali, kde se - vzhledem k zákrutám svého života - cítí doma, odpovídala, že \"jejím domovem je slovo\".\n"}
{"id": "1318654", "url": "https://cs.wikipedia.org/wiki?curid=1318654", "title": "Richard Gordon (spisovatel)", "text": "Richard Gordon (spisovatel)\n\nGordon Stanley Ostlere, známý pod pseudonymem Richard Gordon (15. září 1921 – 11. srpna 2017), byl britský lékař a spisovatel.\n\nGordon se proslavil sérií knih z lékařského prostředí, jeho romány \"Doktor v domě\" či \"Doktor na moři\" a další byly přeloženy i do češtiny s ilustracemi Adolfa Borna. Podle jeho knih vzniklo sedm filmů a televizní seriál.\n\n\n\n\n\n\n\n"}
{"id": "1318657", "url": "https://cs.wikipedia.org/wiki?curid=1318657", "title": "Che-nan Ťien-jie", "text": "Che-nan Ťien-jie\n\nChe-nan Ťien-jie () je čínský profesionální fotbalový klub, který sídlí ve městě Čeng-čou v provincii Che-nan. Založen byl v roce 1958 pod názvem Che-nan. Svůj současný název nese od roku 1994. Klubové barvy jsou červená a zelená. Od sezóny 2014 působí v čínské nejvyšší fotbalové soutěži.\n\nSvé domácí zápasy odehrává na stadionu Čeng-čou Chang-chaj s kapacitou 29 860 diváků.\n\nPlný název klubu je Fotbalový klub Che-nan Ťien-jie ()\n\n\n\nZdroj:\n\n\n\nZdroj:\n\nZdroj:\n\n"}
{"id": "1318670", "url": "https://cs.wikipedia.org/wiki?curid=1318670", "title": "Che-pej Chua-sia Fortune", "text": "Che-pej Chua-sia Fortune\n\nChe-pej Chua-sia Fortune () je čínský profesionální fotbalový klub, který sídlí ve městě Čchin-chuang-tao v provincii Che-pej. Založen byl v roce 2010 pod názvem Che-pej I-lin-šan-čuang. Svůj současný název nese od roku 2015. Klubové barvy jsou červená a bílá. Od sezóny 2016 působí v čínské nejvyšší fotbalové soutěži.\n\nSvé domácí zápasy odehrává na Čchin-chuang-taoském olympijském sportovním centru s kapacitou 33 572 diváků.\n\nPlný název klubu je Fotbalový klub Che-pej Chua-sia Fortune ()\n\n\n\nZdroj:\n\n\n\nZdroj:\n\n"}
{"id": "1318677", "url": "https://cs.wikipedia.org/wiki?curid=1318677", "title": "Itissaalik", "text": "Itissaalik\n\nItissaalik (zastarale \"Itivsâlik\") nebo Itussaalik (zastarale Ituvsâlik) je zaniklá osada v kraji Avannaata v Grónsku. Nachází se u Umanackého zálivu na stejnojmenném ostrově v Upernavickém souostroví.\n\nByl založen v roce 1904, ale kvůli nepřízni a stěhování obyvatel byl v roce 1909 opuštěn. V roce 1911 byl znovu obnoven, po 46 letech v roce 1957 však stejně zanikl. Obyvatelé se totiž přestěhovali do Nuussuaqu a Kullorsuaqu.\n"}
{"id": "1318678", "url": "https://cs.wikipedia.org/wiki?curid=1318678", "title": "Alexander von Schönburg-Hartenstein", "text": "Alexander von Schönburg-Hartenstein\n\nJosef Alexander Heinrich Otto kníže Schönburg-Hartenstein (* 5. března 1826 ve Vídni; † 1. říjen 1896 ve Vídni) byl rakousko-uherským diplomatem a politikem.\nDiplomatickou kariéru započal v roce 1847 jako atašé v Haagu, v roce 1849 v Londýně a v roce 1850 v Berlíně. V roce 1851 byl jmenován honorárním legačním sekretářem. Od roku 1852 působil v Paříži. Od roku 1859 do roku 1863 vedl vyslanectví v Mnichově. Po ukončení činnosti v Mnichově se na vlastní žádost stáhl do ústraní na své statky, které vlastnil v Čechách. V letech 1872 až 1882 byl členem Českého zemského sněmu. Po smrti otce zdědil roku 1872 jeho místo v Panské sněmovně a zde se stal od roku 1879 jejím 1. místopředsedou. Tuto funkci vykonával až do své smrti.\n\n"}
{"id": "1318681", "url": "https://cs.wikipedia.org/wiki?curid=1318681", "title": "I Am the Wolf: Lyrics and Writings", "text": "I Am the Wolf: Lyrics and Writings\n\nI Am the Wolf: Lyrics and Writings je kniha složená z písňových textů amerického zpěváka Marka Lanegana. Bydána byla v roce 2017 a obsahuje texty z Laneganových alb vydaných počínaje rokem 1989, kdy zahájil sólovou kariéru. Obsahuje předmluvy od dvou dalších hudebníků: Johna Calea a Mobyho. S oběma z nich Lanegan v minulosti spolupracoval. Je rozdělena do třinácti částí, v nich nichž se kromě samotných textů nachází také jejich příběhy a další informace.\n"}
{"id": "1318684", "url": "https://cs.wikipedia.org/wiki?curid=1318684", "title": "Seznam vodních ploch v okrese Praha-východ", "text": "Seznam vodních ploch v okrese Praha-východ\n\nSeznam vodních ploch v okrese Praha-východ zahrnuje rybníky, nádrže a další vodní plochy nacházející se v okrese Praha-východ. Nejprve je uveden název plochy, poté fotka, odkaz do kategorie s dalšími fotografiemi na projektu Wikimedia Commons. Následně plocha uváděná v hektarech, celkový objem v tisících metrech krychlových, název odtoku, geografické souřadnice, katastr, ID DIBAVOD a poznámky.\n"}
{"id": "1318686", "url": "https://cs.wikipedia.org/wiki?curid=1318686", "title": "Na vlásku: Seriál", "text": "Na vlásku: Seriál\n\nNa vlásku: Seriál (v anglickém originále Tangled: The Series) je americký animovaný fantasy televizní seriál, vysílaný od roku 2017 na stanici Disney Channel. Úvodní film \"\" měl premiéru 10. března 2017, první díl seriálu se na obrazovkách objevil 24. března téhož roku. Seriál je založený na animovaném filmu \"Na vlásku\" z roku 2010 od režisérů Nathana Grena a Byrona Howarda. V Česku měl seriál premiéru 25. září 2017.\n\nSeriál obsahuje nové písně od Alana Menkena, jenž je autorem písní původního filmu, a Glenna Slatera. Mandy Moore, Zachary Levi, Donna Murphy, M.C. Gainey, Ron Perlman, Jeffrey Tambor a Paul F. Tompkins si znovu zahrají své filmové role. Dne 15. února 2017 bylo oznámeno, že seriál získal druhou řadu.\n\n\n\n\n"}
{"id": "1318687", "url": "https://cs.wikipedia.org/wiki?curid=1318687", "title": "Teroristické útoky v Katalánsku v srpnu 2017", "text": "Teroristické útoky v Katalánsku v srpnu 2017\n\nK teroristickým útokům v Katalánsku v srpnu 2017 došlo 17. a 18. srpna v ulici La Rambla v Barceloně a ve městě Cambrils. Spáchala je teroristická buňka nejméně 12 lidí. Při útocích zemřelo 16 lidí, 14 z nich při nájezdu dodávky do ulice La Rambla. Dalších 130 lidí bylo zraněno, z nich 15 těžce. Zemřelo také 7 útočníků.\n\nŠlo o nejsmrtonosnější útok ve Španělsku od bombových útoků na madridské vlaky v roce 2004 a nejsmrtonosnější v Barceloně od bombového útoku teroristické organizace ETA na supermarket \"Hipercor\" v roce 1987.\n\nDne 16. srpna došlo k výbuchu budovy v katalánském městě Alcanar. Při něm zemřeli dva teroristé a dalších 6 lidí bylo zraněno. Na místě se našly lahve s propanbutanem. Podle policie souvisí tento výbuch s útokem v Barceloně. Tyto plynové lahve měly, dle vyšetřovatelů, sloužit k výrobě bomb.\n\nDruhý výbuch nastal při prohledávání trosek. Nejspíše to bylo způsobeno jiskrou z hořáku, která zapálila plyn z lahve. Nejméně devět lidí bylo zraněno a jeden policista utržil těžká zranění.\n\nŠpanělská policie indentifikovala těla, která by měla patřit Abdelbakiu Es Sattyovi a Youssefu Aallaaovi.\n\nDne 17. srpna 2017 došlo k teroristickému útoku v Barceloně. Stalo se tak v ulici La Rambla, která se nachází v centru města. Dva muži najeli dodávkou do davu lidí a zanechali za sebou 13 mrtvých a nejméně 100 zraněných. Z dodávky poté vystoupili a uprchli.\n\nBílá dodávka Fiat Talento najela 17. srpna 2017 okolo 16:56 SELČ do davu lidí v ulici La Rambla, která se nachází v centru města Barcelony mezi Katalánským náměstím a Liceu. Dodávka byla pronajata Maročanem Drissem Oukabirem.\n\nPrvní zprávy potvrdily dva mrtvé a desítky zraněných. Na první tiskové konferenci, v 19:00 SELČ, byla potvrzena jedna mrtvá osoba a 32 zraněných, avšak počet mrtvých se dle mnoha agentur mohl odhadovat mezi 10 a 13. Po prohlášení katalánského premiéra se počet těžce zraněných lidí zvýšil z 10 na 15.\n\nOkolo 20:20 SELČ bylo katalánskou vládou potvrzeno, že bylo zabito 13 lidí a nejméně 50 zraněných. V 20:29 SELČ Mossos d'Esquadra uvedl, že v baru nebyl nikdo vzat za rukojmí a pachatel je držen ve vazbě. Katalánskou policií je událost považována za teroristický útok.\n\nK útoku se přihlásila organizace Islámský stát.\n\nAsi po dvou hodinách od útoku v La Rambla se jeden z útočníků v bílem automobilu Ford Focus pokusil prorazit policejní barikádu na Avinguda Diagonal. Útočník byl zabit, jeden policista byl zraněn. Policie zpočátku uvedla, že tento útok nebyl propojen s tím v La Rambla.\n\nŠpanělský policista zastřelil brzy ráno 18. srpna čtyři lidi, pátá osoba zemřela na svá zranění, kteří se v osobním automobilu Audi A3 snažili v městě Cambrils jižně od Barcelony porážet chodce. Někteří měli na sobě atrapy výbušných vest. Při útoku zemřela 63letá žena a šest lidí bylo zraněno (včetně jedné policistky a turisty z Kuby).\n\nDne 21. srpna policie zastřelila Younesa Abouyaaqouba poblíž čerpací stanice ve městě Subirats, přibližně 40 km od Barcelony. Mossos d'Esquadra přidala na Twitter: \"Podezřelý s výbušnou vestou byl zastřelen\".\n\nCelkem 16 lidí bylo zabito (15 v La Rambla, 1 v Cambrils a 1 ubodán útočníkem) a 130 zraněno, 15 jich bylo ve vážném stavu.\nTeroristická buňka zodpovědná za útok měla nejméně dvanáct členů. Po útoku v Cambrils bylo zabito pět útočníků – Moussa Oukabir, bratři Mohamed a Omar Hichamyovi, Said Alla a Houssaine Abouyaaqoub. Čtyři osoby policisté zadrželi (Drisse Oukabira, Mohammeda Aallu, Mohameda Houliho Chemlala a Salha El Kariba), Younes Abouyaaqoub byl na útěku zastřelen policií. Dva členové teroristické buňky, Youssef Aallaa (bratr Saida Aallaa) a imám Abdelbaki Es Satty, zemřeli při výbuchu v Alcanar, pravděpodobně při výrobě bomby. Čtyřicetiletý Maročan Abdelbaki Es Satty pracoval jako imám v mešitě v katalánském městě Ripoll, v minulosti byl již trestán a vyšetřován (za pašování drog a nábor muslimských bojovníků) a španělská policie jej považuje za organizátora teroristické buňky.\n\n"}
{"id": "1318688", "url": "https://cs.wikipedia.org/wiki?curid=1318688", "title": "Izotopy ruthenia", "text": "Izotopy ruthenia\n\nPřírodní ruthenium (Ru) se skládá ze sedmi stabilních izotopů: Ru (přirozený výskyt 5,54 %), Ru (1,87 %), Ru (12,76 %), Ru (12,60 %), Ru (17,06 %), Ru (31,55 %) a Ru (18,62 %). Bylo také popsáno 33 radioizotopů, s nukleonovými čísly 85 až 124, a sedm jaderných izomerů tohoto prvku. Nejstabilnější radioizotopy jsou Ru (poločas přeměny 371,8 dne), Ru (39,247 dne), Ru (2,83 dne) a Ru (4,44 hodin). Všechny ostatní mají poločasy kratší než 100 minut, většina pod 12 sekund. Radioizotopy s nukleonovým číslem 97 a nižším se většinou přeměňují beta plus přeměnou na izotopy technecia, zatímco u Ru a těžších radioizotopů převažuje přeměna beta minus na rhodium.\n"}
{"id": "1318691", "url": "https://cs.wikipedia.org/wiki?curid=1318691", "title": "Izotopy rhodia", "text": "Izotopy rhodia\n\nPřírodní rhodium (Rh) je tvořeno jediným (stabilním) izotopem, Rh, což jej řadí mezi monoizotopické prvky. Bylo také popsáno 38 radioizotopů, s nukleonovými čísly 89 až 127, a řada jaderných izomerů tohoto prvku. Nejstabilnější radioizotopy jsou Rh (poločas přeměny 3,3 let), Rh (207,3 dne), Rh (16,1 dne) a Rh (35,36 hodin). Všechny ostatní mají poločasy kratší než 21 hodin, většina pod 67 sekund. Radioizotopy s nukleonovým číslem 102 a nižším se většinou přeměňují beta plus přeměnou na izotopy ruthenia, zatímco u Rh a těžších radioizotopů převažuje přeměna beta minus na palladium..\n"}
{"id": "1318693", "url": "https://cs.wikipedia.org/wiki?curid=1318693", "title": "Western &amp; Southern Open 2017 – mužská čtyřhra", "text": "Western &amp; Southern Open 2017 – mužská čtyřhra\n\nMužská čtyřhra Western & Southern Open 2017 probíhala ve druhé polovině srpna 2017. Do deblové soutěže cincinnatského tenisového turnaje nastoupilo dvacet čtyři dvojic. Obhájcem titulu byl chorvatsko-brazilský pár Ivan Dodig a Marcelo Melo, jehož členové nestartovali společně. Dodig nastoupil s Indem Rohanem Bopannou, s nímž vypadl ve čtvrtfinále proti dvojici Melo a Kubot. Spoluhráčem Mela se stal Polák Łukasz Kubot, aby v semifinále dohráli na raketách Jamieho Murrayho s Brunem Soaresem.\n\nFinský tenista Henri Kontinen se v důsledku postupu do čtvrtfinále, v páru s Johnem Peersem, po turnaji vrátí do čela deblového žebříčku ATP.\n\nVítězem se stal pátý nasazený francouzský pár Pierre-Hugues Herbert a Nicolas Mahut, který ve finále zdolal britsko-brazilské turnajové trojky Jamieho Murrayho a Bruna Soarese. Po dvousetovém průběhu 7–6 a 6–4. Oba šampioni si do žebříčku ATP připsali 1 000 bodů a získali jubilejní desátou společnou trofej a čtvrtou v probíhající sezóně. Herbert vybojoval jedenáctý deblový titul na okruhu ATP Tour a pro Mahuta to bylo dvacáté takové turnajové vítězství.\n\nVšechny nasazené páry obdržely volný los do druhého kola.\n"}
{"id": "1318696", "url": "https://cs.wikipedia.org/wiki?curid=1318696", "title": "Simencourt", "text": "Simencourt\n\nSimencourt je francouzská obec v departementu Pas-de-Calais v regionu Hauts-de-France. V roce 2014 zde žilo 548 obyvatel.\n\nSousední obce jsou: Beaumetz-lès-Loges, Berneville, Gouy-en-Artois, Monchiet, Wanquetin a Warlus.\n\n\"Počet obyvatel\"\n\n\n"}
{"id": "1318697", "url": "https://cs.wikipedia.org/wiki?curid=1318697", "title": "Jižní pól (hudební skupina)", "text": "Jižní pól (hudební skupina)\n\nJižní pól je česká rocková skupina. Vznikla v říjnu 1981 v Praze pod názvem \"Letadlo\". Inspirační zdroje shrnul zpěvák, kytarista a textař Josef Vondrášek slovy: „Oblíbené kapely – Television, Stranglers, Clash, Wayne County & the Electric Chairs (...) Chceme dělat ne podobnou, ale též samorostlou neprofesionální (nerockovou) hudbu, která by vyrostla z principu osobní výpovědi a ne z maximální zručnosti hráčů“. Letadlo se záhy zařadilo mezi nejvýraznější soubory české nové vlny, videoklip k písni „Ryba“ se objevil i v televizi. V roce 1983 však vyšel ideologický text \"Nová vlna se starým obsahem\", v němž bylo Letadlo uvedeno jako odstrašující příklad společensky podvratných tendencí v populární hudbě: „Jednotvárné, opakující se melodie (pokud se tak dá mnohadecibelový zvuk vůbec nazvat) doprovázející texty, za jejichž autory by bylo možné považovat spíše chovance psychiatrických léčeben, než lidi, kteří se vydávají za umělce.“ V nastolené atmosféře nemohlo Letadlo dále vystupovat, proto se přejmenovalo na Jižní pól podle jedné své skladby; Vondrášek nový název zároveň vysvětloval snahou stát mimo hlavní proud a prozkoumávat nová území. Následující období bylo poznamenáno personální nestabilitou, aktivity skupiny také utlumilo Vondráškovo angažmá ve skupině Abraxas (pod pseudonymem Josef Mrak). Od roku 1987 vystupoval Jižní pól s novým repertoárem, ovlivněným kytarovým indie popem skupin jako U2 nebo The Cure. Josef Vlček toto období charakterizoval v časopise Gramorevue: „Nynější tvorba Jižního pólu je spíše obrácena dovnitř. Snaží se o nadčasovou výpověď, podpořenou výraznou, zapamatovatelnou melodií, o rovnováhu mezi intelektuálním nábojem v textech a rockovým nasazením v hudbě. Někteří posluchači oceňují magickou atmosféru, jiní vychutnají na první poslech elegantní, něžné zvuky a barvy jednotlivých nástrojů, ostatní si mohou s chutí zatančit nebo se alespoň příjemně naladit.“ V roce 1988 vydal Jižní pól singl \"Před bouří se skrýt/Hé Rám\", v roce 1990 byl skladbami „Navždy má“ a „Hosté“ zastoupen na kompilačním albu \"Nové horizonty\" a v roce 1991 vyšla u firmy Globus International eponymní dlouhohrající deska. Poté skupina přestala vystupovat a koncertní činnost obnovila až v roce 2015.\n\n"}
{"id": "1318703", "url": "https://cs.wikipedia.org/wiki?curid=1318703", "title": "Budeč (škola)", "text": "Budeč (škola)\n\nBudeč byl pokrokový soukromý vzdělávací ústav, který v letech 1839-1848 budoval Karel Slavoj Amerling (1807-1884). \n\nVyšší všeobecně vzdělávací školu Budeč založil Karel Slavoj Amerling v roce 1839. Názvem odkazoval na přemyslovské učiliště Budeč, kde se učil budoucí kníže Václav, současně název poukazoval na buditelství. Podle jeho představ byla původní Budeč slovanská a vzdělával se v ní nejen svatý Václav, ale i Libuše a Přemysl. \n\nPo získání příspěvků a půjček (které byly příčinou pozdějšího finančního krachu) především od představitelů šlechty, zakoupil Amerling 25. 4. 1841 pozemek v místech dnešního nároží pražských ulic Žitná a V tůních. Amerling se nastěhoval do zahradnické chalupy, která na pozemku stála a začal zde se svými přáteli hospodařit (pěstoval zeleninu). V opraveném domku se scházela tehdejší přední vlastenecká společnost, jako Pavel Josef Šafařík, Josef Václav Frič, Karel Havlíček Borovský a další. Po zajištění dalších prostředků formou darů a půjček byl základní kámen Budče položen 25. 6. 1842. Rozsáhlá třípatrová budova s věžičkou byla dokončena v říjnu 1842, pokračovalo její vybavování. Ještě před dokončením byla zahájena výuka řemeslníků, v plném rozsahu se výuka konala od jara 1843.\n\nV Budči se Amerling snažil o sloučení svých pedagogických představ s myšlenkami Komenského. Výuka postupovala od jednoduššího ke složitějšímu s prvky názornosti. Proto byla její součástí botanická zahrada, dílny, chemická laboratoř, nemocnice, tiskárna a knihovna a další prvky. Na financování náročného projektu se Amerling snažil zajistit soukromé příspěvky. Přesto se zadlužil a od roku 1843 do roku 1848 byla Budeč postupně rušena z politických a finančních důvodů.\n\nVětšinu žáků Budče tvořili posluchači učitelství a v nedělním vyučování starší učitelé, pro které byla doškolovacím zařízením. Navštěvovali ji však i osmi až devítiletí chlapci (po vyučování na německých školách). Vyučovalo se ve všední den od 6 do 22 hodin, v neděli od 8 do 10 a od 16 do 18 hodin. Učení bylo zdarma, pouze za použití nástrojů a přístrojů se vybíral mírný příspěvek. Vše, co žák vyrobil, náleželo jemu.\n\nMezi přední osobnosti Budče patřili kromě Amerlinga např. Bohuslava Rajská (1817-1852, druhá manželka Františka Ladislava Čelakovského), Šebestián Hněvkovský (1770-1847) či Josef Franta Šumavský (1796-1857).\n\nTímto názvem se označuje ženská škola, která působila v letech 1845-1850 pod vedením Františky (Svatavy) Amerlingové (1812-1887, manželka Karla Slavoje Amerlinga), Josefa Wenziga a dalších. Do roku 1847 působila tato škola v Amerlingově Budči, po jejím zrušení působila samostatně v pražské Vodičkově ulici. \n\nNa ni navázala škola pro ženy založená \"Spolkem Slovanek\" (později \"Výbor dam pro ženské vychování\"), který tvořily Honoratou Zapovou (1825-1856) spolu s Johanou Fričovou (1809-1849, manželka dr. Josefa Friče) a Františkou Amerlingovou v roce 1850; ta zanikla v roce 1870. \n\nPod názvem \"Posel z Budče. Časopis pro učitele, vychovatele a vůbec přátele mládeže\" vycházelo v letech 1848-1897 periodikum, do kterého Karel Slavoj Amerling za svého života přispíval. \n\n\"Učitelská Budeč\" nebo \"Učitelská jednota Budeč\" byly učitelské spolky zakládané od 70. let 19. století v mnoha českých městech, podle jejichž názvů se rozlišovaly. Zprávy o jejich činnosti zveřejňovalo periodikum \"Beseda Učitelská\"\n\nZakladatelé Amerlingovy Budče inspirovali děj románu Vladimíra Macury (s fiktivním dějem a věrnými historickými reáliemi) \"Ten, který bude (část Informátor)\".\n\nV budově bývalé Amerlingovy Budče se narodila spisovatelka Teréza Nováková (1853-1912).\n\n"}
{"id": "1318706", "url": "https://cs.wikipedia.org/wiki?curid=1318706", "title": "Vilmos Zsigmond", "text": "Vilmos Zsigmond\n\nVilmos Zsigmond (16. června 1930, Szeged – 1. ledna 2016, Big Sur) byl maďarsko-americký kameraman. Jeho nejslavnějším snímkem byla \"Blízká setkání třetího druhu\", za jehož nasnímání získal v roce 1977 Oscara. Rok poté obdržel cenu BAFTA za kameru válečného dramatu \"Lovec jelenů\", nominován byl za něj i na Oscara. Oscarové nominace se dočkaly i filmy \"Řeka\" (1984) a \"Černá Dahlia\" (2006). Za snímek \"Stalin\" z roku 1992 získal cenu Emmy. Za \"Dlouhé loučení\" z roku 1973 získal Cenu Národní společnosti filmových kritiků. Na festivalu v Cannes získal v roce 2014 cenu za celoživotní dílo. Do USA odešel v roce 1956, po vpádu sovětských vojsk, spolu se svým spolužákem László Kovácsem, rovněž významným filmařem. Odvezli sebou i dokumentární filmový materiál o invazi, který pořídili v ulicích. V roce 1962 získal americké občanství. Ze začátku v USA snímal hlavně béčkové horory, dveře do první ligy Hollywoodu mu otevřel až producent a režisér Robert Altman.\n"}
{"id": "1318707", "url": "https://cs.wikipedia.org/wiki?curid=1318707", "title": "Kraskovo", "text": "Kraskovo\n\nKraskovo může být:\n\n"}
{"id": "1318708", "url": "https://cs.wikipedia.org/wiki?curid=1318708", "title": "La Rambla", "text": "La Rambla\n\nLa Rambla je ulice v centru Barcelony, populární mezi turisty i zdejšími obyvateli. Promenáda je dlouhá 1,2 kilometrů, lemována stromy. Spojuje Katalánské náměstí (\"Plaça de Catalunya\") a Kolumbův památník (\"Monumento a Colón\"). Nachází se zde květinové trhy, luxusní obchody, restaurace, konají se zde různé akce.\n\nDne 17. srpna 2017 se zde udál teroristický útok při kterém zemřelo 16 lidí a dalších 8 teroristů.\n"}
{"id": "1318713", "url": "https://cs.wikipedia.org/wiki?curid=1318713", "title": "César pro nejlepší střih", "text": "César pro nejlepší střih\n\nCésar pro nejlepší střih je jedna z kategorií francouzské filmové ceny César. Kategorie existuje od roku 1976.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1318715", "url": "https://cs.wikipedia.org/wiki?curid=1318715", "title": "Uma (jméno)", "text": "Uma (jméno)\n\nUma je ženské rodné jméno hinduistické bohyně, více známé jako Párvatí. V Sánskrtu slovo uma může vzdáleně znamenat \"klid\", \"nádhera\", \"sláva\" a \"noc\".\nTéž to používají lidé v Kamerunu a Nigérii, kde toto jméno znamená \"život\" v jejich jazyku zvaném Tiv.\n\n\n"}
{"id": "1318721", "url": "https://cs.wikipedia.org/wiki?curid=1318721", "title": "Seznam kulturních památek v Dubu nad Moravou", "text": "Seznam kulturních památek v Dubu nad Moravou\n\n"}
{"id": "1318724", "url": "https://cs.wikipedia.org/wiki?curid=1318724", "title": "Zvonice (Paczyna)", "text": "Zvonice (Paczyna)\n\nZvonice v Paczyně (polsky: \"Dzwonnica w Paczynie\") je historická dřevěná stavba ze 17. století v městě Paczyna, v gmině Toszek, okres Gliwice, Slezské vojvodství.\n\nZvonice je zapsána v seznamu památek Polska pod číslem A/300/60 z 7. 3. 1960 a je součástí Stezky dřevěné architektury ve Slezském vojvodství.\n\nZvonice je zmiňována v písemných pramenech v roce 1679. Byla postavena samostatně vedle již neexistujícího dřevěného kostela, který byl rozebrán v roce 1931, a na jeho místě byl postaven nový zděný kostel (farní kostel sv. Martina).\n\nDřevěná zvonice je postavena na čtvercovém půdorysu štenýřové konstrukce na kamenném základě. Stěny jsou sešikmeny a bedněny deskami. Zvonové patro je širší (krakorcovitě vyložené) opatřeno deskovým bedněním s kruhovými zvonovými okny a je ukončeno stanovou střechou krytou šindelem. V roce 1975 byly provedeny konzervátorské práce. Byla zesílena konstrukce, vyměněno bednění a šindelová střecha.\n\nVe zvonici se nacházely dva zvony, jeden z roku 1500, byl rekvírován na začátku první světové války. Druhý, také z 16. století, byl rekvírován v roce 1918.\n\n\n"}
{"id": "1318729", "url": "https://cs.wikipedia.org/wiki?curid=1318729", "title": "Sicilské Apeniny", "text": "Sicilské Apeniny\n\nSicilské Apeniny () tvoří řada horských pásem při severovýchodním pobřeží Sicílie. Pohoří jsou tvořena krystalickými horninami i vápenci (s krasovými útvary). Dosahují výšky až ke 2 000 m. Nejvyšší horou Sicilských Apenin je Pizzo Carbonara (1 979 m), druhá nejvyšší hora Sicílie po Etně.\nSicilské Apeniny tvoří tři horská pásma:\n\nSicilské Apeniny jsou od Kalabrijských Apenin odděleny Messinským průlivem (délka 3,5 km, hloubka 115 m). Na jihovýchod od Sicilských Apenin leží Etna. Jižně a jihozápadně leží vnitrozemské vrchoviny Monti Erei a Monti Sicani.\n"}
{"id": "1318730", "url": "https://cs.wikipedia.org/wiki?curid=1318730", "title": "Dům Konstantina Melnikova", "text": "Dům Konstantina Melnikova\n\nDům Konstantina Melnikova je rodinný dům s ateliérem v Moskvě, jedna z předních staveb sovětské avantgardy. Zbudován byl v letech 1927-1929 pro potřeby architekta Konstantina Melnikova a jeho rodiny.\n\nObjekt je považován za jeden z vrcholů Melnikovovy tvorby, zejména díky inovativním konstrukčním postupům, originálnímu uměleckému ztvárnění a funkční objemově-prostorové kompozici. Mimořádný je také tím, že vzniknul v době, kdy se z ideologických důvodů rodinné domy v sovětských městech nestavěly.\n\nV současné době je v majetku města Moskvy a slouží jako muzeum. Zahrada je ve dne volně přístupná, vstup dovnitř je ovšem kvůli špatnému technickému stavu silně omezen. Jedná se o objekt kulturního dědictví federálního významu, který by v budoucnu mohl být zapsán také na seznam světového kulturního dědictví UNESCO.\n\nMelnikov snil o vlastním domě s ateliérem již během studia na Moskevském učilišti malířství, sochařství a stavitelství. Původně zamýšlel adaptovat pro své potřeby nějakou starší stavbu, dochované jsou jeho plány z let 1916-1917 na přestavbu neoklasicistního objektu v Moskvě. Již ve 20. letech však pracoval na prvních projektech novostavby rodinného domu s ateliérem. Rodina byla pro Melnikova velmi důležitá, přál si proto tvořit v domácím prostředí.\n\nByl to jediný projekt, kde měl Melnikov naprostou tvůrčí svobodu, neboť zde byl zároveň zákazníkem a zároveň architektem. Nejstarší projekty pracovaly s tvarem kvádru, nakonec se však rozhodl pro dva do sebe zanořené válce. S tímto tvarem začal architekt pracovat právě v roce 1927 (viz nerealizovaný projekt Domu kultury S. M. Zujeva či Klub továrny Burevestnik).\n\nŽe dokázal Melnikov v letech 1927-1929 postavit v centru Moskvy rodinný dům, je malý zázrak. V období tzv. nové ekonomické politiky se aktivně podporovala výstavba domů-komun, individuální bydlení bylo naopak potlačováno. Melnikov za to vděčí shodě několika okolností. Jednak byl na konci 20. let na vrcholu slávy, když celosvětově proslavil nový stát vynikajícím pavilonem na mezinárodní výstavě v Paříži v roce 1925 (oceněn zlatou medailí). Jednak byl v té době zahrnut zakázkami, disponoval tedy dostatečným množstvím finančních prostředků (stavělo se výhradně na náklady architekta). Velkou roli však sehrálo i to, že dům neprezentoval jako svou osobní rezidenci, ale jako experiment s kruhovou kompozicí, která by v budoucnu mohla být využita u domů-komun. Jedním z hlavních argumentů pro kruhový tvar bylo to, že při stejné užitné ploše má kruhový dům znatelně menší obvod zdí, dochází tak k úspoře stavebního materiálu (jehož byl v porevolučním SSSR citelný nedostatek).\n\nKonečná varianta projektu byla potvrzena 19. června 1927, ovšem vnitřní dispozice se ještě během výstavby upřesňovala. Aby bylo pro stavitele srozumitelnější, co přesně architekt chce, zhotovil rozměrnou maketu domu.\n\nDům je originální nejenom svým vzhledem, ale i použitými stavebními technologiemi, z nichž několik bylo záhy patentováno. Jedná se především o konstrukci vnější zdi s pravidelnými otvory, které vytváří mřížku (celkem je ve fasádě 124 takových otvorů). Některé otvory byly osazeny okny (60), většina však byla zaplněna stavebním odpadem. Tento postup umožnil jednak výrazně snížit náklady na stavbu (z pozemku prý nebylo odvezeno ani jedno kolečko suti), jednak toto řešení umožnilo podle potřeby měnit polohu oken, aniž by se narušovala nosná zeď. Navíc byla hmotnost stavby rovnoměrně rozložena, nebylo tak potřeba použít žádné nosné sloupy či trámy. Bývá proto někdy přirovnáván k americkému architektu Buckminsteru Fullerovi, daleko blíže však má k Vladimiru Šuchovovi, autorovi Šuchovovy věže, se kterým Melnikov úzce spolupracoval a jehož práci dobře znal. Melnikov zde vlastně aplikuje Šuchovovu metodu úspory materiálu pomocí zvláštní konstrukce pláště na cihlový dům.\n\nOriginální bylo také řešení stropní konstrukce, které opět umožnilo úsporu materiálu. Zhotovena je z dřevěných prken, sestavených do tvaru velké mříže, tvořící pravidelné čtverce o hraně 0,5 m, které jsou z obou stran zakryty dalšími prkny. Vznikla tak pevná konstrukce, která nevyžadovala žádné sloupy ani nosníky. Nicméně je třeba dodat, že časem se podlaha vlastní vahou poněkud prověsila.\n\nAčkoliv Melnikov původně neplánoval dům podsklepit, při kopání základů byl však na místě odhalen sklep původního domu, architekt se jej proto rozhodl využít pro technické zázemí.\n\nDům je tvořen dvěma různě vysokými válci stejného průměru, které jsou jeden do druhého ponořené na hloubku třetiny poloměru. Půdorys tak připomíná číslici 8. Nižší z válců je zakončený terasou, na kterou se vstupuje z ateliéru v nejvyšším patře druhého válce.\n\nZe strany obrácené do ulice je nižší válec seříznutý, nachází se zde jediný vchod do domu a nad ním obrovské okno přes celou výšku druhého podlaží (za ním se nachází obývací pokoj). Nad tímto oknem stojí nápis: KONSTANTIN MELNIKOV ARCHITEKT.\n\nZbytek fasády je tvořen hladkou zdí s celkem 57 šestihrannými vertikálními okny, které vytváří jedinečný ornament. Okna jsou přitom uspořádána do pásů (odpovídajících struktuře nosných zdí), které odpovídají patrům - první dva pásy odpovídají prvním dvěma patrům, vrchní tři pásy třetímu patru. Mezi prvním a druhým pásem oken je přitom širší mezera. Okenní rámy nejsou ve všech výškách stejné, jsou zde tři různé typy: jeden v prvním pásu, druhý ve druhém a ve čtvrtém, třetí ve třetím a pátém pásu oken.\n\nBudovu je těžké přiřadit k nějakému konkrétnímu architektonickému stylu. Někdy se hovoří o duchu konstruktivismu či funkcionalismu, nicméně dům je natolik jedinečný, že v něm nelze nalézt prakticky žádné typické prvky těchto směrů. Navíc sám Melnikov se proti takovýmto kategorizacím ostře vymezoval.\n\nVnitřní dispozice je funkčně velmi dobře promyšlená, byť je na první pohled poněkud nepřehledná. Ostatně Melnikov se údajně rád bavil tím, že nechával své hosty hádat, kolik je vlastně v domě pater. V budově se nachází 3 patra a sklep (podsklepený je pouze nižší válec). Ve sklepě se nachází úložné prostory, sklad potravin a zařízení na ohřev vzduchu, který se rozvádí do celého domu a kterým se vytápí.\n\nV prvním patře je situována předsíň (6,3 m²), jídelna (17 m²), kuchyň (7 m²), koupelna a záchod (7 m²), dva dětské pokoje (po 4,5 m²), šatna (11 m²), pracovna paní domu (5,4 m²) a chodba (11,7 m²).\n\nVe druhém patře je obývací pokoj (50 m²) a ložnice (43 m²). Obývací pokoj byl zařízen skutečně s rozmachem - obrovské okno, piano, pohovka, křeslo, velký stůl. Zde Melnikov přijímal hosty a besedoval s nimi. Kromě hlavního okna se zde nachází ještě jedno malé, jediné osmiúhelníkové na celé fasádě. Architekt si totiž při stavbě povšimnul, že jím při východu slunce pronikají paprsky vycházející nad střechu sousedního domu, nechal proto v otvoru zřídit okno. Během složitých podmínek za 2. světové války zde byla ještě přistavěna nevelká cihlová kamna, která se zachovala dodnes. Velkou pozornost věnoval Melnikov nezvykle prostorné ložnici. Zde realizoval své teorie o spánku - v rozsáhlé místnosti s 12 okny nebylo nic než 3 postele jakoby vystupující z podlahy, oddělené spíše symbolickými příčkami. Kromě postelí zde nebyl žádný nábytek, vymalováno bylo medově-zlatou barvou. Měla zde spát celá rodina, dětské pokoje byly myšleny pouze jako pracovny. Architektovy teorie o spánku se ovšem prakticky příliš neosvědčily, později proto byla ložnice na nátlak jeho manželky vybavena standardním nábytkem a stěny dokonce pokryty růžovými tapetami.\n\nTřetí patro celé zabírá ateliér (50 m²) s 38 šestiúhelníkovými okny, díky kterými pronikalo světlo do pracovny všemi směry, a nevznikaly tak architektovi při tvorbě pod rukou stíny. Později zde pracoval Melnikovův syn Viktor, který se stal malířem, otec si zřídil ateliér v obývacím pokoji, který je rozměry téměř identický. Z ateliéru se po dřevěném schodišti vychází na terasu, kde Melnikovovi v létě s oblibou pili čaj, opalovali se či prostě odpočívali.\n\nDům se již krátce po své dostavbě setkal s ostrou kritikou. V první polovině 30. let zněla zejména z úst členů Všeruské společnosti proletářských architektů, kteří hovořili o samoúčelném formálním experimentu a o buržoazních manýrech. Kritika ještě zesílila v polovině 30. let, kdy byly v Sovětském svazu oficiálně zavrhnuty avantgardní směry a nastala etapa socialistického realismu. V ní už pro avantgardní architekty nebylo místo.\n\nBěhem 2. světové války byla ložnice předělána, zmizely původní postele i příčky. Bomba, která dopadla na nedaleké Vachtangovovo divadlo, tlakovou vlnou vybila všechna okna v domě, jinak stavba poškozena nebyla. Roku 1976 byla fasáda natřena na světle šedou barvu, dům tak ztratil svůj původní bílý nátěr z nehašeného vápna.\n\nV 90. letech byly provedeny restaurátorské práce (organizované Odborem ochrany památek Moskvy), které však byly velmi nekvalitní. V důsledku toho byly poničeny unikátní stropní konstrukce, objevily se praskliny na fasádě a plísně. I přes protesty obyvatelů byla rekonstrukce úředně uznána za výbornou. Dům byl také poškozen vlhkostí, neboť s pádem SSSR se v okolí rozeběhnul čilý stavební ruch. Vysoké novostavby změnily svažitost okolního terénu a budova začala vlhnout.\n\nŠpatný technický stav domu vedl k tlaku mezinárodní architektonické veřejnosti na příslušné ruské orgány, aby zajistily řádnou památkovou péči a ochranu. To však nebylo možné, neboť dům byl předmětem vleklého právního sporu. Konstantin Melnikov totiž dům odkázal svým dvěma dětem, Viktorovi a Ljudmile (mezi nimiž došlo také k vleklému soudnímu sporu o právo na užívání domu). Ljudmilinu polovinu zdědil její syn, který ji prodal senátorovi Gordějevu, jenž ji věnoval státu za účelem zřízení muzea. Velké problémy však nastaly s Viktorovou polovinou. Malíř sice původně odkázal svou polovinu (i svou malířskou tvorbu) státu za účelem zřízení muzea otce a syna Melnikovových. Později se však objevila závěť, která odkazovala Viktorovu polovinu jeho dceři Jeleně. Malíř veřejně vystoupil v televizi a prohlásil závěť za podvrh. To nezabránilo vleklým soudním sporům, které sice roku 2006 druhou polovinu přiřkly státu, avšak snahy toto rozhodnutí zvrátit neustávaly. Navíc zde byl problém s Melnikovovou vnučkou Jekatěrinou Karinskou, která v domě žila a odmítala jej opustit. Spory vyvrcholily roku 2014 tím, že starou paní pracovníci muzea nepustili zpět dovnitř, když vyšla před dům kouřit. Téhož roku zde bylo zřízeno muzeum a začaly probíhat pravidelné prohlídky.\n\nV současnosti je dům v majetku města Moskvy a spravuje jej Muzeum architektury Ščuseva. Prohlídky jsou však silně omezené - kvůli špatnému technickému stavu chodí dovnitř pouze 5 návštěvníků denně. Stavba potřebuje komplexní rekonstrukci, kterou však znemožňují stále probíhající soudní spory o dědictví architekta Melnikova, do kterého spadá i dokumentace k budově.\n"}
{"id": "1318731", "url": "https://cs.wikipedia.org/wiki?curid=1318731", "title": "Jiří Fabík", "text": "Jiří Fabík\n\nJiří Fabík (* 26. dubna 1949) je český fotbalový trenér a bývalý útočník.\n\nV československé lize hrál za Válcovny plechu Frýdek-Místek, vstřelil jednu prvoligovou branku.\n\nPo skončení hráčské kariéry se stal trenérem. V sezoně 2016/17 vedl TJ Tošanovice v I. A třídě Moravskoslezského kraje.\n\n"}
{"id": "1318732", "url": "https://cs.wikipedia.org/wiki?curid=1318732", "title": "Michel Sabbah", "text": "Michel Sabbah\n\nMons. Michel Sabbah (* 19. března 1933, Nazaret) je palestinský římskokatolický biskup, emeritní patriarcha Latinského patriarchátu jeruzalémského, první Palestinec na tomto stolci.\n"}
{"id": "1318735", "url": "https://cs.wikipedia.org/wiki?curid=1318735", "title": "Alexandr Stolper", "text": "Alexandr Stolper\n\nAlexandr Borisovič Stolper (; 12. srpna 1907 Dvinsk, Ruské impérium – 12. ledna 1979 Moskva, Sovětský svaz) byl sovětský filmový režisér a scenárista. Mezi lety 1930 až 1977 zrežíroval 16 filmů.\n\nV letech 1949 a 1951 získal Stolper Stalinovu cenu. V roce 1977 obdržel čestný titul Národního umělce Sovětského svazu.\n\nStolper ve svých filmech adaptoval díla sovětských autorů jako byli Konstantin Michajlovič Simonov, Vasilij Nikolajevič Ažajev, Jurij Markovič Nagibin či Boris Polevoj\n\n"}
{"id": "1318736", "url": "https://cs.wikipedia.org/wiki?curid=1318736", "title": "Krzysztof Etmanowicz", "text": "Krzysztof Etmanowicz\n\nKrzysztof Andrzej Etmanowicz [křištof andřej etmanovič] (3. března 1959 Varšava – 19. prosince 2012 tamtéž) byl polský fotbalový záložník a trenér.\n\nV Polsku hrál ve Varšavě (Legia, AZS-AWF a Polonia) a v Poznani (Olimpia). V sezoně 1986/87 hrál v Československu druhou nejvyšší soutěž za Sklo Union Teplice.\n\nPo skončení hráčské kariéry se stal trenérem. V polské nejvyšší soutěži vedl Legiu Varšava, kterou převzal po čtvrtém kole sezony 1991/92 (10. místo) a vedl ji i v úvodních čtyřech utkáních ročníku 1992/93. Poté trénoval menší polské kluby.\n\n"}
{"id": "1318737", "url": "https://cs.wikipedia.org/wiki?curid=1318737", "title": "Fabík", "text": "Fabík\n\nPříjmení Fabík, přechýleně Fabíková, nosí více osobností:\n\n"}
{"id": "1318739", "url": "https://cs.wikipedia.org/wiki?curid=1318739", "title": "Prefontaine Classic 2017", "text": "Prefontaine Classic 2017\n\nPrefontaine Classic 2017 byl lehkoatletický mítink, který se konal 26. května a 27. května 2017 v americkém městě Eugene. Byl součástí série mítinků Diamantová liga.\n"}
{"id": "1318740", "url": "https://cs.wikipedia.org/wiki?curid=1318740", "title": "Molekulární marker", "text": "Molekulární marker\n\nMolekulární marker (\"molekulární identifikační znak\") je cíleně či náhodně vybraná informace o vzorku, nejčastěji biologickém materiálu, která byla získána prostřednictvím analýzy jeho molekul. \n\nPříkladem molekulárního markeru může být náboj molekuly enzymu, pořadí nukleotidů v sekvenci DNA, či délka fragmentu DNA. \nTyto znaky mohou být specifické na různých úrovních (pro konkrétní jedince, přes populace až po všechny organismy), mají proto všestranné využití zejména v lékařství a přírodních vědách. Na příklad specifické oblasti DNA se používají k diagnostice autosomální recesivní genetické poruchy cystické fibrózy, další diagnostické testy (např. pro komplexní neurodegenerativní onemocnění, Alzheimerovu chorobu), využívají i analýzu proteinů. Dalším z uplatnění molekulárních markerů je zjištění příbuznosti (ať již pro forenzní, či vědecké účely).\n\n\n"}
{"id": "1318741", "url": "https://cs.wikipedia.org/wiki?curid=1318741", "title": "Marcel Grossmann", "text": "Marcel Grossmann\n\nMarcel Grossmann (9. dubna 1878, Budapešť – 7. září 1936, Curych) byl maďarsko-švýcarský matematik. Jeho rodina byla švýcarská, otec byl významný obchodník, ale Marcel se narodil v Budapešti, kde postavil jeho otec významnou strojní továrnu. Kvůli obchodním zájmům otce Marcel v Budapešti žil až do svých patnácti let. Chodil zde na prestižní Gymnázium Dániela Berzsenyiho. Po návratu rodiny do Švýcarska začal studovat na Eidgenössische Technische Hochschule (ETH) v Curychu, kde ho Wilhelm Fiedler a Carl Friedrich Geiser nasměrovali zejména k neeuklidovské geometrii. Byl zde též spolužákem a blízkým přítelem Alberta Einsteina, přispěl později k jeho pochopení tenzorového počtu, což byl nezbytný matematický předpoklad pro tvorbu teorie relativity. Byl to také Grossmannův otec, který na přímluvu syna pomohl Einsteinovi po studiích sehnat práci na Švýcarském patentovém úřadě, když marně hledal nějaké uplatnění. Doktorát Grossmann ovšem získal na Curyšské univerzitě, protože ETH v té době neměla oprávnění přijímat matematické dizertace. Působil pak na univerzitě v Basileji a v roce 1907 byl na ETH jmenován profesorem deskriptivní geometrie. Tento post držel do roku 1927, kdy musel odejít ze zdravotních důvodů. V letech 1916-1917 byl prezidentem Švýcarské matematické společnosti, kterou roku 1910 spoluzakládal. Věnoval se i politické publicistice, na stránkách \"Neue Schweizer Zeitung\" bojoval především za pevnější sepětí frankofonní a německy mluvící části Švýcarska.\n"}
{"id": "1318742", "url": "https://cs.wikipedia.org/wiki?curid=1318742", "title": "Mackenzie Davisová", "text": "Mackenzie Davisová\n\nMackenzie Davisová, příjmením nepřechýleně Davis (* 1. dubna 1987 Vancouver, Britská Kolumbie), je kanadská herečka, která na filmovém plátně debutovala v roce 2012 rolí Millie v americkém komediálním dramatu \"Na mol\". Později se objevila ve filmech \"Nadechni se\", \"(Ne)zadaní\", \"Marťan\", Villeneuvově sci-fi dystopii \"Blade Runner 2049 a The F Word,\" za roli v posledním zmíněném filmu získala nominaci na kanadskou cenu Canadian Screen Awards. \n\nNarodila se roku 1987 ve Vancouveru, městě kanadské provincie Britská Kolumbie. Na montréalské McGillově univerzitě vystudovala obor anglická literatura. Následně získala hereckou průpravu na newyorské konzervatoři Neighborhood Playhouse School of the Theatre.\n\nFilmový debut prožila ve dvaceti pěti letech v komediálním příběhu z roku 2012 \"Na mol\". O rok později se objevila v Doremusově dramatu \"Nadechni se\" jako mladá dcera hlavního hrdiny a plavkyně Lauren Reynoldsová. Zahrála si také v americkém thrilleru \"Musíme odsud vypadnout\" či kanadsko-irské komedii \"The F Word\", kde jí výkon přítelkyně Nicole přinesl nominaci kanadských filmových a televizních akademiků Canadian Screen Award v kategorii nejlepší herečka ve vedlejší roli. Ridley Scott ji roku 2015 obsadil do americké sci-fi \"Marťan\", v níž ztvárnila postavu inženýrky NASA Mindy Parkové. \n\nV komediálním hororu \"Hříčky přírody\" představovala upírku Petru Laneovou. V červnu 2016 si herečku vybral kanadský režisér Denis Villeneuve pro sci-fi \"Blade Runner 2049\", sequel natočený třicet pět let po původním snímku \"Blade Runner\".\n\n"}
{"id": "1318744", "url": "https://cs.wikipedia.org/wiki?curid=1318744", "title": "Golden Gala 2017", "text": "Golden Gala 2017\n\nGolden Gala 2017 byl lehkoatletický mítink, který se konal 8. června 2017 v italském městě Řím. Byl součástí série mítinků Diamantová liga.\n"}
{"id": "1318745", "url": "https://cs.wikipedia.org/wiki?curid=1318745", "title": "Michal Tonar", "text": "Michal Tonar\n\nMichal Tonar (* 23. září 1969, Plzeň, Československo) je bývalý československý házenkář. Po skončení aktivní kariéry působí jako trenér. Ligovými házenkáři jsou i jeho synové Míchal a Jakub.\n\nS týmem Československa hrál na letních olympijských hrách v Barceloně v roce 1992, kde tým skončil na 9. místě. Nastoupil v 5 utkáních a dal 21 gólů. Na klubové hrál za Plzeň, Duklu Praha, na Islandu za HK Kópavogur a v Německu za Aue.\n\n"}
{"id": "1318747", "url": "https://cs.wikipedia.org/wiki?curid=1318747", "title": "Martin Šetlík", "text": "Martin Šetlík\n\nMartin Šetlík (* 12. srpna 1969, Plzeň, Československo) je bývalý československý házenkář, pivot. Po skončení aktivní kariéry působí jako trenér. \n\nS týmem Československa hrál na letních olympijských hrách v Barceloně v roce 1992, kde tým skončil na 9. místě. Nastoupil v 6 utkáních a dal 15 gólů. Na klubové hrál za Škodu Plzeň, Duklu Praha, v Německu za Pfullingen a ve Francii za Ivry. \n\n"}
{"id": "1318749", "url": "https://cs.wikipedia.org/wiki?curid=1318749", "title": "Roman Bečvář", "text": "Roman Bečvář\n\nRoman Bečvář (* 2. července 1966, Louny, Československo) je bývalý československý házenkář. Házenkářským reprezentantem je i jeho syn Roman.\n\nS týmem Československa hrál na letních olympijských hrách v Barceloně v roce 1992, kde tým skončil na 9. místě. Nastoupil v 5 utkáních a dal 9 gólů. Na klubové hrál za Škodu Plzeň, Duklu Praha, v Německu za VfL Eintracht Hagen a za Plauen. \n\n"}
{"id": "1318752", "url": "https://cs.wikipedia.org/wiki?curid=1318752", "title": "Václav Lanča", "text": "Václav Lanča\n\nVáclav Lanča (* 14. srpna 1966, Ostrava, Československo) je bývalý československý házenkář. \n\nS týmem Československa hrál na letních olympijských hrách v Barceloně v roce 1992, kde tým skončil na 9. místě. Nastoupil v 4 utkáních a dal 14 gólů. Na klubové hrál za Baník Karviná, ve Španělsku za BM Valladolid a ve Švýcarsku za Grasshoppers Curych a BSV Bern. \n\n"}
{"id": "1318753", "url": "https://cs.wikipedia.org/wiki?curid=1318753", "title": "Římskokatolická farnost Halenkovice", "text": "Římskokatolická farnost Halenkovice\n\nŘímskokatolická farnost Halenkovice je územní společenství římských katolíků s farním kostelem svatého Josefa v děkanátu Zlín. \n\nPrvní písemná zmínka o obci pochází z roku 1634. Do roku 1784 byly Halenkovice součástí spytihněvské farnosti. Farní kostel byl postaven v závěru 18. století, vysvěcen byl 29. března 1789. \n\nAdministrátorem excurrendo byl od července 2008 R. D. Mgr. Bohumil Kundl. S platností od července 2018 ho vystřídal R. D. Mgr. Jiří Zámečník. Ten však od podzimu téhož roku začal studovat v Římě a novým administrátorem excurrendo tak byl od října 2018 ustanoven R. D. ThLic. Tomáš Káňa, Th.D., dosavadní kaplan v Jevíčku.\n\nVe farnosti se pravidelně koná tříkrálová sbírka. V roce 2015 činil její výtěžek 53 368 korun. Při sbírce v roce 2018 se vybralo 59 076 korun. \n"}
{"id": "1318756", "url": "https://cs.wikipedia.org/wiki?curid=1318756", "title": "Kozie plesá", "text": "Kozie plesá\n\nKozie plesá (česky \"Kozí plesa\") je soubor čtyř ledovcových jezer nacházejících se v horní východní části Mlynické doliny pod hřebenem Bašt. Plesa leží v nadmořské výšce od 1932 do 2109 m.\n\n\n\n"}
{"id": "1318757", "url": "https://cs.wikipedia.org/wiki?curid=1318757", "title": "Sylvia Hoeksová", "text": "Sylvia Hoeksová\n\nSylvia Hoeksová, rodným jménem Sylvia Gertrudis Martyna Hoeks (* 1. června 1983 Maarheeze, Severní Brabantsko), je nizozemská herečka a modelka, která na filmovém plátně debutovala v roce 2005 vedlejší rolí ve francouzském dramatu \"Frankie\". Mezi lety 2011–2015 hrála hlavní postavu fotografky Iris Hoegaardeové v nizozemském seriálovém thrilleru \"Overspel\".\n\nV roce 2017 se objevila v menší úloze Villeneuvovy sci-fi dystopie \"Blade Runner 2049\".\n\nNarodila se roku 1983 v nizozemské obci Maarheeze, ležící na území provincie Severní Brabantsko. Během středoškolských studií byla objevena modelingovou agenturou Elite a na evropském kontinentu se věnovala profesi modelky. Po ukončení střední školy v roce 2002 byla přijata na amsterdamskou Theaterschool i maastrichtskou divadelní akademii, kterou si zvolila k přípravě své herecké profese. \n\nPrvní televizní rolí se roku 2005 stala hlavní postava Nicolette v nizozemském snímku \"Staatsgevaarlijk\". Filmový debut prožila v téže sezóně rolí modelky ve francouzském nízkorozpočtovém dramatu \"Frankie\". Mezi lety 2005–2009 se objevovala jako Sonja Loomanová v psychologickém seriálu \"Vuurzee\" vysílaném na veřejnoprávní stanici Nederland 3. \n\nV roce 2007 ji režisér Jos Stelling obsadil do dramatu \"Duška\", kde ztvárnila prodavačku popcornu v kině, objektu milostné touhy hlavního hrdiny. Herecký výkon jí vynesl cenu Zlatého telete pro nejlepší herečku ve vedlejší roli na utrechtském Nizozemském filmovém festivalu. Roku 2014 se stala na nizozemském festivalu Film by the Sea první laureátkou Ceny Sylvie Kristelové, pro herečku představující zdroj inspirace a pokračování kulturního odkazu Kristelové.\n\nNa mezinárodní scéně na sebe upozornila v roce 2013 v italské mysteriozní krimiromanci \"Nejvyšší nabídka\" pod režijním vedením Giuseppa Tornatoreho jako záhadná samotářská dedička Claire Ibbetsonová. Stejnou sezónu se objevila i v komedii \"Bro's Before Ho's\" jako hlavní postava Anna. V dubnu 2016 si ji vybral kanadský režisér Denis Villeneuve pro jednu z vedlejších postav sci-fi \"Blade Runner 2049\", sequelu natočeného třicet pět let po původním snímku \"Blade Runner\".\n\n\n"}
{"id": "1318759", "url": "https://cs.wikipedia.org/wiki?curid=1318759", "title": "Athletissima 2017", "text": "Athletissima 2017\n\nAthletissima 2017 byl lehkoatletický mítink, který se konal 6. července 2017 v švýcarském městě Lausanne. Byl součástí série mítinků Diamantová liga.\n"}
{"id": "1318760", "url": "https://cs.wikipedia.org/wiki?curid=1318760", "title": "Kateřina Marková", "text": "Kateřina Marková\n\nKateřina Marková (* 5. září 1997 v Písku) je česká reprezentantka ve sportovním rybolovu a několikanásobná mistryně světa v rybolovné technice z MO ČRS Písek.\n\nRybolovné technice se věnoval již její děda, otec i bratr. V roce 2017 odmaturovala na Střední rybářské škole ve Vodňanech, mezi její záliby patří rybolovná technika a doplňkově i florbal.\n\nPatří mezi české závodnice, které mají nejvíce zlatých medailí z mistrovství světa.\n\n\n\n\n\n"}
{"id": "1318761", "url": "https://cs.wikipedia.org/wiki?curid=1318761", "title": "Brother", "text": "Brother\n\nSpolečnost Brother je celosvětovým dodavatelem a výrobcem elektronických zařízení převážně tiskáren, ale i šicích strojů a karaoke. Společnost Brother nabízí produkty a služby zákazníkům po celém světě - 17 výrobních závodů (včetně čtyř závodů Brother Industries, Ltd.) přes 50 prodejních míst v 44 zemích světa (podle údajů z dubna 2013.). V současnosti produktová řada zahrnuje především průmyslové přístroje a zařízení Brother pro informační a komunikační technologii - tiskárny, multifunkční zařízení, faxy, tiskárny štítků a skenery, včetně originálního spotřebního materiálu a příslušenství Brother.\n\nV České republice působí společnost Brother od roku 1991 a je členem Brother Group Global. Brother Česká republika v současné době provozuje prodej, distribuci, marketing a technickou podporu v centrále v Brně.\n\nHistorie\n\nVznik společnosti se datuje k roku 1908 v Nagoji v Japonsku, kdy Yasui Sewing Machine Co. začal podnikat s opravami a výrobou dílů pro šicí stroje. V této době byly téměř všechny šicí stroje vyráběny v zahraničí. V roce 1928 bratři Yasui, založili Nippon Sewing Machine Manufacturing Co. (později přejmenována na Brother Industries, Ltd.), vyvinuli a vyrobili šicí stroj s řetízkovým stehem pro výrobu slaměných klobouků ve snaze vyrábět domácí šicí stroje v Japonsku. Tento šicí stroj se stal populární pro svou vynikající trvanlivost v porovnání se šicími stroji vyrobenými v Německu. Značka byla nazvána Brother, jelikož bratři přijali výzvu vyrábět šicí stroje společně.\n"}
{"id": "1318766", "url": "https://cs.wikipedia.org/wiki?curid=1318766", "title": "Bystré plesá", "text": "Bystré plesá\n\nBystré plesá (česky \"Bystrá plesa\") je soubor pěti ledovcových jezer nacházejících se v Bystré dolině v Západních Tatrách. Plesa leží v nadmořské výšce od 1837 do 1879 m a jsou různě velká.\n\n\n\n"}
{"id": "1318770", "url": "https://cs.wikipedia.org/wiki?curid=1318770", "title": "César pro nejlepší původní scénář", "text": "César pro nejlepší původní scénář\n\nCésar pro nejlepší původní scénář je jedna z kategorií francouzské filmové ceny César poprvé vyhlašovaná v roce 1976. Aktuální podoba kategorie pochází z roku 2006 (a předtím z let 1983 až 1985), kdy byla kategorie César pro nejlepší původní scénář nebo adaptaci rozdělena na dvě samostatné kategorie.\n\nV letech 1976 až 1982 existovala sloučená kategorie César pro nejlepší původní scénář nebo adaptaci.\n\n\n\n\nV letech 1986 až 2005 existovala kategorie César pro nejlepší původní scénář nebo adaptaci.\n\nOd roku 2006 byly vytvořeny dvě samostatné kategorie: nejlepší původní scénář a nejlepší adaptace.\n\n\n\n\n\n\n\n\n\n\n\n\n\n\n"}
{"id": "1318775", "url": "https://cs.wikipedia.org/wiki?curid=1318775", "title": "Herculis 2017", "text": "Herculis 2017\n\nHerculis 2017 byl lehkoatletický mítink, který se konal 21. července 2017 v Monaku. Byl součástí série mítinků Diamantová liga.\n"}
{"id": "1318779", "url": "https://cs.wikipedia.org/wiki?curid=1318779", "title": "Nižné Bystré pleso", "text": "Nižné Bystré pleso\n\nNižné Bystré pleso (nebo Dolné Bystré pleso) je jezero v Bystré dolině v Západních Tatrách na Slovensku. Má rozlohu 0,232 ha a je 80 m dlouhé a 38 m široké. Dosahuje maximální hloubky 0,5 m.. Leží v nadmořské výšce 1837 m.\n\nnachází se v horní části doliny na plošině, po které východně od plesa prochází žlutá turistická značka. Okolo plesa se nachází travnatá plocha a porosty kosodřeviny. Za plesem je dobře patrný val čelní morény.\n\nZ jezera odtéká potok Bystrá, který se v době, kdy jezero vysychá objevuje až níže v dolině. Náleží k povodí Váhu.\n\nPleso je přístupné pěšky v období od 16. června do 31. října.\n\n\n"}
{"id": "1318791", "url": "https://cs.wikipedia.org/wiki?curid=1318791", "title": "LXLE Linux", "text": "LXLE Linux\n\nLXLE je minimalistická linuxová distribuce odvozená od LTS verze Ubuntu, resp. Lubuntu. Používá desktopové prostředí LXDE. LXLE patří mezi odlehčené distribuce se zaměřením na vizuální estetičnost; běží dobře jak na starším, tak na novém hardware.\n\nRoku 2014 se v lednovém čísle britského časopisu Full Circle objevila recenze, v níž autor Gabriele Tettamanzi zmiňoval jisté drobné nedostatky stran lokalizace, ovšem celkově toto desktopové distro označil za pěkně „lehké a svižné“, softwarově „bohaté“ a „stabilní“. Recenzent ohodnotil LXLE Linux 4,5 hvězdičkami z 5 možných.\n"}
{"id": "1318793", "url": "https://cs.wikipedia.org/wiki?curid=1318793", "title": "Michail Pletňov", "text": "Michail Pletňov\n\nMichail Vasiljevič Pletňov, česky často uváděn jako Pletněv (, * 14. dubna 1957 Archangelsk) je ruský klavírista, dirigent a skladatel.\n\nPletňov se narodil do hudební rodiny v Archangelsku. Jeho otec hrál a učil na bajan a jeho matka byla pianistka. Do Ústřední hudební školy nastoupil ve věku 13 let, tam studoval pod Jevgenijem Timakinem. V roce 1974 nastoupil do Moskevské konzervatoře, kde byli jeho učiteli Jakov Flier a Lev Vlasenko. Ve věku 21 let vyhrál zlatou medaili na VI. ročníku Mezinárodní Čajkovského soutěže v roce 1978, což mu získalo mezinárodní uznání a přitáhlo velkou pozornost po celém světě. Následujícího roku debutoval ve Spojených státech. Učil také na konzervatoři v Moskvě. Za svůj zvlášť významný hudební vzor Pletňov považuje Sergeje Rachmaninova.\n\nV roce 1988 byl Pletňov byl pozván k vystoupení na summitu supervelmocí ve Washingtonu, kde se setkal a spřátelil s Michailem Gorbačovem. Díky tomuto přátelství získal podporu, aby o dva roky později (1990) mohl založit Ruský národní orchestr, první soukromý orchestr v Rusku od roku 1917, a stal se jeho prvním šéfdirigentem. První nahrávky se svým orchestrem uveřejnil na značce Virgin Classics, šlo o Čajkovského Šestou symfonii a \"Slovanský pochod\" v roce 1991. Koncem devadesátých let odstoupil z funkce hlavního dirigenta, ale zůstal uměleckým ředitelem orchestru. Michajl Pletňov byl hlavním hostujícím dirigentem tělesa Orchestra della Svizzera Italiana v Luganu od roku 2008 do roku 2010.\n\nPletňov má kromě občanství Ruské federace také švýcarské občanství. Kromě bydliště v Rusku žije i v Lucernu.\n\nV červenci 2010 byl Pletňov, tehdy rezident Thajska, thajskými úřady zatčen v souvislosti s obviněním ze zneužívání dětí. Pletňov, který byl propuštěn na kauci, obvinění popřel. Zrušil pak vystoupení na BBC Proms a Edinburském mezinárodním festivalu, aby měl čas připravit si obhajobu, ale obvinění bylo staženo dne 28. září.\n\nPletňov vytvořil řadu nahrávek u firmy Deutsche Grammophon. Nahrával většinou ruskou hudbu, i když v roce 2007 nahrál kompletní Beethovenovy symfonie. První jeho nahrávky byly orchestrální, včetně Čajkovského \"Šípkové Růženky\", jeho \"Patetické symfonie\" a symfonie \"Manfred\" a Rachmaninovy Druhé a Třetí symfonie. Jeho klavírní repertoár je rozsáhlý a zahrnuje Čajkovského \"Roční \"o\"bdobí\", mnoho Scarlattiho sonát, \"Obrázky z výstavy\" i jeho vlastní přepisy suit z \"baletu Louskáček\" a \"Šípkové Růženky\". Se značkou Pentatone Pletňov také nahrával ruská díla jako všechny Čajkovského symfonie, Šostakovičovy symfonie č. 15 a 11 a \"Při čtení žalmu\" Sergeje Tanějeva. \n"}
{"id": "1318794", "url": "https://cs.wikipedia.org/wiki?curid=1318794", "title": "Vyšné Kozie pleso", "text": "Vyšné Kozie pleso\n\nVyšné Kozie pleso je ledovcové jezero v horní části Mlynické doliny ve Vysokých Tatrách na Slovensku. Je nejvýše položené ze skupiny Kozích ples. Má rozlohu 0,5120 ha. Je dlouhé 150 m a široké 75 m. Dosahuje maximální hloubky 3,3 m. Jeho objem činí 4667 m³. Leží v nadmořské výšce 2109 m.\n\nNa východě svah stoupá k Baštovému sedlu. Na jihu je odděleno skalním práhem resp. hřebenem vycházejícím na západ z Veľké Capie veže od níže položeného Nižného Kozieho plesa. Na západě se zvedají stěny Štrbského štítu a na severu se nachází Mlynické sedlo a Hlinská veža. Okolí plesa je kamenité.\n\nPleso nemá povrchový přítok ani odtok a náleží k povodí potoku Mlynica. Rozměry jezera v průběhu času zachycuje tabulka:\nPleso není veřejnosti přístupné bez horského vůdce.\n\n\n"}
{"id": "1318798", "url": "https://cs.wikipedia.org/wiki?curid=1318798", "title": "Životní historie", "text": "Životní historie\n\nŽivotní historie (či životní příběh) je celkový obraz života informátora či dotazovaného. Využívá se v sociologickém a antropologickém výzkumu. Cílem rozhovorů je popsat, jaké je to být osobou, která je dotazována, a odhalit tak klíčové faktory, které hrály roli v jejím životním směřování.\n\nMetoda byla poprvé využita při rozhovorech s původními obyvately Ameriky. Dotazovanými byly vůdci kmenů, kteří byli požádání popsat své životy tak, aby bylo zřetelné, jaké je to být jimi, jaké je to být „v jejich kůži.” Cílem rozhovoru bylo zachytit obraz mizejících původních obyvatel a jejich způsobu života.\n\nPozději byla metoda využívána k rozhovorům se zločinci a prostitutkami žijícími v Chicagu. Subjekty byly požádány, aby vyprávěly o svých životech. Tazatelé rovněž zkoumali sociální a policejní záznamy a obecně společnost, ve které se zpovídaní lidé pohybovali a žili. Výsledkem práce pak byla zpráva, ve které bylo možné získat přehled o: \n\nVe 20. letech 20. století byl jedním z dalších pokračovatelů vývoje metody Wiliam I. Thomas a Florian Znaniecki, kteří publikovali studii \"The Polish Peasant in Europe and America\". Na jejich popud napsal jeden polský emigrant svůj vlastní životní příběh, který pak Thomas a Znaniecki zanalyzovali a interpretovali. Podle Martina Bulmera byla jejich případová studie autobiografie polsko-amerického rolníka „prvním systematicky shromážďovaným sociologickou životní historií.“ \nMetoda postupem času získávala špatnou pověst s tím, jak v sociologii získávaly silnější postavení kvantitativní metody. Teprve v 70. letech 20. století byla životní historie znovu vzkříšena. Daniel Bertaux a Paul Thompson začali provádět výzkum pomocí životní historie u takových profesích, jako byli pekaři a rybáři. Vzkříšení metody životní historie se rychle rozšířilo skrze Evropu, a to hlavně do Německa, Itálie a Finska, kde probíhaly hlavní výzkumné iniciativy.\n\nTazatel by se měl vyvarovat otázek ano-ne. Subjekt by měl vyprávět příběh o svém životě svými vlastními slovy. Takový postup sběru dat se také nazývá narativní metoda. Je běžnou praxí začít rozhovor raným dětstvím a postupovat chronologický dále do přítomnosti. Další možností je nechat subjekt, aby o svém životě napsal sám (tak jak to udělal Thomas a Znaniecki v případě polsko-amerického rolníka). To lze udělat i buď veřejnou soutěží (jako tomu bylo v Polsku, Finsku či Itálii) anebo sesbíráním již spontánně vzniklých životních příběhů.\n\n"}
{"id": "1318799", "url": "https://cs.wikipedia.org/wiki?curid=1318799", "title": "Petiveriaceae", "text": "Petiveriaceae\n\nPetiveriaceae je čeleď řádu hvozdíkotvarých (\"Caryophyllales\"), zahrnuje 13 druhů v 9 rodech. Její zástupci se vyskytují od jihu USA po Jižní Ameriku, dále na Antilách, v Austrálii, na Nových Hebridech a v Nové Kaledonii (rod \"Monococcus\") . \"Petiveria alliacea\" (pro zápach po česneku známá jako \"garlic weed\") je pěstována pro své obsahové látky, má využití v tradiční medicíně a obřadech původních obyvatel Latinské Ameriky a Západní Indie .\n\nJedná se o byliny, případně dřeviny nebo liány. Květenství je hrozen nebo klas sestávající ze čtyřčetných květů (výjimku tvoří rod \"Seguieria\", jejíž květy jsou pětičetné). Tyčinky 4, mohou být i vícečetné (tzv. polyandrie), uspořádané centrifugálně (zakládají se od středu květu). Blizna je řasnatá, gyneceum je tvořeno jedním plodolistem s jedním vajíčkem. Plodem je samara, tedy okřídlená nažka, nažka uzavřená v okvětí, nebo peckovice.\n\nCo se týče fylogenetické pozice, \"Petiveriaceae\" byly řazeny do líčidlovitých (\"Phytolaccaceae\") jako podčeleď \"Rivinoideae\", od vlastních líčidlovitých se však liší na embryologické úrovni a též rozdílnou stavbou pylu. Poslední výzkumy navíc ukazují, že tato skupina je sesterská nocenkovitým (\"Nyctaginaceae\"), proto ji byl v rámci zachování monofylie udělen status samostatné čeledi .\n\n"}
{"id": "1318800", "url": "https://cs.wikipedia.org/wiki?curid=1318800", "title": "Jozef Milko", "text": "Jozef Milko\n\nJozef Milko (* 14. listopadu 1945 Štítnik) je slovenský učitel, bývalý fotbalista a trenér. Od roku 2000 se věnuje atletice. Sestavil brožuru k 90. výročí kopané ve Štítniku.\n\nV československé lize hrál za Tatran Prešov, aniž by skóroval. Ve středu 1. června 1966 odehrál na Julisce odvetný zápas finále Československého poháru proti domácí Dukle Praha (prohra 0:4). Za druholigový Prešov odehrál obě utkání proti Bayernu Mnichov v Poháru vítězů pohárů v sezoně 1966/67.\n\nZačínal v rodném Štítniku, dále hrál v Rožňavě, odkud přestoupil do Prešova. Poté se do Rožňavy vrátil, později nastupoval také v Kežmarku, Jelšavě a Kunově Teplici.\n\nPo skončení hráčské kariéry se stal trenérem. Vedl mj. Štítnik či Kunovu Teplici.\n\n"}
{"id": "1318803", "url": "https://cs.wikipedia.org/wiki?curid=1318803", "title": "Malé Kozie pleso", "text": "Malé Kozie pleso\n\nMalé Kozie pleso je ledovcové jezero ve střední části Mlynické doliny ve Vysokých Tatrách na Slovensku. Je níže položené z celé skupiny Kozích ples. Má rozlohu 0,0520 ha. Dosahuje maximální hloubky 1,5 m. Jeho objem činí 275 m³. Leží v nadmořské výšce 1932 m.\n\nPleso leží na samém dně Mlynické doliny východně od žluté turistické značky. Ve vzdálenosti 100 m na stejné terase doliny se nachází nepojmenované pleso ze skupiny Kozích ples, které má rozlohu 0,0720 ha, dosahuje maximální hloubky 3,6 m a jeho objem činí 436 m³. Leží v nadmořské výšce 1939 m. Tato dvě malá plieska jsou uváděná jako \"Kozie - Nižné II\" (nepojmenované) a \"Kozie - Nižné III\" (Malé). Na jihu od plesa se nachází skalní práh, pod kterým dál na jih \"Mlynická dolina\" pokračuje terasou na vodopádem Skok. Okolí plesa je travnaté a kamenité.\n\nPlesem protéká potok Mlynica, který přitéká od nepojmenovaného a Nižného Kozího plesa.\n\nPleso je přístupné pěšky v období od 16. června do 31. října.\n\n"}
{"id": "1318804", "url": "https://cs.wikipedia.org/wiki?curid=1318804", "title": "John Bradley", "text": "John Bradley\n\nJohn Bradley-West (* 15. září 1988) je anglický herec, nejvíce známý svou rolí Samwella Tarlyho v televizním seriálu stanice HBO \"Hra o trůny\".\n\nVyrůstal v oblasti Wythenshawe jižně od Manchesteru, kde navštěvoval římskokatolickou střední školu sv. Pavla. Později vystudoval Loreto College a Metropolitní školu divadla v Manchesteru.\n\nJeho televizním debutem byla vedlejší role kardinála Giovanniho Medicejského v drama seriálu \"Borgia\". Hraje také postavu Samwella Tarlyho v seriálu televize HBO \"Hra o trůny\", která seriálu dodává příležitostné komické úlevy. Jeho postava je přítelem Jona Sněha, kterého hraje britský herec Kit Harington.\n"}
{"id": "1318806", "url": "https://cs.wikipedia.org/wiki?curid=1318806", "title": "Lotte Lenya", "text": "Lotte Lenya\n\nLotte Lenya, rodným jménem Karoline Wilhelmine Charlotte Blamauerová (18. října 1898, Vídeň – 27. listopadu 1981, New York) byla rakousko-americká herečka, zpěvačka a tanečnice.\n\nV letech 1914–1920 studovala balet a drama v Curychu. Poté působila jako baletka v Zürich Stadttheater. V roce 1926 se jím manželem stal známý hudební skladatel Kurt Weill. Ten úzce spolupracoval s německým dramatikem Bertholdem Brechtem a Lenya tak začala hrát v jeho divadle v Berlíně. S Weillem se rozvedli roku 1933, během nástupu nacistů v Německu, ale nikoli proto, že Weill byl Žid a jí by to komplikovalo kariéru. Naopak, odešla toho roku z Německa stejně jako Weill, kvůli své levicové orientaci. V exilu ve Spojených státech se znovu sblížili a opět se roku 1937 stali manželi. Žili spolu až do roku 1950, kdy Weill zemřel. V USA se stala nejprve známou muzikálovou herečkou. Roku 1956 získala americkou divadelní cenu Tony za roli v muzikálu \"The Threepenny Opera\" (\"Krejcarová opera\"). Její verze písně Mackie Messer z tohoto muzikálu, nahraná roku 1956 s Louis Armstrongem, patří k nejznámějším. Za roli komtesy v britském snímku \"The Roman Spring of Mrs. Stone\" (1961) byla nominována na Oscara za vedlejší roli. Asi nejznámější její filmovou rolí je však padouch Rosa Klebbová v bondovce \"Srdečné pozdravy z Ruska\" (\"From Russia with Love)\" z roku 1963.\n"}
{"id": "1318807", "url": "https://cs.wikipedia.org/wiki?curid=1318807", "title": "Meeting International Mohammed VI d'Athlétisme 2017", "text": "Meeting International Mohammed VI d'Athlétisme 2017\n\nMeeting International Mohammed VI d'Athlétisme 2017 byl lehkoatletický mítink, který se konal 16. května 2017 v marockém Rabatu. Byl součástí série mítinků Diamantové ligy.\n"}
{"id": "1318808", "url": "https://cs.wikipedia.org/wiki?curid=1318808", "title": "Muška na cíl", "text": "Muška na cíl\n\nMuška na cíl (: \"Fly Accuracy\"; : \"Fliege Ziel\") je první disciplína (D1) rybolovné techniky. Na závodech se rybář z vyvýšeného pódia snaží muškou zasáhnout v určeném pořadí pět terčů naplněných vodou.\n\nPět terčů o průměru 60 cm je položeno na trávě v různých vzdálenostech od závodníka. Ten dostává za každý zásah 5 bodů, maximální počet je 100. Body z této disciplíny se počítají do hodnocení pětibojů, sedmibojů a družstev, u mužů i do devítibojů.\n\n\nJako neolympijský sport byla rybolovná technika několik let na Světových hrách, v tomto sportu zde čeští reprezentanti získali nejvíce medailí, např. zlaté v této disciplíně Patrik Lexa (2005) a Hana Tupá (1997).\n\nMezi české mistry světa v rybolovné technice v této disciplíně patří např. Kateřina Marková.\n"}
{"id": "1318811", "url": "https://cs.wikipedia.org/wiki?curid=1318811", "title": "Cambrils", "text": "Cambrils\n\nCambrils je španělská obec, nacházející se několik kilometrů západně od Tarragony a 120 km od Barcelony v autonomní oblasti Katalánska. K 1. lednu 2016 se zde žilo 33 273 obyvatel. Město založili Římané, kteří jej nazývali jako „\"Oleastrum\"“, tj. městem olivového oleje. Hlavním hospodářským odvětvím je pak pro město cestovní ruch. \n\nV druhé polovině srpna roku 2017 zde došlo k teroristickému útoku, při němž tamější policie zastřelila 5 teroristů.\n"}
{"id": "1318812", "url": "https://cs.wikipedia.org/wiki?curid=1318812", "title": "Drachenwand", "text": "Drachenwand\n\nDrachenwand (1176 m n. m.) je hora ve skupině Salzkammergutberge v Rakousku. Nachází se v Salcbursku nad jezerem Mondsee. Severní stěnu tvoří kolmá vápencová skála, jižní úbočí je porostlé lesem. \n\nNejbližší významný soused na západě je Schober (1328 m n. m.) a na jihovýchodě Almkogel (1030 m n. m.) \n\nDrachenwand je významný turistický cíl, na který se lze dostat pěšky, zajištěnými cestami, horolezeckým trasami a také odtud skáčí parašutisté v disciplíně BASE jumping. Předvrchol (1160 m n. m.), kam vedou všechny cesty, je osazený kovovým křížem a poskytuje daleký výhled.\n\n\nSkalní okno Drachenloch v horní části stěny měl prorazit sám ďábel. Odnesl hříšnou farskou kuchařku od Mondsee, která kradla smetanu. Nezvládl však přeletět vysokou skalní stěnu Drachenwand a těsně pod vrcholem do ní proboural díru. Dodnes je vidět toto skalní okno až z údolí. Turisté si ho prohlížejí na hřebenové cestě nedaleko kříže.\n\n"}
{"id": "1318813", "url": "https://cs.wikipedia.org/wiki?curid=1318813", "title": "Katedrála svatého Vavřince (Trogir)", "text": "Katedrála svatého Vavřince (Trogir)\n\nKatedrála svatého Vavřince (Trogirská katedrála, ) je římskokatolická trojlodní bazilika postavená v románsko-gotickém slohu. Nachází se v historickém středu chorvatského města Trogir a společně s ním je zařazena na seznam Světového dědictví UNESCO.\n\nKatedrála je dominantou východní části ostrova a historického centra města. Součástí je také vysoká zvonice, přístupná jako vyhlídka pro turisty.\n\nKatedrála sv. Vavřince byla vystavěna na místě římského fóra a raně křesťanské katedrály zničené roku 1123, při vpádu Turků (saracénů) do Trogiru. Stavba současné katedrály byla zahájena v roce 1213, klenba v lodi je z 15. století a věž byla dokončena až roku 1609. Stejně jako původní katedrála je zasvěcena svatému Vavřinci. Nejvíce práce na stavbě proběhlo v 13. století. Kvůli délce stavebních prací se na katedrále vystřídalo několik mistrů a tak zahrnuje různé slohy i tendence. Je součástí historického centra Trogiru, které spadá pod Světové dědictví UNESCO.\n"}
{"id": "1318819", "url": "https://cs.wikipedia.org/wiki?curid=1318819", "title": "Česká stomatologická komora", "text": "Česká stomatologická komora\n\nČeská stomatologická komora (ČSK) je nezávislou, samosprávnou, nepolitickou, stavovskou organizací s povinným členstvím. ČSK byla zřízena 21. 9. 1991 zákonem č. 220/1991 Sb., sídlo má v Praze v domě, který se jmenuje po Apolence, patronce zubních lékařů. ČSK sdružuje zubní lékaře zejména za účelem ochrany společných zájmů, odbornosti a etiky povolání. \n\nČeská stomatologická komora sdružuje všechny zubní lékaře v České republice. Také ze zákona zveřejňuje seznam všech zubních lékařů s povinnými údaji. V současné době eviduje 10 500 zubních specialistů (březen 2018). V seznamu je možné vyhledávat nebo jej filtrovat podle geografické blízkosti, zaměření lékaře, pojišťovny, poskytované péče a podle příjmení.\n\nKomora stanovuje podmínky k výkonu soukromé stomatologické praxe a potvrzuje splnění podmínek k výkonu povolání zubního lékaře. Řeší stížnosti a má disciplinární pravomoc vůči svým členům. Pro zvyšování odbornosti svých členů provozuje vzdělávací středisko.\n\nKomora je řádným členem Světové federace zubních lékařů (\"FDI – World Dental Federation\"), ERO (European Regional Organisation of FDI), CED (Council of European Dentists), ADEE (Association for Dental Education in Europe) a CECDO (Council of European Chief Dental Officers). Vydává časopis „LKS“, který rozesílá zdarma všem svým členům. Od roku 1997 uděluje jednou za čtyři roky na slavnostním sněmu k ukončení funkčního období volených orgánů čestný titul \"Osobnost české stomatologie\".\n\nKomora je budována na územním principu. Základním organizačním článkem je \"oblastní stomatologická komora\" (OSK) s vlastní samosprávou. OSK je v současnosti 61. Nejvyšším orgánem ČSK je sněm (92 členů), jeho členové jsou voleni v oblastních stomatologických komorách. Sněm volí prezidenta, viceprezidenta, představenstvo (15 členů), revizní komisi (7 členů) a čestnou radu (9 členů). Funkční období všech orgánů je čtyřleté. ČSK zastupuje navevek prezident, v případě jeho nepřítomnosti nebo zaneprázdnění ho v plném rozsahu zastupuje viceprezident nebo v rozsahu pověření, člen představenstva.\n\n\n1. Zákon č. 220/1991 Sb., O České lékařské komoře, České stomatologické komoře a České lékárnické komoře, \n\n2. Řády a stanoviska ČSK přístupné veřejnosti na webových stránkách ČSK\n\n"}
{"id": "1318823", "url": "https://cs.wikipedia.org/wiki?curid=1318823", "title": "Asuka Cambridge", "text": "Asuka Cambridge\n\nAsuka Antonio Cambridge ( ケンブリッジ飛鳥, * 31. května 1993) je japonský atlet, specialista na sprinty. Narodil se na Jamajce jamajskému otci a japonské matce, od dvou let žil s rodiči v Japonsku, napřed v Ósace a pak v Tokiu, kde vystudoval Nihon University. S japonskou sprinterskou štafetou získal bronzovou medaili na mistrovství světa juniorů v atletice 2012. V roce 2013 vyhrál na Východoasijských hrách závod na 200 metrů i štafetu 4×100 m. Byl finišmanem štafety, která získala stříbrné medaile na letních olympijských hrách 2016 a bronzové medaile na mistrovství světa v atletice 2017. V individuálních závodech na 100 metrů na OH 2016 i na MS 2017 vypadl v semifinále. Jeho osobní rekordy jsou 10,08 s na 100 m a 20,62 s na 200 m.\n\n"}
{"id": "1318824", "url": "https://cs.wikipedia.org/wiki?curid=1318824", "title": "Jen-pien Fu-te", "text": "Jen-pien Fu-te\n\nJen-pien Fu-te () je čínský profesionální fotbalový klub, který sídlí v městském okresu Jongil v korejské autonomní prefektuře Jen-pien, provincie Ťi-lin. Založen byl v roce 1955 pod názvem Ťi-lin. Svůj současný název nese od roku 2016. Klubové barvy jsou červená a bílá. Od sezóny 2016 působí v čínské nejvyšší fotbalové soutěži.\n\nSvé domácí zápasy odehrává v Jongilském celostátním fitness centru s kapacitou 30 000 diváků.\n\nPlný název klubu je Fotbalový klub Jen-pien Fu-te ()\n\n\n\nZdroj:\n\n\n\nZdroj:\n\n"}
{"id": "1318825", "url": "https://cs.wikipedia.org/wiki?curid=1318825", "title": "Ernst Fuchs", "text": "Ernst Fuchs\n\nErnst Fuchs (13. února 1930 Vídeň – 9. listopadu 2015 Vídeň) byl rakouský malíř, sochař a designér, představitel Vídeňské školy fantastického realismu. Jeho dílo je ovlivněno jungismem a ezoterikou. Úzce spolupracoval s architektem Friedensreichem Hundertwasserem. Měl 16 dětí, se sedmi různými ženami. V roce 1972 zakoupil vilu z dílny architekta Otto Wagnera, z níž učinil svérázné umělecké centrum, a kde je dnes muzeum věnované jeho dílu. V 50. letech žil v Paříži a Izraeli, ale roku 1961 se vrátil natrvalo do Vídně.\n\n"}
{"id": "1318829", "url": "https://cs.wikipedia.org/wiki?curid=1318829", "title": "Malé pliesko", "text": "Malé pliesko\n\nMalé pliesko (také Malé Krivánske pliesko nebo Malé Važecké pliesko) je ledovcové jezero ve Važecké dolině, a to v její nejvyšší části nazývané Zadný handel ve Vysokých Tatrách na Slovensku. Má rozlohu 0,1470 ha. Dosahuje maximální hloubky 2,8 m a objemu 1574 m³. Leží v nadmořské výšce 2013 m.\n\nPleso nemá žádný povrchový přítok ani odtok. Sbírá vodu z okolních svahů a skal a ta odtéká pod povrchem, aby dala o něco níže v dolině vzniknout Bielému Váhu.\n\nSeverozápadně od něj se ve vzdálenosti 50 m nachází Zelené pleso Krivánske. Na západě se pak od hladiny jezera zvedá vlastní masív Kriváně.\n\nK plesu vedla turistická značka od Jamského plesa, ale z důvody ochrany přírody byla zrušena. V současnosti je pleso veřejnosti nepřístupné.\n\n"}
{"id": "1318831", "url": "https://cs.wikipedia.org/wiki?curid=1318831", "title": "The Defenders (minisérie)", "text": "The Defenders (minisérie)\n\nMarvel's The Defenders, či zkráceně The Defenders, je americká akční televizní minisérie zveřejněná dne 18. srpna 2017 na internetové televizi Netflix od Douglasa Petrie a Marca Ramireze, založená na stejnojmenném týmu superhrdinů Marvel Comics. Je umístěna v Marvel Cinematic Universe (MCU), sdílí kontinuitu s filmy a seriály MCU a je vyvrcholením vzájemně propojených seriálů od Marvelu a Netflixu. Těmito seriály jsou Daredevil, Jessica Jones, Luke Cage a Iron Fist. Minisérie byla produkována společností Marvel Television ve spolupráci s firmou ABC Studios.\n\nMěla premiéru 31. července 2017 v New Yorku. Od 18. srpna 2017 je k dispozici na americké placené službě Netflix.\n"}
{"id": "1318836", "url": "https://cs.wikipedia.org/wiki?curid=1318836", "title": "Tereza Havelková", "text": "Tereza Havelková\n\nTereza Havelková (* 1988) je česká reprezentantka ve sportovním rybolovu a několikanásobná mistryně světa v rybolovné technice z MO ČRS Písek.\n\nV roce 2007 maturovala na střední uměleckoprůmyslové škole v Praze – obor tvarování dřeva a řezbářství.\n\n\n"}
{"id": "1318839", "url": "https://cs.wikipedia.org/wiki?curid=1318839", "title": "Adelsheimové", "text": "Adelsheimové\n\nAdelsheimové (také \"Alletzheimové\" či \"Adol(t)zheimové\") je fransko-švábský šlechtický rod.\n\nČlenové rodiny byli příbuznými s hrabaty z Dürnu. Ve 13. století stále nosily přízvisko \"z Dürnu\" a to vytvořilo genealogický zmatek, jelikož se pletli s hrabaty. Poppo von Duren (také Düren), poprvé zmíněný roku 1298 získal na počátku 14. století nadvládu nad Adelsheimem a částí Sennfeldu. Zde nechal postavit hrad Adelsheim, z kterého přijali jméno jeho potomci. První zmínka o přijetí tohoto jména pochází z roku 1324 kdy jej začal používat Hans von Adelsheim.\n\nRoku 1347 se bratři Beringer a Poppo von Adelsheim stali rytíři a vzdali se svého hradu ve prospěch Würzburského biskupa.\n\nRoku 1480 se Goetz von Adelsheim stal rychtářem v Alsasku a získal také léno hradu Wasselnheim ve Štrasburku.\n\nOd roku 1550 až do 17. století získavali pánové z Adelsheimu do vlastnictví Edelfingen, Binau, Laudenberg, Sennfeld, Volkshausen, Wachbach, Hachtel a Dörtel. Pánové patřili do tzv. říšského rytířstva do kantonu Odenwald a také do Rhön-Werra.\n\nRoku 1717 získal Johann Friedrich von Adelsheim od císaře Karla VI. čestný titul Kaiserlicher Rat. Roku 1830 byl rod zapsaný v Bavorském království jako svobodní páni.\n\n"}
{"id": "1318840", "url": "https://cs.wikipedia.org/wiki?curid=1318840", "title": "Guiyu oneiros", "text": "Guiyu oneiros\n\nGuiyu oneiros je nejstarší dosud objevená článkovaná kostnatá ryba. Rodové jméno Guiyu je přepisem z čínského výrazu 鬼魚 \"guǐyú\" „strašidelná ryba“, druhové pochází z řeckého \"oneiros\" (ὄνειρος) sen. Zkamenělé zbytky \"Guiyu\" byly objeveny v dnešním Čchü-ťingu v čínské provincii Jün-nan ve vrstvě pozdního siluru staré asi 419 milionů let. Nalezené rybí fosilii chyběla pouze ocasní ploutev. Podle odhadu mohla být živá ryba dlouhá 33 cm.\n\n\"Guiyu\" popsal čínský paleontolog Min Zhu se svými spolupracovníky v roce 2009 na základě téměř kompletního typového exempláře. Ryba byla popsána jako základní příslušník třídy nozdratých ryb s anatomickými rysy jak paprskoploutvých, tak nozdratých ryb, ačkoli analýza souhrnu jejích rysů ji řadí blíž k rybám nozdratým. \"Guiyu\" vrhá světlo na ranou diverzifikaci kostnatých ryb. Tento klad ryb se dělí na dva klady: nozdraté (\"Sarcopterygii\") a paprskoploutvé (\"Actinopterygii\") ryby. Podle nových údajů získaných díky \"Guiyu\" se toto dělení odehrálo ne později než před 419 miliony let během raného devonu. \"Guiyu\" má na páteř nasedající pletenec ramenní, což je rys, který nacházíme u primitivních čelistnatých obratlovců. Mezi další rané kostnaté ryby s nápadnými rysy patří řád \"Andreolepis\" a rody \"Lophosteus\", \"Psarolepis\", \"Ligulalepis\" a \"Dialipina\".\n\nkladogram podle analýzy z roku 2010:\n\n\"Guiyu\" pokrývala ganoidní tkáň, jež kryla šupiny a lebeční kosti a ploutve jako u pravěkých paprskoploutvých ryb. Typový exemplář je asi 26 cm dlouhý a 11 cm vysoký. Hlava zabírá asi 23 % aerodynamicky tvarovaného těla, které je zhruba 2,5krát delší, než je jeho výška.\n\n"}
{"id": "1318842", "url": "https://cs.wikipedia.org/wiki?curid=1318842", "title": "Paczyna", "text": "Paczyna\n\nPaczyna (, v letech 1936–1945 \"Hartlingen\") je starostenská vesnice gminy Toszek v okrese Gliwice ve Slezském vojvodství.\n\nPrvní písemné zmínky o vesnici jsou uváděny \"Liber fundationis episcopatus Vratislaviensis\" (Soupis majetku vratislavského biskupství) z doby biskupa Jindřicha I. z Vrbna v letech 1297–1305 byla uváděna jako \"Pazhina maiori\" nebo \"parwa Pazhina\".\n\nV 19. století patřila Paczyna do majetku rodiny von Guradze. Kolem roku 1886 byla rozloha polností 322 ha, v roce 1937 bylo Klausem von Guradze spravováno 209,5 ha. V letech 1936–1945 byla vesnice v rámci germanizace přejmenována na \"Hartlingen\". V období 1975–1998 obec patřila pod administrativu Katovického vojvodství.\n\nV roce 2011 v Paczyně žilo 1232 obyvatel (590 mužů a 642 žen).\n\nRozloha vesnice je 722,6 ha.\n\nK Paczyně náleží osada Wrzosy. Ve vesnici je základní škola.\n\n\n"}
{"id": "1318843", "url": "https://cs.wikipedia.org/wiki?curid=1318843", "title": "Jan Uher", "text": "Jan Uher\n\nJan Uher (28. ledna 1891 Prostějov – 27. října 1942 Berlín-Plötzensee) byl vysokoškolský pedagog – spoluzakladatel moderní československé pedagogiky, člen Řádu svobodných zednářů (ŘD Lóže 28. říjen a Cestou Světla), sokolský činitel a přední představitel moravského protinacistického odboje (Zemský národní výbor, Obec sokolská v odboji, Obrana národa).\n\nPo návratu z první světové války byl v letech 1919-1921 soukromým knihovníkem prezidenta Masaryka. Následující roky strávil na studijních pobytech v zahraničí (Německo, Švýcarsko, USA). Od roku 1925 působil nejprve jako docent, posléze jako profesor na Masarykově univerzitě v Brně. Věnoval se psychologii dospívající mládeže či dějinám pedagogiky. V letech 1937-1939 se podílel jako spoluredaktor na vzniku Pedagogické encyklopedie.\n\nPatřil mezi přední činitele sokolského hnutí, hned po březnu 1939 patřil mezi představitele odbojové organizace Obrana národa na Moravě. Zatčen byl v listopadu 1939, v roce 1942 byl odsouzen k smrti a popraven v Berlíně-Plötzensee.\n\nV roce 1992 mu byl udělen Řád T. G. Masaryka II. stupě in memoriam.\n\n\n\n\n"}
{"id": "1318844", "url": "https://cs.wikipedia.org/wiki?curid=1318844", "title": "Kuang-čou R&amp;F", "text": "Kuang-čou R&amp;F\n\nKuang-čou R&F () je čínský profesionální fotbalový klub, který sídlí v Kuang-čou neboli Kantonu. Založen byl v roce 1986 pod názvem Šen-jang Ginde ve městě Šen-jang na severu země. V roce 2007 proběhlo stěhování do města Čchang-ša na jihu země. V únoru 2011 proběhlo další stěhování, tentokráte do jižnějšího města Šen-čen. Poslední stěhování proběhlo v červnu téhož roku a to do nedalekého Kantonu, jenž je centrem celé oblasti. Svůj současný název nese od roku 2011.\n\nKlubové barvy jsou modrá a bílá. Od sezóny 2012 působí v čínské nejvyšší fotbalové soutěži. Klub má mj. vlastní rezervní tým, který od roku 2016 působí v hongkongské nejvyšší fotbalové soutěži pod názvem R&F (Hongkong).\n\nSvé domácí zápasy odehrává na stadionu Jüe-siou-šan s kapacitou 18 000 diváků.\n\nPlný název klubu je Fotbalový klub Kuang-čou R&F ()\n\n\n\nZdroj:\n\n\n\nZdroj:\n\n\nZdroj:\n\n"}
{"id": "1318851", "url": "https://cs.wikipedia.org/wiki?curid=1318851", "title": "Mistrovství světa v atletice 2017 – Muži 400 metrů", "text": "Mistrovství světa v atletice 2017 – Muži 400 metrů\n\nBěh na 400 metrů mužů na Mistrovství světa v atletice 2017 probíhal 5. (rozběhy), 6. (semifinále) a 8. srpna (finále). Zvítězil Jihoafričan Wayde van Niekerk, český reprezentant Pavel Maslák postoupil do semifinále, kde skončil šestý a do finálových bojů už nezasáhl.\n\n"}
{"id": "1318856", "url": "https://cs.wikipedia.org/wiki?curid=1318856", "title": "Tiburón", "text": "Tiburón\n\nTiburón ( \"Isla del Tiburón\", doslova \"Žraločí ostrov\") je ostrov v Kalifornském zálivu Tichého oceánu, od severoamerické pevniny je oddělen úzkým průlivem Canal del Infiernillo. Má rozlohu 1201 km² a je největším ostrovem Mexika. Původně na ostrově žili Seriové, kteří ho nazývali \"Tahéjöc\", v roce 1963 byl vyhlášen přírodní rezervací a domorodá osada Tecomate byla opuštěna, od té doby jsou jedinými obyvateli ostrova příslušníci vojenské posádky. Ostrov je porostlý převážně kaktusy, žije zde kojot prérijní, zajíc ušatý a jelenec ušatý, v osmdesátých letech byla na ostrov vysazena ovce tlustorohá. Tiburón má horké suché klima a skalnatý povrch, nejvyšším vrcholem je Cerro San Miguel (1450 m n. m.).\n\n"}
{"id": "1318861", "url": "https://cs.wikipedia.org/wiki?curid=1318861", "title": "Nové divadlo (Praha)", "text": "Nové divadlo (Praha)\n\nNové divadlo (NoD) v Praze vzniklo v roce 1934. Od března 1936 byl jeho koncesionářem herec Oldřich Nový.\n\nDivadlo vzniklo v roce 1934 ve Stýblově paláci na Václavském náměstí v Praze. Kapacita sálu, umístěného v suterénu byla 260 osob. Divadlo provozoval od listopadu 1934 nejdříve J. Cink, následně až do dubna 1935 režisér Viktor Šulc, po něm pak Ema Švandová-Kadlecová. Po založení divadla působili v souboru mj. Milan Svoboda, Vojta Merten, Jiří Vasmut, R. A. Strejka, Karel Hradilák, později také režisér Ferdinand Hart a krátce také režisér Jindřich Honzl. Od podzimu 1935 byl uměleckým šéfem spisovatel Emil Synek.\n\nV divadle hostovaly i další soubory, například Pražské dětské divadlo Míly Mellanové.\n\nOd března 1936 byl koncesionářem divadla herec Oldřich Nový. Finanční podporu na vedení divadla mu poskytl bankovní ředitel Wiener, otec jeho snoubenky a pozdější manželky Alice Wienerové-Mahlerové. Od června 1936 se starala paní Alice o hospodaření divadla. Současně působila jako překladatelka (pod pseudonymem Valentová, zvoleným po matce O.Nového). Divadlo hrálo denně, v neděli navíc i dopoledne. \n\nV souboru působili např. Franta Paul, Bohuš Hradil, Truda Grosslichtová (později ji vystřídala Ljuba Hermanová), Mary Grossová-Sedláčková, Jindra Láznička, Karel Máj, Štěpán Munk, Běla Tringlerová, Karel Němec a další. V divadle si také zahráli Bohuš Záhorský, Antonín Zacpal, Jiří Vondrovič, Zita Kabátová, Hana Vítová, Ella Šárková, Ella Nollová, Lída Sudová, Blanka Waleská, Jarmila Švabíková a Lída Otáhalová. Představení byla doprovázena produkcí na dva klavíry (hrál např. skladatel S. E. Nováček), později malým orchestrem pod řízením Jana Seidla. Výpravu navrhoval mj. malíř Jaroslav Veris a architekt Jan Zázvorka.\n\nDivadlo uvádělo hudební komedie, konverzační i situační. Často se jednalo o klasické veseloherní texty v adaptaci Oldřicha Nového, který zpravidla hrál a zpíval titulní role.\nDivadlo fungovalo až do září 1944, kdy byla všechna divadla z nařízení protektorátních úřadů uzavřena. Obnovilo činnost až po osvobození Československa v květnu 1945. Tehdy jmenovala revoluční závodní rada ředitelem divadla opět Oldřicha Nového. Od roku 1946 bylo divadlo provozováno zaměstnaneckým družstvem (Družstvo zaměstnanců a návštěvníků), jehož předsedou byl Oldřich Nový. Po válce došlo k podstatné obměně souboru, nastoupili např. Karel Fořt, Bedřich Vilský a Marie Norrová.\n\nPo únoru 1948 byli do divadla dosazeni poradci. V březnu 1948 se Oldřich Nový rozhodl odejít z divadla a podal výpověď. Dokončil ještě sezónu 1947/1948, neboť většina představení byla vyprodána, zvláště v období připravovaného Všesokolského sletu. Divadlo bylo odevzdáno státu (darovací přípis z 21. března 1948, předání inventáře O. Novým 30. června 1948). O. Nový současně vrátil nevyužitou subvenci na rok 1948 a vykázal přebytek hospodaření divadla přes čtvrt milionu korun. O. Nový se stal členem a režisérem \"Komické zpěvohry v Karlíně\", zvaném též \"Estrádní divadlo\" (později \"Divadlo umění lidu\"), uměleckým šéfem se zde stal Jan Werich. Ve Stýblově paláci začalo působit \"Nové veseloherní divadlo\", řízené Františkem Hanusem.\n\n\nJosef Träger\n\nElla Šárková\n\n\n\n"}
{"id": "1318863", "url": "https://cs.wikipedia.org/wiki?curid=1318863", "title": "Karel Kobliha", "text": "Karel Kobliha\n\nKarel Kobliha (* 1980) je český reprezentant ve sportovním rybolovu a několikanásobný mistr světa v rybolovné technice z MRS p. s. Jihlava.\n\n\n"}
{"id": "1318866", "url": "https://cs.wikipedia.org/wiki?curid=1318866", "title": "Internetová studia", "text": "Internetová studia\n\nInternetová studia jsou interdisciplinární oblast zkoumající sociální, psychologické, pedagogické, politické, technické, kulturní, umělecké a jiné dimenze internetu a příbuzných informačních a komunikačních technologií. Internetová studia se staly součástí několika institucí zahraničního vyššího vzdělávání, a to například Oxfordské univerzity, Harvardovy univerzity, London School of Economics, Hebrejské univerzity v Jeruzalémě a dalších.\nObory spjaté s internetovými studii lze nalézt pod názvy Internet and Society (tj. internet a společnost), virtual society (tj. virtuální společnost), digital culture (tj. digitální kultura), new media (tj. nová média) nebo convergent media, různými iSchools, nebo programy jako je Media in Transition na MIT.\n\nVýzkum v rámci internetových studií se protíná se studii kyberkultury, human-computer interaction a science and technology studies. Internetovým studiím se věnuje několik akademických periodik, které se zabývají především výzkumem komunikace. Příkladem mohou být Bad Subjects, Convergence: The Journal of Research into New media Technologies, Ctheory, Cyber Psychology + Behaviour, Computers in Human Behavior, First Monday, Information, Communication, and Society, The Information Society, Journal of Computer-Mediated Communication, M/C, New Media & Society, tripleC: Journal for a Global Sustainable Information Society, Fibreculture Journal a TeknoKultura.\n\nVýzkumy dotýkající se internetových studií se ale objevují i v jiných akademických disciplínách. \n\nPříklady disciplín, kterým je možné se věnovat v rámci internetových studií:\n\nKomunikace zprostředkovaná počítačem: role e-mailu, sociální média, MMORG (Massively multiplayer online music/rhythm games), online chaty, blogy and textové zprávy v komunikaci.\n\nKlíčovými pracemi, které tvoří teoretický základ internetových studií, jsou studie \"Information Society\" a \"Network Society\" od Manuela Castellse, Marka Postera, Franka Webstera a dalších, dále socio-psychologické práce Sherry Turtlové a Roberta Krauta. Sociálním sítím se věnují Barry Wellman a Caroline Haythornwaite, informační vědě Ronald E. Rice. Soukromí a dohled jsou tématy prací Davida Lyona či Philipa Agreho, o právu a politice píše Lawrence Lessig, Andrew Chadwick nebo Jonathan Zittrain. Inovace ve svých textech řeší Robin Williams, Robin Mansell či Steve Woolgar.\n\nDle kanadsko-amerického sociologa Barryho Wellmana lze počátky internetových studií nalézt s vydáním knihy \"The Network Nation\".\nV této době se internetem zabývali pouze počítačoví vědci, kteří prezentovali své práce na různých konferencích typu CSCW. K těmto lidem se pak postupné přidávali výzkumníci z obchodu a knihovních a informačních studií. \n\nNa konci 90. let se začalo více pozornosti dostávat samotným uživatelům, zkoumalo se, jakým způsobem využívají nové technologie. Během této doby se rovněž rozšířila možnost internetového připojení, což k internetu přitáhlo pozornost vědců z sociálních a humanitních disciplín. Některá z těchto šetření (jako například Pew Internet & American Life project anebo World Internet Project) zformovala směr výzkumů internetu. Tyto studie se zaměřily více na uživatele, nikoli na samotné technologie. Ve Velké Británii vznikl projekt ESRC Programme on Information and Communications Technologies, fungující od roku 1986 do roku 1996. Ten se zaobíral interakcí mezi společností a informačními a komunikačními technologiemi. K tomu si jeho autoři přizvali skupinu akademiků působicích na předních britských univerzitách. Ti pocházeli z oblasti médií a komunikace, společnosti, práva, inovace nebo průmyslu.\nV roce 1996 se akademický a obchodní zájem o internet vyjadřoval ale i jinak. Georgetown University začala nabízet magisterský program a David Silver z University of Maryland vytvořil na webu Resource Center for Cyberculture Studies. \n\nMiddlebury College otevřela Politics of Virtual Realities, jeden z prvních vysokoškolských kurzů zaměřených na zkoumání politických, právních a normativních dopadů internetu na liberální demokracii. \nNoviny The Chronicle of Higher Education v roce 2001 uvedly, že internetová studia se ukazují být fungující disciplínou, což ukazuje i příklad prvního studijního programu v této oblasti nabízený Brandeis University, a rovněž poznamenaly, že “možná nejvíc vypovídajícím znakem dynamičnosti této oblasti\" je popularita každoroční konference pořádané tehdy vzniknuvší Association of Internet Researchers.\n\nSoučasné směry výzkumu se soustředí na roli využívání technologií v různých sociálních kontextech a hledání porozumění toho, jak jsou technologie spjaty se sociálními a institucionálními změnami.\n"}
{"id": "1318870", "url": "https://cs.wikipedia.org/wiki?curid=1318870", "title": "Kobliha (příjmení)", "text": "Kobliha (příjmení)\n\nKobliha je příjmení některých známých osobností:\n\n\n\n"}
{"id": "1318871", "url": "https://cs.wikipedia.org/wiki?curid=1318871", "title": "Zlaté tele (rozcestník)", "text": "Zlaté tele (rozcestník)\n\nSlovní spojení zlaté tele má více významů: \n\n"}
{"id": "1318872", "url": "https://cs.wikipedia.org/wiki?curid=1318872", "title": "Stanislav Vondraš", "text": "Stanislav Vondraš\n\nStanislav Vondraš (29. května 1906 Praha, Rakousko-Uhersko – 5. října 1982 tamtéž, Československo) byl československý zvukař. Na zvukařském kontě má 74 filmů a 8 dokumentů. \n\nVzdělání získal na Českém vysokém učení technickém v oboru elektrotechnika. V roce 1936 pracoval jako konstruktér u ČKD. Následující rok (1937) pak už jako Mistr zvuku ve filmových ateliérech Foja v Radlicích. Od roku 1939 jako Mistr zvuku ve Filmových továrnách AB na Barrandově. \n\n"}
{"id": "1318874", "url": "https://cs.wikipedia.org/wiki?curid=1318874", "title": "Moksela", "text": "Moksela\n\nMoksela je mrtvý jazyk, který vyhynul roku 1974. Mluvilo se jím na ostrově Buru v souostroví Sulu na Severních Molukách v Indonésii. Nikdo neví, jak tento jazyk vypadal, ale podle toho, kde se jím mluvilo se nejspíše jednalo o malajsko-polynéský jazyk, ale protože to není jisté, řadí se moksela mezi neklasifikované jazyky.\n"}
{"id": "1318875", "url": "https://cs.wikipedia.org/wiki?curid=1318875", "title": "Lennie James", "text": "Lennie James\n\nLennie James (* 11. října 1965 Nottingham), je britský herec, scenárista a dramatik, který na filmovém plátně debutoval v roce 1997 vedlejší rolí Dannyho v britském komediálním dramatu \"The Perfect Blue\".\n\nObjevil se také ve filmovém zpracování \"Bídníci\" (1998), krimikomedii \"Podfu(c)k\" (2000) či akčním thrilleru \"Colombiana\" (2011). V roce 2017 si zahrál ve Villeneuvově sci-fi dystopii \"Blade Runner 2049\".\n\nNa televizní obrazovce ztvárnil v sezóně 2015 titulní postavu vedoucího traumatýmu Glena Boyla v 13dílném britském seriálu z nemocničního prostředí \"Critical\" vysílaného na stanici Sky1. Na americkém kontinentu vyobrazil záhadného Roberta Hawkinse v postapokalyptickém seriálu \"Jericho\" (2006), produkovaném CBS, a také detektiva Joea Geddese v kriminální sérii \"Low Winter Sun\", jež byla odvysílána na kabelovém kanálu AMC. V produkci téhož programu si pak zahrál Morgana Jonesa v seriálu \"Živí mrtví\".\n\nNarodil se roku 1965 v Nottinghamu, centru anglického hrabství Nottinghamshire. Jeho rodiče s africkým původem pocházejí z karibského Trinidadu a Tobaga. Vyrostl v jižní části Londýna a v rámci sekundárního školství navštěvoval kolej Ernest Bevin College. Matka Phyllis Mary Jamesová zemřela v jeho deseti letech. Následně se s bratrem Kesterem Jamesem rozhodli žít v dětském domově místo přestěhování za příbuznými do Spojených států. V pěstounské péči tak strávil dalších osm let.\n\nV dospívání usiloval stát se profesionálním ragbistou a k herectví jej přivedla až dívka, o níž jevil zájem, prostřednictvím návštěvy její divadelní zkoušky. Následně se rozhodl pro uměleckou dráhu a v roce 1988 absolvoval herectví na londýnské hudební a divadelní škole Guildhall School of Music and Drama. Během studia se podílel na zahájení protestu proti plánu školy vyloučit některé z jeho spolužáků a v roce 2015 tento krok označil za svůj nejodvážnější čin, ke kterému se kdy odhodlal. Zaměstnán byl také na úřadu sociálního zabezpečení spravovaného britskou vládou.\n\nS rodinou žije v kalifornském Los Angeles. Do manželství s Giselle Glasmanovou se narodily tři dcery: Romy (nar. 1990) a dvojčata Celine a Georgia Jamesovy (nar. 1994). Podílí se také na práci poradce městským černošským dětem.\n\n"}
{"id": "1318881", "url": "https://cs.wikipedia.org/wiki?curid=1318881", "title": "Daniil Sagal", "text": "Daniil Sagal\n\nDaniil Lvovič Sagal (; 27. října 1909 Jekatěrinoslav, Ruské impérium – 18. července 2002 Moskva, Rusko) byl sovětský divadelní a filmový herec. \n\nSagal se narodil v Jekatěrinoslavi (dnešní Dněpropetrovsk na Ukrajině). V roce 1931 absolvoval studium při divadle Vsevoloda Mejercholda, kde hrál až do roku 1938. V letech 1943-1989 poté působil jako herec Centrálního akademického divadla ruské armády.\n\nJeho bratrem byl režisér Boris Sagal, je strýcem herečky Katey Sagal.\n\nV roce 1950 se stal laureátem Stalinovy ceny druhého stupně. V roce 1964 obdržel čestný titul Národního umělce Sovětského svazu.\n\n\n"}
{"id": "1318892", "url": "https://cs.wikipedia.org/wiki?curid=1318892", "title": "Acquiescence bias", "text": "Acquiescence bias\n\nAcquiescence bias, neboli tendence souhlasit je typ kognitivního zkreslení, který se vyznačuje tím, že respondenti mají tendenci s předloženými tvrzeními souhlasit nebo naznačovat pozitivní konotaci, spíše než nesouhlasit. \n\nTato tendence se u mnoha lidí vyskytuje i v případě pochybností. Tak se děje především v případě průzkumů nebo dotazníků, které používají obecné fráze.\n\nKanadský psycholog Douglas N. Jackson demonstroval tuto tendenci na osobnostním testu s názvem Californian F-Scale (tj. Kalifornská F-škála), kterou v roce 1947 vytvořil Theodor W. Adorno a další k určování a měření autoritářských typů osobností. Tento test obsahuje obecné fráze, jako například tvrzení „Mladí lidé se někdy chovají vzpurně, ale jakmile dospějí, měli by se takovému chování vyhnout a usadit se.” Jackson vytvořil takovou verzi testu, ve které měly všechny položky opačný význam. Jedné a té stejné skupině respondentů podal obě dvě verze, tedy jak originál, tak svou obrácenou verzi. Teoreticky zde měla být zjištěna negativní korelace, nastala ale vysoká pozitivní korelace. Jackson tyto výsledky interpretoval jako důkaz o tendenci souhlasit. Respondenti tíhli k souhlasu s výroky bez ohledu na jejich obsah.\n\nJackson and Samuel Messick využili faktorovou analýzu, díky níž prokázali, že dva hlavní faktory vysvětlující většinu odpovědí na osobnostní test Minnesota Multiphasic Personality Inventory (MMPI, tj. Minnesotský multifázický osobnostní inventář) byly výsledkem sociálního očekávání a tendencí k souhlasu (to stejné platí i pro revidovanou verzi MMPI-2).\n\nJednou z možností, jak se vyhnout tomuto zkreslení vyskytujícího se při odpovědích na průzkumy a dotazníky, je využívat vyváženě pozitivních a negativních otázek.\n"}
{"id": "1318896", "url": "https://cs.wikipedia.org/wiki?curid=1318896", "title": "Juniorská liga 2016/17", "text": "Juniorská liga 2016/17\n\nJuniorská liga 2016/17 byl pátý ročník soutěže, jež byla určena juniorským týmům sestávajícím především z hráčů do 21 let. Soutěže se povinně účastnilo 13 týmů, jejichž A týmy hrály v ročníku 2016/2017 ePojisteni ligu, a doplnily je 3 týmy z Fotbalové národní ligy. 2 prvoligové týmy - FC Fastav Zlín a 1. FC Slovácko - zřídily B týmy a získaly výjimku z účasti v Juniorské lize. Z Juniorské ligy se v ročníku 2016/2017 odhlásily týmy 1. SC Znojmo a FC Baník Ostrava a přihlásila se naopak MFK Karviná.\n\nRočník, ve kterém tým AC Sparta Praha obhajoval mistrovský titul, odstartoval 26. července 2016. Poslední zápas sezony byl odehrán 29. května 2017 a podruhé v historii soutěže se z vítězství v ročníku radoval celek FK Mladá Boleslav.\n\n \n\nAktualizováno: 30. května 2017\nZdroj: Juniorská liga\n\nAktualizováno: 30. května 2017\n"}
{"id": "1318898", "url": "https://cs.wikipedia.org/wiki?curid=1318898", "title": "Jupiter vychází", "text": "Jupiter vychází\n\nJupiter vychází (v anglickém originále Jupiter Ascending) je americký sci-fi film natočený v roce 2015, který režírovala dvojice sourozenců Wachowských.\n\nFilm pojednává o tom, že lidé nejsou ve vesmíru sami. Planeta Země byla totiž osázena zhruba před 100 tisíci lety rodem Abrasaxů, jedním z nejmocnějších rodů v celém vesmíru. Tři hlavní dědicové: Balem, Kalique a Titus si rozdělili dědictví jejich matky, která se dožila téměř 91 tisíc let a byla zavražděna neznámým pachatelem.\n\nMezitím na Zemi se narodila Jupiter Jonesová (Mila Kunis), jejími rodiči jsou ruská učitelka matematiky Alexa Bolotnikovová a britský astrolog Maxmilian Jones. Narodila se po smrti otce uprostřed Atlantského oceánu a podle horoskopu bude mít bohatou a šťastnou budoucnost. Do svých 25 let ovšem žije stejným životem a proto začala být pesimistkou. Mezitím se Abrasaxové dozvídají, že jejich matka se reinkarnovala a tak proto Titus vysílá bývalého legionáře Cayna Wise (Channing Tatum), aby mu jí přivedl. O reinkarnaci své matky se dozvídá i Balem (Eddie Redmayne) a tak pošle Lovce, aby ji našli a zabili. Cayn je ovšem rychlejší a tak ji nakonec zachrání těsně před smrtí na klinice. Po bitvě v centru Chicaga se dostává až na farmu, kde potkává bývalého legionáře a přítele Cayna, Stingera Apiniho (Sean Bean). Když jej znovu napadnou Lovci, tak se Jupiter dostává do sídla Kalique, kde se dozvídá o Elixíru, který se vyrábí z lidí a dává tak dotyčnému člověku opět mládí. \n\nPoté se Jupiter dostane s Caynem na Aegidu, kde na planetě Ores Jupiter získává svůj titul z minulého života podává nárok na Balemovo dědictví. Ovšem Jupiter se dostává na Titovu loď, kde málem dojde k falešnému sňatku. Aegis na přání Jupiter letí k Zemi, ovšem tam na ní čeká nepříjemné překvapení v podobě únosu její rodiny Balemovými sluhy. Jeden z nich jí nabízí, že když se před Balemem vzdá svého titulu, bude její rodina v bezpečí. Ona souhlasí. Jupiter branou sídla projde, ovšem Aegis už ovšem nestihne projít. Jupiter se ocitá na Balemově sídle na planetě Jupiter, kde ji Balem dá dopis, kterým Jupiter potvrdí, že se vzdává svého titulu. Cayn ovšem nemohl odolat a tak se vydává zachránit Jupiter. Když vtrhne do Balemova sídla, Jupiter tak abdikaci nepodepíše a Balem ji málem zabije. Ten se nakonec s Jupiter utká, ale sám umírá. Cayn najde Jupiter a přes portál se na poslední chvíli ocitají u Země. Jupiter se tak dostává domů, ovšem se svoji novou láskou.\n"}
{"id": "1318901", "url": "https://cs.wikipedia.org/wiki?curid=1318901", "title": "Esplanáda", "text": "Esplanáda\n\nEsplanáda či promenáda je dlouhá otevřená přízemní plocha (promenáda) po které se mohou lidé procházet, často bývá u vody. Původním významem esplanády byla velká, otevřená, přízemní plocha mimo tvrz nebo městské hradby, která zpřehlednila terén pro zbraně pevnosti. V moderním využití prostor umožňuje lidem chodit pro rekreační účely; esplanády jsou často na námořních frontách a umožňují chůzi bez ohledu na stav přílivu, aniž by lidé museli chodit na pláž.\n"}
{"id": "1318902", "url": "https://cs.wikipedia.org/wiki?curid=1318902", "title": "Mandarinka obecná", "text": "Mandarinka obecná\n\nMandarinka obecná (\"Citrus reticulata\") je nevysoký, neopadavý strom, jehož plody jsou známé pod jménem mandarinky. Vyhovuje mu subtropické podnebí a pro chutné plody se v Asii pěstuje již z doby před naším letopočtem. Odkud tento druh rodu citrus pochází nelze s určitosti stanovit, obvykle jsou za jeho domovinu považované ostrovy Japonska, někdy i nedaleký Tchaj-wan a jihovýchodní Čína.\n\nDo Evropy se dostala až roku 1805, kdy byly dovezena z Číny do Velké Británie a odtud zakrátko na Maltu a Sicílii. V roce 1850 již byla pěstována v pevninské Itálii a roku 1880 byla dovezena do Severní Ameriky. Nyní se mandarinky obecné pěstují na rozlehlých plantážích ve vlhkých oblastech subtropů a tropů po celé zeměkouli.\n\nDruh je teplomilný, nejlépe mu vyhovuje podnebí s dostatkem srážek a průměrnou teplotou okolo 22 °C. Je ze všech citrusů nejvíce odolný vůči suchu a chladu, starší rostliny obvykle přežijí při postupném poklesu teploty krátkodobě až -9 °C, i když ztratí část listů; dvou a tříleté stromy tak odolné nejsou. Půda na které rostou nemusí být příliš bohatá na živiny, ale musí být průběžně vlhká a propustná. Bylo vypěstováno množství kultivarů vhodných do rozdílného klimatu, některým spíše vyhovuje kratší období sucha a jiným chladno při dozrávání plodů.\n\nMandarinka obecná je vždyzelený strom menšího vzrůstu (někdy i keř) dorůstající obvykle do výše 4 až 6 m, jeho tenké větvičky jsou ojediněle porostlé trny. Stromy mají symetrické, kulaté, spíše otevřené koruny a jen výjimečně vyžadují výchovný řez. Poměrně malé, lesklé, tmavě zelené listy s krátkým, slabě křídlatým řapíkem jsou eliptické, vejčité nebo kopinaté, jejich čepel bývá 5 až 7 cm dlouhá a 2 až 3 cm široká, na bázi je klínovitá, na konci mívá špičku nebo zářez a po obvodě je jemně vroubkovaná. Ve žlázkách obsahují vonné silice.\n\nOboupohlavné, vonné, bílé květy vyrůstají osamoceně nebo až ve trojčetných shlucích v paždích listů na jednoletém dřevu. Kalich je nejčastěji pětilaločný, korunní lístky jsou asi 1,5 cm dlouhé, v květu je 20 až 25 vespod srostlých tyčinek, dlouhá štíhlá čnělka má kyjovitou bliznu. Květy obsahují dostatek nektaru a jsou hojně navštěvovány opylujícími včelami.\n\nPlod je tzv. hesperidium, což jsou modifikovaná bobule. Ve zralosti je zbarven zářivě oranžově nebo červeně oranžově, je vonný, šťavnatý a sladký. Bývá kulovitý nebo zploštělý a velký až 10 cm, snadno se loupe a odděluje do 7 až 14 segmentů. Mezokarp je tenký a nemá střední sloupek, exokarp je protkaný žlázkami s aromatickým olejem. Plod obsahuje četná, vejčitá, asi 1 cm velká semena se zaoblenou bázi, špičatým vrcholem a kožovitým osemením, která mají několik zárodků.\n\nStromy mandarinky obecná začínají plodit ve třech až čtyřech létech po výsadbě. Vysazují se semenáče naroubované kultivary vhodnými pro danou lokalitu. Dospělé rostliny lze rozmnožovat i stonkovými řízky, vzácněji i odnožemi. Jedinci vypěstování ze semen nemají vlastnosti rodičů. Největší úrodu poskytují ve věku 20 let a jejich ekonomická produktivita končívá kolem 30 roků, kdy výnosy klesají. Byly také vyšlechtěny odrůdy vhodné pro celoroční pěstování v květináčích v bytech.\n\nMimo přímé konzumace plodů se dále ještě využívá slupek zralých plodů, ze kterých se lisuje mandarinková silice, jejíž hlavní složkou je D-limon používaný k výrobě trestí pro voňavkářský průmysl. Pro parfumerii se využívá i silice z větviček a listů. Podrobnější obsah užitečných látek v plodech a jejich využití je uvedeno v článku Mandarinka.\n\n"}
{"id": "1318904", "url": "https://cs.wikipedia.org/wiki?curid=1318904", "title": "Morozov", "text": "Morozov\n\nMorozov (Моро́зов) je ruské příjmení s těmito nositeli:\n\n"}
{"id": "1318905", "url": "https://cs.wikipedia.org/wiki?curid=1318905", "title": "Píseň o Vilémovi", "text": "Píseň o Vilémovi\n\nPíseň o Vilémovi (asi 1140, \"La Chanson de Guillaume\") je jeden z nejstarších francouzských středověkých hrdinských eposů, tzv. \"chansons de geste\". Skladba je dochována v anglonormanském rukopise ze 13. století pod názvem \"Chançun de Willame\" a byla náhodně objevena až roku 1901 na knižní aukci v Londýně. Patří do \"Cyklu Viléma Oranžského\", jehož hlavním hrdinou je Vilém Oranžský (Guillaume d'Orange), hrabě toulouský, nazývaný též Vilém s krátkým nosem (Guillaume au Court Nez). Vilémova postava byla inspirována životem Viléma z Gellone (kolem 750–812), vnuka Karla Martela a bratrance Karla Velikého, který byl roku 1066 prohlášen za svatého.\n\nLátka \"Písně o Vilémovi\" byla později znovu zpracována v pikardském eposu \"Aliscans\" (asi 1180 až 1190).\nPíseň je se skládá ze dvou zřetelně oddělených částí. V první a starší z nich padne v nerovné bitvě bitvě se Saracény krále Derameda Vilémův synovec Vivien a Vilém svede s Daromedem odvetnou bitvu, kterou rovněž prohraje. Tato část prozrazuje, že se inspirovala \"Písní o Rolandovi\", protože Vilém a Vivien zaujímají v epické konstrukci písně analogické pozice jako Karel Veliký a Roland. V druhé části si Vilém vymůže u váhajícího krále Ludvíka nové vojsko a táhne proti Daromedovi. Doprovází jej dobromyslný obr Rainouart, Deranedův syn a bratr Vilémovy ženy, saracénské princezny Orable pokřtěné jako Guibourg. Vilém jej nalezne v kuchyni krále Ludvíka a vezme jej sebou. Rainouart, který postupně nabývá stále více heroikomických rysů, bojuje kyjem a nakonec tak zdatně pomůže Vilémovi k vítězství, že je pokřtěn, stane se rytířem a ožení se s krásnou Aélis, dcerou krále Ludvíka. Tato druhá část se někdy nazývá \"Chanson de Rainouart\" (\"Píseň o Rainouartovi\"). \n"}
{"id": "1318908", "url": "https://cs.wikipedia.org/wiki?curid=1318908", "title": "Východosúdánské jazyky", "text": "Východosúdánské jazyky\n\nV mnoha klasifikacích se východosúdánské jazyky řadí mezi nilosaharské jazyky. Používají se od Egypta až po Tanzanii. Rozdělení do podskupin je sporné.\n\nNejpoužívanější rozdělení vytvořil lingvista Lionel Bender roku 2000.\n"}
{"id": "1318909", "url": "https://cs.wikipedia.org/wiki?curid=1318909", "title": "Vikingská expanze", "text": "Vikingská expanze\n\nTento článek pojednává o Vikingských expanzích.\n\nPočátky cest Vikingů jsou datovány do 8. století a trvaly zhruba 500 let. Během té doby si Normané či Vikingové získali pověst obávaných námořních lupičů. Na druhou stranu Vikingové rozšířili křesťanství na Island, do Grónska, do Severní Ameriky a také na území dnešního Ruska. Jejich lodě dopluly až k břehům Severní Ameriky a Vikingové tento kontinent po jistou dobu pravidelně navštěvovali. Důvodem, proč Skandinávci, brzy zvaní Normané, Vikingové či Varjagové, opouštěli své domovy a vydávali se na moře, na loupeživé výpravy, bylo ustanovení, že na otcovském dvoře mohl hospodařit pouze nejstarší syn. Mladším synům nezbývala jiná možnost, než hledat půdu jinde. Na cesty se ovšem vydávali i nejstarší synové. V tomto případě šlo o zachování nezávislosti. V Norsku se totiž objevily počátky snah o sjednocení osad do větších celků s jediným vládcem. Jednotliví vlastníci půdy se sjednocovali a bojovali mezi sebou o budoucí nadvládu. Ti, kdo nebyli ochotní se podřídit a trvali na zachování své nezávislosti, raději opouštěli svůj majetek a odcházeli na moře. Výpravy podnikali na malých, plochých člunech, které jim poskytovaly mnohé výhody. Jejich lodě byly rychlé na moři i na řekách ve vnitrozemí, což jim poskytovalo možnost zvolit pro svůj útok čas i místo. Díky lodím bylo snadnější odvézt nejen uloupené zboží, zlato, ženy či otroky, ale i své vlastní raněné. To zase posilovalo morálku mužů.\n\nNa území dnešního Ruska pronikly vikingské lodě nejdále do vnitrozemí. Na počátku 9.století žilo na severu Ruska obyvatelstvo převážně finské, na jihu pak různé polokočovné národnosti, vprostřed pak bylo obyvatelstvo slovanské. Vytvářely se malé státy: stát Chazarů mezi Černým a Kaspickým mořem, říše Bolgarů na střední Volze, či malé městské státy kolem starých obchodních center jako byl Kyjev. Všechny tyto malé státy měly mezi sebou stálé neshody: Nestorova kronika praví okolo roku 862:\n\n\"Nebylo mezi nimi jednoty, pravdy ani spravedlnosti. Jeden rod povstával proti druhému, vznikl vnitřní nesvár a počali se navzájem potírat. A tu se mezi sebou usnesli: zvolíme si mezi sebou knížete, jenž by nám vládl a nás soudil. A šli přes moře k Varjagům...a Čudové (Finové), Slované, Krivičové a Vesové pravili k Varjagům: Naše země je velká a úrodná, ale není v ní pořádek; pojďte a vládněte nám jako knížata. A vydali se na cestu tři bratři se svými rody a vzali sebou jiné Varjagy a přišli ke Slovanům. Nejstarší z nich - Rurik- se usadil v Novgorodu, druhý - Sineus - u Bílého jezera a třetí Truvor - v Izborsku.\"\n\nTento neznámý kyjevský mnich, zvaný tradičně Nestor, uvádí, že Varjagové byli ve své vlasti – ve švédské oblasti – zváni Ruotsi – veslaři. Odtud tedy název oblasti kolem Novgorodu – Rusko. V arabských a židovských cestopisech z té doby značí název Rus vždy pouze pobaltské Vikingy.Celý historický proces pravděpodobně neprobíhal tak, jak je líčeno v kronice. Byli-li Varjagové do země povoláni, pak jistě jako válečníci, aby pomohli k vítězství některému z kmenů. Posléze si podrobili nejen nepřátele, ale i spojence. Pro malé lodě Vikingů byla zem mezi Finským zálivem a Azovským mořem ideální. Krajina je plochá, má jen jedinou vrchovinu a tou je Valdajská vrchovina o nadmořské výšce 340 metrů a je obklopena plně splavnými řekami. Varjagové tak mohli pohodlně cestovat po širokých ruských řekách po proudu i zpět. Podél řek v jižním Rusku žili ve starých slovanských městech už nejméně půl tisíciletí lidé. Probíhal zde čilý obchod mezi slovanskými městy ležícími podél řek a černomořskými řecko-římskými kulturami. Skytové a Gótové tuto kulturu přejímali a Slovanům ji předávali. Proto byla kulturní úroveň zdejších obyvatel vyšší, než úroveň válečníků ze severu. Vikingové ovšem rádi a rychle uvykli blahobytnému životu. Severští válečníci se dostali na svých lodích od Baltského moře až k Bolgarům na Povolží, do míst dnešních měst Kazaň, Uljanovsk – dnes opět Simbirsk, Ufa. Dopluli k Chazarům a jejich židovsko-turecký státní útvar si podrobili. Dorazili až k pobřeží Černého moře a ohrožovali císařské město Byzanc. Jejich cesty využívající vodní toky je vedly dokonce k domněnce, že Evropa je ostrov obklopený mořem. Abú al-Hasan Alí ibn al-Husajn ibn Alí al-Mas'údí, arabský historik a cestovatel napsal ještě v desátém století:\n\n\"V zemi Slovanů se nalézá sladkovodní moře do něhož vjíždějí lodi ze severu a jehož proud teče na jih. Mají ještě druhé moře, tekoucí od západu k východu a spojující se s třetím mořem, které přitéká z kraje Bolgarů (Slované); mají velké množství řek, zejména na severu jejich země. nemají však moře, jehož voda by byla slaná. Země Slovanů se rozprostírá od Černého moře až k severnímu oceánu. Kmeny ze severu (Vikingové) se zmocnili několika slovanských kmenů a nyní bydlí všichni společně; neboť Slované se skládají z velmi mnoha kmenů...Obecně jsou Slované statečným a útočným lidem a nebýt jejich rozdrobenosti...žádný lid na světě by se s nimi nemohl měřit silou. Obývají městy a potravinami nejbohatší země světa. Provozují zemědělství a své živobytí si opatřují dovedněji než mužové ze severu. Své zboží posílají po vodě i po souši na sever až do Skandinávie a na jih až do Cařihradu. I největší kmeny Seveřanů, bydlících mezi Slovany, mluví nyní slovansky, protože se se Slovany smísily.\"\n\nPotomci Varjagů vládli v zemi ještě 700 let (dynastie Rurikovců). Nejúspěšnějším z Varjagů byl bezesporu Rurik. Když v noci ze 6. na 7. ledna 1598 zemřel duševně chorý car Fjodor Ivanovič, skončila vláda Rurikovců v Rusku po třech čtvrtích tisíciletí.\n\nHistorie vikingských výprav na západ začala Haraldem Krásnovlasým. Ten si v roce 872 podrobil v bitvě u Hafrsfjordu malá norská knížata. V roce 874 dorazil na Island norský velkostatkář (lze ho snad označit jako šlechtice) Ingolfr Arnarson se svou čeledí a brzy ho následovaly i další rody, které se nejspíše odmítaly podrobit Haraldově nadvládě. Pro počátky osídlení Islandu existují jasné důkazy, ale kdo tento ostrov objevil jako první, je nejisté. Snori Sturluson, zavražděný svým politickým protivníkem roku 1241, sepsal islandské a norské báje a tím si zajistil vlastní nesmrtelnost. Ve svém díle \"Landnamabok\" píše:\n\n\"V knize \"O duchu času\" (De ratione temporum), kterou napsal mnich Beda (Beda Venerabilis), je zmínka o ostrově jenž se nazývá Thule. V knihách se praví, že leží šest dní plavby na sever od Británie; tam, jak praví Beda, není v létě noci a v zimě dne ...proto se domnívají učení mužové, že ostrovem Thule může být míněn jen Island.\"\n\nZ těchto informací a také z nálezů irských knih a také kostelních zvonů je patrno, že na Islandu už před Vikingy žili irští křesťané, pravděpodobně mniši. Existence ostrova byla tedy obecně známa. Před klimatickou změnou ve 14. století byl Island zalesněnou krajinou s horkými prameny. V poslední čtvrtině 9. století začalo osídlování Islandu, způsobené složitými dějinami Skandinávie. Na malý ostrov přesídlovali noví a noví lidé, až se ostrov tak zalidnil, že se mohl stát výchozím bodem pro další výpravy na západ. Přišel čas pro Erika Rudého, sedláka z Haukadalu, ležícího v jednom ze západních islandských zálivů. Erik byl nejspíše násilné povahy, navíc zdědil mnoho sporů po otci a dědovi. A tak když zabíjení bylo už moc, byl v prvních měsících roku 982 byl dán do klatby i se svou čeledí a na tři roky vypovězen z Islandu. \"Landnamabok\" píše:\n\n\"Erik vybavil loď v zálivu u něhož byl jeho dvůr... Pravil svým přátelům, že hodlá hledat novou zemi na druhé straně skalnatých ostrůvků, jež spatřil Gunnbjôrn, syn Ulfa Krakese, západně od Islandu. Utěšoval své přátele, jejichž pozice byla jeho odchodem citelně oslabena, a slíbil jim, že se vrátí, jakmile najde zemi.\"\n\nErik Rudý se na Island vrátil po uplynutí doby vyhnanství , tedy po roce 985.\nOpět \"Landnamabok\":\n\n\"Mužové, kteří to jistě vědí, říkají, že onoho léta vyjelo z Breidafjordu (na západním Islandu) do Grónska 25 lodí. Ale jen 14 lodí dosáhlo cíle. Některé byly zahnány zpět na Island, jiné se potopily ve vlnách. Bylo to čtrnáct či patnáct zim předtím, než křesťanství přišlo na Island. (v roce 1000).\"\n\nErikovým přítelem na plavbě byl sedlák Herjúlf. Společně vybrali vhodné fjordy a založili dvě osady, jichž se stali náčelníky. Erik osadu Eystri byght (Východní osada), chráněnou před nepřízní pohořím a Herjúlf jižněji osadu Vestri byght (Západní osada). Obě osady byly založeny na mírném jihozápadním pobřeží Grónska. Život na grónském pobřeží byl těžký, ale na to byli osadníci zvyklý z Islandu. Problémy byly nejen v neustálých bojích s původními obyvateli, tedy Eskymáky, ale i s nedostatkem dřeva na topení, železa a dřeva na nářadí a stavbu domů a stájí. I přesto v době prosperity měla Východní osada sto devadesát dvorců a dvanáct kostelů. Západní osada devadesát dvorců a čtyři kostely. Odhadem žilo v Grónsku asi deset tisíc obyvatel, kteří udržovali obchodní styk se svou původní vlastí. Roku 1261 se Grónsko dostalo pod norskou nadvládu. Norská koruna si nárokovala monopol na obchod s Grónskem, což časem vedlo k přerušení obchodních cest skotských a anglických mořeplavců. Grónsko zůstalo naprosto závislé na Norsku. To bylo ale příliš malé, chudé a hlavně nemělo zájem starat se o grónské osadníky. Vzhledem ke krátkému létu a značné vzdálenosti nebylo zcela jistě Grónsko nikdy závislé pouze na zásobování z dovozu. Hlavní příčinou konce osad v Grónsku je klimatická změna, přicházející ve 14. století, kdy už nebylo možné chovat dobytek a zemědělské výnosy poklesly. Další příčinou pak byly nevyhnutelné sňatky mezi příbuznými při stále se zmenšujícím počtu obyvatel. Důkazy o neutěšené situaci posledních osadníků se našly v hrobech odkrývaných od 18. století v Grónsku. Kosti vykazovaly známky podvýživy, v hrobech nebyl nalezen muž dosahující i jen střední tělesné výšky. To je pravděpodobný důvod, proč osadníci nebyli schopni plně kolonizovat nově objevenou zemi, a proč se rozhodli hledat novou zem, s lepšími podmínkami pro život.\nJe nepochybné, že Bjarni Herjólfsson a jeho rodina jsou historické osoby, o Bjarnových dalekých plavbách se zmiňují mnohé spolehlivé historické prameny. A je také velmi pravděpodobné, že Bjarni a jeho lidé byli první, kteří spatřili americkou pevninu. Bjarniho rodina odešla s Erikem Rudým do Grónska v době, kdy Bjarni byl na cestách za obchodem. Po svém návratu zjistil, že jeho rodina je v Grónsku. Rozhodl se odplout za nimi i se svými lidmi. Cesta začínala dobře, ale po třech dnech se počasí velmi zhoršilo, vál silný vítr, padla mlha. Mořeplavci netušili, kam je počasí zahnalo. Když se počasí zlepšilo, spatřili na obzoru pás pobřeží. Připluli blíž a viděli, že zde les sahá až k moři. Bjorni nenechal lodě přistát, usoudil, že to nemůže být Grónsko. Erik totiž po svém návratu na Island vyprávěl, že na nové zemi sahají obrovské ledovce až do moře. Nakonec se Bjarni na Island šťastně dostal. Ale informace o lesnaté zemi na jihozápadě už mezi osadníky kolovala. Vzhledem ke zhoršujícím se životním podmínkám v Grónsku učinili rozhodnutí vyhledat tuto zemi plnou dřeva. Na plavbu se vydal syn Erika Rudého Leif Eriksson. Možná cítil zodpovědnost za obtížnou situaci, do jaké dostal osadníky jeho otec.\n\nZpráva o Leifově cestě, která je datována kolem roku 1000, se dlouho uchovávala v Grónsku v ústním podání. Následující výňatek byl koncipován podle této zprávy. Je to bezesporu první zpráva o objevení Ameriky před Kolumbem.\n\n\"Leif a jeho druhové nastopili na loď. Dohromady to bylo 35 mužů. Mezi nimi byl i jeden Němec, jmenoval se Tyrkir. Vybavili loď a když byli hotovi, vypluli. Nejprve připluli k zemi, kterou Bjarni spatřil jako poslední. Připluli blíže, spustili kotvy a nastoupili do člunu, s nímž veslovali k pevnině. Od břehu až k ledovcům bylo všechno samý kámen a zdálo se, země nemá lidem vůbec co nabídnout. Protože jsme na tuto pevninu vstoupili, musíme jí dát také jméno, pravil Leif. Nazvu ji Helluland.\" (Helluland je možno přeložit jako země s plochými kameny.) \"Nato se vrátili k lodi, Pluli dál a dostali se k jiné zemi. Zakotvili znovu, vysadili člun a přistáli. Zde se rozprostíraly u moře bílé písečné pruhy; dále za nimi začínal les. Ale i tato krajina byla plochá a její břehy nikde nespadaly srázně do moře. Tu pravil Leif: Této zemi dáme jméno Markland. Poté veslovali rychle zpět ke své lodi.\" (Markland znamená lesnatá krajina) Zpráva dále popisuje jejich cestu podél pobřeží, až našli kraj, ve kterém se rozhodli přezimovat. Tyrkir dokonce objevil vinnou révu a hrozny. Jako Němec tuto rostlinu znal, Gróňané by ji těžko poznali. Leif pojmenoval zemi Vinland – Vinná země. S jarem naložili lodě dřevem a vinnými hrozny a vrátili se domů. Důkazem o této výpravě je vikingský hrob nalezený pracovníky Archeologického ústavu v Torontu v kanadské provincii Ontario a vikingská osada v severní oblasti Newfoundlandu. Další plavby, které grónští Vikingové a Norové na tento kontinent podnikali, směřovaly vždy do těchto míst, nazývaných Vinland. Důkazem o tom, že Leif skutečně přinesl do Ameriky křesťanství, je záznam z islandských análů z roku 1121, že Vinland navštívil biskup Erik z Grónska. Není známo, jak mise biskupa Erika ve Vinlandu skončila, nejspíše neblaze, neboť o dva roky později, v roce 1123, grónští osadníci žádali v Norsku o vyslání nového biskupa do Grónska. Do Norska byl vyslán pro biskupa muž jménem Einar Sokkison. Ten se přivezl nového biskupa, vysvěceného v Lundu.\nThornwald byl Leifův bratr a tedy syn Erika Rudého. Dorazil do Vinlandu krátce po Leifovi a přezimoval v jeho chatách. O těchto cestách biskup Erik věděl, neboť Thornwaldovi lidé vyprávěli o prvním střetu s Indiány (zřejmě míšenci mezi Eskymáky a Indiány), které nazývali Skrälingy. V ságách je také zaznamenáno smrtelné zranění Thorwaldovo a vyprávění o jeho hrobě na mysu Grosness, označeném dvěma kříži. Thorwald je velmi pravděpodobně první běloch zabitý na novém kontinentě. Ságy dále vyprávějí o největší známé expedici z Grónska do Severní Ameriky. Vyprávějí o cestě Thorfinna Karlseffniho a jeho ženy Gudridy. Na cestu se s nimi vydalo šedesát mužů, pět žen a mnoho domácího zvířectva. Jeho výprava byla úspěšná, navázal obchodní styky s tamními Indiány, se kterými měnil kožešiny za sýr. Jeho žena porodila na americkém kontinentu dokonce syna, dostal jméno Snorri. Po návratu doplul s bohatým nákladem kožešin až do Norska. Vinland se stal známým jak v Grónsku, tak na Islandu a v Norsku. Ne všechny expedice byly tak úspěšné. Výprava vedená bratry Helgim a Fingobim skončila smrtí v bojích s Indiány. Neustálé šarvátky s Indiány byly nejspíš důvodem, proč se nevytvořila stálá a pevná vikingská kolonie na americkém kontinentu.\nZhoršení klimatu ve 14. století přineslo nejen snížení zemědělských výnosů a omezené možnosti chovu dobytka, ale i změnu podmínek života mořských živočichů. Vikingové byli odkázáni stále více na rybolov. Moře jako zdroj potravin bylo zásadní i pro Eskymáky. Ti byli nuceni přesunout svá loviště více k jihu a docházelo k prvním střetům. Eskymáci přepadali osamělé dvorce, Vikingové tedy opustili severně ležící západní osady a pokusili se dostat do osad ležících jižněji. Roku 1341 byl do Grónska vyslán z Norska kněz Ivan Bardsen. Zpráva, kterou o Západní osadě podal na norském královském dvoře roku 1348: \"Všude je pustina...Skrälingové celý Vestri byghd vyplenili...pobíhají zde jen kozy, koně, dobytek, vše divoké... žádný člověk, ani křesťan, ani pohan...\" Několik let po Bardsenově návratu byl vydán královský výnos, podepsaný kancléřem Ormem Östeinssonem, přikazující vyslat záchranou expedici pro grónské osadníky. Zda důvodem pro změnu postoje Norska, které do té doby bylo lhostejné k situaci v Grónsku, a dokonce jevilo snahu omezovat obchod s kolonií, byla Bardsenova zpráva či mor, decimující obyvatele Norska a prohlašovaný za trest Boží, je nejasné. Norsko-švédskou expedici vedl Poul Knutson, který vyrostl na malém ostrůvku u Bergenu a byl zkušeným mořeplavcem. Jejich loď, nazvaná Knarre, vyplula z přístavu v Bergenu roku 1355. Soudí se, že expedice dorazila nejprve na Island a poté do Grónska. Úkolem expedice bylo získat informace o emigraci části Vikingů z Grónska a jejich odpadlictví od křesťanské víry a tedy zachránit jejich duše. Podle análů biskupa ze Skalholtu z roku 1342 totiž \"Obyvatelé Grónska dobrovolně odpadli od pravé víry ... zanechali dobrých mravů a ctností a sloučili se s kmeny divochů... \" Po vyplutí už o expedici nikdo neslyšel až do roku 1908. Podle teorie dokládané nálezy v severní Americe, zejména tzv. Kensingtonským kamenem, dorazila výprava skutečně až na americký kontinent. Zpět do Norska se vrátilo pouze deset mužů, kteří hlídali loď v ústí řeky Nelson. Loď Knarre se potopila v roce 1369 cestou z Grónska do Norska. Poul Knutson zemřel na Vinlandu nebo na jezeře Cormorant. Roku 1379 boje mezi Vikingy a Eskymáky definitivně ukončily existenci posledních opěrných bodů Vikingů v Grónsku. Vikingské cesty na západ skončily a Vikingové na východě splynuli s původním obyvatelstvem.\n\n\n"}
{"id": "1318910", "url": "https://cs.wikipedia.org/wiki?curid=1318910", "title": "Kenzi", "text": "Kenzi\n\nKenzi (též kenuzi nebo mattokki) je východosúdánský jazyk, kterým se mluví v jižním Egyptě. Řadí se mezi núbíjské jazyky, což je podskupina právě východosúdánských jazyků.\n\nPočet mluvčích je asi 50 000.\n\nV ISO 639-3 má kenzi kód xnz.\n\nKenzi má dva hlavní dialekty, které se od sebe natolik liší, že se dají považovat za dva odlišné jazyky. Momentálně ovšem probíhá výzkum.\n\nVideokurzy kenzi na YouTube, lekce 1 (arabsky)\n"}
{"id": "1318911", "url": "https://cs.wikipedia.org/wiki?curid=1318911", "title": "Válka v nebi", "text": "Válka v nebi\n\nVálka v nebi byla událost podle Knihy Zjevení Svatého Jana mezi anděly vedené archandělem Michaelem či také Ježíšem Kristem a rebelujícími anděly vedenými ohnivě rudým drakem (Luciferem či Satanem).\n\nA strhla se bitva na nebi, Michael a jeho andělé se utkali s drakem, drak a jeho andělé bojovali, ale nezvítězili a nebylo již pro ně místa v nebi, a veliký drak, ten dávný had zvaný ďábel a satan, ten který sváděl celý ten svět, byl svržen na zem a jeho andělé byli svrženi s ním. \n\nToto líčení se vztahuje k první válce mezi Michaelem a Satanem či Luciferem, kdy Satan a jeho andělé byli pro svoji pýchu potrestáni a vyhnáni z nebe na zem do temné propasti (pekla) jako trest za hřích pýchy a vzpoury proti Bohu. Michael je v této válce potom oslavován jako bojovník proti silám zla a zároveň věznitel Satana na tisíc let do pekla. \n\nA viděl jsem anděla, jak sestupuje z nebe s klíčem od propasti a velkým řetězem v ruce. A zmocnil se draka, dávného hada, který je Ďábel a Satan, a spoutal ho na tisíc let. A uvrhl ho do propasti a zavřel a zapečetil nad ním, aby již nezaváděl na scestí národy, dokud neskončí tisíc let. Potom musí být na malou chvíli uvolněn.\n"}
{"id": "1318912", "url": "https://cs.wikipedia.org/wiki?curid=1318912", "title": "Gmina Toszek", "text": "Gmina Toszek\n\nGmina Toszek (dříve: \"gmina\" \"Toszek-Wieś)\" je městsko-vesnická gmina v okrese Gliwice ve Slezském vojvodství.\n\nGmina se nachází v severo-západní části gliwického okresu a sousedí s městem:\na s gminami:\n\nPodle statistických údajů z roku 2008 byla rozloha 99,83 km: z toho tvoří\n\nV roce 2011 v gmině Toszek žilo 9422 obyvatel (4599 mužů a 4823 žen). W \"Narodowym Spisie Powszechnym Ludności i Mieszkań\" z roku 2002 se 8,95% obyvatel gminy se hlásilo k německé národnosti, 5,69% obyvatel – slezské národnosti. V roce 2011 se jako Němci zapsalo 10,3% obyvatel.\n\nMěsto:\nStarostenské vesnice:\nVesnice\n\nGminou vedou vojvodské silnice č. 907 a okresní č.l 94.\n\nŽeleznice Opole–Gliwice\n"}
{"id": "1318913", "url": "https://cs.wikipedia.org/wiki?curid=1318913", "title": "Dušan Čikel", "text": "Dušan Čikel\n\nDušan Čikel (* 18. října 1929 Beckov) je bývalý slovenský atlet, fotbalista a trenér. Byl prvním slovenským atletem, který držel světový rekord (1953, štafeta na 4×800 metrů). Je čestným občanem své rodné obce. V roce 2004 obdržel \"Cenu Slovenského olympijského výboru za celoživotné vystupovanie v duchu fair play.\"\n\nOd roku 1969 budoval \"Armádne stredisko vrcholového športu Dukla Trenčín\", kde byl v letech 1979–1982 velitelem. V letech 1983–1988 pracoval na velitelství Východního vojenského okruhu.\n\nJeho vnuk Ľuboš Čikel (* 1975) je bývalý zápasník-volnostylař a trenér.\n\nDo roku 1951 hrál fotbal. Po atletických prověrkách nováčků, které onoho roku absolvoval na vojně v Českých Budějovicích, přilnul k atletice. Později byl kondičním trenérem v Jednotě Trenčín a Dukle Banská Bystrica. Společně s Antonem Bullou byl u prvního postupu trenčínských fotbalistů do československé nejvyšší soutěže v ročníku 1959/60. Na jaře 1968 vedl trenčínskou Jednotu jako hlavní trenér v 7 prvoligových zápasech (14.–20. kolo).\n\nÚčastnil se Mistrovství Evropy v atletice 1954, na mistrovství Československa získal 3 zlaté, 3 stříbrné a 2 bronzové medaile. Byl členem kvarteta ÚDA Praha (společně se Stržínkem, Liškou a Jungwirthem), které ve středu 29. července 1953 zaběhlo v Houštce u Mladé Boleslavi světový rekord na 4×800 metrů. Reprezentoval v 15 mezistátních utkáních, celkem absolvoval 38 zahraničních startů.\n\n\n\n"}
{"id": "1318923", "url": "https://cs.wikipedia.org/wiki?curid=1318923", "title": "IFA G5", "text": "IFA G5\n\nIFA G5 byl třínápravový nákladní automobil vyvinutý a vyráběný v NDR. Kabina vozu byla kapotová, tj. motor byl umístěn před kabinou.\n\nVůz byl vyráběn v letech 1952 až 1964 v podniku VEB Kraftfahrzeugwerk Ernst Grube ve Werdau. Podnik byl součástí kombinátu IFA a vznikl v roce 1945 ze zaniklé firmy Schumann-Werke ve Werdau. Vývoj vozidla začal už v době druhé světové války ve firmě Vomag. Firma Vomag ale byla krátce po skončení války sovětskými okupačními orgány zrušena, vybavení demontováno a odvezeno a budovy zbourány. Proto vývoj vozu pokračoval u firmy Auto Union, respektive Horch.\n\nVůz byl v NDR určen také pro vojenské využití. Písmeno G v názvu znamená Gelände – terén, číslice 5 označuje nosnost pět tun. Na vůz se montovalo velké množství různých přídavných zařízení.\n\nTento vůz s motorem o výkonu 88 kW a poměrně slušnou výbavou se pohyboval v terénu mnohem lépe, než sovětský třínápravový ZIS-151 s motorem 72 kW. Řidiči ovšem vozu přezdívali „chromá bedna“.\n\nVůz měl tři poháněné nápravy (byl plněpohonný – 6×6), pohon přední nápravy bylo možné vypnout (6×4).\nNástavby byly většinou zhotovovány ve specializovaných podnicích mimo výrobní závod ve Werdau.\nKabina řidiče byla dodávána v několika různých provedeních například jako prodloužená kabina pro hasičské automobily, kabina s plátěnou střechou nebo s odklopným čelním sklem.\nVozy G5 a H6, které byly vyráběny ve Werdau souběžně, sdílely některé společné díly a agregáty. Pro zlepšení terénních vlastností byl vyvinut následník se silnějším motorem, označený G5/3, ten se ale do výroby nedostal.\n\nHlavními odběrateli vozů byla armáda a policie. Proslulost si získaly vozy v provedení s vodním dělem, které byly nasazeny v noci z 12. na 13. srpna 1961 při stavbě tzv. Berlínské zdi.\nProtože v NDR byl trvalý nedostatek nákladních automobilů, byly i opotřebené vozy předávány z armády do zemědělských podniků i jinam do národního hospodářství, například jako palivové cisterny. Také u hasičů se používalo hodně vozů tohoto typu.\nPro nasazení v armádě byla nosnost 5 tun dostatečná a důležitá byla průchodnost terénem. V národním hospodářství ale tyto vlastnosti příliš nevyhovovaly. Proto byly co nejrychleji nahrazovány vhodnějšími typy vozidel.\n\nPostupně vznikly dvě generace: G5/1 a G5/2.\nOd základu nově vyvinutým následovníkem měl být vůz označený G5/3. Měl mít vzduchem chlazený vznětový motor V8 s výkonem 110 kW při objemu 12,5 litru. Vůz měl být třínápravový s jednoduchým obutím a regulací tlaku v pneumatikách. Mezi lety 1958 až 1961 vznikly čtyři funkční vzorky a dva předvýrobní prototypy. V květnu 1962 byl vývoj typu G5/3 přerušen. Záminkou bylo rozhodnutí o sériové výrobě vozu W50. Skutečnou příčinou ale byla tehdejší hospodářská situace v NDR. Především vývoj motoru a pneumatik se potýkal s problémy. Také chyběly prostředky na investice do výrobního závodu ve Werdau. Navíc byl předpoklad odběru pouze malých počtů vozů armádou a prakticky nulové šance na export. \n\n"}
{"id": "1318924", "url": "https://cs.wikipedia.org/wiki?curid=1318924", "title": "Fernand Vácha", "text": "Fernand Vácha\n\nFernand Vácha, \"vlastním jménem\" Ferdinand Vácha (20. října 1903 Paříž, Francie – ???) byl český malíř, filmový a divadelní kostymér. Na kostymérském kontě má 51 filmů.\n\nNarodil se v Paříži, kde pomáhal svému otci s portrétováním představitelů šlechtických rodů. Čtyři roky studoval na École des Beaux-Arts v Nantes. Ve 20 (nebo 21) letech z Paříže odešel do Prahy. V letech 1924-28 studoval na Akademii výtvárných umění v Praze pod Maxem Švabinským.. Ve 40. letech se stal poradcem režisérů a následně návrhářem kostýmů.\n\nJeho otcem byl český akademický malíř Rudolf Vácha.\n\n"}
{"id": "1318925", "url": "https://cs.wikipedia.org/wiki?curid=1318925", "title": "Tangelo", "text": "Tangelo\n\nTangelo (\"Citrus × tangelo\") je citrus, hybrid mandarinky a pomela nebo grapefruitu.\n\nTangela jsou někdy v angličtině označovaná jako honeybells. Jsou velká jako lidská pěst, mají mandarinkovou chuť a jsou šťavnatá. Díky tenké slupce jdou jednodušeji sloupnout než pomeranče. Stopku mají charakteristickou \"bradavkou\". Tangela se dají použít jako náhražka sladkých pomerančů.\n\nNázev je kombinací anglických názvů TANGerine (mandarinka) a pomELO. Česky se tangelo často nazývá mineola.\n\nJedna studie ukazuje, že na rozdíl od grapefruitu nejsou interakce se statinem u tangela pravděpodobné. Ačkoli je tangelo křížencem grapefruitu s mandarinkou, furanokumariny v grapefruitu se v tangelu zjevně nenacházejí.\n\n"}
{"id": "1318926", "url": "https://cs.wikipedia.org/wiki?curid=1318926", "title": "Seznam československých vítězů světových pohárů", "text": "Seznam československých vítězů světových pohárů\n\nSeznam československých vítězů světových pohárů – vítězů v celkovém hodnocení světových pohárů, kteří reprezentovali Československo do roku 1992.\n\n"}
{"id": "1318937", "url": "https://cs.wikipedia.org/wiki?curid=1318937", "title": "Silvia Álvarez Curbelo", "text": "Silvia Álvarez Curbelo\n\nSilvia Álvarez Curbelo (* 1940 Ponce, Portoriko) je portorická historička a spisovatelka. Je nejlépe známá pro svou knihu \"Un país del porvenir: el afán de modernidad en Puerto Rico (Siglo XIX).\"\n\nJe profesorkou komunikace na univerzitě Universidad de Puerto Rico a zakládajícím členkou Asociación Puertorriqueña de Historiadores (Portorického sdružení historiků). Je kurátorkou výstavy \"Entresiglos, Puerto Rico 1890-1910\" a stálé expozice historie v San Juan v Portoriku v Muzeu San Juan. V současné době je ředitelkou Centra pro výzkum komunikací na univerzitě v Portoriku\n\n"}
{"id": "1318943", "url": "https://cs.wikipedia.org/wiki?curid=1318943", "title": "Kostel svatého Cyrila a Metoděje (Rybníky)", "text": "Kostel svatého Cyrila a Metoděje (Rybníky)\n\nKostel Narození Panny Marie je filiální kostel v římskokatolické farnosti Vémyslice, nachází se na západním okraji obce Rybníky. Byl vystaven v novogotickém slohu. \n\nKostel svatého Cyrila a Metoděje byl postaven v roce 1877, jeho stavba začala 16. dubna tohoto roku a dokončena byla již v červenci téhož roku a 25. července byl kostel vysvěcen. Plány kostela připravil stavitel Reischl z Moravského Krumlova. Celkové náklady na stavbu kostela dosáhly 9734 zlatých. Do kostela později byly přemístěny zvony z původního kostela, který stával na místě kaple svaté Markéty.\n\n\n"}
{"id": "1318945", "url": "https://cs.wikipedia.org/wiki?curid=1318945", "title": "Kuej-čou Cheng-feng Č’-čcheng", "text": "Kuej-čou Cheng-feng Č’-čcheng\n\nKuej-čou Cheng-feng Č’-čcheng () je čínský profesionální fotbalový klub, který sídlí ve městě Kuej-jang v provincii Kuej-čou. Založen byl v roce 1992 pod názvem Kuej-čou Č’-čcheng. Svůj současný název nese od roku 2016. Klubové barvy jsou červená a bílá. Od sezóny 2017 působí v čínské nejvyšší fotbalové soutěži.\n\nSvé domácí zápasy odehrává v Kuej-jangském olympijském sportovním centru s kapacitou 52 888 diváků.\n\nPlný název klubu je Fotbalový klub Kuej-čou Cheng-feng Č’-čcheng ()\n\n\n\nZdroj:\n\n\n\nZdroj:\n\n"}
{"id": "1318946", "url": "https://cs.wikipedia.org/wiki?curid=1318946", "title": "Leon Sperling", "text": "Leon Sperling\n\nLeon Sperling (7. srpna 1900 Krakov – 15. prosince 1941 Lvov) byl polský fotbalista a olympionik židovského původu.\n\nSperling se narodil v Krakově. Hrál jako křídelní útočník - levé křídlo. Sperling působil v týmu Cracovia, tým vedl jako kapitán v letech 1921, 1930 a 1932 v polské lize. Nastoupil také v 16 zápasech za polský národní tým, včetně účasti polského týmu na letních olympijských hrách v roce 1924 v Paříži. Byla ceněna zejména jeho technika kontroly míče (tzv. dribling). Leon Sperling je jedním z legendárních hráčů Cracovie Kraków.\n\nSperling byl kvůli svému židovskému původu zavražděn nacisty - byl zastřelen - ve lvovském ghettu v r. 1941.\n"}
{"id": "1318953", "url": "https://cs.wikipedia.org/wiki?curid=1318953", "title": "Mihailo Janković", "text": "Mihailo Janković\n\nMihailo Janković (srbskou cyrilicí Михаило Јанковић; 1911, Bělehrad, Srbsko – 1976, Bělehrad, SFRJ) byl srbský architekt. Navrhl řadu budov v Novém Bělehradu v mezinárodním stylu, inspirovaným Miesem van der Rohe a Le Corbusierem.\n\nJanković navrhl několik známých bělehradských budov, mezi kteér patří například stadion sportovního týmu Partizan (1951), budovu Domu módy na ulici Knez Mihajlova, sportovně-rekreační centrum Tašmajdan, Palác Jugoslávie (sídlo Svazové výkonné rady, resp. jugoslávské vlády, 1959), budovu Ústředního výboru Svazu komunistů Jugoslávie, tzv. Věž Ušće, 1961 a muzeum 25. května na Dedinji. Právě stadionem pro fotbalový klub Partizan, který měl kapacitu šedesát tisíc lidí, se Janković dostal do povědomí obce jugoslávských architektů. Za tuto stavbu získal ocenění na mezinárodní architektonické výstavě v Helsinkách.\n"}
{"id": "1318957", "url": "https://cs.wikipedia.org/wiki?curid=1318957", "title": "Nara (jazyk)", "text": "Nara (jazyk)\n\nNara (též nera, barea a barya) je východosúdánský jazyk, kterým se mluví v Eritreji. Nara se též někdy špatně řadí mezi jazyky kunama, se kterými je jazyk možná jenom vzdáleně příbuzný. Mluvčích jazyka ubývá.\n\nNázev \"barea\" není moc často používaný, protože je velmi hanlivý (\"barea\" znamená otrok).\n\n"}
{"id": "1318958", "url": "https://cs.wikipedia.org/wiki?curid=1318958", "title": "Antonín Zelenka", "text": "Antonín Zelenka\n\nAntonín Zelenka (26. května 1909 Vídeň, Rakousko-Uhersko – 6. srpna 1993 Praha, Česká republika) byl český filmový střihač a režisér. \n\n"}
{"id": "1318959", "url": "https://cs.wikipedia.org/wiki?curid=1318959", "title": "Jane Aamund", "text": "Jane Aamund\n\nJane Aamund (8. listopadu 1936, Frederiksberg, Dánsko – 29. ledna 2019) byla dánská novinářka a spisovatelka.\n\nPo škole pracovala jako novinářka (Berlingske Aftenavis, Aalborg Stiftstidende a Hendes Verden) a následně vlastnila reklamní agenturu. V letech 1980 až 1997 působila v Berlingske Tidende. Byla třikrát provdána a měla dva syny.\n\n"}
{"id": "1318962", "url": "https://cs.wikipedia.org/wiki?curid=1318962", "title": "Milan Sekulić", "text": "Milan Sekulić\n\nMilan Sekulić (v srbské cyrilici Милан Секулић; 7. března 1895, Sremska Mitrovica, Rakousko-Uhersko – 1970, Bělehrad, SFRJ) byl srbský architekt.\n\nSekulić vystudoval gymnázium v Novém Sadu a později začal studovat architekturu v Budapešti. Po úspěšném absolvování prvního ročníku nicméně vypukla první světová válka a tak byl mobilizován. Studia v maďarské metropoli dokončil v roce 1919. Poté působil po jistou dobu v Bělehradu ve stavební společnosti \"Pionir\". Zde navrhl několik staveb, vč. starého sídla deníku Politika. Poté spolu s Dragišou Brašovanem založil projektovou kancelář \"Arhitekt\", která působila od roku 1924. Od roku 1927 měl Sekulić vlastní podnik, který nesl jeho jméno. Většinou se věnoval spíše průmyslovým stavbám, případně vysokým kancelářským objektům a bankám.\n\nSekulićova firma byla v roce 1947 znárodněna. V letech 1948–1951 byl Sekulić v rámci politických procesů v komunistické Jugoslávii zavřen a později osvobozen a nakonec rehabilitován. Nakonec řídil státní společnost \"Rad\" a později institut ve Vinči nedaleko Bělehradu.\n\nSekulić navrhl přes dvě stě objektů na území dnešního Srbska a Bosny a Hercegoviny. Realizoval stavbu paláce Bánoviny, kterou navrhl Brašovan a kavárny Ruski car v Bělehradě. Navrhl také projekt státní hypoteční banky (1929), za který získal III. místo v architektonické soutěži spolu s Alfredem Felnerem. V roce 1930 navrhl \"budovu obchodní a řemeslné komory\" v Novém Sadu a o rok později \"budovu novosadské obchodní mládeže\". V roce 1931 vznikl podle jeho návrhu také Palác Croatia, který sloužil záhřebské pojišťovací společnosti v Novém Sadu. Unikátním Sekulićovým prvkem byly části s trojúhelníkovým půdorysem.\n"}
{"id": "1318965", "url": "https://cs.wikipedia.org/wiki?curid=1318965", "title": "Seznam československých vítězek světových pohárů", "text": "Seznam československých vítězek světových pohárů\n\nSeznam československých vítězek světových pohárů – vítězek v celkovém hodnocení světových pohárů, které reprezentovaly Československo do roku 1992.\n\n"}
{"id": "1318966", "url": "https://cs.wikipedia.org/wiki?curid=1318966", "title": "Jozef Olejník", "text": "Jozef Olejník\n\nJozef Olejník (* 27. ledna 1946 Prešov) je bývalý slovenský fotbalový obránce a trenér.\n\nV československé lize hrál za Tatran Prešov, vstřelil jednu prvoligovou branku. Za prešovský Tatran odehrál obě finálová utkání Československého poháru proti pražské Dukle v ročníku 1965/66. První utkání se hrálo ve středu 4. května 1966 v Prešově a Dukla je vyhrála 2:1. Odveta se hrála ve středu 1. června téhož roku v Praze na Julisce a domácí ji vyhráli 4:0.\n\nPo skončení hráčské kariéry se stal trenérem. Věnoval se výchově prešovského žactva a dorostu.\n\n"}
{"id": "1318967", "url": "https://cs.wikipedia.org/wiki?curid=1318967", "title": "Liao-ning Chung-jün", "text": "Liao-ning Chung-jün\n\nLiao-ning Chung-jün () je čínský profesionální fotbalový klub, který sídlí ve městě Šen-jang v provincii Liao-ning. Založen byl v roce 1953 pod názvem Liao-ning. Svůj současný název nese od roku 2008. Jedná se o šestinásobného mistra Čínské lidové republiky a celkově dvojnásobného vítěze Čínského poháru. Klubové barvy jsou červená a bílá. Od sezóny 2010 působí v čínské nejvyšší fotbalové soutěži.\n\nSvé domácí zápasy odehrává v Šen-jangském olympijském sportovním centru s kapacitou 60 000 diváků.\n\nPlný název klubu je Fotbalový klub Liao-ning Chung-jün ()\n\n\n\n\n\nZdroj:\n\n\n\nZdroj:\n\nZdroj:\n\n"}
{"id": "1318972", "url": "https://cs.wikipedia.org/wiki?curid=1318972", "title": "Jazyky kunama", "text": "Jazyky kunama\n\nJazyky kunama mluví mluví národ Kunamů v části Etiopie a Eritrey. Většinou se řadí mezi nilosaharské jazyky, ale toto spojení nebylo prokázáno. Píší se latinkou. Většina jazyků kunama jsou navzájem srozumitelné a berou se někdy jako dialekty.\n\nNejbližší příbuzné jazyky jsou nejspíše mabanské jazyky, kterými se mluví v Čadu.\n\n"}
{"id": "1318975", "url": "https://cs.wikipedia.org/wiki?curid=1318975", "title": "Štíhlovka kaspická", "text": "Štíhlovka kaspická\n\nŠtíhlovka kaspická (\"Dolichophis caspius\") je druh nejedovatého hada z čeledi užovkovitých. Obývá Balkánský poloostrov, kde zasahuje na sever až do Maďarska (kopec Sas-hegy na předměstí Budapešti), ostrovy v Egejském moři, Malou Asii, Zakavkazsko, severní Írán, stepi Ukrajiny, jižního Ruska a Kazachstánu. V literatuře se objevily také zprávy o výskytu na Slovensku, které však nebyly potvrzeny.\n\nTělo pokryté hladkými šupinami je štíhlé, hlava je od krku viditelně oddělena, zorničky jsou kruhové. Hřbet má žlutohnědou až šedohnědou barvu s černými příčnými pruhy, které ve stáří postupně blednou, břicho je světle žluté. V dospělosti měří zhruba 170–200 cm, byli však pozorováni i jedinci až třímetroví, štíhlovka kaspická je tak spolu se šírohlavcem ještěrčím považována za nejdelšího hada Evropy.\n\nJe aktivní ve dne, vyhledává slunné kamenité stráně porostlé keři, mezi nimiž může najít úkryt. Před člověkem nemá respekt a pokud ji někdo vezme do ruky, může mu uštědřit bolestivé kousnutí. Loví menší plazy, ptáky a savce. Období rozmnožování je v dubnu až květnu, samice snáší pět až osmnáct vajec, mláďata se líhnou v září. Dožívají se asi deseti let.\n\nPůvodně byla řazena do rodu \"Coluber\", poté do rodu \"Hierophis\" a od roku 2004 je jedním ze čtyř druhů rodu \"Dolichophis\" (doslova „dlouhý had“). Rozeznávají se dva poddruhy, \"D. c. caspius\" a \"D. c. eiselti\".\n\n"}
{"id": "1318978", "url": "https://cs.wikipedia.org/wiki?curid=1318978", "title": "Leif Ludwig Albertsen", "text": "Leif Ludwig Albertsen\n\nLeif Ludwig Albertsen (28. ledna 1936 Odense – 30. července 2016) byl dánský filolog a profesor německé literatury na univerzitě v Aarhusu.\n\nPocházel z dánsko-rakouské rodiny. Po studiu působil na Institutu německé filologie a poté byl 30 let profesorem na univerzitě v Aarhusu. Roku 2002 odešel do důchodu.\n\n"}
{"id": "1318980", "url": "https://cs.wikipedia.org/wiki?curid=1318980", "title": "Znárodnění v Jugoslávii", "text": "Znárodnění v Jugoslávii\n\nZnárodnění bylo uskutečněno v Jugoslávii nedlouho poté, co se k moci dostali komunisté, tj. po druhé světové válce. Klíčovou roli v znárodňovacím procesu v zemi hrál Boris Kidrič. \n\nZnárodňování bylo prováděno zpočátku již v roce 1944, kdy ve východních částech země skončily bojové operace. V roce 1945 byla provedena agrární reforma, kterou stát získal od soukromých vlastníků (sedláků, bank, podnikatelů, firem, akciových společností, církví a náboženských společností) rozsáhlé zemědělsky využitelné pozemky. Konfiskován byl rovněž majetek Němců, kteří byli vyhnáni ze země. Ten byl následně přerozdělen kolonistům z chudých oblastí země (např. Hercegoviny, Kordunu a Liky). Byly zahájeny podmínky pro kolektivizaci. Tento postup schválil AVNOJ v roce 1944, a v roce 1945 byl včleněn do Zákona o občanství, který umožňoval \"odebrání občanství občanům těch zemí, kteří byli s Jugoslávií ve válce.\"\n\nZnárodnění pozemků bylo prováděno pod heslem \"odebírání majetku válečným profitérům\", či ještě rozhodnějším a levicovějším \"Majetek je krádež!\" (srbochorvatsky \"Imovina je krađa!\") Kromě konfiskace pozemků byly postupně obsazovány strategické průmyslové podniky.\n\nDalším krokem pro rozsáhlé vyvlastňování majetku bylo schválení nové ústavy v roce 1946, která takový postup umožňovala, dávala mu ale jasně omezená pravidla.\n\nDne 22. září 1946 schválil ÚV SKJ centralizaci bankovního systému, která měla být provedena tak, že budou existovat pouze dvě hlavní banky; jedna bude poskytovat krátkodobé úvěry (Národní banka Jugoslávie) a druhá bude sloužit pro poskytování dlouhodobých půjček. Z Hypoteční banky tak vznikla Investiční banka Jugoslávie.\n\nNa konci roku 1946 byl poté schválen zákon o znárodnění velkých podniků (5. prosince ). Jugoslávští komunisté poté zadali svazové plánovací komisi úkol vybudovat obecný plán hospodářského rozvoje tak, aby bylo možné národní hospodářství transformovat směrem k plánované ekonomice. O rok později byl přijat svazovou skupštinou Zákon o pětiletém plánu, který počítal s jeho průběhem po vzoru SSSR. V prosinci 1946 byly největší národní podniky v zemi znárodněny a dány pod správu jednotlivých ministerstev. Jednotlivá ředitelství státních, nebo republikových ministerstev následně připravila plány, kterými řídila jednotlivé podniky. Znárodněno bylo 42 odvětví průmyslu.\n\nSamotné znárodnění těžkého průmyslu bylo uskutečněno pouze formálně, neboť majetek zahraničních investorů sice patřil cizím firmám, spravoval jej však již od konce války stát. Tím se jugoslávský stát zbavil zahraničního kapitálu, který v některých oblastech (např. těžby nerostných surovin) představoval až 50 %. Obsazení jednotlivých podniků se uskutečnilo již v letech 1944 a 1945; 82 % průmyslových podniků v zemi začal spravovat stát. 27 % podniků v Jugoslávii bylo sekvestrováno (tj. formálně patřily soukromým subjektům, nicméně ty s nimi nesměly hospodařit, to se týkalo především zahraničních vlastníků) a 55 % bylo jednoduše konfiskováno. Původním vlastníkům podniků byla nicméně vyplacena náhrada ve výši hodnoty aktiv podniků v době jejich převzetí. Nebyly jim však vypláceny peníze, ale státní dluhopisy.\n\nPro jugoslávské komunisty mělo znárodnění těžkého průmyslu klíčový význam, neboť byli přesvědčeni o tom, že jen jeho rozvoj dokáže ekonomicky pozvednout celou zemi. Pro to však za nezbytné vnímali především vznik velkých státních podniků, rozsáhlých plánů rozvoje podle vzoru SSSR a rozdělení země na velké ekonomické rajóny (Bosna-Makedonie, Srbsko-Vojvodina-Slavonie, Bosna a Hercegovina-Černá Hora, Chorvatsko-Slovinsko-Istrie). Po roce 1946 sice i nadále existovaly soukromé podniky, jejich dopad na národní hospodářství celé země však byl zanedbatelný. Jednalo se především o malé subjekty. \n\nDruhý Zákon o znárodnění soukromých hospodářských podniků byl přijat v roce 1948. Menší průmyslové podniky byly poté převedeny od soukromých vlastníků v dubnu téhož roku. Soukromí podnikatelé přišli o menší továrny, ale také o hotely a různé další nemovitosti. Stát získal všechny pojišťovny, nemocnice, lázně, kulturní instituce apod., které byly do té doby v soukromých rukou.\n\nStavební pozemky a budovy v nájmu byly znárodněny třetím zákonem o znárodnění, který svazová skupština přijala v roce 1958. Každému, kdo vlastnil více než dva byty byl znárodněn třetí, pokud měl tři byty malé, potom čtvrtý. Stavební pozemky sice byly převedeny státu, nicméně původní vlastník získal právo je využívat ve smyslu výstavby nového domu, pokud mu místní obec toto právo schválila.\n\nCírkve a náboženské společnosti přišly o všechny svoje pozemky po roce 1958 s výjimkou těch objektů, které sloužily výslovně pro náboženské účely. Islámské nadace v Bosně a Hercegovině tak přišly o veškerý majetek s výjimkou mešit. Židovským komunitám byly rovněž odebrány rozsáhlé pozemky, což podpořilo emigraci jugoslávských Židů do nově vzniklého státu Izrael. Římskokatolická církev upozorňovala jednotlivé republikové vlády, které se připravovaly na převzetí majetku, že některé objekty nemají vyjasněn status ohledně toho, zdali slouží výslovně pro náboženské účely, či nikoliv. Po odebrání majetku v roce 1959 požádali představitelé katolické církve formální cestou o její okamžité navrácení. Srbská pravoslavná církev ztratila znárodněním 1181 objektů a 70 000 ha pozemků. Kláštery ztratily pozemky, na kterých mniši hospodařili. Zákon o znárodnění rovněž odstřihl církve a náboženské společnosti od zdrojů příjmů. \n"}
{"id": "1318981", "url": "https://cs.wikipedia.org/wiki?curid=1318981", "title": "Pumpava", "text": "Pumpava\n\nPumpava (\"Erodium\") je rod rostlin z čeledi kakostovité. Jsou to jednoleté až vytrvalé byliny s jednoduchými, většinou zpeřeně členěnými listy a pětičetnými květy. Plody jsou rozpadavé na 5 jednosemenných plůdků opatřených spirálovitou paosinou. Rod zahrnuje asi 80 druhů a je rozšířen na všech kontinentech. Centrum druhové diverzity je ve Středomoří. V České republice roste trvale jediný druh, pumpava obecná, některé další druhy jsou zřídka zavlékány ze Středomoří. Pumpavy mají zajímavá specializovaná přizpůsobení při šíření semen. Hospodářský význam těchto rostlin není velký, některé druhy se pěstují jako delikátní skalničky.\n\nPumpavy jsou jednoleté, dvouleté nebo vytrvalé, jednodomé nebo dvoudomé byliny s jednoduchými listy s palisty a přímou, vystoupavou nebo poléhavou lodyhou. Přízemní listy jsou nejčastěji uspořádány do listové růžice. Lodyžní listy mohou být vstřícné nebo střídavé. Čepele listů jsou nejčastěji zpeřeně členěné, řidčeji celistvé. Květy jsou pravidelné nebo lehce dvoustranně souměrné, pětičetné, uspořádané v úžlabních nebo vrcholových vrcholičnatých, stopkatých květenstvích, obvykle připomínajících okolík. Stopka květu po odkvětu mění své postavení vůči ostatním květům a stopce květenství. Kalich i koruna jsou složeny z 5 volných lístků. Koruna je nejčastěji červená, růžová nebo modrofialová, řidčeji bílá nebo nažloutlá. Horní 2 korunní lístky jsou nezřídka tvarem, barvou a velikostí odlišné od ostatních. Mezi korunními lístky jsou přítomna přisedlá nektária. Tyčinek je 5 a střídají se s 5 sterilními staminodii bez prašníků, někdy redukovanými jen na šupiny. Semeník je srostlý z 5 plodolistů, obsahuje 5 komůrek a vyrůstá z prodlouženého květního lůžka. V každé komůrce je po 2 vajíčkách. Čnělka je zřetelně pětiklanná. Plod je dlouze zobanitý, poltivý (schizokarp), rozpadající se na 5 jednosemenných plůdků. Plůdky nesou nápadnou, spirálně stočenou paosinu pokrytou štětinami. Semena jsou elipsoidní, s hladkým nebo skulpturovaným povrchem.\n\nRod pumpava zahrnuje asi 80 druhů. Je rozšířen na všech kontinentech, zejména v oblastech s mediteránním klimatem. Centrum druhové diverzity je ve Středomoří, kde také roste v jednotlivých pohořích celá řada endemitů.\nV České republice se stabilně vyskytuje jediný druh, pumpava obecná. Roste roztroušeně až hojně na světlých stanovištích od nížin do podhůří. Některé další druhy bývají zřídka zavlékány ze Středomoří, případně zplaňují z kultury: pumpava jeřábí (\"Erodium gruinum\"), pumpava malokvětá (\"E. neuradifolium\"), pumpava pižmová (\"E. moschatum\") a pumpava zobanitá (\"E. botrys\").\n\nNěkteré evropské druhy byly zavlečeny i do jiných oblastí světa, např. do Asie, do hor a jižních oblastí Jižní Ameriky či do jižní Austrálie.\n\nU pumpav jsou známa zajímavá přizpůsobení k šíření semen, představující kombinaci vystřelovacího mechanismu a hygroskopických pohybů. Na vrcholu plodů se z prodloužené, vytrvalé, dřevnatějící čnělky formuje zoban, který se za zralosti štěpí na 5 paosin. Tyto paosiny se při rozpadu plodu prudce svinují a jsou společně s připojeným semenem vystřeleny do blízkého okolí, řádově do vzdálenosti 30 cm až 1 metru. Paosina u druhů z podrodu \"Erodium\" má na vnitřní straně dlouhá vlákna a plůdky mohou být dále šířeny větrem, u druhů z podrodu \"Barbatum\" jsou na paosině tuhá vlákna, jimiž se plůdky přichycují na srsti zvířat. Paosina je silně hygroskopická. Za sucha je svinutá do spirály, zatímco ve vlhkém prostředí se narovnává. Při střídavé vlhkosti tak dochází k pohybům, jimiž se plůdek posunuje po povrchu půdy. Tyto pohyby se uskutečňují řádově v časovém rozmezí od 20 minut u drobnosemenných druhů až po 2 hodiny u druhů s robustnějšími semeny, přičemž semeno se po jednom navlhčení posune řádově o 1 až 3 cm. Na vhodném místě se plůdek zachytí v půdním povrchu a vlivem spirálovitých pohybů se postupně zavrtává do země. Toto přizpůsobení má řadu výhod. Semena se tak chrání před hlodavci a mravenci, kteří je vyhledávají jako potravu. V mediteránním klimatu také lokalizace pod povrchem půdy zabraňuje vyklíčení semen po náhodném letním dešti, který bývá následován delším obdobím sucha. Navíc je prodlužována dormance semen, kterou zkracuje zejména vystavení vysokým a střídavým teplotám. Semena pak ve zvýšené míře klíčí např. při narušení půdního povrchu nějakou disturbancí, což souvisí s častým výskytem pumpav na narušených stanovištích. Také míra přežití semenáčků je u semen klíčících pod půdním povrchem vyšší než u semen spočívajících na povrchu.\n\nU jednoletého kalifornského druhu \"Erodium brachycarpum\" je známo, že vytváří semena ve 2 velikostech. Menší semena jsou schopna klíčit bezprostředně, zatímco větší mají prodlouženou dormanci.\n\nNěkteré endemické druhy jsou řazeny mezi kriticky ohrožené rostliny. Mezi nejohroženější druhy náleží \"Erodium astragaloides\", jehož stávající populace na severozápadě španělského pohoří Sierra Nevada se rozkládá na ploše pouze 1 km, a rovněž \"Erodium hendrikii\" ze sz. Anatolie.\n\nRod \"Erodium\" je členěn na 2 podrody, \"Erodium\" a \"Barbatum\". Pumpavy lze od příbuzného rodu kakost rozeznat podle počtu fertilních tyčinek (5 u pupavy, 10 u kakostu) a většinou také podle zpeřeně členěných listů.\n\n\nNěkteré druhy pumpav jsou pěstovány jako ceněné skalničky. Jedná se vesměs o druhy pocházející z horských poloh ve Středomoří. Pěstuje se např. \"Erodium alpinum\", \"E. cheilanthifolium\", \"E. chrysanthum\", \"E. corsicum\", \"E. daucoides\", \"E. petraeum\", \"E. reichardii\", \"E. rupestre\", \"E. glandulosum\", \"E. manescavi\" a \"E. reichardii\". Byly též vypěstovány různé okrasné hybridy a kultivary.\n\n"}
{"id": "1318983", "url": "https://cs.wikipedia.org/wiki?curid=1318983", "title": "Představitelé světové organizace skautského hnutí", "text": "Představitelé světové organizace skautského hnutí\n\nHlavním orgánem celé organizace je Světová skautská konference, které se účastní zástupci všech členských organizací. Schází se každé tři roky. \n\nSvětový skautský výbor se skládá z 12 členů, kteří jsou voleni světovou konferencí a jednají jejím jménem. Světový skautský výbor zastupuje zájmy celého hnutí jako celku nikoli zájmy své země. Předsedové regionálních výborů působí jako poradní orgány Světového výboru a účastní se s nimi všech zasedání. Součástí světového výboru je kromě 12 volených členů také generální tajemník \"(z angličiny Secretary General)\" a pokladník. Každý člen výboru je z jiné země, a je volený na tři roky s možností jednoho znovuzvolení. Členové, kteří jsou voleni bez ohledu na jejich státní příslušnost, zastupují zájmy hnutí jako celku, a nikoli jejich země. Světový skautský výbor řeší strategické priority skautské organizace:\n\nŘadu let se pozice předsedy světového skautského výboru jmenovala světový skautský náčelník (World Scout Chief). Toto pojmenování poprvé použili skauti na prvním světovém skautském jamboree v roce 1920 ve Velké Británii.\n\n"}
{"id": "1318984", "url": "https://cs.wikipedia.org/wiki?curid=1318984", "title": "Passage du Caire", "text": "Passage du Caire\n\nPassage du Caire (\"Káhirská pasáž\") je nejdelší a nejstarší z pařížských krytých pasáží. Nachází se v oblasti zvané Sentier ve druhém obvodu. Vchody do ní vedou z place du Caire, rue du Caire, rue Saint-Denis a rue d'Alexandrie, je dlouhá 360 metrů. Patří k ní Galerie Sainte-Foy, Galerie Saint-Denis a Galerie du Caire. Pasáž vznikla v roce 1798 na místě bývalého kláštera Filles-Dieu a na počest Napoleonových vítězství v Egyptě dostala název podle města Káhiry, také výzdoba vchodů je inspirována egyptským uměním. Původně v ní sídlili především tiskaři, od konce 19. století je známá díky množství prodejen s oblečením, často na centrum Paříže nezvykle levným. Otevřena je od pondělí do pátku mezi sedmou hodinou ráno a půl sedmé večer. Pasáž je chráněna jako monument historique, odehrávají se zde detektivní romány Léo Maleta.\n\n\n"}
{"id": "1318988", "url": "https://cs.wikipedia.org/wiki?curid=1318988", "title": "Železniční trať Novi Sad–Orlovat", "text": "Železniční trať Novi Sad–Orlovat\n\nŽelezniční trať Novi Sad–Orlovat (srbsky Железничка пруга Нови Сад–Орловат), evidovaná pod číslem 31, se nachází ve východní části Vojvodiny v Srbsku. Jednokolejná neelektrizovaná trať, která není v současné době užívána, má délku 65 km. Je vedena západo-východním směrem v rovinaté krajině. U města Titel překonová po mostě řeku Tisu. \n\nTrať byla zprovozněna 2. července 1899. Trať měla umožnit spojení menších měst v oblasti Bačky a jižního Banátu s hlavní tratí, která vedla mezi Zemunem a Budapeští. Trať byla vybudována s velmi nízkými náklady a dovolovala maximální cestovní rychlost mezi 35-50 km/h. Umožnila však rozvoj průmyslu a také města Titel, pro který byla životně důležitou komunikací.\n\nAž do 70. let 20. století sloužila velmi dobře jak pro osobní, tak i nákladní dopravu. Ještě v první polovině 70. let zde bylo přepraveno na 30 tisíc cestujících ročně. \n\nV roce 2016 byla trať předmětem rozhodnutí vojvodinské vlády ohledně zrušení nerentabilních místních tratí na území Vojvodiny. \n\n"}
{"id": "1318989", "url": "https://cs.wikipedia.org/wiki?curid=1318989", "title": "British Grand Prix (atletika) 2017", "text": "British Grand Prix (atletika) 2017\n\nBritish Grand Prix 2017 byl lehkoatletický mítink, který se konal 20. srpna 2017 ve Spojeném království městě Birmingham. Byl součástí série mítinků Diamantová liga.\n"}
{"id": "1318991", "url": "https://cs.wikipedia.org/wiki?curid=1318991", "title": "Peking Čung-che Kuo-an", "text": "Peking Čung-che Kuo-an\n\nPeking Čung-che Kuo-an () je čínský profesionální fotbalový klub, který sídlí v Pekingu. Založen byl v roce 1951 pod názvem Peking. Svůj současný název nese od roku 2017. Jedná se o mistra Čínské lidové republiky z ročníku 2009 a celkově čtyřnásobného vítěze Čínského poháru. Klubové barvy jsou zelená a žlutá. Od sezóny 1991 působí v čínské nejvyšší fotbalové soutěži.\n\nSvé domácí zápasy odehrává na Dělnickém stadionu s kapacitou 66 161 diváků.\n\nPlný název klubu je Fotbalový klub Peking Čung-che Kuo-an ()\n\n\n\n\nZdroj:\n\n\n\nZdroj:\n\nZdroj:\n\n"}
{"id": "1318996", "url": "https://cs.wikipedia.org/wiki?curid=1318996", "title": "Fred Oberhauser", "text": "Fred Oberhauser\n\nFred Oberhauser (15. července 1923 St. Ingbert, Německo – 7. února 2016 St. Ingbert) byl německý novinář a literární kritik.\n\nPracoval od roku 1955 do roku 1986 u Saarländischen Rundfunk jako redaktor pro literární a kulturní kritiku a byl zvláště známý pro svůj program \"Bücherlese\" a \"Fahren Sie uns nach\". Byl také redaktorem umění a kultury v Saar-Lor-Lux, stejně jako televizním redaktorem a moderátorem týdenního televizního vysílání \"Kulturspiegel\".\n\nOberhauser také publikoval renomované literární průvodce. Jeho hlavním dílem je \"Literární průvodce Německem\", publikovaný v roce 2008. V této referenční knize o téměř 1500 stranách je uvedeno více než 7000 autorů. Poprvé se práce zabývá západní i východoněmeckou literaturou. Navíc Fred Oberhauser získal velkou zásluhu na propagaci mladých spisovatelů Sárska. Na počátku 80. let založil literární fórum St. Ingbert, v kterém úspěšně pokračuje Gerhard Sauder.\n\nByl ženatý s germanistkou Gabrielou Oberhauserovou, s níž měl dva syny. \n\n"}
{"id": "1319001", "url": "https://cs.wikipedia.org/wiki?curid=1319001", "title": "Mistrovství světa v atletice 2017 – Ženy 400 metrů", "text": "Mistrovství světa v atletice 2017 – Ženy 400 metrů\n\nBěh na 400 metrů žen na Mistrovství světa v atletice 2017 probíhal 6. (rozběhy), 7. (semifinále) a 9. srpna (finále). Zvítězila Američanka Phyllis Francisová.\n\n"}
{"id": "1319002", "url": "https://cs.wikipedia.org/wiki?curid=1319002", "title": "Varan stepní", "text": "Varan stepní\n\nVaran stepní (\"Varanus exanthematicus\") je druh ještěra obývající oblast subsaharské Afriky severně od zemského rovníku. Může měřit až 1,5 m, hmotnost se může vyšplhat i na 70 kg. Dle IUCN je málo dotčený.\nDruh varan stepní (\"Varanus exanthematicus\") náleží v současnosti do čeledi varanovití (Varanidae) a rodu varan (\"Varanus\"). Poprvé jej popsal Louis Augustin Guillaume Bosc roku 1792 na základě jedince odchyceného u Senegal River. Použil pro něj jméno \"Lacerta exanthematica\", roku 1820 byl druh přejmenován na \"Varanus exanthematicus\". V rámci rodu \"Varanus\" varana stepního německý herpetolog Robert Mertens zařadil do podrodu \"Empagusia\", kam jej umístil společně s varanem žlutohrdlým (\"Varanus flavescens\"). Ke změně této systematiky došlo roku 1997, kdy Böhme & Ziegler zvolili umístění v jiném podrodu, \"Polydaedalus\", jež varan stepní tvoří společně s dalšími čtyřmi varany: varanem bělohrdlým (\"Varanus albigularis\"), nilským (\"Varanus niloticus\"), jemenským (\"Varanus yemenensis\") a ozdobným (\"Varanus ornatus\"). Nejasné je postavení možné formy \"Varanus exanthematicus ocellatus\"; je možné, že se řadí k varanovi stepnímu, avšak vyloučen není ani varan bělohrdlý. Podle odborníků z konce 20. století (například Böhme) je doporučeno ji nezařazovat do systému. \"Varanus ocellatus\" i \"Varanus exanthematicus ocellatus\" bylo určeno jako vědecké synonymum, dalším vědeckým synonymem je \"Lacerta exanthematicus\".\n\nDruhové jméno \"exanthematicus\" pochází z řečtiny a odkazuje na puchýře na kůži.\n\nVarana stepního lze nalézt v oblasti subsaharské Afriky, kterou obývá severním směrem od zemského rovníku, přičemž hranici nejjižnějšího výskytu tohoto tvora nelze přesně určit kvůli koexistenci s jinými varany (varan bělohrdlý). Areál jeho výskytu se táhne od západní Afriky až po Keňu (severozápadní) a Etiopii (jihozápadní). Podle Mezinárodního svazu ochrany přírody žije v Beninu, Burkině Faso, Kongu i v Demokratické republice Kongo, Libérii, Pobřeží slonoviny, Senegalu, Nigérii, Nigeru, Čadu, Sierra Leone, Gambii, Togu, Ugandě, Kamerunu a dalších státech. Ve východní Africe nebyl tento druh zaznamenán. Varan stepní se vyskytuje i na Floridě, kam byl introdukován. Jedinci byli nalezeni například v jižních částech země, ale pravděpodobně se nejedná o chovnou populaci. Fosilní záznamy tohoto druhu nejsou známy.\n\nCo se týče biotopu, varan stepní se dovede přizpůsobit řadě různých přirozených prostředí. Výjimku tvoří dvě stanoviště: tropické deštné pralesy a pouštní oblasti, skalnaté pouště však může obývat. Vyskytuje se i v otevřených lesních oblastech, ale nejčastěji preferuje savany.\nVaran stepní je ještěr tlustého těla vybavený širokou hlavou, krátkým krkem a krátkým ocasem. Může dosahovat velikosti až 1,5 m, možná i metry dva, hmotnost se potom může vyšplhat na 70 kg. Zvířata dosahující velikosti okolo jednoho metru nejsou nicméně v přírodě běžná. Mláďata potom měří od čenichu po kloaku zhruba 7 cm a jejich hmotnost nečiní více než 7 gramů. Tělo varana stepního pokrývají velké šupiny. Na horní části hlavy jsou nepravidelné a postupně na krku přecházejí do oválného a zploštělého tvaru. V šupinách na hřbetě jsou jamky, šupiny na břiše mají potom tvar obdélníku a jsou hladké. Zbarvení se pohybuje od šedé po hnědou, se žlutými znaky na hřbetě; žluté znaky jsou rovněž na ocase a žlutavého zbarvení dosahuje také spodní strana těla. Mláďata mají potom nažloutlý čenich.\n\nVaran stepní je denním živočichem, od konce prosince do dubna přičemž není výrazněji aktivní. Samci tohoto druhu jsou agresivní a střeží si své teritorium před ostatními samci. Nejprve se snaží svého soka zastrašit, a pokud nehodlá ustoupit, dojde k boji, jenž může vyústit i ve vážná zranění. Varani se orientují pomocí pachových stop rozpoznávaných jazykem, který kvůli jejich zachytávání vysunují z tlamy až čtyřicetkrát za dvě minuty. Svou kořist hledají varani na zemi či pod zemí. Živí se hlavně členovci a měkkýši, za účelem konzumace hlemýžďů se u varana vyvinuly tupé zuby a specializována čelist a díky těmto adaptacím může drtit jejich tvrdou schránku. R. Steele ve své monografii \"Living Dragons\" uvedl, že druh žere i některé obratlovce, Bennet tuto možnost nicméně vylučuje.\n\nRozmnožování připadá na období dešťů, mláďata lze potom spatřit například v Senegalu v červenci, v Súdánu již o měsíc dříve. Před pářením si nejprve samec vybere partnerku, jež následuje a napadá tak dlouho, dokud nesvolí ke spáření. Až patnáct vajíček (rekordní zaznamenaný počet činil 41) samice klade do mělkých hnízd, která jsou v Ghaně hluboká maximálně třicet centimetrů, možné je rovněž kladení do termitišť. Z nich se po pěti až šesti měsících vylíhnou mláďata živící se především bezobratlými, ale výjimkou není ani vzájemný kanibalismus.\n\nParazitem varanů stepních je klíště pestré (\"Amblyomma sparsum\").\nStav populace varana stepního je neznámý, v některých částech jeho areálu sice může klesat, ale celkově je pravděpodobně stabilní. Nebezpečí pro druh představuje lov. Loven je z různých důvodů. Často je zabíjen pro kožedělnické účely. Varani jsou za tímto účelem lapání například v Súdánu a pravděpodobně i Nigérii, přičemž zdejší obchod s kůží je významný, ale není k němu dostatek informací. Mezi lety 1975 až 1986 bylo zabito pro kůži okolo 1 270 000 varanů, 13 000 jedinců potom bylo odchyceno živých. V obchodu se zvířaty figuruje tento varan na prvním místě mezi ostatními varany, jako chovanec je populární například ve Spojených státech amerických. Kvůli obchodu s těmito ještěry bývá každoročně odchyceno okolo 100 000 kusů. Varana potom zabíjejí rovněž tamější obyvatelé, a to buďto jako jídlo, nebo jako součást na výrobu tradiční medicíny.\n\nI přes značný počet jedinců odchycených pro obchod se zvířaty je pravděpodobně populace nadále udržitelná. Mezinárodní svaz ochrany přírody (IUCN) hodnotí druh jako málo dotčený. Zároveň však IUCN také poukazuje na nedostatek informací ohledně zabíjení varanů kvůli kůži v některých oblastech, a doporučuje jejich zjištění a kontrolu lovu. Úmluva o mezinárodním obchodu s ohroženými druhy volně žijících živočichů a rostlin zařadila varana stepního pod identifikačním číslem taxonu 7376 na přílohu II: obchodování je na mezinárodní úrovni omezeno a podřízeno dozoru. Ochranu tohoto druhu zajišťuje také výskyt v chráněných areálech; zároveň je doporučeno jejich další rozšiřování.\n\n"}
{"id": "1319004", "url": "https://cs.wikipedia.org/wiki?curid=1319004", "title": "Otylec", "text": "Otylec\n\nOtylec (\"Sarcocaulon\") je rod rostlin z čeledi kakostovité. Jsou to sukulentní rostliny s pětičetnými pravidelnými květy. Listy jsou nevelké a objevují se jen ve vlhčím období. Rod zahrnuje 14 druhů a je rozšířen výhradně v jižní Africe, kde roste v suchých oblastech. Některé druhy jsou pěstovány ve sbírkách sukulentů.\n\nV současné taxonomii není rod \"Sarcocaulon\" uznáván jako samostatný a je řazen na úrovni sekce do rodu \"Monsonia\".\n\nOtylce jsou jednodomé, vytrvalé, sukulentní polokeře. Stonek je krátký, silně dužnatý, poléhavý nebo částečně vzpřímený. Větve jsou kryté tlustou, pevnou, voskovitou, průsvitnou kutikulou. U některých druhů jsou na povrchu větévek ostny vzniklé přeměnou vytrvalých řapíků. Listy jsou opadavé, jednoduché, s celistvou, zubatou až silně členěnou, většinou poněkud skládanou čepelí, dvoutvárné (s kratšími a dlouhými řapíky). Listy mohou být zelené nebo sivé, lysé nebo chlupaté. Palisty jsou opadavé nebo poloopadavé. Květy jsou oboupohlavné, pravidelné, stopkaté, vyrůstající jednotlivě v paždí listů. Kalich i koruna jsou složeny z 5 volných lístků. Korunní lístky jsou poněkud svraskalé. Tyčinek je 15 a jsou uspořádány v 5 skupinách, v rámci nichž mají na bázi srostlé nitky. Semeník je svrchní, srostlý z 5 plodolistů, se stejným počtem komůrek obsahujících po 2 vajíčkách. Plody jsou poltivé (schizokarp), rozpadající se na 5 jednosemenných plůdků.\n\nRod otylec zahrnuje 14 druhů a je rozšířen výhradně v jižní Africe.\nCelkový areál sahá od jihozápadní Angoly po jihovýchod Jihoafrické republiky, převážná většina druhů roste v Jihoafrické republice a Namibii. Otylce se vyskytují v aridních oblastech a nejčastěji rostou ve skalních štěrbinách a na písčitých plochách mezi skalami. Vyskytují se na kyselých i zásaditých podkladech a rostou od nížin až do nadmořských výšek okolo 1800 metrů. Rostou spíše jednotlivě a nevytvářejí porosty.\n\nVětévky otylce mají na povrchu tak silný voskový povlak, že je možné je zapálit a použít k rozdělání ohně.\n\nRostliny jsou silně přizpůsobeny růstu v suchém prostředí. Ztrátám vody zabraňuje zejména tlustá, voskovitá kutikula. Byl popsán případ rostliny žijící po vytržení ze substrátu bez vody ještě 11 let. Po většinu roku jsou rostliny bezlisté, listy se objevují pouze dočasně po deštích nebo při dostatečné vlhkosti z mlhy. U mnohých druhů se čepel listů skládá plochami k sobě, čímž rovněž snižuje odpar vody. Rostliny většinou kvetou v bezlistém stavu.\n\nPlody se rozpadají na jednosemenné plůdky, které na rozdíl např. od pumpavy nejsou vystřelovány do okolí.\n\nJméno \"Sarcocaulon\" bylo poprvé uveřejněno v roce 1824 Pyramem de Candolle, který jej publikoval jako novou sekci rodu \"Monsonia\". O 2 roky později tuto sekci přeřadil Robert Sweet na úroveň samostatného rodu.\nSoučasná taxonomie se kloní spíše k původnímu konceptu a \"Sarcocaulon\" je uznáván jen jako sekce rodu \"Monsonia\".\n\nOtylce jsou zajímavé sukulenty, které se však ve sbírkách sukulentů objevují spíše vzácně.\n\n"}
{"id": "1319005", "url": "https://cs.wikipedia.org/wiki?curid=1319005", "title": "Chilesaurus", "text": "Chilesaurus\n\nChilesaurus (\"ještěr z Chile\") byl rod vývojově primitivního dinosaura, žijícího v období svrchní jury (geol. stupeň tithon, asi před 150 - 145 mil. let) na území dnešní oblasti Aysén v Chile (souvrství Toqui). Jde o prvního dinosaura, vědecky popsaného z tohoto jihoamerického státu.\n\nFosilie byly náhodně objeveny v roce 2004 a později další fragmenty v roce 2008. Dlouho paleontologové nevěděli, že patří k sobě, protože vykazovaly neobvyklou kombinaci anatomických znaků. Dinosaurus byl nakonec týmem paleontologů vědecky popsán v roce 2015. V současnosti známe několik exemplářů tohoto dinosaura, včetně fosilií mláděte. Holotyp nese označení SNGM-1935.\n\n\"Chilesaurus\" byl zvláštní dinosaurus s relativně krátkou lebkou a štíhlým podlouhlým tělem. Není jasné, čím se přesně živil, pravděpodobná je omnivorie (všežravost). Dospělé exempláře měřily na délku asi 3,2 metru, mládě mělo zhruba poloviční délku. Průměrně velcí jedinci byli dlouzí kolem 2,5 metru a dosahovali hmotnosti zhruba 15 kilogramů. Výzkum ukazuje, že tento dinosaurus měl poměrně netypickou anatomii a držení předních končetin.\n\"Chilesaurus\" byl původně popsán jako primitivní teropod ze skupiny Tetanurae. Zvláštní však byly jeho smíšené znaky, kterými se zdánlivě řadil k teropodům, sauropodomorfům i ptakopánvým dinosaurům (ornitischianům). V roce 2017 byla proto publikována studie, která jej překvapivě řadí mezi primitivní ptakopánvé dinosaury, přičemž ti tvoří spolu s teropody skupinu Ornithoscelida a jsou si blíže příbuzní navzájem než teropodi se sauropodomorfy (v klasické taxonomii jsou teropodi řazeni spolu se sauropodomorfy mezi plazopánvé dinosaury). Toto zařazení podporuje i další fylogenetická studie z konce roku 2017. Ve fylogenetické analýze vychází \"Chilesaurus\" jako bazální (vývojově primitivní) ptakopánvý dinosaurus.\n\n\n"}
{"id": "1319007", "url": "https://cs.wikipedia.org/wiki?curid=1319007", "title": "Nemegtomaia", "text": "Nemegtomaia\n\nNemegtomaia (\"dobrá matka ze souvrství Nemegt\") byl rod vývojově vyspělého teropodního dinosaura z čeledi Oviraptoridae. Žil v období pozdní svrchní křídy (asi před 70 miliony let) na území dnešní pouště Gobi na území Mongolska (Jihogobijský ajmag).\n\nZkameněliny tohoto teropoda byly objeveny v roce 1996 a pak ještě několikrát později, a to včetně vajec a dokonce i jedince, sedícího na snůšce. Vědecky byl dinosaurus popsán v roce 2004 (druhové jméno je poctou mongolskému paleontologovi Rinčenu Barsboldovi). Vejce v kompletním stavu měří na délku 14 až 16 centimetrů, na šířku pak 5 až 6 cm. Dospělý dinosaurus byl dlouhý kolem 1,5 až 2 metrů a vážil asi 40 kilogramů. Tito teropodi byli zřejmě všežraví nebo býložraví. Jejich těla byla pravděpodobně opeřená, měli bezzubé zobáky a dutiny v kostech. Díky dobře dochovaným fosiliím dospělých zvířat, mláďat i hnízdišť s vejci je \"Nemegtomaia\" významným rodem dinosaura pro výzkum reprodukčního a hnízdního chování teropodů.\nMezi nejbližší příbuzné druhu \"N. barsboldi\" patřil podle fylogenetické analýzy v rámci čeledi oviraptoridů čínský rod \"Heyuannia\" a dále mongolský rod \"Ajancingenia\".\n\n"}
{"id": "1319008", "url": "https://cs.wikipedia.org/wiki?curid=1319008", "title": "Kensingtonský kámen", "text": "Kensingtonský kámen\n\nKensingtonský kámen je kamenná deska o hmotnosti 92 kg s runovým nápisem na čelní a boční straně. Švédský přistěhovalec Olof Ohman jej, podle vlastního tvrzení, objevil v roce 1898 na své farmě v okrese Douglas v Minnesotě a pojmenoval po nejbližším městečku, Kensingtonu.\n\nNápis má být záznamem, který zanechali skandinávští mořeplavci roku 1362. Debata o autentičnosti nápisu vyústila ve vědecký konsensus, že jde o novodobý padělek, přičemž někteří kritici za tvůrce nápisu přímo označovali údajného objevitele Ohmana. Přesto místní společenství zůstává přesvědčeno o pravosti kamene.\n\nKensingtonský kámen je runový památník, uznávaný jako důkaz cesty Poula Knutsona a jeho posádky do Severní Ameriky. Roku 1355 byla vyslána norsko-švédská expedice vedená zkušeným mořeplavcem Poulem Knutsonem, jejímž úkolem bylo zjistit osud části Vikingů, kteří prakticky emigrovali na americký kontinent. Poul Knutson vyrostl na malém ostrůvku u Bergenu a byl zkušeným mořeplavcem. Jejich loď, nazvaná Knarre, vyplula z přístavu v Bergenu, dorazila na Island a poté dále do Grónska. Po vyplutí už o expedici nikdo neslyšel až do ledna roku 1908, kdy americký historik Hjalmar R. Holand zveřejnil runový nápis z tzv. kensingtonského kamene, který dal do souvislosti z Knutsonovou cestou. Runový text na Kensingtongském kameni přeložil Hjalmar Holand do angličtiny takto: : \n\nPoslední věta byla vyryta do okraje kamene napříč ke směru písma.\n\nDlouhá léta byl nápis na kameni považován za padělek. Dnes je pravost runového nápisu všeobecně uznávána a roku 1953 byla zformulována teorie o plavbě Poula Knutsona. Ten se plavil nejprve známým kurzem do Vinlandu. Doplul do Leifsbudiru v dnešním Massachusettsu, kde Gróňané měli své chýše, ve kterých v případě potřeby přezimovali. Bohužel na tomto místě nenašel nikoho, rozdělil tedy výpravu na dvě části. Jedna část setrvala v zálivu dnes zvaným Narrgansettský na Rhode Island na poloostrově Cod. Druhá část se vydala na pátrat po osadnících. Na Rhode Islandu vybudovali zbožní Norové kamennou rotundu, dlouho považovanou za starý větrný mlýn. Dnes je určen jako kopie kostela v Tunsbergu v Norsku a nazývá se \"New Port Tower\". Byla vystavěna před šesti sty lety a je považována za nejstarší křesťanskou stavbu v Americe. Druhá část výpravy pokračovala v pátrání. Na březích Severní Ameriky několikrát přezimovala cestou kolem pobřeží Labradoru do Hudsonova zálivu. Nehostinné pobřeží zálivu je přesvědčilo, že zde své krajany nenaleznou. Obrátili se tedy zpět na Rhode Island. Malou hlídku ponechali v ústí řeky Nelson u námořní lodi s tím, že se tito muži později vrátí do Grónska nebo na Island. Ostaní se vydali na cestu na jihovýchod po velkých vnitrozemských řekách. Jejich cestu zmapoval Hjalmar Holand podle kamenů, opatřených rýhami, ke kterým Vikingové připoutávali své lodě na noc. Šestitýdenní putování Seveřanů mezi řekou Nelson a horním tokem Mississippi vedlo po řekách, jezerech, bažinami až k dnešnímu městu La Crosse ve státě Wisconsin. I bez důkazů upevňovacích kamenů existují tři dokázaná místa této cesty: \n\n\nTyto nálezy povzbudily další pátrání a bylo objeveno nářadí, zbraně, i hroby nordického původu. Tyto nálezy dokazují, že pobřeží Hudsonova zálivu bylo bodem vstupu Skandinávců na americký kontinent, i když ke skutečné kolonizaci vyčerpaní osadníci z Grónska již neměli sílu. Deset mužů přeživších Knutsonovu expedici se vrátilo domů a loď Knorre se potopila cestou z Grónska do Norska v roce 1369.\n\n"}
{"id": "1319009", "url": "https://cs.wikipedia.org/wiki?curid=1319009", "title": "Kunama", "text": "Kunama\n\nKunama je jazyk kunama používaný na západní hranici Eritrey a Etiopie. Mluví jí Kunamové, počet mluvčích je asi 190 000. Píše se latinkou.\n\nV ISO 639-3 má zkratku \"kun\".\n\nKunama má mnoho dialektů. Mezi ty hlavní patří tyto:\nDříve se mezi ně řadily také jazyky bitama a ilit, ale protože jsou s kunamou nesrozumitelné, berou se jako samostatné jazyky.\n"}
{"id": "1319010", "url": "https://cs.wikipedia.org/wiki?curid=1319010", "title": "Konstantinos Despotopoulos", "text": "Konstantinos Despotopoulos\n\nKonstantinos Despotopoulos, řecky Κωνσταντίνος Δεσποτόπουλος, (8. února 1913 Smyrna - 7. února 2016) byl řecký filozof a intelektuál, který se stal univerzitním profesorem a ministrem národního vzdělávání a náboženských záležitostí v Řecku.\n\nPo zničení města Smyrna a útěku řeckého obyvatelstva na konci turecké války v letech 1919–1922 se jeho rodina usadila v Aténách. Absolvoval gymnázium v Aténách s výbornými známkami a získal doktorát na Filozofické univerzitě v Aténách, opět s výbornými známkami. Vyučoval předměty filozofie práva a obecná filozofie na univerzitě v Aténách, na univerzitě v Nancy a univerzitě Panteion. V roce 1984 byl zvolen členem Akademie v Aténách, kde sloužil jako předseda v roce 1993. Byl zahraničním členem rumunské akademie a Académie de Marseille. Jako aktivní člen Národní osvobozenecké fronty během osvobozenecké operace v Řecku byl po vypuknutí řecké občanské války propuštěn z funkce na univerzitě a strávil roky 1947-50 ve vnitřním exilu na Makronisosu. \nV letech 1989–1990 působil jako ministr národního vzdělávání a náboženských věcí v Řecku v dozorčím kabinetu Joannisem Grivasem a ekumenickém kabinetu Xenofóna Zolotase a byl navržen levicovým Synaspismosem jako jeho kandidát v roce 1990 v řeckých prezidentských volbách. \n"}
{"id": "1319011", "url": "https://cs.wikipedia.org/wiki?curid=1319011", "title": "The Flow Building", "text": "The Flow Building\n\nThe Flow Building (dříve označována jako \"Květinový dům\") je stavěná polyfunkční budova na rohu Václavského náměstí a Opletalovy ulice Praze. Devítipatrový prosklený dům se bude nacházet na adrese Václavské náměstí č. p. 47. Předcházela ho stavba Dům U Turků z roku 1880, zbouraná v roce 2017 a bývalá tiskárna v Opletalově ulici. Výstavba začala v roce 2018 a měla by být dokončena v roce 2020. \n\nVýstavbu financuje společnost Flow East, ta vlastní pozemek od roku 1994. Projekt bude stát přibližně 1,2 miliard korun. Uvnitř bude 15 000 m² kancelářských a 6 000 m² maloobchodních prostorů. Pod budovou se bude nacházet 129 parkovacích míst včetně 50 míst pro nabíjení elektromobilů. Budova bude mít certifikát udržitelnosti BREEAM. Za architektonickým návrhem stojí architektonický ateliér Chapman Taylor. Název se odvíjí od anglického slova flow, které znamená „tok\" a dle developera má zachytit v budově ducha pohybu města.\n\nV březnu 2019 bylo oznámeno, že se v tomto domě bude nacházet první pobočka řetězce s levným oblečením Primark v Česku. \n\n"}
{"id": "1319012", "url": "https://cs.wikipedia.org/wiki?curid=1319012", "title": "Lubomír Přibyl", "text": "Lubomír Přibyl\n\nLubomír Přibyl (* 27. června 1937, Praha) je český malíř a grafik.\n\nV letech 1952–1957 absolvoval Střední výtvarnou školu Václava Hollara, kde vyučovali prof. Zdeněk Balaš, Karel Müller a Karel Tondl. Roku 1957 složil přijímací zkoušky na Akademii výtvarných umění v Praze (prof. Vlastimil Rada), ale akademická výuka ho neuspokojovala a po roce studia byl pro nezájem vyloučen. Mezi jeho spolužáky patřili tvůrci českého informelu, kteří ho ovlivnili ve volbě netradičních výtvarných materiálů.\n\nRoku 1959 se seznámil s Jiřím Kolářem a Bělou Kolářovou. Následující dva roky pracoval v propagačním oddělení továrny ČKD Přístroje ve Vysočanech, kde se seznámil s Vladimírem Boudníkem a Josefem Hamplem. Poprvé vystavoval roku 1959 s V. Boudníkem v závodní jídelně ČKD a v témže roce samostatně v divadle Rokoko. Během zaměstnání v továrně měl možnost navštívit režimem přísně střeženou zkušebnu v Běchovicích, vybavenou generátory vysokého napětí. Lubomír Přibyl se pak začal hlouběji zabývat světelnými fenomény, fyzikálními a geometrickými zákony a technikou.\n\nRoku 1961 se spolu s V. Boudníkem, J. Istlerem a R. Fremundem zúčastnil bienále v Lublani, kde si jeho grafický list z cyklu \"Mythy\" vybrala k vydání International Graphic Arts Society v New Yorku. V Praze Přibyla navštěvovali zahraniční galeristé z Paříže, Baden-Badenu a nizozemského Curaçao a zvali ho k výstavám. Roku 1963 se stal členem SČUG Hollar. Od roku 1964 se účastnil výstav Pratt Graphic Center v New Yorku. Na Bienále v Lublani získal roku 1963 ocenění a z Bienále 1965 jeho grafický list zakoupila Knihovna Kongresu ve Washingtonu. Koncem roku 1964 se uskutečnila Přibylova souborná výstava v Galerii Fronta v Praze.\n\nV letech 1966–1968 ho v Praze zastupovala Galerie Platýz (Ludmila Vachtová) a v Německu Klaus Staeck, který vydal několik jeho grafických listů a vystavil Přibylovy práce v galeriích v Mannheimu a Heidelbergu. V Paříži vystavovaly jeho práce Galerie Lambert a Galerie Arnaud, v USA od šedesátých let Jacques Baruch Gallery (Chicago). Roku 1968 vystavoval na Bienále v Buenos Aires. International Graphic Arts Society v New Yorku vydala další Přibylův grafický list a Pratt Graphic Center mu nabídl samostatnou výstavu.\n\nPo srpnové okupaci roku 1968 ztratil možnost vystavovat v Československu, ale byl zván k výstavám v zahraničí a zúčastnil se výstav české grafiky organizovaných českými kurátory v exilu (Arsén Pohribný, Libuše Brožková). Roku 1982 vydal nakladatel \"Limited Edition\" v New Yorku jeho grafický list. Počátkem 80. let se Přibyl zúčastnil tří neoficiálních výstav v Brně (kurátor J. Valoch), OKD Prahy 9 (kurátorka A. Potůčková) a Jazzové sekci (Krabičky, kurátor Joska Skalník). Roku 1989 měl samostatnou výstavu V ÚMCH ČSAV na Petřinách (kurátor Jiří Šetlík).\n\nPo roce 1989 Lubomír Přibyl vystavuje pravidelně doma i v zahraničí, od roku 1998 také se znovuobnoveným Klubem konkrétistů. Jeho souborné výstavy uspořádaly GVU v Chebu (2001), OG v Liberci (2005), GMU v Hradci Králové (2011), Brno Gallery CZ (2011) a Topičův klub (2012).\n\nLubomír Přibyl je na české výtvarné scéně solitérem, který nemá přímé předchůdce a svou důsledně monochromní tvorbou je blízký pouze některým členům skupiny Zero. Jeho výlučnost spočívá i ve způsobu, jakým se důsledně věnuje řešení autonomního výtvarného problému za použití nekonečných variant zvolených prostředků. Jeho dílo je vzácně vnitřně koherentní a ve srovnání s domácím i zahraničním uměním nezaměnitelné. Bývá řazen k širšímu proudu \"nové citlivosti\", který užívá jazyka geometrie, ale modifikuje ho a naplňuje novými významy. Objevování nových estetických fenoménů a kvalit, které charakterizuje celou škálu geometrického umění v 60. letech, je u Lubomíra Přibyla spojeno s určitými konceptuálními rysy a navozováním nových pojmových vztahů.\n\nNa počátku své tvorby se jako malíř krátce zabýval stylizovanou figurou a zoomorfními i geometrickými tvary (\"Sférická konfigurace\", 1959, \"Prostorová diagonála\", 1960), ale brzy ho začaly zajímat estetické kvality netradičních materiálů. Jeho vizuální zážitek s přístroji a elektrickými výboji ve zkušebně vysokého napětí v Běchovicích se v pozdější tvorbě projevil typologicky novým minimalistickým přístupem k obrazu a grafickému listu, jímž se snažil postihnout dynamické vztahy geometrických útvarů.\n\nPřibylovy monochromatické černobílé kompozice jsou organizovány často souměrně podle diagonální či vertikální osy. Zprvu využíval pro své materiálové tisky hrubou texturu juty a písku (\"Prostorová diagonála\", 1961, 1962). V letech 1963–1964 načas opustil geometrické tvary a sestavoval své matrice pro materiálový tisk ze zmačkaných papírů a písku (\"Papírová diagonála\", 1964). Souběžně tvořil kompozice na překližce pouze z písku spojeného olejovou barvou (\"Prostorová konfigurace 4 segmentů\", 1963, \"Segmentová diagonála\", 1965).\n\nMateriálové tisky s pískem z let 1964–1974 se vyznačují ostrými kontrasty bílých a černých ploch, i jemnými přechody světel a strukturovaných stínů a postupně se vyvíjejí ke stále složitějším geometrickým útvarům (\"Prostorová konfigurace dvou parabol a dvou segmentů\", 1964).\n\nV roce 1962 zapojil do svých kompozic provazy, textil a pravidelné rastry vytvořené volně položenou nebo napnutou rybářskou sítí (\"Nalezená síť\", 1964). Hotová síť nenabízela mnoho dalších variant a proto začal sítě sám konstruovat na dřevěné desce z napnutých provazů, provlékaných předem rozvrženými provrtanými otvory. Vytvořil velkoformátové kompozice na pomezí obrazu a objektu, se sítí fixovanou černým lakem (\"Šest variací prostorové diagonály\", 1967–1969, \"Bicentrická síť\", 1994, 162 x 122 cm). Lom světla na kompaktních černých plochách olejové malby nebo na stříbrných hliníkových fóliích, kterými občas pokrývá povrch desky, nabízí prostorovou iluzi.\n\nNěkteré kompozice mají přísný geometrický řád (\"Rovnováha, dva hroty\" (1964), jiné počítají s principem nahodilosti (\"Aleatorní textura - víření\", 1962). Nová technika autorovi umožnila vytvořit nekonečné variace geometrických křivek, kde plynulé přechody světel do hlubokých stínů vytváří lokální zahuštění provazové matrice (\"Rotační síť\", 1972, \"Dvojí segmentový zlom\", 1981, \"Sférická diagonála\", 1993, \"Sférický zlom\", 1999). Některé matrice zachycují průnik rotačních ploch (\"Rotační plocha\", 1976), rozvinuté prostorové plány geometrických ploch a iluzivně projektovaných trojrozměrných těles (\"Prostupující se jehlany\", 1976, \"Zkosené hranoly\", 1993, \"Prostorové plány\", 1998, \"Otáčející se prostorové plány\", 2002), vnitřní napětí a torzi (\"Excentrická síť\", 1994, \"Torzní diagonála\", 1997).\n\nProstorové vztahy a rozvíjení geometrických tvarů v sérii přesně konstruovaných sekvencí jsou hlavními Přibylovými tématy v 90. letech. Typická je pro ně jistá dvojznačnost, kdy nelze rozhodnout zda se jedná o iluzi prostorového útvaru nebo pouze určitou konfiguraci v ploše. K výpočtům některých složitých kompozic používá autor počítač. Jiří Fiala nazval tvorbu Lubomíra Přibyla \"morfoskopií\". Tento novotvar, který je protějškem matematické \"morfomatiky\" Iana Stewarta, popisuje techniku zviditelnění tvarů.\n\nAutor tiskne grafické listy jako kolografie - materiálový tisk z hloubky. Při něm se obrazová síť tiskne jako světlé čáry s jemnou strukturou, ohraničené nepravidelnou linkou černé barvy, zatímco místa, kde se síť provazů sbíhá a matrice je zahuštěna a zadržuje více barvy, se tisknou z hloubky jako černá plocha. Směrem, kam se linie rozbíhají, ubývá i množství zachycené barvy, která pak rámuje jen provazovou matrici a plochy mezi nimi zůstávají bílé. Výsledkem tisku není pouze matematicky přesná geometrická síť, ale také náhodné odchylky, způsobené strukturou použitého materiálu a jím zachycené barvy.\n\n\n\n\n"}
{"id": "1319014", "url": "https://cs.wikipedia.org/wiki?curid=1319014", "title": "Paul Pholeros", "text": "Paul Pholeros\n\nPaul Anthony Pholeros (1953 - 1. února 2016) byl australský architekt. \n\nV roce 1974 obdržel titul bakaláře věd na Sydneyské univerzitě a bakaláře architektury v roce 1976. V roce 1984 založil vlastní architektonickou firmu \"Paul Pholeros Architects\" a byl také ředitelem \"Healthabitat\"u, neziskové organizace, která se zaměřila na zlepšení zdraví znevýhodněných osob zlepšením jejich bydlení.\n\nPholeros vyučoval architekturu na univerzitě v Sydney. Byl místopředsedou a členem správní rady Emergency Architects Australia. V roce 2007 se stal členem Australského řádu (AM) jako uznání jeho vytrvalosti a vynikajících služeb pro zdraví a pohodu domorodé populace Austrálie a Ostrovů Torresova průlivu. \n"}
{"id": "1319015", "url": "https://cs.wikipedia.org/wiki?curid=1319015", "title": "Šan-tung Lu-neng Tchaj-šan", "text": "Šan-tung Lu-neng Tchaj-šan\n\nŠan-tung Lu-neng Tchaj-šan () je čínský profesionální fotbalový klub, který sídlí ve městě Ťi-nan v provincii Šan-tung. Založen byl v roce 1956 pod názvem Šan-tung. Svůj současný název nese od roku 1998. Jedná se o čtyřnásobného mistra Čínské lidové republiky a celkově pětinásobného vítěze Čínského poháru. Klubové barvy jsou oranžová, modrá a bílá. Od sezóny 1994 působí v čínské nejvyšší fotbalové soutěži.\n\nSvé domácí zápasy odehrává v Ťi-nanském olympijském sportovním centru s kapacitou 56 808 diváků.\n\nPlný název klubu je Fotbalový klub Šan-tung Lu-neng Tchaj-šan ()\n\n\n\n\nZdroj: \n\n\n\nZdroj: \n\nZdroj: \n\n"}
{"id": "1319020", "url": "https://cs.wikipedia.org/wiki?curid=1319020", "title": "Křížový kámen u Dostálky", "text": "Křížový kámen u Dostálky\n\nKřížový kámen u hájovny Dostálka je nejvýznamnější z drobných památek, zachovaných v lesích severně od Plzně. Je postaven nad západní stranou silnice do Záluží mezi vlastní hájovnou a odbočkou do Ledec. Deska byla před rokem 1988 zapsána na seznam kulturních památek České republiky pod rejstříkovým číslem 24420/4-4481. \n\nPískovcová deska je 86 cm vysoká. Spodní část vpředu zdobí zřetelný pozitivní reliéf rovnoramenného kříže o šířce 36 cm, zatímco horní část je zakulacená, široká 56 cm. Ve středu kruhu je navíc mírně šikmo vytesán méně nápadný pozitivní reliéf latinského kříže s mírně se rozšiřujícími rameny o výšce 33 cm. Zadní strana kamene je hladká. Povrch desky je ovšem silně zvětralý, takže přesný tvar již není dobře čitelný a rovněž jemnější reliéfní prvky (pokud existovaly) zanikly. Proto nelze ani spolehlivě posoudit pečlivost a profesionalitu kamenického zpracování. \n\nTakto ztvárněný křížový kámen je velice netypický, takže jeho funkce a původ dosud nebyly jednoznačně vysvětleny. Obdobné objekty se nacházejí zcela výjimečně v nevelké oblasti na pomezí okresů Plzeň - sever, Louny a Rakovník. Spojení symbolu kříže a kruhu rovněž připomíná antropomorfní stély známé především z oblastí jižní Francie a severního Španělska. Spojitost s takovými objekty je však spíše nepravděpodobná. K místu se váže i pověst o vraždě řezníka či děvčete. Oběť prý měla v ruce svírat žemličku a podle toho se i okolnímu lesu říká \"„U Žemličky“\". \n\nK reálnějším patří domněnka, že křížový kámen stojí na pomyslné hranici plzeňského mílového práva a mohl tak představovat celní znamení. K takovému předpokladu však dosud existuje jen minimum dokladů, takže bez dalších důkazů tím nelze umístění a funkci objektu zdůvodnit. \n\nI přes vzácnost a značný význam této památky docházelo často k poškozování křížového kamene (povalení, rozlomení). Až důkladná oprava v roce 1985 zabránila jeho zničení.\n\n\n"}
{"id": "1319021", "url": "https://cs.wikipedia.org/wiki?curid=1319021", "title": "Viktor Čukarin", "text": "Viktor Čukarin\n\nViktor Ivanovič Čukarin ( Віктор Іванович Чукарін, 9. listopadu 1921 Chreščaticke – 25. srpna 1984 Lvov) byl sovětský gymnasta, sedminásobný olympijský vítěz.\n\nNarodil se v kozácké rodině v ukrajinské vesnici Chreščaticke (v letech 1937 až 2016 Krasnoarmejskoje) nedaleko Doněcka. Jeho otec byl popraven v rámci Velké čistky. Viktor absolvoval sportovní univerzitu v Kyjevě a v roce 1940 se stal mistrem Ukrajiny v gymnastice. Za druhé světové války narukoval jako dobrovolník, upadl do německého zajetí, prošel koncentračními tábory a přežil pochod smrti. Po válce se vrátil ke sportu, čtyřikrát se stal mistrem SSSR (1949, 1950, 1951 a 1955). Při premiéře sovětských sportovců na olympijských hrách 1952 se stal už jako třicátník nejlepším účastníkem her, když vyhrál víceboj jednotlivců a družstev, přeskok a cvičení na koni našíř, stříbrnou medaili získal na bradlech a na kruzích. Na mistrovství světa ve sportovní gymnastice 1954 získal tři zlaté (víceboj jednotlivců a družstev, bradla) a jednu bronzovou (kůň našíř) medaili. Na olympiádě 1956 obhájil prvenství v individuálním i týmovém víceboji a vyhrál na bradlech, druhý byl v prostných, třetí v koni našíř, čtvrtý na hrazdě a sedmý na kruzích.\n\nPo olympiádě v Melbourne ukončil kariéru, v roce 1957 obdrželi spolu s Larisou Latyninovou jako první sportovci v historii Leninův řád, byl také zasloužilým mistrem sportu a zasloužilým trenérem. Působil jako pedagog na Lvovském institutu tělesné kultury. Zemřel v roce 1984, je pohřben na Lyčakovském hřbitově.\n\n"}
{"id": "1319025", "url": "https://cs.wikipedia.org/wiki?curid=1319025", "title": "Archivní výzkum", "text": "Archivní výzkum\n\nArchivní výzkum je typ primárního výzkumu, který zahrnuje vyhledávání a získávání informací z originálních archivních záznamů. Tyto záznamy jsou často téměř soudobé s událostmi, které dokládají, a bývají proto velmi cenné. Mohou být uloženy buď v archivních repozitářích, anebo jsou majetkem nějaké organizace (vládní, obchodní, aj.), která je vytvořila nebo shromáždila, anebo je nástupnickou organizací v jejich vlastnění. Archivní výzkum bývá často srovnáván se (1) sekundárním výzkumem (prováděným nejčastěji v knihovně či online), který zahrnuje identifikování a nahlížení sekundárních zdrojů týkajících se předmětu bádání; a s (2) dalšími typy primárního výzkumu a empirického výzkumu, jakým jsou například terénní práce.\n\nArchivní výzkum je komplexnější a časově náročnější než výzkum v knihovně či na internetu, neboť je nutné identifikovat, lokalizovat a interpretovat hledané dokumenty. Archivní záznamy jsou často jedinečné a výzkumník tak musí počítat s cestou na místo jejich uchovávání. Některé archivní pomůcky jsou k dispozici online, mnoho dalších ne, některým dokonce chybí jakákoli vyhledávací pomůcka. Některé záznamy mohou být veřejnosti nepřístupné, a to z důvodů utajení, archaického písma, zastaralého, nebo cizího jazyka, anebo příliš technického jazyka.\n\nArchivní dokumenty byly vytvářeny pro určité praktické či administrativní účely, a tedy ne s ohledem na budoucí archivní výzkum, proto je často nutné k jejich objasnění zkoumat i souvislosti. Některé dokumenty jsou v držení soukromých vlastníků, anebo institucí, které odmítají umožnit přístup externím výzkumníkům.\n\nArchivní výzkum tvoří základ historického výzkumu v akademickém prostředí; často se ale také provádí v jiných disciplínách napříč humanitními a sociálními vědami (v doprovodu s paralelní výzkumnou metodologií), včetně literární vědy, archeologie, sociologie, antropologie nebo psychologie. Může být rovněž podstatný v dalších, neakademických typech bádání, jako je například genealogie anebo kriminální vyšetřování.\n\nNejstarší archivy na Blízkém Východě jsou několik tisíc let staré. Například Vatikánský tajný archiv byl založen v 17. století našeho letopočtu a obsahuje státní doklady, papežské knihy a korespondenci datovanou do 8. století.\nDalšími evropskými archivy jsou například nejstarší centrální archiv v Německu, který byl založen v roce 1919, nejstarší dokumenty pocházely z roku 1411. Francouzský národní archiv byl založen už roku 1790 během Francouzské revoluce a jeho nejstarší sbírky pochází z roku 625. Státní ústřední archiv, první jednotná archivní organizace v Česku, byl založen v roce 1954. Částí sbírky je i listinný archiv panovnického rodu Přemyslovců, známý jako Archiv České koruny, jež v sobě nejstarší dochovanou listinu, a to z roku 1158.\n\nOrganizování, sbírání a archivování informací je bez elektrické pomoci náročné. První ukládání elektronických dat umožnila magnetická ukládací zařízení. Tím, jak se technologie vyvíjela, rostla zároveň schopnost archivovat data pomocí elektroniky. První komerční počítač vyráběný v USA, UNIVAC I (Universal Automatic Computer 1), využíval magnetické pásky k ukládání dat. Tento typ uchovávání se využívá dodnes. Zatímco většina magnetických ukládacích zařízení byla nahrazena optickými (CD, DVD), některé magnetické přístroje se pro ukládání používají stále. Disketa se stala extrémně populárním ukládacím médiem v 70. až 90. let, lidé ji využívali pro zálohování svých pevných disků. Z hlediska množství uložených dat a možnosti přístupu byla dlouhou dobu nepřekonatelným úložným zařízením, neboť umožňovala uchránit relativně hodně dat, ke kterým uživatelé nepotřebovali rychle přístupovat, ale chtěli je mít pro všechny případy uložené.\n\nS rozvojem internetu a s opouštěním magnetických pásek se archivování začalo odehrávat více online.\nArchivování na internetu se stalo populární z několika důvodů, a to především díky možnosti dosáhnout co nejmenšího možného prostoru s co nejvíce uloženými informacemi. Internetové archivy mohou obsáhnout rozsáhlý digitalizovaný materiál, stejně tak zajišťují dlouhodobou možnost správy dat a uchovávání. Další výhodou je možnost přístupu odkudkoli, kde je připojení k internetu.\n\nArchivování na internetu s sebou nese i negativa. Jedním z největších je bezpečnost. Je také možné, že uložené informace budou uloženy špatně, anebo budou zničeny vodou či ohněm, což hrozilo i při archivaci pomocí disket, pevných disků a počítačů.\n\nVětšina institucí s fyzickým archivem začala své sbírky digitalizovat a zveřejňovat na internetu.\n\nV únoru 1997 se poprvé setkaly klíčové osobnosti z akademického, archivního, podnikového, vládního, právního a technologického sektoru na průkopnické konferenci v San Franciscu. Konference s názvem “Documenting the Digital Age” byla sponzorována National Science Foundation, MCI Communications Corporation, Microsoft Corporation a History Associates Incorporated a byla podnětem k diskusi o uchovávání elektronických záznamů.\n"}
{"id": "1319026", "url": "https://cs.wikipedia.org/wiki?curid=1319026", "title": "Izotopy palladia", "text": "Izotopy palladia\n\nPřírodní palladium (Pd) se skládá ze šesti stabilních izotopů: Pd (přirozený výskyt 1,02 %), Pd (11,14 %), Pd (22,33 %), Pd (27,33 %), Pd (26,46 %) a Pd (11,72 %). Bylo také popsáno 33 radioizotopů, s nukleonovými čísly 91 až 129, a 18 jaderných izomerů tohoto prvku. Nejstabilnější radioizotopy jsou Pd (poločas přeměny 6,5×10 let), Pd (16,991 dne), Pd (3,63 dne) a Pd (21,04 hodin). Všechny ostatní mají poločasy kratší než 14 hodin, většina pod 90 sekund. Radioizotopy s nukleonovým číslem 103 a nižším se většinou přeměňují beta plus přeměnou na izotopy rhodia, zatímco u Pd a těžších radioizotopů převažuje přeměna beta minus na stříbro..\n\nPd je radioizotop palladia využívaný v radioterapii. Vyrábí se v cyklotronu z palladia-102 nebo rhodia-103.\n"}
{"id": "1319030", "url": "https://cs.wikipedia.org/wiki?curid=1319030", "title": "Sermermiut", "text": "Sermermiut\n\nSermermiut je zaniklá osada v kraji Avannaata v Grónsku. Nachází se asi 2 km od Ilulissatu u zálivu Disko. Název osady znamená \"ústa ledovce\".\n\nByly tu nalezeny pozůstatky po všech pravěkých grónských kulturách. Sermermiut byl obydlen Dorsetskou kulturou (mezi 7. a 3. stoletím př. n. l.), prošla tudy však i Saqqacká kultura a Thulští lidé. Není známo, kdy byla založena, ale je známo, že zanikla v roce 1850, když se poslední potvrzený obyvatel přestěhoval do Ilulissatu. Pozůstatky osady již nejsou vidět.\n"}
{"id": "1319032", "url": "https://cs.wikipedia.org/wiki?curid=1319032", "title": "Šanghaj SIPG", "text": "Šanghaj SIPG\n\nŠanghaj SIPG () je čínský profesionální fotbalový klub, který sídlí v Šanghaji. Založen byl v roce 2005 pod názvem Šanghaj Tung-ja. Svůj současný název nese od roku 2015. Klubové barvy jsou červená a bílá. Od sezóny 2013 působí v čínské nejvyšší fotbalové soutěži.\n\nSvé domácí zápasy odehrává na stadionu Šanghaj s kapacitou 56 842 diváků.\n\nPlný název klubu je Fotbalový klub Šanghaj SIPG ()\n\n\n\nZdroj: \n\n\n\nZdroj: \n\nZdroj: \n\n"}
{"id": "1319037", "url": "https://cs.wikipedia.org/wiki?curid=1319037", "title": "Uummannaq (Sermersooq)", "text": "Uummannaq (Sermersooq)\n\nUummannaq () je zaniklá moravská misijní stanice v kraji Sermersooq v Grónsku. Nachází se asi 56 km severovýchodně od Nuuku a asi 26 km severozápadně od Kapisillitu. Nemá nic společného s městem Uummannaq na severu. Název Uummannaq znamená \"ve tvaru srdce\".\n\nByla založena v roce 1861 a v roce 1900 byla jako všechny misijní stanice zrušena.\n"}
{"id": "1319039", "url": "https://cs.wikipedia.org/wiki?curid=1319039", "title": "Mackay", "text": "Mackay\n\nMackay, MacKay nebo McKay může znamenat:\n\n\n\n"}
{"id": "1319042", "url": "https://cs.wikipedia.org/wiki?curid=1319042", "title": "Tchien-ťin Čchüan-ťien", "text": "Tchien-ťin Čchüan-ťien\n\nTchien-ťin Čchüan-ťien () je čínský profesionální fotbalový klub, který sídlí v přímo spravovaném městě Tchien-ťin. Založen byl v roce 2006 pod názvem Chöch chot Pin-chaj ve městě Chöch chot v autonomní oblasti Vnitřní Mongolsko. V roce 2008 proběhlo stěhování do města Tchien-ťin, kde klub začal působit pod názvem Tchien-ťin Sung-ťiang. Svůj současný název nese od roku 2015. Klubové barvy jsou červená a bílá. Od sezóny 2017 působí v čínské nejvyšší fotbalové soutěži.\n\nSvé domácí zápasy odehrává na stadionu Chaj-che s kapacitou 30 000 diváků.\n\nPlný název klubu je Fotbalový klub Tchien-ťin Čchüan-ťien ()\n\n\n\nZdroj: \n\n\n\nZdroj: \n\n"}
{"id": "1319047", "url": "https://cs.wikipedia.org/wiki?curid=1319047", "title": "Svazová plánovací komise", "text": "Svazová plánovací komise\n\nSvazová plánovací komise (srbochorvatsky Savezna planska komisija/Савезна планска комисија) byl orgán v raném období existence socialistické Jugoslávie, který měl připravovat plány pro národní hospodářství. Existovala v letech 1946–1951. \n\nKomise vznikla na základě \"Zákona o obecně-hospodářském plánu a státních orgánech pro plánování\" dne 25. května 1946 (článek 4 zákona). Měla za úkol připravit hlavní hospodářský plán (první pětiletý plán) po vzoru SSSR. Ten byl připraven a schválen v podobě zákona v roce 1947. jugoslávské hospodářství procházelo v době vzniku komise znárodněním; velké podniky nejprve převzal stát (1945) fakticky a později i formálně (1946). Půda byla přerozdělena a konfiskována; na venkově byla zahájena kolektivizace, která však skončila neúspěšně. \n\nKomise mimo jiné stanovovala normy, na základě kterých se vypočítávaly náklady na provoz státních podniků a příjmy, které měly tyto společnosti získat. \n\nPod Svazovou plánovací komisi spadalo několik jugoslávských státních organizací, jako např. Svazová komise pro standardizaci, Institut pro racionalizaci, Svazová správa pro zrychlení výroby apod.\n\nSama komise neměla jasně definován mechanismus vnitřního fungování, ani neměla jasně danou organizační strukturu. Během pěti let jejího působení došlo k řadě reorganizací, které byly vynuceny z několika důvodů (změna zahraničně-politické orientace Jugoslávie po roztržce mezi Titem a Stalinem; neúspěch první pětiletky apod.) Nebyl jasně vymezen okruh činností, kterému se komise měla věnovat. V jejím čele stál jugoslávský ministr průmyslu, později ministr těžkého průmyslu; nejprve Andrija Hebrang, a poté Boris Kidrič. \n\nDne 6. dubna 1951 byla komise zrušena a její činnost převzala Hospodářská rada vlády FNRJ a Hlavní správa plánování. \n"}
{"id": "1319048", "url": "https://cs.wikipedia.org/wiki?curid=1319048", "title": "Superpohár (Frýdlantsko)", "text": "Superpohár (Frýdlantsko)\n\nSuperpohár je klání v požárním sportu, jehož se účastní sbory dobrovolných hasičů z oblasti Frýdlantska, oblasti na severu České republiky, v Libereckém kraji. Účastníky soutěže jsou:\n\nV rámci seriálu pořádá během roku každý z účastnických sborů jednu ze soutěží, jejíž výsledky v jednotlivých disciplínách jsou podle předem stanovených pravidel obodovány. Vítězí družstvo, které za celý ročník nasbírá v součtu za všechny závody nejvíce bodů.\n\n\n"}
{"id": "1319049", "url": "https://cs.wikipedia.org/wiki?curid=1319049", "title": "JSTOR", "text": "JSTOR\n\nJSTOR (výslovnost [džejstór], zkratka z anglického \"Journal Storage\", úložiště časopisů) je digitální knihovna, která byla založena v roce 1995 s cílem usnadnit studentům přístup ke starším číslům vědeckých časopisů. Fungování projektu financuje Mellonova nadace se sídlem v New Yorku, u jeho zrodu stál bývalý prezident Princetonské univerzity William G. Bowen. V archivu je dostupných více než 1500 časopisů z oblasti humanitních, sociálních a přírodních věd, nejstarší texty pocházejí z roku 1665. Postupně jsou do databáze přidávány i knižní publikace v angličtině a aktuální čísla časopisů. Přístup k JSTOR má více než 8000 vzdělávacích institucí ve 160 zemích. Podle statistiky společnosti Alexa Internet jsou stránky celosvětově na 2236. místě v návštěvnosti (srpen 2017).\n\n"}
{"id": "1319053", "url": "https://cs.wikipedia.org/wiki?curid=1319053", "title": "Úna (jméno)", "text": "Úna (jméno)\n\nÚna je ženské křestní jméno keltského původu. Jméno se může odvodit od irského slova \"uan\" \"jehně\", \"beránek\". \n\n\n\n"}
{"id": "1319055", "url": "https://cs.wikipedia.org/wiki?curid=1319055", "title": "Izotopy stříbra", "text": "Izotopy stříbra\n\nPřírodní stříbro (Ag) se skládá ze dvou stabilních izotopů: Ag (přirozený výskyt 51,839 %) a Ag (48,161 %). Bylo také popsáno 38 radioizotopů, s nukleonovými čísly 93 až 132, a řada jaderných izomerů tohoto prvku. Nejstabilnější radioizotopy jsou Ag (poločas přeměny 41,29 dne), Ag (7,45 dne), Ag (5,37 hodiny) a Ag (3,130 h). Všechny ostatní mají poločasy kratší než 70 minut, většina pod 1 minutu. Radioizotopy s nukleonovým číslem 106 a nižším se většinou přeměňují beta plus přeměnou na izotopy palladia, zatímco u Ag a těžších radioizotopů převažuje přeměna beta minus na kadmium..\n\nIzotop palladia Pd se přeměňuje na Ag s poločasem 6,5 milionů let. Železné meteority jsou jediná tělesa s dostatečně vysokým poměrem palladium/stříbro na to, aby bylo možné změřit rozdíly v obsahu Ag. Radiogenní Ag bylo poprvé nalezeno v meteoritu Santa Clara v roce 1978.\n"}
{"id": "1319059", "url": "https://cs.wikipedia.org/wiki?curid=1319059", "title": "Reálné gymnázium Křemencova", "text": "Reálné gymnázium Křemencova\n\nReálné gymnázium v Křemencově ulici \"(Masarykovo I. státní československé reálné gymnasium, Praha II - Nové Město, Křemencova ul. 12)\" je bývalá střední škola v Praze. \nPrvní státní reálné gymnázium bylo založeno 7. října 1871 poté, co ministr Jireček navštívil v Praze českou reálku a byl požádán o založení vyššího stupně zemským školním inspektorem pro české střední školství Josefem Vebrem.\n\nŠkolní rok 1871–72 zahájila škola 29. října v soukromém domě v Eliščině třídě čp. 17 \"(Revoluční)\". V následujícím školním roce 1872–73 se gymnázium přestěhovalo z nevyhovujících prostor do Spálené ulice čp. 24 do třípatrové budovy ve dvoře průchozího domu \"„U Šmerhovských“\". Dům patřil \"„České vzájemné pojišťovně“\" a domovníkem v něm byl otec vlasteneckého novináře Josefa Baráka.\n\nProtože prostory již kapacitně nestačily bylo rozhodnuto postavit novou školní budovu. Na vybraném pozemku v Křemencově ulici proti pivovaru U Fleků proběhlo slavnostní otevření a vysvěcení v září roku 1894. Od školního roku 1911–12 se škola postupně rozšiřovala na osmitřídní reálné gymnázium a od školního roku 1922–23 na vyšším stupni zavedla dvě oddělení – humanitní a reální.\n\nŠkolu absolvovalo téměř 4.000 studentů. Na počátku 80. let 18. století bylo ve třídách zapsáno na 600 žáků, stejný počet jich byl ve školním roce 1914–15. Roku 1930 stav žáků poklesl, od následujícího roku stoupal a v letech 1939 a 1940 měla škola přes 1000 žáků.\n\nJeště před zrušením roku 1949 sem bylo v dubnu přemístěno několik studentek ze zrušeného Řeholního gymnázia v Ostrovní ulici. Po zrušení budovu nejdřív užíval Armádní umělecký soubor a od roku 1952 Střední průmyslová škola chemická.\n\nMezi absolventy jsou padlí v 1. světové válce, legionáři a účastníci prvního domácího odboje. Někteří absolventi zemřeli v německých koncentračních táborech a ve druhém odboji doma a v zahraničních vojenských jednotkách. Šest let byl v koncentračním táboře vězněn ředitel školy František Šišma.\n\nNa čestném místě na hlavním schodišti byla po skončení 2. světové války umístěna pamětní deska s 90 jmény obětí okupace z řad studentů školy. Deska byla později vyměněna za novou, doplněnou o dalších 30 jmen včetně Jaroslava Klímy, Bedřicha Kouly a Václava Šaffránka, studentů zastřelených v ruzyňských kasárnách již 17. listopadu 1939 v souvislosti se studentským protestem 28. října a následujícím pohřbem Jana Opletala.\n\nRoku 1920 vznikla avantgardní tvůrčí skupina Devětsil z iniciativy několika absolventů prvního poválečného maturitního ročníku, ke které se připojili starší i mladší spolužáci a začínající tvůrci a obdivovatelé moderního umění ze žižkovského gymnázia.\n\n\nJmenovanými (definitivními) řediteli školy od počátku její existence byli:\nAbsolventy gymnázia byli například historik umění Jiří Kotalík, náčelník Junáka Antonín Benjamin Svojsík, architekti Kamil Roškot, Karel Honzík a Jiří Novotný, malíř Antonín Slavíček, hudební skladatel J.B. Foerster, spisovatel Vladislav Vančura, Karel Teige, Adolf Hoffmeister, Jiří Voskovec a Jan Werich, psychiatr Vladimír Vondráček, Jindřich Vodák, Jiří Weil, Vladimír Škutina, Karel Fabián, nakladatel Rudolf Škeřík, herci Ladislav Boháč a Miloš Nedbal. Z dívčího gymnázia sem roku 1949 přišla například Jiřina Bohdalová.\n\n\n"}
{"id": "1319062", "url": "https://cs.wikipedia.org/wiki?curid=1319062", "title": "Petr Ševčík", "text": "Petr Ševčík\n\nJméno a příjmení Petr Ševčík náleží těmto lidem:\n\n"}
{"id": "1319072", "url": "https://cs.wikipedia.org/wiki?curid=1319072", "title": "Římskokatolická farnost Spytihněv", "text": "Římskokatolická farnost Spytihněv\n\nŘímskokatolická farnost Spytihněv je územní společenství římských katolíků s farním kostelem Nanebevzetí Panny Marie v děkanátu Zlín. \n\nZa zakladatele obce je považován kníže Břetislav I. První ověřená písemná zmínka o obci pochází z roku 1131 (poslední výzkumy ukazují spíše na rok 1141). Jedná se o výpis majetku moravské církve, u příležitosti přenesení katedrálního kostela v Olomouci od sv. Petra k sv. Václavu. Z obsahu listiny vyplývá, že zde již tehdy stál kostel a Spytihněv patřila mezi šest arcijáhenství na Moravě. Zmíněný kostel zanikl zřejmě během 13. století. V následujících staletích byla obec během válečných událostí opakovaně zpustošena a vypálena. Současný farní kostel pochází z roku 1712. \n\nFarářem byl od července 2010 R. D. Mgr. Bohumil Kundl. Jako administrátor ho s platností od července 2018 vystřídal R. D. Mgr. Jiří Zámečník. Ten však od podzimu téhož roku začal studovat v Římě a novým administrátorem tak byl od října 2018 ustanoven farářem R. D. ThLic. Tomáš Káňa, Th.D., dosavadní kaplan v Jevíčku.\n\nVe farnosti se pravidelně koná tříkrálová sbírka. V roce 2016 činil její výtěžek 55 760 korun. Při sbírce v roce 2018 se vybralo 55 651 korun.\n"}
{"id": "1319077", "url": "https://cs.wikipedia.org/wiki?curid=1319077", "title": "Kaple svatého Ducha (Schirgiswalde)", "text": "Kaple svatého Ducha (Schirgiswalde)\n\nKaple svatého Ducha () v Schirgiswalde (část města Schirgiswalde-Kirschau) je římskokatolická hřbitovní kaple náležející k tamnímu farnímu kostelu Nanebevzetí Panny Marie a okolnímu hřbitovu. Historizující sakrální stavba pochází z roku 1927. O její výstavbu se zasloužil farář Anton Mott, který v místě sloužil od roku 1924 až do své smrti v roce 1960. Před kaplí se nachází hroby biskupů a kněžská krypta, kterou doplňuje socha Krista Krále. Střechu zakončuje osmiboká lucerna se zvonem. Kaple je zasvěcená Duchu svatému.\n\n\n"}
{"id": "1319081", "url": "https://cs.wikipedia.org/wiki?curid=1319081", "title": "FK Baník Souš", "text": "FK Baník Souš\n\nFK Baník Souš je fotbalový klub z Mostu, účastník Divize B, jež byl založen roku 1919.\n\nPrvopočátky fotbalu v Souši se počátky fotbalu datují již k době před 1. světovou válkou. Současný klub byl však založen až roku 1919 jako SK Čauš, které bylo následující rok pozměněno na SK Souš. Z počátku klub hrál pouze přátelská utkání, později se však stal součástí Severozápadočeské župy, které dokonce v sezóně 1931/32 vyhrálo. V této soutěži klub působil až do začátku války v roce 1938. Ve válečných letech se klub účastnil sudetské ligy a nsledně přerušil činnost. Tu obnovil v roce 1945 a byl zařazen do Radjovy župy, ve kteé působil až do roku 1952. V následujících letech hrál klub různých krajských soutěžích. V roce 1967 klub přichází, v důsledku rozšiřování těžby uhlí, o vlastní hřiště a je nuceno se přestěhovat do nově vznikajícího města Most. Klub v této době působí pouze v okresním přeboru. V sezóně 1969/70 klub postupuje do I.B třídy a tu hraje až do roku 1977. Stěžejní činností klubu byla však práce s mládeží, což se projevilo především úspěchy dorostenců a žáků postupy i do celorebublikových soutěží. v této práci klub pokračoval i po roce 1989 a to až do roku 2012, kdy byl klub nucen veškerou mládež převést do jiného mosteckého klubu Mostecký FK.\nCo se týče oddílu mužů, tak ten působí především v krajských soutěžích a to až do roku 2011, kdy klub slaví historický postup do divize, ve které působí dosud.\n\nMezi známá jména, které vychoval zdejší klub patří: Josef Tichý, Sl. Svoboda, B. Rejlek, Jiří Černý, Josef Bartoš, Maděra, Stanislav Salač, Petr Pfeifer, Petr Kubiš.\n\n\n"}
{"id": "1319082", "url": "https://cs.wikipedia.org/wiki?curid=1319082", "title": "Dymná jizba", "text": "Dymná jizba\n\nDymná jizba (černá jizba, dýmnice, kurlok) je hlavní obytná místnost, ve které se nacházelo otevřené ohniště, z něhož dým byl odváděn otvory ve stropě, okny, dveřmi nebo otvory v horní části stěn.\n\nOhniště bylo původně umístěno uprostřed místnosti a stoupající kouř odcházel skulinami ve střeše. Dymná jizba byla vyšší než ostatní místnosti z důvodu zachycení stoupajícího dýmu pod stropem. Pokud kouř dosáhl úrovně oken odcházel dymnými otvory v horní části stěn nad úrovní okem nebo dveřmi do síně nebo otvory ve stropě a skulinami ve střeše ven. Postupem doby se ohniště přesunulo do rohu ke stěně se síní (druhá polovina 15. století). Mělo své stabilní místo v rohu místnosti vedle dveří proti stěně obrácené do dvora. Ohniště bylo oproti podlaze vyvýšeno a zpravidla se nacházelo před vstupním otvorem do pece (pekelec). Ohniště před ústím pece sloužilo k topení a osvětlení místnosti. Ústí sloužilo jako jediný otvor pro vkládání paliva i pokrmů k pečení a často jako otvor pro odvod kouře. Pec, která mnohdy zabírala až čtvrtinu místnosti, měla později v horní části otvor pro odvod spalin a kouře, někdy protáhlý do komínku. Kouř volně stoupal do prostoru místnosti. Pokud nebyly stropy odcházel volně otvory ve střešní krytině. V místnostech se stropem se kouř odváděl skulinami nebo otvorem na půdu a volně netěsnostmi ve střešní krytině, nebo jakmile se vrstva kouře snížila do úrovně oken, dveří mohla odcházet těmito otvory nebo dymnými otvory, které byly v nebo nad úrovní oken ve stěnách místnosti. Dymné otvory byly zpravidla v čelních stěnách čtvercového nebo obdélníkového průřezu. Proto byla dymná jizba obvykle vyšší než ostatní světnice. Nad pecí se nacházel lapač jisker, tj. z proutí hlínou vymazaný trychtýř, který později převzal funkci dymníku pro odvod kouře do půdních prostor chalupy.\n\nVybavení dymné jizby bylo prosté bez ozdob. Nábytek tvořil stůl a lavice postavený proti ohništi v koutě - jídelní sezení. Podél zdí byly lavice, které sloužily ke spaní, a nádoby a truhly na uskladnění obilí a zemědělských výrobků, žernov k mletí obilí. Podlaha byla z udusané hlíny, také vyložená plochými kameny nebo upravována výmazem.\n\nV 15. století byly zaváděny dymníky a vzniká polodymná jizba. Dymné jizby se zachovaly do 19. století hlavně na Valašsku a Beskydech, kde byly např. součástí kolib (kurloků). Dymné a polodymné jizby byly zachovávány také z důvodů vyhýbání se placení daně z komínů, která byla zavedena v roce 1676 Leopoldem I. Daň se platila z každého komínu, který vyčníval nad střechu. Zavedením ohňového patentu Marií Terezií (upřesněn Josefem II.) se lidé vyhýbali stavbě zděných komínů (byl dražší než celá dřevěnice), že nadále používali dymné a polodynmé jizby s dřevěnými komíny vymazanými hlínou.\n\n\n\n"}
{"id": "1319084", "url": "https://cs.wikipedia.org/wiki?curid=1319084", "title": "Charlottesville", "text": "Charlottesville\n\nCharlottesville je město v americkém státě Virginie, které je správním centrem okresu Albemarle. V roce 2016 mělo 49 071 obyvatel. Pokud se k městu přičte metropolitní oblast ležící v tomto okrese, stoupne počet obyvatel města na 229 304 obyvatel. Město je pojmenované po britské královně Šarlotě Meklenbursko-Střelické, manželce Jiřího III.\n\nVe městě žili američtí prezidenti Thomas Jefferson, James Monroe a James Madison. Jefferson a Monroe žili ve městě v době, kdy vykonávali funkci guvernéra státu Virginia.\n\nUniversity of Virginia založena Thomasem Jeffersonem v roce 1819 leží na jihozápadě města a je spolu s Jeffersonovou plantáží Monticello součástí světového dědictví UNESCO.\n\n\n"}
{"id": "1319085", "url": "https://cs.wikipedia.org/wiki?curid=1319085", "title": "Petr Ševčík (fotbalista)", "text": "Petr Ševčík (fotbalista)\n\nPetr Ševčík (* 4. května 1994, Jeseník, Česká republika) je český fotbalový záložník a bývalý mládežnický reprezentant, od prosince 2018 hráč klubu SK Slavia Praha.\nJeho otcem je trenér Petr Ševčík, vedl mj. FK Jeseník.\n\nSvoje první fotbalové krůčky započal v malé vesničce Supíkovice na Jesenicku, ze které se posléze stěhoval do FK Jeseník a v žákovském věku do mládeže Sigmy Olomouc. Přes mládežnické kategorie a následně B-týmu Olomouce se zařadil v roce 2016 do A-mužsta. Podzim 2014 strávil na hostování v klubu SFC Opava.\n\nV červenci 2016 přestoupil ze Sigmy do FC Slovan Liberec.\n\nV prosinci 2018 přestoupil do klubu SK Slavia Praha .\n\nŠevčík prošel českými mládežnickými reprezentacemi od kategorie do 16 let.\n\nV české reprezentaci U21 debutoval v roce 2014. Trenér Vítězslav Lavička jej v červnu 2017 zařadil do 23členné nominace na Mistrovství Evropy hráčů do 21 let v Polsku. Český tým obsadil se třemi body 4. místo v základní skupině C.\n\n"}
{"id": "1319086", "url": "https://cs.wikipedia.org/wiki?curid=1319086", "title": "Kolová (rozcestník)", "text": "Kolová (rozcestník)\n\nVýraz Kolová může znamenat:\n\n"}
{"id": "1319088", "url": "https://cs.wikipedia.org/wiki?curid=1319088", "title": "Andrija Hebrang (otec)", "text": "Andrija Hebrang (otec)\n\nAndrija Hebrang (22. října 1899, Bačevac, Rakousko-Uhersko – 11. června 1949, Maruševac, Jugoslávie) byl jugoslávský komunistický politik a partyzán. Byl 4. sekretářem Ústředního výboru Svazu komunistů Chorvatska a ministrem průmyslu.\n\nAndrija se narodil ve vesnici Bačevac (dnes součást města Gradina) do rodiny Andrije Hebranga a matky Cecilije. V roce 1912 nastoupil do obchodní školy v Szent Lorencu u Pécsi.\n\nBěhem první světové války byl umístěn v Osijeku k dělostřeleckému pluku a poté do Záhřebu. Nakonec byl převele na frontu k Gorizii v Itálii, kde zůstal až do konce války. V roce 1919 vstoupil do komunistické strany. Po jistou dobu sloužil v jugoslávské armádě i po válce. V roce 1919 sloužil opět v Osijeku a od roku 1921 byl u Moravského dělostřeleckého pluku, kde byl poprvé odsouzen za neposlušnost vůči uniformovaným osobám.\n\nV roce 1923 se přestěhoval do Záhřebu. O rok později byl zatčen za účast na protivládních protestech, které iniciovali odboráři. Mezitím si ale získával stále pevnější pozici v komunistické straně.\n\nV roce 1928 byl s několika dalšími odhalen a zatčen za činnost pro komunistickou stranu. Nelegálně se tehdy pokoušel přejít jugoslávsko-rakouskou hranici ve snaze odcestovat na jednání do Moskvy. Následně byl převezen do Bělehradu, kde s ním byl uskutečněn soudní proces. V něm Hebrang přiznal, že je komunista, nicméně zatajil členství v komunistické straně. Nakonec byl odsouzen na trest odnětí svobody na 12 let, které si měl odpykat ve věznici v Lepoglavě a ve Sremské Mitrovici. Propuštěn na svobodu byl v roce 1941, kdy se stal členem Ústředního výboru Komunistické strany Chorvatska. V roce 1944 byl z funkce po osvobození Bělehradu odvolán a převelen do jugoslávské metropole.\n\nO rok později byl během druhé světové války, která vypukla na Balkáně v roce 1941, zatčen Ustašovci a poslán do koncentračního tábora Stara Gradiška. Z vězení se dostal při výměně zajatců. Poté se zapojil do protifašistického boje a stal se členem ZAVNOHu, Antifašistické rady národního osvobození Chorvatska. Prosazoval, aby Chorvatsko získalo jako republika Jugoslávie některá území, která byla předmětem mezinárodních sporů, např. Istrie a Dalmácie. Inicioval také připojení Baranje k Chorvatsku. Hebrangovy kroky vyvolaly kritiku Josipa Broze Tita.\n\nByl členem AVNOJe a místopředsedou ZAVNOHu.\n\nPo skončení války získal Hebrang řadu významných vedoucích postů v zemi. Na základě dohody mezi Titem a Šubašićem byla ustanovena první pvoálečná vláda, v níž se stal ministrem průmyslu. V rámci této pozice byl také předsedou Svazové plánovací komise, která připravovala přechod Jugoslávie na plánované hospodářství. V jeho pravomoci bylo připravovat první pětiletý plán. Příprava plánu však byla problematická a opět došlo do ideového střetu mezi Hebrangem a Titem; následně byl Hebrang odvolán z politbyra ÚV KSJ dne 24. dubna 1946. Sám Hebrang odmítal výstavbu Dálnice Bratrství a jednoty, která by spojila hlavní centra země, stejně jako chtěl nechat odložit výstavbu kanálu Dunaj, Tisa, Dunaj.\n\nPo roztržce mezi Titem a Stalinem v roce 1948 byl nicméně považován za možného Stalinova trojského koně a případného nástupce Tita. Následně byl obviněn ze špionáže pro SSSR. Jugoslávské komunistické vedení se chtělo Hebranga zbavit již dlouhodobě; jednak panoval dlouhodobý ideový spor mezi Hebrangem a Titem, jednak byl Hebrang orientován více pro-chorvatsky, než projugoslávsky. Srbští nacionalisté vnímali jeho ekonomickou politiku, kterou realizoval prostřednictvím Svazové plánovací komise jako protisrbskou. Kromě Hebranga byl politicky likvidován také Sreten Žujović. Během vyšetřování případu Hebrang požadovali zástupci SSSR, aby mohli být přítomni při vyšetřování, což jugoslávští komunisté odmítli. Zatkla jej UDBA; jeho rodina byla umístěna do domácího vězení. Sám Hebrang zmizel za nejasných okolností. Podle oficiální zprávy byl zavražděn, podle některých historiků spáchal sebevraždu.\n\nV roce 1992 jej Sabor (parlament) Chorvatska rehabilitoval.\n\n"}
{"id": "1319089", "url": "https://cs.wikipedia.org/wiki?curid=1319089", "title": "Andrija Hebrang", "text": "Andrija Hebrang\n\nAndrija Hebrang byl:\n\n"}
{"id": "1319090", "url": "https://cs.wikipedia.org/wiki?curid=1319090", "title": "Seznam písní Hany Hegerové", "text": "Seznam písní Hany Hegerové\n\nToto je seznam písní, které nazpívala Hana Hegerová.\n\npoz. - píseň - interpret - (autor hudby / autor textu)\n\n(h: / t:) - doposud nezjištěný autor hudby nebo textu\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1319109", "url": "https://cs.wikipedia.org/wiki?curid=1319109", "title": "Seznam pořadů vysílaných na TA 3 (1991–1992)", "text": "Seznam pořadů vysílaných na TA 3 (1991–1992)\n\nToto je seznam televizních pořadů vysílaných na kanálu TA3.\n\n\n\n\n\n\n\n\n\n\n\n\n\n\n\n\n\n"}
{"id": "1319110", "url": "https://cs.wikipedia.org/wiki?curid=1319110", "title": "TA 3 (1991–1992)", "text": "TA 3 (1991–1992)\n\nTA 3 (celým názvem Televízna anténa 3, nebo také pracovně s názvem Projekt Tatry) byl třetím programem Slovenské televize vysílající od 6. června 1991 do 1. července 1992. Programové schéma stanice bylo podobné jako u české OK 3. \n\nProgramová náplň byla tvořena přebíráním pořadů zahraničních satelitních televizních stanic, z nichž některé pořady byly lokalizovány do slovenštiny formou titulků nebo rychlodabingu. Ve vysílání se objevily také pořady připravované Slovenskou televizí a pořady domácích producentů. V neděli mezi 18 a 19 hodinou byly vysílány regionální programy produkované jednotlivými studií ČST.\n\nOd ostatních televizních stanic v tehdejším Československu se kanál odlišoval komerčním a moderním stylem, díky kterému si získal značný divácký úspěch .\n\nPoté, co v roce 1992 prošla stanice privatizací a přešla pod správu dvou soukromých subjektů, bylo vysílání ukončeno pro neschopnost spolupráce.\n\nV úterý 14. května 1990 bylo zahájeno vysílání programu OK 3 na třetím okruhu, který byl dosud využíván pro šíření Ústředního programu sovětské televize \"(ÚPST)\". Vysílat program \"OK 3\", později \"TA 3\" bylo možné pouze z vysílačů, které byly propojeny radioreléovými spoji. Na vysílačích napájených výhradně z družice bylo vysílání ÚPST dočasně zachováno. \nDne 1. dubna 1991 bylo na slovenském vysílacím okruhu nahrazeno vysílání OK 3 nově vzniklým programem \"TA 3\". Programové schéma oproti \"OK 3\" mělo nabídnout více hudebních pořadů a pořadů pro děti. Vysílání však bylo z ekonomických důvodů, kterými se potýkala Slovenská televize, vzápětí přerušeno. Do posledních dnů si nebyli tvůrci jistí, zda k obnovení vysílání vůbec dojde, což se nakonec podařilo 6. června 1991. U diváků zvyklých na programové schéma OK 3 bylo vysílání nové stanice přijato s rozpaky vzhledem k nízkému množství lokalizovaných pořadů. \n\nV roce 1992 došlo k privatizaci třetího okruhu a licenci na vysílání získaly dvě společnosti. Společnost \"Medium 5\" \"(zkráceně M5)\" a \"Perfects\". Jedna společnost disponovala dobrým technickým, druhá programovým zázemím. Podmínkou pro vysílání byla jejich spolupráce. Slovenská televize přestala provozovat \"TA 3\" k 1. červenci 1992 a od tohoto data zahájily vysílání noví provozovatelé. Z technických důvodů i důvodu nemožnosti těchto společností mezi sebou spolupracovat, bylo vysílání třetího okruhu ukončeno a licence později vrácena. \n\nNíže je uveden televizní program prvního dne vysílání a program po obnovení vysílání. Vlajky v přehledu symbolizují jazyk vysílání.\n\n\"Televízna anténa 3\" vysílala prostřednictvím vysílačů, na kterých byl do května 1990 šířen signál Ústředního programu sovětské televize určeného pro vojáky a jejich rodiny pobývající v Československu po invazi z roku 1968.\nPříjem \"TA 3\" byl možný především ve větších městech a pokrýval pouhých 26 % celého území Slovenska.\n"}
{"id": "1319112", "url": "https://cs.wikipedia.org/wiki?curid=1319112", "title": "Reálné gymnázium v Truhlářské", "text": "Reálné gymnázium v Truhlářské\n\nReálné gymnázium v Truhlářské ulici (\"Druhé C.k. Vyšší gymnasium Novoměstské\") je bývalá státní střední škola v Praze, která byla zrušena roku 1949 a obnovena roku 1994 jako Gymnázium Jiřího Gutha-Jarkovského.\n\nRoku 1874 byly pro paralelky akademického gymnázia pronajaty prostory v domě v Celetné ulici \"U města Paříže\". Z těchto paralelek později vzniklo nižší reálné gymnázium. Odtud se ústav roku 1876 přestěhoval do Broschova domu v Jindřišské ulici. Protože se počet jeho žáků zvýšil, pronajal si prostory pro učebny ve dvou domech v Růžové ulici.\n\nV září roku 1880 byla škola doplněna na vyšší gymnázium a zároveň zrušila oddíl reálný. Ještě před skončením nájemní smlouvy v pronajatých prostorech rozhodl stát postavit škole vlastní budovu. Ke stavbě bylo vyhledáno místo v Truhlářské ulici poblíž ulice Zlatnická, zvané \"„U Novomlejnských“\". Plány k budově zhotovil místodržitelský ing. Antonín Rosenberg a stavbu roku 1886 provedl stavitel Josef Blecha.\n\nZa hlavním průčelím budovy se nachází křídlo vedoucí jižním směrem do dvorního traktu. Zde jsou umístěny všechny školní místnosti, učebny, kabinety a sborovna. Vnitřek stavby byl zařízen podle požadavků ředitele gymnázia Josefa Uhlíře jako moderní, školní budova vyhovující zdravotně i provozně. Zadní část vnitřního křídla spojuje malá arkáda s krytou chodbou s domem ve Zlatnické ulici (1120/13), ve kterém byl v přízemí zařízen ředitelský byt. Uvnitř areálu je velký dvůr z části osázený stromy.\n\nRoku 1949 byla škola zrušena a v budově sídlila Základní škola. Roku 1993 zde vzniklo nové gymnázium pojmenované podle někdejšího profesora školy – Jiřího Gutha-Jarkovského, a navázalo na tradici školy.\n\n\n\n\n\n\n\n"}
{"id": "1319119", "url": "https://cs.wikipedia.org/wiki?curid=1319119", "title": "Izotopy kadmia", "text": "Izotopy kadmia\n\nPřírodní kadmium (Cd) se skládá z osmi izotopů. U dvou z nich byla pozorována radioaktivní přeměna, u dalších tří se předpokládá, ale nebyla pozorována kvůli příliš dlouhým poločasům. Přírodní izotopy jsou Cd (přirozený výskyt 1,25 %), Cd (0,89 %), Cd (12,49 %), Cd (12,80 %), Cd (24,13 %), Cd (12,22 %), Cd (28,73 %) a Cd (7,49 %). Bylo také popsáno 32 umělých radioizotopů, s nukleonovými čísly 95 až 134, a několik jaderných izomerů tohoto prvku. Nejstabilnější (umělé) radioizotopy jsou Cd (poločas přeměny 461,4 dne), Cd (53,46 hodin), Cd (6,50 h) a Cd (2,49 h). Všechny ostatní mají poločasy kratší než 58 minut, většina pod 2 minuty. Radioizotopy s nukleonovým číslem 109 a nižším se většinou přeměňují beta plus přeměnou na izotopy stříbra, zatímco u Cd a těžších radioizotopů převažuje přeměna beta minus na indium..\n"}
{"id": "1319128", "url": "https://cs.wikipedia.org/wiki?curid=1319128", "title": "Monchiet", "text": "Monchiet\n\nMonchiet je francouzská obec v departementu Pas-de-Calais v regionu Hauts-de-France. V roce 2014 zde žilo 96 obyvatel.\n\nSousední obce jsou: Bailleulval, Basseux, Beaumetz-lès-Loges, Gouy-en-Artois a Simencourt.\n\n\"Počet obyvatel\"\n\n\n"}
{"id": "1319142", "url": "https://cs.wikipedia.org/wiki?curid=1319142", "title": "Túrkeve", "text": "Túrkeve\n\nTúrkeve je město v Maďarsku v župě Jász-Nagykun-Szolnok v okrese Mezőtúr. První písemná zmínka o obci pochází z roku 1261, kdy je označovaná jako \"Keveegyháza\".\n\nDle sčítání z roku 2011 se 87,8 % obyvatel města etnicky hlásilo k Maďarům a 2,4% k Romům. Zbytek neuvedl žádnou národnost.\n\nTúrkeve je nejméně pobožné město v Maďarsku. 56,7% je nevěřící, zatímco 17,9% se hlásí k maďarské reformované církvi a 4,4% k římsko-katolickému vyznání.\n\n\n"}
{"id": "1319144", "url": "https://cs.wikipedia.org/wiki?curid=1319144", "title": "Marvin Egho", "text": "Marvin Egho\n\nMarvin Egho (* 9. května 1994, Vídeň, Rakousko) je rakouský fotbalový útočník a bývalý mládežnický reprezentant s nigerijskými kořeny, od srpna 2018 hráč klubu Randers FC. Hraje převážně na pravém křídle.\n\n\nEgho vystřídal v mládežnických letech v Rakousku několik klubů. V profesionální kopané debutoval v létě 2014 v dresu klubu FC Admira Wacker Mödling proti Wolfsberger AC. Na jaře 2016 hostoval v mužstvu SC Wiener Neustadt. V sezóně 2016/17 byů hráčem týmu SV Ried.\n\nV červenci 2017 se stal hráčem slovenského prvoligového klubu FC Spartak Trnava, do týmu si jej vybral srbský trenér Nestor El Maestro. Egho podepsal smlouvu na dva roky.\n\nV roce 2015 odehrál 3 zápasy v dresu rakouské reprezentace U21.\n\n"}
{"id": "1319145", "url": "https://cs.wikipedia.org/wiki?curid=1319145", "title": "Zvítězíš, nebo zemřeš", "text": "Zvítězíš, nebo zemřeš\n\nZvítězíš, nebo zemřeš (v anglickém originále You Win or You Die) je sedmý díl první řady středověkého fantasy seriálu \"Hra o trůny\", vytvořeného na základě knih George R. R. Martina. Scénář napsali hlavní tvůrci seriálu David Benioff a D. B. Weiss, zatímco režie se již podruhé ujal Daniel Minahan. V USA měla epizoda premiéru 29. května 2011. Získala si převážně dobré hodnocení, méně kladné ohlasy si ale zasloužila scéna Petyra Baeliše, ve které „zaučuje“ dvě prostitutky.\n\nLord Tywin Lannister (Charles Dance) mluví se svým synem Jaimem (Nikolaj Coster-Waldau) zatímco stahuje jelena (erbové zvíře rodu Baratheonů). Tywin je na Jaimeho naštvaný kvůli tomu, že zaútočil na Neda Starka a jeho družinu, přesto si je jistý, že nadcházející válka je skvělou příležitostí k tomu, aby jeho rod uchvátil trůn a založil vládnoucí dynastii. V Robbovi Starkovi nevidí žádnou hrozbu a nechá rozdělit svoji armádu, aby jedna polovina v čele s Jaimem mohla zaútočit na Řekotočí jako odplatu za to, že Catelyn Stark zajala Tyriona.\n\nDivoká Oša (Natalia Tena) byla zajata Theonem a Robbem a slouží teď na Zimohradě jako služka. Mluví s Theonem Greyjoyem (Alfie Allen), který jí vyhrožuje, ať je ráda, že ji zajali Starkové a ne Železní muži – čekal by na ní mnohem horší osud než služba v kuchyni. Oba vyruší mistr Luwin (Donald Sumpter) a Theona vyžene. Pak se Oši ptá, proč Divocí utíkají ze Severu za Zeď. Oša tvrdí, že je to kvůli Bílým chodcům, kteří skutečně existují a zabíjí její lid, a prohlásí, že každý armáda Sedmi království by měla pochodovat na sever za Zeď.\n\nDo Černého hradu se vrací kůň Benjena Starka, ale bez jezdce. Následuje rozdělování nových rekrutů do týmů: Jon (Kit Harington) je ke své nelibosti přiřazen mezi majordomy, ačkoliv vždycky chtěl být průzkumníkem jako jeho strýc Benjen. Myslí si, že za vším stojí ser Alliser Thorne (Owen Teale). Samwell (John Bradley) ale Jona přesvědčí, že je dobře, že byl přiřazen mezi majordomy, může to totiž znamenat, že si z něj lord velitel Mormont (James Cosmo) chce udělat svého nástupce. Všichni rekruti po rozřazení musí složit slavnostní přísahu a Jon a Sam jsou jediní, kteří chtějí svůj slib složit před stromem Starých Bohů (ačkoliv Sam byl vychován ve víře v Sedm; rozhodl se totiž, že když mu Sedm nepřineslo štěstí, možná to dokáží Staří Bohové). Oba dva noví členové Noční hlídky tak jdou i se zlovlkem Duchem na místo. Po odříkání modlitby se odkudsi vynoří Duch, v tlamě s lidskou rukou.\n\nDaenerys (Emilia Clarke) mluví s Drogem (Jason Momoa) o Sedmi královstvích a železném trůnu, Drogo se ale rozhodl, že obsazení Sedmi království je pro něj vedlejší a nechce o možné invazi mluvit. Ser Jorah Mormont (Iain Glen) obdrží z Králova přístaviště zprávu od našeptávače Varyse ve které se píše, že se může svobodně vrátit do Sedmi království, protože jeho vyhnanství bylo zrušeno. Jorah si uvědomí, že to není náhodou a když jde khaleesi na trh, následuje ji. Setkají se s obchodníkem s víny, který se Dany snaží vnutit trochu svého nejlepšího vína. Mormont za tím vidí léčku a když obchodníkovi nařídí, aby se první ze sudu napil sám, rychle se ukáže, že víno je otrávené. Khala Drogo je naštvaný, že lidé za Úzkým mořem usilují o smrt jeho manželky a slibuje, že se vydá do Sedmi království a obsadí je pro ni a svého nenarozeného syna.\n\nNed Stark (Sean Bean) se setká s Cersei (Lena Headey) a přizná se jí, že zjistil, že Joffrey, Myrcella a Tommen nejsou potomky krále, ale jejího bratra Jaimeho. Cersei incest neodmítá a poukazuje na to, že mezi Targaryeny to byla běžná věc a ona se navíc Roberta snažila milovat, jenže on ji neměl nikdy rád – byl zamilovaný do Nedovy zemřelé sestry Lyanny. Eddard navrhne, že jako pobočník dá Cersei volnou cestu k útěku a podpoří ji, až z Králova přístaviště odejde, protože se chystá Robertovi říct pravdu a ví, že král by v rozzuření nenechal svoji manželku a možná ani děti žít.\n\nLord Renly (Gethin Anthony), mladší bratr Roberta, se urychleně vrací z lovu a informuje Neda, že král byl na lovu poraněn kancem a brzy zemře. Eddard pospíchá do Robertových komnat a vidí, že král ještě žije. Ten vykáže z pokoje všechny kromě Neda a nadiktuje mu svoji poslední vůli, kde se synovi Joffreymu omlouvá za to, že mu nebyl dost dobrým otcem a ustanoví ho za svého nástupce, avšak dokud nebude dostatečně starý, bude za něj vládnout Eddard Stark. Ned ale nepíše přesně to, co mu Robert diktuje: ve větě, díky které by měl Joffrey nezpochybnitelný nárok na trůn, místo „syn Joffrey“ napíše „můj právoplatný dědic“. Král svoji závěť podepíše, aniž by si všiml téhle úpravy. Na smrtelné posteli se Robert omluví za to, že poslal na Daenerys Targaryen vrahy a prosí Neda, aby ji nechal žít.\n\nKdyž Ned odejde z Robertových komnat, vyhledá ho Renly. Ten se snaží lorda Starka přesvědčit, aby Joffreyho svrhl a dosadil na trůn právě Renlyho. Eddard odmítne: Renly je totiž nejmladší ze tří mladých Baratheonů, větší nárok tedy má prostřední Stannis Baratheon. Napíše Stannisovi na Dračí kámen zprávu, ve které ho informuje o tom, že on je právoplatný dědic Sedmi království, protože otcem Cerseiných dětí není Robert, ale Jaime. Ned také pravdu o původu Cerseiných dětí sdělí Malíčkovi (Aidan Gillen) a ten mu také navrhne zrazení Lannisterů. Eddard opět odmítá a místo toho prosí Baeliše o to, aby mu zajistil věrnost městské hlídky, která bude potřeba v případě, že by se Cersei chtěla dostat k moci.\n\nKrál Robert zemřel a Renly Baratheon prchá z města. Za dva týdny se má konat korunovace Joffreyho novým králem. Eddard se proti tomu ohradí a nechá před Cersei i Joffreym (Jack Gleeson) přečíst Robertovu závěť, dle které se lord Stark má stát regentem, dokud nebude princ dost starý na vládnutí. Královna to odmítá a nechá Barristana Selmyho (Ian McElhinney), aby Neda zatkl. V tu chvíli se objeví i městská hlídka a zdá se, že Eddard má navrch, jenže pak se ukáže, že Malíček Neda zradil a je tedy s královnou, stejně jako hlídka. Ned padá do zajetí.\n\nScénář pro díl byl napsán hlavními tvůrci celého seriálu Davidem Benioffem a D. B. Weissem na základě knihy \"Hra o trůny\", konkrétně kapitol Eddard XII., Eddard XIII., Jon VI., Eddard XIV. a Daenerys VI. Pro seriály byly navíc vytvořeny dvě scény, které v knize nebyly: setkání Jaimeho a Tywina ve stanu a Malíčkovo setkání v nevěstinci.\n\nV tomto díle se vůbec poprvé objevila postava lorda Tywina Lannistera, kterého ztvárnil britský herec Charles Dance. Údajně byl první volbou filmařů a i George R. R. Martin měl z jeho role dobrý pocit. Jediná scéna Tywina Lannistera v této epizodě byla, když se setkal s Jaimem, zatímco porcoval jelena. Tento jelen byl skutečný a protože Dance neměl před točením scény žádné zkušenosti se stahováním zvířat, musel být nejdříve zaškolen od řezníka.\n\nVětšina scén se točila ve studiích nedaleko Belfastu. Nicméně například setkání Neda a Cersei v zahradách Rudé bašty se odehrávalo v maltském Rabatu.\n"}
{"id": "1319146", "url": "https://cs.wikipedia.org/wiki?curid=1319146", "title": "Lévi", "text": "Lévi\n\nLévi ( , \"Levi\"), v češtině také Léví, Leví nebo Levi, je jméno třetího Jákobova syna, kterého mu porodila manželka Lea. Jméno se vykládá jako \"„Přivinuvší se“\" či \"„Přidružitel“\", neboť si matka od jeho narození slibovala, že si vydobude větší pozornost svého muže. Podle jednoho židovského komentáře si jeho matka řekla: \"„V jedné ruce ponesu Reuvena, v druhé Šimona, ale třetí ruku nemám, Jákov bude muset chodit všude se mnou.“\" Jménem tohoto syna se též nazývá jeden z izraelských kmenů, jeho příslušníci jsou označování jako Levité. V rámci židovského lidu Levité v minulosti měli a doposud mají zvláštní postavení. Zvláštní privilegium požívali především ti z levitského kmene, kteří mohli doložit rodovou linii k Áronovi, neboť tento původ byl podmínkou pro kněžskou službu.\n\nO osobě samotného Léviho se z biblických příběhů téměř nic nedozvídáme. Detailněji je popsán pouze jeho podíl na incidentu v Šekemu, kdy se připojil ke svému bratru Šimeónovi a v odplatě za znásilnění své sestry Díny společně pobili všechny muže ve městě. Lévi se dožil věku 137 let a měl tři syny: Geršóna, Kehata a Merarího. \n\n\n"}
{"id": "1319148", "url": "https://cs.wikipedia.org/wiki?curid=1319148", "title": "Památník Leoše Janáčka", "text": "Památník Leoše Janáčka\n\nPamátník Leoše Janáčka v Hukvaldech je muzeum a památník v Hukvaldech (okres Frýdek-Místek), číslo popisné 79. Je umístěn v domě rodiny Strnadelových z roku 1790, který v roce 1921 zakoupil hudební skladatel Leoš Janáček (narodil se ve staré hukvaldské škole, zbořené roku 1877) a žil zde do své smrti roku 1928. V poslední vůli odkázal nemovitost obci, od roku 1933 byl dům zpřístupněn veřejnosti a v roce 1962 se stal majitelem Český hudební fond, který zde zřídil naučnou expozici. V roce 1997 získala objekt \"Nadace Leoše Janáčka\" a po rekonstrukci byl roku 2000 otevřen památník. Autorkami výstavy o Janáčkově životě a díle nazvané \"Kořeny - Inspirace - Žeň\" jsou Svatava Přibáňová a Alena Němcová, výtvarnou podobu vytvořili Jáchym Šerých a Jiří Matějů. Otevřeno je od dubna do října denně kromě pondělí, po zbytek roku pouze na telefonickou objednávku.\n\n"}
{"id": "1319149", "url": "https://cs.wikipedia.org/wiki?curid=1319149", "title": "Peoria County", "text": "Peoria County\n\nPeoria County je okres ve státě Illinois v USA. K roku 2013 zde žilo 188 429 obyvatel. Správním městem okresu je Peoria, které je rovněž jeho největším městem. Celková rozloha okresu činí 1 634 km². Jméno okres získal podle indiánského kmene Peoria, který žil na zdejším území.\n"}
{"id": "1319151", "url": "https://cs.wikipedia.org/wiki?curid=1319151", "title": "Supercruise", "text": "Supercruise\n\nSupercruise je výraz, který znamená schopnost letadla dlouhodobě letět nadzvukovou rychlostí bez použití přídavného spalování. Pravděpodobně nejslavnější letadlo, které používalo supercruise byl nadzvukový Concorde.\n\nVětšina vojenských letadel potřebuje další spalování pro dosažení a udržení nadzvukových rychlostí, což dramaticky zvyšuje spotřebu paliva a tím výrazně zkracuje udržitelnost letů těchto strojů. Letouny schopné dosáhnout nadzvukových rychlostí bez použití přídavného spalování mají obecně větší rozmezí nadzvukových letů. Použití přídavného spalování také podstatně demaskuje letadlo (výraznější stopa letadla v infračerveném spektru spektra, viditelné plameny blikající z motorových trysek, větší šum, což je pak pro protivníka snazší cíl. Supercruise je proto jednou z klíčových schopností potřebných pro stíhačky jako F-22 Raptor a Suchoj Su-57. Nicméně definice stíhacího letadla 5. generace supercruise nezahrnuje, jehož důkazem je i F-35 Lightning II, který touto schopností nedisponuje.\n\nPrvní letoun schopný dosáhnout nadzvukové rychlosti bez použití dalšího spalování byl britský English Electric Lightning, který první takový let absolvoval 11. srpna 1954. Nicméně jeho schopnost létat nadzvukovou rychlostí bez dalšího spalování byla velmi omezená. Letadlo dosáhlo rychlosti přibližně 1,22 M. Pozdější verze byly mnohem rychlejší.\n"}
{"id": "1319152", "url": "https://cs.wikipedia.org/wiki?curid=1319152", "title": "Studánka Petrovka", "text": "Studánka Petrovka\n\nStudánka Petrovka (dříve též Studánka u Košutky) se nachází na severním okraji Plzně, při jihovýchodní hranici přírodní rezervace Petrovka v katastrálním území Bolevec. Od nepaměti sloužila k osvěžení kolemjdoucích, ale zvláště sedláků, kteří v jejím okolí obhospodařovali louky zvané \"Na Petrovských\" (ty po změnách v zemědělství po roce 1948 ztratily význam a postupně se přetváří v přirozená mokřadní společenstva, chráněná jako součást přírodní rezervace). \n\nProtože v první polovině 20. století byla studánka vydatným zdrojem kvalitní vody, pro níž chodili lidé z širokého okolí, byla v roce 1943 nákladem obce Bolevec opravena a zastřešena mohutným betonovým přístřeškem s dřevěnými vrátky. Později však již opravována nebyla, takže přístřešek postupně chátral, až hrozilo jeho zřícení. \n\nProto byl v roce 2013 díky Sdružení boleveckých rodáků nahrazen novým přístřeškem, který má evokovat původní stav studánky před rokem 1943 – kamenné obezdění má kruhový tvar a přiklápí se dřevěným poklopem. Současně s opravou byl proveden rozbor vody ve studánce, která však nesplňuje parametry pitné vody.\n"}
{"id": "1319154", "url": "https://cs.wikipedia.org/wiki?curid=1319154", "title": "Jiří Kout (rozcestník)", "text": "Jiří Kout (rozcestník)\n\nJméno a příjmení Jiří Kout má více nositelů:\n\n\n"}
{"id": "1319155", "url": "https://cs.wikipedia.org/wiki?curid=1319155", "title": "Šen-čen-š’", "text": "Šen-čen-š’\n\nŠen-čen-š’ () je čínský profesionální fotbalový klub, který sídlí ve městě Šen-čen v provincii Kuang-tung. Založen byl v roce 1994. Svůj současný název nese od roku 2015. Jedná se o mistra Čínské lidové republiky z ročníku 2004. Klubové barvy jsou červená a černá. Od sezóny 2012 působí v čínské druhé nejvyšší fotbalové soutěži.\n\nSvé domácí zápasy odehrává na stadionu Šen-čen s kapacitou 32 500 diváků.\n\nPlný název klubu je Fotbalový klub Šen-čen-š’ ()\n\n\n\n\nZdroj: \n\n\n\nZdroj: \n\n"}
{"id": "1319161", "url": "https://cs.wikipedia.org/wiki?curid=1319161", "title": "Kent County (Rhode Island)", "text": "Kent County (Rhode Island)\n\nKent County je okres ve státě Rhode Island v USA. K roku 2015 zde žilo 164 801 obyvatel. Správním městem okresu je East Greenwich, největším městem je Warwick. Celková rozloha okresu činí 487 km². Jméno okres získal podle hrabství Kent v jihovýchodní Anglii.\n\nKent County vzniklo 11. července 1750 oddělením jižní třetiny Providence County.\n"}
{"id": "1319162", "url": "https://cs.wikipedia.org/wiki?curid=1319162", "title": "Rakouské kolonie", "text": "Rakouské kolonie\n\nOd 16. století do začátku 20. století se habsburská monarchie, rakouská říše a Rakousko-Uhersko pokoušely profitovat z koloniálního obchodu a založit své vlastní rakouské kolonie v zahraničí.\n\nKvůli tlakům ostatních evropských koloniálních mocností a politice monarchie, která kolonizace nijak zásadně nepodporovala, všechny pokusy nakonec selhaly. Technicky však Rakušané měli největší koloniální říši tehdy, když byl císařem Karel V. a vládl jak španělské říši tak Svaté říši římské. Rakousko, které patřilo mezi státy Svaté říše římské, dostalo finanční prostředky z kořisti španělské kolonizace v Americe.\n\n"}
{"id": "1319163", "url": "https://cs.wikipedia.org/wiki?curid=1319163", "title": "Kuronské kolonie", "text": "Kuronské kolonie\n\nKuronské kolonie byly kolonie, které patřily kuronskému a zemgalskému vévodství, vazalovi polsko-litevské unie. Hlavními přístavy byly Ventspils a Liepāja. První kolonie vznikla roku 1637, o poslední kolonii přišlo roku 1668.\n\n"}
{"id": "1319164", "url": "https://cs.wikipedia.org/wiki?curid=1319164", "title": "Adams County (Illinois)", "text": "Adams County (Illinois)\n\nAdams County je okres ve státě Illinois v USA. K roku 2016 zde žilo 66 578 obyvatel. Správním městem okresu je Quincy. Celková rozloha okresu činí 2 257 km². Okres vznikl odtržením od okresu Pike County a je pojmenovaný po šestém prezidentu Spojených států amerických Johnu Quincy Adamsovi.\n\n"}
{"id": "1319167", "url": "https://cs.wikipedia.org/wiki?curid=1319167", "title": "Koman (vodní nádrž)", "text": "Koman (vodní nádrž)\n\nVodní nádrž Koman, známější jako jezero Komani (albánsky Liqeni i Komanit), je přehradní nádrž na řece Drin v severní Albánii. Nachází se na jižní hranici okresu Tropojë v kraji Kukës, v dolní části pak přehradní nádrž na toku Drinu tvoří nejvýchodnější úsek hranice okresu Shkodër ve stejnojmenném kraji. Nádrž získala své jméno podle obce Koman, která leží na levém břehu Drinu naproti obci Palaj-Gushta, na jejímž území se nachází přehradní hráz a vodní elektrárna.\n\nV 60. letech 20. století bylo na řece Drinu v Albánii zahájeno budování soustavy vodních děl a hydroelektráren. Nejníže na toku Drinu je položena přehrada \"Vaut të Dejës\", jejíž hydroelektrárna byla uvedena do provozu v roce 1973. Na horním toku Drinu byla v letech 1971–1978 vybudována největší přehradní hráz a největší umělé jezero v Albánii – \"Liqeni i Fierzës\" nedaleko stejnojmenného města. Toto dílo bylo slavnostně uvedeno do provozu v roce 1979. Obě uvedené hydroelektrárny byly vybudovány a vybaveny s čínskou pomocí.\n\nDalší, 115 metrů vysoká hráz byla vybudována v letech 1980–1988 v soutěsce Malgun (\"gryka e Malgunit\") nedaleko obce Koman uprostřed mezi oběma výše zmíněnými přehradními nádržemi. Vodní elektrárna, která původně nesla jméno albánského komunistického vůdce Envera Hodži, byla vybavena čtyřmi výkonnými turbínami z Francie a má výkon 600 MW. Přehrada je až 96 m hluboká a místy široká jen 50 metrů. Objem nádrže je 430 miliónů krychlových metrů vody, avšak kvůli obdobím sucha bývá výkon elektrárny omezen.\n\nZa éry komunismu byla v oblasti přehradní kaskády na řece Drin natočena celá řada albánských romantických filmů.\n\nV okolí přehradní nádrže převládá téměř nedotčená příroda. Jezero Komani obklopují vrcholy s nadmořskou výškou kolem 500–1000 metrů, ovšem o něco dále od přehrady, zejména směrem na sever, se již výška hor pohybuje kolem 2000–2500 metrů. Z některých míst u přehradní nádrže lze zahlédnout i vrcholky Dinárských hor. Na březích jezera Komani a jeho zátok se nacházejí pouze menší osady a vesnice, případně jen jednotlivé usedlosti, přičemž jediné spojení s okolním světem pro místní obyvatele představují pouze lodě. Poblíž přehradní hráze, nad pravým břehem Drinu, je velká jeskyně \"Spella e Zojes\" (v překladu Jeskyně naší Paní).\n\nPlavba po jezeře Komani je považována za jednu z nejkrásnějších vodních tras na světě a bývá přirovnávána k cestování lodí Hurtigruten podél norského pobřeží nebo trajektem do chilského Puerto Natales.\n\nZ přístavu Breg-Lumi nedaleko města Fierzë, který je vzdálen asi půl hodiny jízdy mikrobusem od správního centra okresu Bajram Curri, vyplouvá první loď každý den v 6 hodin ráno. Po dvou hodinách plavby dosáhne přístavu Palaj-Gushta (resp. Koman) u přehradní hráze. Z ekonomických důvodů v některých předchozích letech nebyla zajišťována doprava velkým trajektem vůbec a v provozu byla jen menší lodí jménem \"Dragobia\", převážející pouze pěší cestující. (Tato menší loď je sama o sobě kuriozitou, neb její jádro tvoří přestavěný autobus). V roce 2017 byly v jízdním řádu lodí uvedeny od 15. dubna též dva trajekty pro přepravu aut, ovšem ten větší z nich vyplouval pouze za předpokladu dostatečného počtu rezervací.\n\n"}
{"id": "1319169", "url": "https://cs.wikipedia.org/wiki?curid=1319169", "title": "Daniel Aaron", "text": "Daniel Aaron\n\nDaniel Aaron (4. srpna 1912 Chicago, Illinois - 30. dubna 2016) byl americký spisovatel a akademik, který pomáhal založit Library of America.\n\nByl synem ruských židovských emigrantů a osiřel v 10 letech. Obdržel titul BA z Michiganské univerzity a později absolvoval vysokoškolské studium na Harvardské univerzitě. V roce 1937 se stal prvním absolventem studia v oboru Americká civilizace z Harvardské univerzity. Učil tři desetiletí na Smith College a na Harvardu (1971-1983). Byl emeritní profesor angličtiny a americké literatury na Harvardu. V roce 1979 pomáhal založit Library of America, kde působil jako prezident do roku 1985 a člen představenstva a zůstal členem správní rady.\n\nByl zvolen členem American Academy of Arts and Sciences v roce 1973 a členem American Academy of Arts and Letters v roce 1977. Jeho syn Jonathan Aaron je básník, který má doktorát z Yale University a vyučuje na Emerson College v Bostonu, MA.\n\n"}
{"id": "1319171", "url": "https://cs.wikipedia.org/wiki?curid=1319171", "title": "Radonjićské jezero", "text": "Radonjićské jezero\n\nRadonjićské jezero (albánsky Liqeni i Radoniqit, srbsky Радоњићко језеро/Radonjićko jezero) je umělé jezero v západní části Kosova. Administrativně se nachází na území opštiny Đakovica. Se svojí rozlohou 5.62 km je do velikosti druhé na území Kosova hned po jezeru Gazivode.\n\nJezero bylo vytvořeno napuštěním umělé hráze v 80. letech 20. století. Svůj název nese po vesnici, která se nachází nedaleko jeho hráze. Jezero slouží k zásobování měst Đakovica a Orahovac a dalších vesnic (celkem cca 214 tisíc lidí). Rovněž slouží k zavlažování okolní půdy.\n\nBěhem války v Kosovu se v blízkosti jezera nacházel štáb Kosovské osvobozenecké armády. Uskutečnil se zde masakr, kdy bylo třicet civilistů albánské a srbské národnosti zabito a jejich těla vhozena do jezera.\n"}
{"id": "1319172", "url": "https://cs.wikipedia.org/wiki?curid=1319172", "title": "Mistrovství světa v atletice 2017 – Muži 800 metrů", "text": "Mistrovství světa v atletice 2017 – Muži 800 metrů\n\nBěh na 800 metrů mužů na Mistrovství světa v atletice 2017 probíhal 5. (rozběhy), 6. (semifinále) a 8. srpna (finále). Zvítězil Francouz Pierre-Ambroise Bosse.\n\n"}
{"id": "1319174", "url": "https://cs.wikipedia.org/wiki?curid=1319174", "title": "Gazivode", "text": "Gazivode\n\nGazivode (albánsky Liqeni i Gazivodës, srbsky Језеро Газиводе/Jezero Gazivode) se nachází na řece Ibar na severozápadě Kosova. Se svojí rozlohou 11,9 km² je největší na území Kosova. Vzdutí řeky dosahuje délky 24 km od hráze. U hráze je hluboké 107 m.\n\nSamotná nádrž se táhne v západo-východním směru a její nejzápadnější cíp se již nachází na území centrálního Srbska (u vesnice Eleskoviće). V blízkosti jezera se nachází pohoří Mokra Gora. 9,2 km² se nachází na území Kosova a 2,7 km² přehrady na území centrálního Srbska.\n\nJejí výška činí 107 m; ve spodní části je 460 m široká a 408 m dlouhá. Důvodem výstavby bylo zajištění rezervoáru vody za zavlažování úrodného a rovinného Kosova. Kromě toho se zde nachází i vodní elektrárna, která zásobuje elektřinou město Zubin Potok. Z nádrže jsou vedeny kanály, které umožňují přečerpávání vody do Gračanického jezera. Přehrada navíc zásobuje pitnou vodou Prištinu a slouží i k chlazení elektrárny Kosovo B. To byl také hlavní důvod pro jeho vznik.\n\nHráz nechala zbudovat jugoslávská firma Hidrogradnja v letech 1973 – 1977 jako ve své době jednu z největších hrází zbudovaných ze sypané zeminy. První stavební kámen byl položen v roce 1972. Slavnostního zahájení stavby se účastnil tehdejší jugoslávský premiér Džemal Bijedić. Před napuštěním jezera muselo svoje domovy opustit 578 rodin, zbořeny byly 2 kostely, vysídleno 14 vesnic a zaplaveny 4 hřbitovy. Jugoslávská vláda vyplatila 18 dinárů za každý m² půdy, o kterou místní obyvatelé přišli. Případné další výdaje na stavbu jezera byly placeny z půjčky, kterou získala SFRJ od MMF. \n\nPo vyhlášení nezávislosti Kosova v roce 2008 se stalo jezero a hydroelektrárna předmětem sporů mezi vládou v Bělehradě a v Prištině. Srbská vláda se snažila za každou cenu znemožnit předání správy jezera Prištině, a to z důvodu, aby kosovská vláda nezískala tímto možnost kontrolovat zásobování vodou severu Kosova. Hydroelektrárna byla ještě v roce 2015 spravována státní srbskou společností Elektroprivreda Srbije; její předání Kosovu nebylo součástí bruselské dohody, ani není podmínkou členství Srbska v EU. Vzhledem k klíčovému významu elektrárny pro kosovské hospodářství má na jejím vlastnictví srbská vláda eminentní zájem.\n\nJezero má značný význam i v oblasti turistiky a rybaření. \n"}
{"id": "1319176", "url": "https://cs.wikipedia.org/wiki?curid=1319176", "title": "Kung Li-ťiao", "text": "Kung Li-ťiao\n\nKung Li-ťiao, (* 24. ledna 1989) je čínská atletka, mistryně světa ve vrhu koulí z roku 2017.\n\nPři svém mezinárodním debutu na mistrovství světa v Ósace v roce 2007 obsadila v soutěži koulařek sedmé místo. O dva stupínky si polepšila na olympiádě v Pekingu v roce 2008. V následující sezóně vybojovala na světovém šampionátu v Berlíně bronzovou medaili, stejného úspěchu dosáhla na olympiádě v Londýně v roce 2012 i na mistrovství světa v Moskvě v roce 2013. V Pekingu v roce 2015 se stala vicemistryní světa ve vrhu koulí. Největšího úspěchu dosáhla na světovém šampionátu v Londýně v srpnu 2017, kde se stala v této disciplíně mistryní světa.\n\n"}
{"id": "1319178", "url": "https://cs.wikipedia.org/wiki?curid=1319178", "title": "Ta-lien Š’-te", "text": "Ta-lien Š’-te\n\nTa-lien Š’-te () byl čínský profesionální fotbalový klub, který sídlil ve městě Ta-lien v provincii Liao-ning. Založen byl v roce 1955 pod názvem Ta-lien. Zanikl v roce 2012 po fúzi s Ta-lien A-er-pin. Jednalo se o rekordního osminásobného mistra Čínské lidové republiky a celkově trojnásobného vítěze Čínského poháru. Klubové barvy byly modrá, černá a bílá. V čínské nejvyšší fotbalové soutěži klub působil celkem 24 ročníků (sezóny 1988 a 1990–2012).\n\nSvé domácí zápasy odehrával na stadionu Ťin-čou s kapacitou 30 776 diváků.\n\nPlný název klubu byl Fotbalový klub Ta-lien Š’-te ()\n\n\n\n\nZdroj: \n\n\n\nZdroj: \n\nZdroj: \n\n"}
{"id": "1319179", "url": "https://cs.wikipedia.org/wiki?curid=1319179", "title": "Varanger", "text": "Varanger\n\nVaranger ( \"Varangerhalvøya\", \"Várnjárga\", kvensky \"Varenkinniemi\") je poloostrov v severovýchodním Norsku, omývaný vodami Barentsova moře, od pevniny ho oddělují zálivy Tanafjord a Varangerfjord. Má rozlohu 2069 km² a patří ke kraji Finnmark, leží na něm obce Vadsø, Båtsfjord, Berlevåg, Vardø a částečně také Tana a Nesseby. Na poloostrově převažuje tundra, terén je členitý, nejvyšším vrcholem je Stangenestind (725  m n. m.). Vzhledem k drsnému klimatu a neúrodné půdě je Varanger osídlen jen řídce, převážně při mořském pobřeží, většinu obyvatel tvoří Sámové. Hlavními ekonomickými aktivitami jsou chov sobů a turistika, návštěvníci přijíždějí především kvůli rybolovu a pozorování mořského ptactva. Převážná většina území je od roku 2006 chráněna jako národní park Varangerhalvøya. Podle poloostrova je pojmenována geologická epocha varanger v neoproterozoiku, kdy byla celá zeměkoule pokryta ledem.\n\n"}
{"id": "1319183", "url": "https://cs.wikipedia.org/wiki?curid=1319183", "title": "Christian Jachs", "text": "Christian Jachs\n\nChristian Jachs (25. září 1966 Linec – 16. srpna 2016) byl rakouský politik Rakouské lidové strany (ÖVP). Jachs byl od května 2007 až do smrti starosta Freistadtu a od roku 2011 do roku 2015 člen druhé komory rakouského parlamentu.\n\nDo roku 1993 studoval právo na univerzitě v Linci. Po absolutoriu se stal pracovníkem úřadu hornorakouské vlády a tajemníkem rady Leopolda Hofingera. V roce 1997 se stal sekretářem parlamentního klubu ÖVP a v roce 2001 se stal ředitelem klubu. V roce 2007 úspěšně kandidoval na místo starosty města Freistadt; úřad držel až do své smrti v roce 2016. Od roku 2009 byl Jachs členem dozorčí rady Oberösterreichische Versicherung. Dne 7. dubna 2011 složil přísahu jako člen Spolkové rady. Ve Spolkové radě byl místopředsedou Výboru pro vědu a výzkum od července do října 2015. Po parlamentních volbách v Horním Rakousku v roce 2015, během nichž ÖVP utrpěla těžké ztráty, opustil Spolkovou radu.\n\nV noci dne 17. srpna 2016 Christian Jachs, který byl ženatý a otcem dvou dětí, podlehl rakovině.\n"}
{"id": "1319188", "url": "https://cs.wikipedia.org/wiki?curid=1319188", "title": "Formosat-5", "text": "Formosat-5\n\nFormosat-5 je družice pro pozorování Země provozovaná a vyrobená taiwanskou Národní kosmickou organizací. Jde o první taiwanskou družici. Družice je od srpna 2017 umístěna na Heliosynchronní dráze Země, kde sbírá data pro analýzu přírodních katastrof, národní bezpečnost, sledovat životní prostředí, mezinárodní záchranné operace. Životnost družice je pět let, obíhá Zemi každých 100 minut ve výšce 720 kilometrů a se sklonem dráhy 92,28 stupňů.\n\nFormosat-5 byl na oběžnou dráhu vynesen pomocí nosné rakety Falcon 9 v1.1 FT společnosti SpaceX. Statický zážeh před startem proběhl 19. srpna 2017 a start proběhl 24. srpna 2017. Původně měl být satelit vynesen lehkou raketou Falcon 1e, ale později se náklad přesunul na Falcon 9, který má větší nosnost, takže jako sekundární náklad měl být vynesen také prstenec SHERPA, který měl nést množství mikrosatelitů a cubesatů. Po odkladech startu nakonec SHERPA využil jiného dopravce (indické rakety PSLV) a Formosat byl tak jediným nákladem této mise. Vzhledem k nízké hmotnosti nákladu se spekulovalo o možné přistání prvního stupně nosné rakety na pevnině, ale stupeň nakonec přistál na mořské plošině JRTI. Zároveň by se mělo jednat o poslední start nového kusu prvního stupně verze 1.1 FT. Druhý stupeň byl při tomto letu verze Block 4. Všechny následující starty by měly být už kompletní verze Block 4 nebo Block 5, případně znovupoužitý první stupeň verze 1.1 FT.\n"}
{"id": "1319191", "url": "https://cs.wikipedia.org/wiki?curid=1319191", "title": "Michala Kvapilová", "text": "Michala Kvapilová\n\nMichala Kvapilová (* 8. února 1990 Liberec) je česká volejbalistka, česká reprezentantka v plážovém volejbalu a vicemistryně Evropy v plážovém volejbalu 2017.\n"}
{"id": "1319194", "url": "https://cs.wikipedia.org/wiki?curid=1319194", "title": "Jerzy Neyman", "text": "Jerzy Neyman\n\nJerzy Neyman, rodným jménem Jerzy Spława-Neyman (16. dubna 1894, Tighina - 5. srpna 1981, Oakland) byl polský matematik a statistik narozený v Besarábii, na území dnešního Moldavska (tehdy Ruská říše). Položil základy moderní teoretické statistiky. Představil nové přístupy k testování statistických hypotéz a spolu s Egonem Pearsonem navrhl koncept tzv. nulové hypotézy, který našel uplatnění v genetice, lékařské diagnostice, astronomii i meteorologii.\n\nNarodil se v polské šlechtické rodině. Rodina byla katolická, později se však Neyman označoval za agnostika. V roce 1912 začal studovat na Charkovské univerzitě, kde ho vyučoval ruský odborník na otázky pravděpodobnosti Sergej Natanovič Bernštejn. V roce 1921 se dostal do země svých předků, Polska, v rámci programu repatriace válečných zajatců po polsko-sovětské válce. Získal titul doktor filozofie na Varšavské univerzitě v roce 1924 za dizertaci s názvem \"O použití teorie pravděpodobnosti v zemědělství\". K jeho učitelům ve Varšavě patřili Wacław Sierpiński a Stefan Mazurkiewicz. Strávil pak pár let v Londýně (University College London) a Paříži, kde spolupracoval s Karlem Pearsonem a Émilem Borelem. Po návratu do Polska založil Biometrickou laboratoř v Nenckiho ústavu experimentální biologie ve Varšavě (\"Instytut Biologii Doświadczalnej im. Marcelego Nenckiego PAN\"). Vyvinul zde mj. statistickou metodu pro testování léků. V roce 1938 se přestěhoval do USA a na kalifornské univerzitě v Berkeley pak pracoval po zbytek svého života. Vedl zde 39 doktorandů. V roce 1966 mu byla udělena Guyova medaile Královské statistické společnosti a o tři roky později americká Národní medaile za vědu.\n"}
{"id": "1319195", "url": "https://cs.wikipedia.org/wiki?curid=1319195", "title": "Slušní lidé", "text": "Slušní lidé\n\nSlušní lidé je politické hnutí založené v roce 2016 v Brně původně pod jménem HNUTÍ DOST, od 1. listopadu 2016 působící pod současným názvem Slušní lidé. Předseda hnutí je Zdeněk Pernica, známý též pod přezdívkou Gauny jako boxer a autor tzv. Gaunyho primitivních komiksů. Hnutí používá pro svoji prezentaci sociální sítě. \n\nProgram hnutí je spojen s komunálními tématy města Brna, hlásá boj proti klientelismu, neexistenci územního plánu a koncepci dopravy. Hnutí se vymezuje zejména proti politickým subjektům koalice vládnoucí od voleb roku 2014: hnutí Žít Brno, které obviňuje z nekompetentnosti, Straně zelených a hnutí ANO 2011, jehož politiky nepřímo obviňuje z korupce.\n\nMinisterstvo vnitra hnutí ve své čtvrtletní zprávě o extremismu za druhé čtvrtletí 2017 zařadilo na seznam extremistických organizací, přičemž ve zprávě uvedlo, že „personální substrát skupiny tvoří mimo jiné i osoby s neonacistickou či chuligánskou minulostí.“ Hnutí za to počátkem října téhož roku podalo na ministerstvo žalobu a dožadovalo se omluvy. V následujících souhrnných situačních zprávách Ministerstva vnitra o extremismu za 3. a 4. čtvrtletí 2017 i 1. čtvrtletí roku 2018 Slušní lidé zmíněni nebyli.\n\nDne 26. května 2018 téměř dvacet členů a sympatizantů hnutí protestovalo proti uvedení kontroverzního divadelního představení chorvatského režiséra Olivera Frljiće \"Naše násilí, vaše násilí\" v Divadle Husa na provázku v rámci festivalu Divadelní svět. Přišli do hlediště a krátce po začátku inscenace začali hlučet, a když herci nepřestali, vystoupili sami na jeviště, kde bránili pokračování hry. Neuposlechli pak výzev pořadatelů a odešli až po intervenci policie. Ta jejich konání vyšetřovala jako přestupek a prověřovala, zda nedošlo k překročení hranice trestného činu. Představitelé hnutí vyhrožovali pokračováním podobných a „ještě důraznějších“ aktivit. \n\nSenátorka Eliška Wagnerová podala v té souvislosti trestní oznámení na neznámého pachatele pro podezření z trestného činu výtržnictví. „Bylo by velmi znepokojivé, pokud by měl být dán prostor někomu, kdo chce nám ostatním diktovat, jaké divadlo, knihy a filmy smíme sledovat a číst, a jaké nikoliv,“ sdělila Wagnerová. Trestní oznámení podali v této souvislosti rovněž Slušní lidé – na autora hry Olivera Frljiće, ředitele festivalu Divadelní svět a brněnského Národního divadla Martina Glasera a na skupinu herců. Hra, v níž jsou herci na jevišti nazí, obsahuje mimo jiné i scény, ve kterých si herečka z intimních partií vytahuje českou vlajku nebo Ježíš znásilňuje muslimku.\n\nRadnice Brna-střed vyhodnotila počínání členů a příznivců Slušných lidí jako přestupek a v září 2018 udělila pokuty 25 lidem v celkové výši 126 tisíc korun (24 lidem po 5 tisících korun a jednomu ve výši 6 tisíc). Celkem 17 z nich podalo proti rozhodnutí odpor, ze zbylých 8 jen jeden pokutu do srpna 2019 zaplatil, po ostatních sedmi radnice hodlala dlužné pokuty vymáhat. Spis ostatních 17 předala radnice brněnskému magistrátu coby nadřízenému orgánu, ten však věc ve lhůtě nevyřídil, a proto došlo k promlčení přestupků.\n\nNa jaře 2018 hnutí ohlásilo svůj záměr kandidovat v podzimních komunálních volbách, Zdeněk Pernica byl jmenován jako kandidát na primátora statutárního města Brna. Podle politologa Michala Pinka však bez valných šancí na úspěch. Do voleb šli spolu se Stranou soukromníků a kromě jedničky Zdeňka Pernici se na kandidátce objevila např. místostarostka městské části Brno-Židenice Monika Doležalová. Ta po 23 letech opustila řady KDU-ČSL.\n\nNa jaře 2018 hnutí dostalo pokutu za nezveřejnění svého transparentního účtu. Deník \"MF Dnes\" navíc v dubnu 2018 uvedl, že hnutí v rozporu se zákonnou povinností neodevzdalo včas Úřadu pro dohled nad hospodařením politických stran a hnutí zprávu o financování za rok 2016 i 2017, a úřad proto chystal návrh na pozastavení jeho činnosti. Pernica tvrdí, že hnutí žije z členských příspěvků. To ale kvůli absenci zprávy o financování nelze doložit.\n\n"}
{"id": "1319198", "url": "https://cs.wikipedia.org/wiki?curid=1319198", "title": "Kara Hendrick", "text": "Kara Hendrick\n\nKara Hendrick (10. září 1969, Montebello, Kalifornie−5. října 1991, El Cajon, Kalifornie) byla americká automobilová závodnice kategorie USAC Midget Cars Racing.\n\nKara Hendrick se narodila v roce 1969 v USA a již od devíti let závodila v kategorii motorsportu Midget Cars. Přezdívalo se jí „Race Angel”. Měla dva bratry. Její otec Arthur Hendrick závodil v kategorii Stock Cars v 60. letech.\n\nKara Hendrick zemřela dne 5. října 1991 během závodu Midget Cars. V rychlosti 80 km/h vrazila se svým závodním autem do zdi a utrpěla poranění, kterým podlehla v 11.17 hodin místního času v nemocnici Sharp Memorial Hospital v San Diegu. \n\n"}
{"id": "1319199", "url": "https://cs.wikipedia.org/wiki?curid=1319199", "title": "Kdo to tam zpívá", "text": "Kdo to tam zpívá\n\nKdo to tam zpívá ( \"Ko to tamo peva\") je jugoslávská filmová tragikomedie, kterou natočil v roce 1980 debutující režisér Slobodan Šijan podle scénáře Dušana Kovačeviće.\n\nDěj filmu se odehrává v dubnu 1941 v linkovém autobuse směřujícím do Bělehradu. Nesourodá skupina pasažérů, představující průřez tehdejší společností, je konfrontována s chaosem, který v zemi vypukl v důsledku německé invaze. Cesta se mění v řetěz absurdních příhod a v extrémní situaci každá z postav odhaluje svoji skutečnou povahu.\n\nNa Montréalském filmovém festivalu v roce 1981 obdržel film zvláštní cenu a cenu ekumenické poroty. Aleksandar Berček získal na přehlídce jugoslávského filmu v Pule cenu Zlatá aréna za nejlepší výkon roku v mužské vedlejší roli. V anketě, kterou uspořádal v roce 2017 srbský filmový archiv, bylo \"Kdo to tam zpívá\" vyhlášeno nejlepším srbským filmem všech dob.\n\n\n \n"}
{"id": "1319201", "url": "https://cs.wikipedia.org/wiki?curid=1319201", "title": "Pa-i Siang-tchan", "text": "Pa-i Siang-tchan\n\nPa-i Siang-tchan () byl čínský vojenský fotbalový klub, který sídlil ve městě Siang-tchan v provincii Chu-nan. Založen byl v roce 1951 pod názvem Čung-kuo žen-min ťie-fang ťün Pa-i tuej (). Jednalo se o fotbalový oddíl Čínské lidové osvobozenecké armády. Původně sídlil v Pekingu, do Siang-tchanu byl převelen teprve v roce 2002. Zanikl v roce 2003 z důvodu postupné modernizace čínského fotbalu. Největším úspěchem klubu byl zisk čínského poháru v ročníku 1990. Klubové barvy byly červená, žlutá a bílá. V čínské nejvyšší fotbalové soutěži působil celkem 15 ročníků (sezóny 1987–1998 a 2001–2003).\n\nSvé domácí zápasy odehrával v Siang-tchanském sportovním centru.\n\nPlný název klubu byl Fotbalový klub Pa-i Siang-tchan ()\n\n\n\n\nZdroj:\n\n\n\nZdroj:\n\nZdroj:\n"}
{"id": "1319204", "url": "https://cs.wikipedia.org/wiki?curid=1319204", "title": "Helena Rubinsteinová", "text": "Helena Rubinsteinová\n\nHelena Rubinsteinová, rodným jménem Chaja Rubinsteinová (25. prosince 1872, Krakov – 1. dubna 1965, New York) byla polsko-americká podnikatelka židovského původu. Proslavila se v kosmetickém byznyse.\nNarodila se v ortodoxní židovské rodině. Rodina byla mimořádně chudá, což ve svém oficiálním životopise důsledně tajila. Když si odmítla vzít ženicha, kterého jí vybrali rodiče, byla za trest poslána do Vídně. Roku 1896 emigrovala do Austrálie, aby žila u příbuzných. Zde si změnila jméno na Helena, vyrobila první pleťový krém (podle starého receptu, který jí prozradila její matka) a založila firmu. V roce 1915 pak se svým prvním manželem Američanem odešla do USA a založila kosmetickou firmu \"Helena Rubinstein Incorporated\". Mimořádně obchodně uspěla díky zdánlivě paradoxní marketingové strategii \"čím dražší kosmetika, tím úspěšnější\" a stala se jednou z nejbohatších žen světa. Když umírala, měla její firma hodnotu více jak sto miliónů dolarů. Známá je její rivalita s Elizabeth Ardenovou, jež se stala dokonce námětem muzikálu \"War Paint\". Design některých jejích výrobků navrhl Salvador Dalí. Ona sama byla velkou milovnicí umění a také jeho velkou mecenáškou, díky nadaci \"Helena Rubinstein Foundation\", kterou založila. Byla sestřenicí filozofa Martina Bubera.\n\nPřipisuje se jí věta \"Neexistují ošklivé ženy, jen některé jsou líné se udělat krásné\" (\"There are no ugly women. Only lazy ones.\").\n"}
{"id": "1319211", "url": "https://cs.wikipedia.org/wiki?curid=1319211", "title": "Orel okrový", "text": "Orel okrový\n\nOrel okrový (\"Aquila rapax\") je velký dravec z čeledi jestřábovitých (\"Accipitridae\").\n\nRozšířen je jižně od Sahary přes jihozápadní Asii a Indii. Žije ve stepích, pouštích a savanách.\n\nJe to velký dravec, tělo je dlouhé 60–75 cm, rozpětí křídel je 159–190 cm. Váží 1,6–3 kg. Je blízký příbuzný orla stepního (\"Aquila nipalensis\"), s nímž měl také propojený latinský název. Je ale také jeden z nejmenších orlů rodu \"Aquila\". Vytváří tři poddruhy: \"Aquila rapax rapax, Aquila rapax belisarius a Aquila rapax vindhiana\". Zbarvení orla okrového se liší podle geografické oblasti a věku, ptáci ve věku jednoho roku mají opeření bílé.\n\nOrel okrový se živí převážně čerstvými mršinami, ale loví také menší savce o velikosti králíka, plazy a ptáky až do velikosti perliček. Někdy krade kořist jiným dravcům.\n\nOzývá se štěkavými zvuky připomínající vránu. Hnízdí na stromech, hnízdo si staví z větviček, listí a trávy. Klade dvě vejce, na níž sedí 39–44 dní. Silnější mládě obvykle usmrtí to slabší. Orli využívají stejné hnízdo opakovaně. Dožívají se obvykle okolo 16 let.\n\n"}
{"id": "1319213", "url": "https://cs.wikipedia.org/wiki?curid=1319213", "title": "Dávid Holman", "text": "Dávid Holman\n\nDávid Holman (* 17. března 1993, Érsekvadkert) je maďarský fotbalový záložník a reprezentant, od srpna 2017 hráč slovenského klubu ŠK Slovan Bratislava. Mimo Maďarsko působil na klubové úrovni v Polsku. Nastupuje na pozici ofenzivního záložníka. Byl členem maďarských mládežnických reprezentací U19 a U21.\n\nSvoji fotbalovou kariéru začal v týmu Dunakanyar-Vác FC, odkud v mládeži zamířil do mužstva MTK Budapešť. V srpnu 2009 se vrátil do Vácu, ale obratem odešel nejdříve na hostování do celku Érsekvadkerti SE a poté do klubu Ferencvárosi TC, kam následně v létě 2011 přestoupil a nastupoval zde také za rezervu. Na podzim 2014 s Ferencvárosi postoupil po remíze 1:1 a výhře 2:1 přes Sliemu Wanderers z Malty do druhého předkola Evropské ligy UEFA, ve kterém kvůli zranění nehrál, jeho tým vypadl s chorvatským mužstvem HNK Rijeka (prohry 0:1 a 1:2). V zimním přestupovém období ročníku 2014/15 zamířil hostovat do polského celku Lech Poznań a po půl roce s ním získal ligový titul. S Poznaní postoupil na podzim 2015 přes Videoton FC z Maďarska (výhry 3:0 a 1:0) do základní skupiny I Evropské ligy, kde Lech v konfrontaci s kluby CF Os Belenenses (Portugalsko), FC Basel 1893 (Švýcarsko) a ACF Fiorentina (Itálie) skončil na třetím místě a do vyřazovací části nepostoupil.\n\nPřed jarní částí sezony 2015/16 se vrátil do vlasti a přestoupil z Ferencvárosi do týmu Debreceni VSC.\n\nSvoji ligovou premiéru v dresu Debrecenu si odbyl ve 20. kole hraném 13. února 2016 v souboji s mužstvem Vasas SC (výhra 4:0), odehrál celý zápas a ve 35. minutě zvyšoval na 3:0. Podruhé v sezoně během tohoto angažmá skóroval 20. 2. 2016 v následujím kole proti celku Paksi SE a podílel se na domácím vítězství 2:0. Na jaře 2016 si připsal za Debreceni celkem 13 ligových střetnutí.\n\nS Debreceni postoupil přes klub La Fiorita 1967 ze San Marina (výhry 5:0 a 2:0) do druhého předkola EL, ve kterém VSC vypadlo s běloruským týmem Torpedo-BelAZ Zhodino po prohrách 1:2 a 0:1.\n\nSvoji první přesnou trefu v ročníku zaznamenal 10. září 2016 v souboji s týmem Újpest FC, VSC porazilo svého soka 2:1. Podruhé skóroval od 14 dní později proti mužstvu Diósgyőri VTK (výhra 3:1), když ve 27. minutě otevřel skóre zápasu. Následně dal gól do sítě Vasasu (prohra 1:2) a celku Gyirmót SE (výhra 2:1). Svého pátého gólu docílil v 16. kole, když v souboji se svým bývalým zaměstnavatelem klubem MTK Budapešť srovnal v 94. minutě na konečných 1:1. Poté se prosadil dvakrát ve 28. kole hraném 22. dubna 2017 v souboji s celkem Szombathelyi Haladás VSE a podílel se na vítězství 4:2. V sezoně 2016/17 si připsal v lize 26 zápasů.\n\nV srpnu 2017 přestoupil za 700 tisíc € na Slovensko do Slovanu Bratislava, s jehož vedením uzavřel čtyřletý kontrakt. Ve Slovanu dostal dres s číslem 27.\n\nLigovou premiéru v dresu týmu si odbyl 19. srpna 2017 v 5. kole v derby proti Spartaku Trnava (výhra 2:1), nastoupil na 75 minut střetnutí. Poprvé v lize za Slovan skóroval v sedmém kole proti mužstvu MFK Ružomberok (výhra 2:1), když ve 34. minutě zvyšoval na 2:0. Svůj druhý ligový gól v dresu Slovanu zaznamenal 14. 10. 2017 v souboji s Tatranem Prešov (výhra 3:2), trefil se ve 30. minutě. Potřetí v ročníku skóroval ve 21. kole hraném 24. 2. 2018 proti klubu MŠK Žilina a v souboji o druhé místo tabulky se podílel na vysokém vítězství 6:0. Následně se střelecky prosadil 18. března 2018 na domácím hřišti proti týmu FC DAC 1904 Dunajská Streda (výhra 2:0), když ve 24. minutě otevřel skóre zápasu. 1. 5. 2018 skóroval ve finále slovenského poháru hraného v Trnavě proti celku MFK Ružomberok, \"belasí\" zvítězili v poměru 3:1 a obhájili tak zisk této trofeje z předešlé sezony 2016/17. Svoji pátou ligovou branku v ročníku zaznamenal v posledním 32. kole v odvetě s Žilinou (výhra 3:2), když v 18. minutě srovnal z pokutového kopu na 1:1. Během sezony odehrál za Slovan celkem 27 ligových utkání.\n\nSe Slovanem Bratislava postoupil přes moldavské mužstvo FC Milsami Orhei (výhry 4:2 a 5:0) a klub Balzan FC z Malty (prohra 1:2 a výhra 3:1) do třetího předkola Evropské ligy UEFA 2018/19, v němž \"belasí\" vypadli po výhře 2:1 a prohře 0:4 s rakouským celkem Rapid Vídeň. \n\nPoprvé v ročníku skóroval 22. července 2018 v úvodním kole v souboji s ViOnem Zlaté Moravce - Vráble (výhra 4:1), když v 15. minutě srovnal na 1:1 a dal díky tomu první ligový gól \"belasích\" v sezoně. Svoji druhou ligovou branku v sezoně vsítil 11. 11. 2018 ve 45. minutě zápasu proti týmu FC Nitra, Slovan zvítězil na půdě soupeře v poměru 2:1. Potřetí v ročníku dal gól v souboji s Ružomberokem, když v 76. minutě srovnal na konečných 1:1. Svůj čtvrtý přesný zásah zaznamenal proti Michalovcům (výhra 4:1), když v 54. minutě dal branku na 2:1. Se Slovanem získal 14. dubna 2019 po výhře 3:0 nad mužstvem MŠK Žilina šest kol před koncem sezony mistrovský titul. Popáté v sezoně skóroval ve 29. kole hraném 5. 5. 2019 v odvetě s Ružomberokem (prohra 2:3), trefil se v sedmé minutě. Svoji šestou branku v ročníku dal v následujícím kole při oslavách 100 let od založení klubu v odvetném střetnutí s Žilinou, \"belasí\" porazili soupeře doma v poměru 6:2. V ročníku 2018/19 nastoupil k 24 zápasům v lize.\n\nSe Slovanem se představil v prvním předkole Ligy mistrů UEFA proti černohorskému celku FK Sutjeska Nikšić a po vypadnutím s tímto soupeřem bylo jeho mužstvo přesunuto do předkol Evropské ligy UEFA, kde \"belasími\" postoupil přes kosovský klub KF Feronikeli (výhry doma 2:1 a venku 2:0), tým Dundalk FC z Irska (výhry doma 1:0 a venku 3:1) a řecké mužstvo PAOK Soluň (výhra doma 1:0 a prohra venku 2:3) do skupinové fáze. Se Slovanem byl zařazen do základní skupiny K, kde v konfrontaci s kluby Beşiktaş JK (Turecko), SC Braga (Portugalsko) a Wolverhampton Wanderers FC (Anglie) skončil s \"belasími\" na třetím místě tabulky a do jarního play-off s nimi nepostoupil.\n\nPoprvé v sezoně v lize zaznamenal gól 10. 8. 2019 v souboji s ViOnem Zlaté Moravce - Vráble a podílel se na vysokém vítězství 4:0 na domácí půdě. Velmi povedené střetnutí zažil 28. září 2019 v desátém kole proti Nitře, když svými brankami ze 39., z 40. a 53. minuty výrazně pomohl \"belasím\" k vítězství 5:0. Holman v tomto utkání zaznamenal svůj první hattrick v profesionální kariéře. V 15. kole vsítil v 70. minutě jediný a tudíž vítězný gól v odvetě se Zlatými Moravcemi - Vráblemi.\n\nAktuální k 3. červenci 2019\n\nV A-týmu Maďarska debutoval v kvalifikačním zápase na Mistrovství Evropy 2020 hraném v Baku 8. červen 2019 proti Ázerbájdžánu, na hrací plochu přišel v průběhu druhého poločasu a v 71. minutě zvyšoval na konečných 3:1.\n\n"}
{"id": "1319217", "url": "https://cs.wikipedia.org/wiki?curid=1319217", "title": "Zygmunt Noskowski", "text": "Zygmunt Noskowski\n\nZygmunt Noskowski (2. května 1846 Varšava – 23. července 1909 tamtéž ) byl polský dirigent, hudební skladatel a pedagog.\n\nOtec Zygmunta Noskowského, Józef Łada-Noskowski, byl významný notář, který kromě svých jedenácti dětí vychovával i pět dětí svého příbuzného Andrzeje Towiańského. Jeho dům ve Varšavě byl jedním z hlavních středisek towianismu v polských zemích. Finančně podporoval i Andrzeje Towiańského v emigraci.\n\nSvá hudební studia započal Noskowski na gymnáziu ve Varšavě v roce 1851. Vedle klavíru studoval i hru na housle pod vedením Jana Hornziela. Jeho hudební talent objevil klavírista a skladatel Ignacy Feliks Dobrzyński. Velký vliv na Noskowského měl Stanisław Moniuszko, jehož písně a některé opery poznal kolem roku 1860. Mladý Noskowski byl svědkem potlačení vlastenecké demonstrace ruskou armádou ve Varšavě 27. února 1861. Po otcově smrti 23. června 1863 se údajně podílel na lednovém povstání proti ruskému impériu. Tyto události silně působily na osobnost Noskowského a odrazily se v jeho pozdějších tvůrčích, organizačních a novinářských aktivitách.\n\nOd roku 1864 studoval na Hudebním institutu ve Varšavě hru na housle u Apolinara Kątskiho a kontrapunkt u Stanislawa Moniuszka. Absolvoval v roce 1867 a získal druhou cenu. Po absolvování školy hrál na housle v orchestru Velkého divadla ve Varšavě a v letech 1871–1872 vyučoval hudbu na Institutu pro neslyšící a nevidomé. Vytvořil zde notační systém pro nevidomé, který se však nedochoval. Od roku 1870 působil také jako hudební kritik listu „Kurier Warszawski“.\n\nV roce 1872 získal stipendium od Varšavské hudební společnosti a v prosinci téhož roku odjel do Berlína, kde studovat kompozici u Friedrich Kiela na Akademie der Künste. Během těchto studií složil mj. \"Variace a fugu na téma I. B. Viottiho\" pro smyčcové kvarteto (věnováno Kielovi) a od roku 1874 pracoval na své \"1. symfonii A-dur\", která byla uvedena na veřejném koncertě v Berlíně v dubnu 1875.\n\nPo návratu do Varšavy nenašel trvalé zaměstnání a nakonec se na doporučení svého učitele Friedricha Kiela stal dirigentem městské hudby a ředitelem pěveckého sboru \"Bodan\" v Kostnici. V roce 1875 se také oženil s klavíristkou Stanisławou Segedyovou. Pod jeho taktovkou se pěvecké sdružení „Bodan“ vypracovalo na nejlepší sbor Bádensko a získalo i uznání mezi hudebníky velkovévody Fridricha I. Bádenského. Noskowského pověst pronikla i do Varšavy. V roce 1878 mu bylo nabídnuto místo pedagoga na \"Hudebním institutu\", ale odmítl. Spolupracoval s časopisem \"„Echo Muzyczne”\", ve kterém publikoval muzikologické a kritické články.\n\nV lednu roku 1881 se Noskowski i s rodinou vrátil do Varšavy a vystřídal Władysława Żeleńského ve funkci ředitele \"Warszawskiego Towarzystwa Muzycznego\" (Varšavské hudební společnosti). V této funkci zahájil okamžitě rekonstrukci pěveckého sboru Společnosti. Zavedl bezplatné lekce zpěvu a hudby pro nové členy a začal realizovat myšlenku na pravidelných týdenních symfonických koncertů ve Varšavě. Za tímto účelem se snažil vytvořit ve Varšavě trvalý symfonický orchestr. Orchestr, který založil, se však již po roce činnosti rozpadl. Finanční problémy byly příčinou, proč ani další pokusy nebyly úspěšné. Pořádal alespoň pravidelné koncerty komorní hudby. Přes všechny obtíže však významně pozdvihl úroveň hudebního života ve Varšavě.\n\nOd roku 1886 učil na \"Hudebním institutu ve Varšavě\" skladbu. Mezi jeho žáky byli např. Henryk Melcer-Szczawiński, Apolinary Szeluto, Grzegorz Fitelberg, Mieczysław Karłowicz, Karol Szymanowski a Ludomír Różycki.\n\nZemřel ve Varšavě 23. července 1909 ve věku 63 let. Je pochován na Powązkowském hřbitově.\n\n\n\n\n\n\n\n\n"}
{"id": "1319218", "url": "https://cs.wikipedia.org/wiki?curid=1319218", "title": "Hybridní resistence", "text": "Hybridní resistence\n\nHybridní resistence je děj poprvé pozorovaný v roce 1963 Cudkowicem. Jedná se o děj, při kterém je odvržen parentální (P) štěp kostní dřeně F1 generací. Tento jev je způsoben NK (z angl. Natural killers) buňkami recipienta. Model vysvětlující hybridní resistenci se nazývá \"missing self\" (chybějící vlastní – myšleno molekula např. MHC I).\n\nBuňkami, které jsou zodpovědné za rejekci P štěpu F1 generací jsou NK buňky. Aktivita těchto buněk je inhibována, pokud dostávají signál přes inhibiční receptory (Ly49 u myši, KIR z angl. killer inhibitory receptor u člověka). Ly49, či KIR rozpoznávají MHC I molekuly na ostatních buňkách a na základě toho s nimi interagují. Pokud převažuje inhibice, tedy signál MHC I – Ly49/KIR je NK buňka inhibována. Pokud však na buňce MHC I (u myši H2) molekula chybí, dojde k inhibici inhibice, tedy aktivaci. \n\nV případě transplantace kostní dřeně, kdy F1 generace vznikla křížením jedince H2 a H2 má F1 hybrid MHC I alely H2. V F1 generaci se tedy budou vyskytovat populace NK buněk rozpoznávající jako vlastní \"self\" antigen MHC I -> H2. Z P generace může být transplantována kostní dřeň s alelami H2 nebo H2, tedy NK buňky recipienta nebudou dostatečně inhibovnány, jelikož potřebují signalizovat jak přes H2 tak přes H2 . To vede k tomu, že parentální kostní dřeň rozpoznají jako cizí a dojde k odvržení štěpu.\n"}
{"id": "1319221", "url": "https://cs.wikipedia.org/wiki?curid=1319221", "title": "Světová skautská konference", "text": "Světová skautská konference\n\nSvětová skautská konference (World Scout Conference) je řídícím orgánem WOSM. Členské organizace na konferenci řeší důležité aspekty a budoucnost skautského hnutí. Světová skautská konference se koná každé tři roky a od roku 1971 ji předchází světové skautské fórum mládeže. Na konferenci se také volí světový skautský výbor a pořadatelé světových skautských jamboree a světových skautských mootů.\n\nKaždá národní skautská organizace může na konferenci vyslat nejvýše šest delegátů a několik pozorovatelů. Pro delegáty neexistuje žádné věkové omezení.\n\nPrvní konference se konala v roce 1920 v Anglii, poslední světová skautská konference se konala v létě 2017 v Ázerbájdžánu. Další se uskuteční v roce 2020 v Egyptě.\n\nSvětové skautské fórum mládeže (World Scout Young Forum) je vzdělávací nástroj pro podporu mládeže v nejstarší skautské kategorii, účastní se skauti ve věku 18 - 25 let. Každá národní organizce může poslat maximálně dva delegáty. Fórum musí umožnit mladým lidem podílet se sdílení zkušeností, řešit aktuální problém společnosti a přispívat novými nápady, jak obohatit vzdělávací programy pro mladé lidi nad 16 let. Úvodní přednášku v oblasti angažovanosti mladých měla v roce 2017 česká skautka Lucie Myslíková z Brna.\n\nNa 37. Světové skautské konferenci v Tuniso byla také zřízena poradní skupina mladých, kteří se podílí na rozhodovacích procesech světového skautského výboru.\n\nOd roku 1996 se světové skautské fórum mládeže koná vždy společně se světovou skautskou konferencí.\n\n"}
{"id": "1319222", "url": "https://cs.wikipedia.org/wiki?curid=1319222", "title": "Rodrigo Achondo", "text": "Rodrigo Achondo\n\nRodrigo Andrés Achondo Vergara (31. března 1969 – 14. března 2016 El Quisco) byl chilský herec, dramatik a režisér.\n\nStudoval divadlo na Akademii Fernanda Cuadra. V roce 1996 založil společnost \"Anderblú\" spolu s designérem Felipem Oliverem. Společnost představila díla jako \"Rojas Magallanes\", \"Módulo siete\", \"Asesino bendito\" a \"NN 2910 y MunChile\", který byl natočen s názvem \"Monos con navaja\" a kde Achondo provedl roli „Cachula“ . Paralelně hrál ve filmu \" Campo minado\"(2000) a v telenovele \"Adrenalina\" (1996).\n\nV roce 2002 se Achondo a Oliver přestěhovali do města Concepción, kde založili divadelní akademii \"Anderblú Estudio\". Vrátil se do Santiaga, aby režíroval \" El rucio de los cuchillos\" Národního divadla v roce 2010 a měl také svou roli v telenovele \"Feroz\" (2010) na Canal 13.\n\nPozději žil v pobřežním městě El Quisco, kde strávil poslední roky trpící nevratným poškozením jater.\n"}
{"id": "1319223", "url": "https://cs.wikipedia.org/wiki?curid=1319223", "title": "Arnošt Filip Hohenlohe", "text": "Arnošt Filip Hohenlohe\n\nFilip Arnošt z Hohenlohe-Schillingfürstu (německy: Philipp Ernst zu Hohenlohe-Schillingsfürst, 5. června 1853 Schillingfürst – 26. prosince 1915 Bad Reichenhall) byl německý aristokrat, kníže a dědičný bavorský princ. Byl vlastníkem poděbradského panství, mecenášem a zakladatelem poděbradských lázní.\n\nPocházel ze staré bavorské rodové šlechty. Byl nejstarším synem knížete Chlodwiga zu Hohenlohe-Schillingsfürst, pozdějšího německého kancléře a Marie zu Sayn-Wittgenstein-Sayn. Jako mladík vstoupil do pruské armády. Sloužil u 2. pluku dragounů. V hodnosti nadporučíka však ze služby vystoupil a nadále o vojenské či diplomatické úřady neusiloval. Dne 10. ledna 1882 se ve Vídni oženil s Charicléou Ypsilanti. Charicléa pocházela z řecké aristokratické rodiny. Byla vnučkou bankéře Jiřího Šimona Siny, prvního soukromého vlastníka poděbradského panství. Roku 1883 se manželům měla narodit první dcera Stephanie, zemřela však při porodu. Roku 1885 rodina přesídlila do Poděbrad a usadila se na poděbradském zámku. Roku 1886 manželé zdědili čtvrtinu poděbradského panství, přičemž Filip Arnošt Hohenlohe byl závětí určen jeho správcem. Roku 1903 po matce zdědil značný majetek, díky čemuž mohl vyplatit ostatní vlastníky. Po smrti svého otce se roku 1903 stal knížetem a hlavou rodu.\n\nPoděbrady si manželé oblíbili a žili v nich téměř do konce života, přičemž část jara trávili v Mnichově a léta na cestách po Evropě. Kníže byl velmi společenský člověk a vášnivý nimrod. Rád se stýkal s místní českou společností a zámek se v té době stal centrem společenského života. Na návštěvy a hony kníže zval významné představitele aristokracie, bankéře, nebo vojáky, kteří do města často přijížděli s početným doprovodem. Na hostiny a hony zval také příslušníky místní městské honorace. Na hony chodili ředitel školy Karel Bucek, učitel a později starosta Jan Kvíčala, starosta Vojtěch Orereigner, přednostové okresního hejtmanství a soudu, knihkupec Václav Hoblík, továrník Leopold Dostal, stavitel František Proft a další. Hostin se účastnil například probošt, učitelé a úředníci.\n\nJako hluboce věřící katolík (společně s manželkou) hodně přispíval na dobročinnost a podporoval místní chudé. Jako patron farních kostelů v Poděbradech a Kovanicích významně přispíval na kostelní nadace. Finančně rovněž podporoval všechny české národní slavnosti pořádané ve městě. Například při přípravách na odhalení Pomníku krále Jiřího z Poděbrad ozdobil zámek jelení a chvojím. Velkou pozornost kníže věnoval honitbám v okolí Poděbrad, kde se v sezóně konaly i tři velké hony týdně. V oboře choval různá neobvyklá zvířata – jeleny sika, antilopy jelení, pštrosy emu, lamy, soby a klokany. Část zvířat uhynula v tuhé zimě a zbylá byla zlikvidována za první světové války.\n\nRoku 1904 se kníže rozhodl, že veřejností užívanou studnu na druhém zámeckém nádvoří nechá (kvůli hluku a nepořádku) přemístit na jiné místo. Pruský šlechtic a nadšený proutkař Karl von Bülow určit místo hned vedle brány druhého nádvoří, kde byl roku 1905 k všeobecnému překvapení navrtán silný pramen minerálky Poděbradky. Po prvním pramenu, pojmenovaném Bülow, byl v zámeckém příkopu navrtán druhý pramen Hohenlohe (z něj byla voda vyvedena do kiosku přístupného pro všechny obyvatele města) a v panské dřevnici třetí pramen Charicléa. Poděbradský lékař Bohumil Bouček brzy zjistil, že minerálka má léčivé účinky a přesvědčil knížete k založení poděbradských lázní. Kníže nejprve na zámku vybudoval stáčírnu minerálky a v panské dřevnici (u pramene Charicléa) nechal vystavět lázeňský dům tzv. knížecí lázně. Provoz lázní byl zahájen 5. června 1908.\n\nUž první lázeňské sezóny prokázaly velký potenciál lázní. Kníže se pro lázně velmi nadchl a rozhodl se s pomocí německého kapitálu vystavět velké akciové lázně. Poděbradské obci se však nelíbilo, že by lázně ovládl německý kapitál a kníže kupodivu souhlasil, že lázně městu prodá. Město nebylo nijak zámožné, kníže mu však vyšel vstříc a nabídl velmi velkorysé podmínky. Roku 1910 město za 600 tisíc korun získalo knížecí lázně, pramen Charicléa a polovinu lázeňského parku, přičemž roku 1913 za 295 tisíc korun koupilo zbytek pozemků a budov patřících k lázním.\n\nManželé Hohenlohe prožívali poměrně spokojené manželství. Bohužel se jim však nepodařilo vychovat potomky, neboť dcera Marie (*1886) zemřela v lednu 1897 na zánět slepého střeva. V roce 1911 kněžna Charicléa onemocněla rakovinou a v následujícím roce zemřela v sanatoriu v Mnichově. Kníže Hohenlohe roku 1913 oženil podruhé, tentokrát s varietní zpěvačkou z Mnichova Henriettou Ginorovou. Měli spolu syna. Protože rodina se sňatkem nesouhlasila, musel se Filip Arnošt Hohenlohe vzdát majetku ve prospěch mladšího bratra Moritze z Hohenlohe-Schillingfürstu a nadále dostával pouze rentu. Roku 1914 dostal mrtvici a byl postižen paralýzou. Na počátku roku 1915 zemřel v Bad Reichenhallu. Pohřben byl do rodinné hrobky na zámku v Schillingfürstu. Poděbradští se pohřbu nemohli účastnit, neboť jim kvůli probíhající válce nebyly vydány pasy.\n\nZa první republiky město shromáždilo prostředky na stavbu památníku knížeti Hohenlohe, jeho stavba se ale neuskutečnila kvůli změněným politickým a hospodářským poměrům. Zásluhy Filipa Arnošta Hohenlohe na založení poděbradských lázní tak připomíná alespoň pamětní deska umístěná u vchodu do budovy Letních lázní v dnešní Lázeňské ulici.\n\n"}
{"id": "1319227", "url": "https://cs.wikipedia.org/wiki?curid=1319227", "title": "Bailleulval", "text": "Bailleulval\n\nBailleulval je francouzská obec v departementu Pas-de-Calais v regionu Hauts-de-France. V roce 2014 zde žilo 261 obyvatel.\n\nSousední obce jsou: Bailleulmont, Basseux, Berles-au-Bois, Gouy-en-Artois, Monchiet a Rivière.\n\n\"Počet obyvatel\"\n\n\n"}
{"id": "1319229", "url": "https://cs.wikipedia.org/wiki?curid=1319229", "title": "Waldo County", "text": "Waldo County\n\nWaldo County je okres ve státě Maine ve Spojených státech amerických. K roku 2016 zde žilo 39 364 obyvatel. Správním městem okresu je Belfast, který je také největším městem. Celková rozloha okresu činí 2209 km². Jméno získal okres podle obchodníka a politika Samuela Walda.\n\nOkres vznikl 7. února 1827 z části Hancock County.\n\n"}
{"id": "1319235", "url": "https://cs.wikipedia.org/wiki?curid=1319235", "title": "Judo na Letní univerziádě 2017", "text": "Judo na Letní univerziádě 2017\n\nSoutěže v judu na letní univerziádě 2017 probíhaly ve sportovní hale v Ču-pej v okrese Sin-ču na ostrově Tchaj-wan v období 20. až 24. srpna 2017.\n\n\n\"Výsledky českých reprezentantů v judu 2017\n\n\"pozn: Uvedeni jsou pouze judisté, kteří zasáhli v týmové soutěži do bojů.\"\n\n\n"}
{"id": "1319236", "url": "https://cs.wikipedia.org/wiki?curid=1319236", "title": "Polk County (Tennessee)", "text": "Polk County (Tennessee)\n\nPolk County je okres ve státě Tennessee v USA. K roku 2010 zde žilo 16 825 obyvatel. Správním městem okresu je Benton. Celková rozloha okresu činí 1 145 km². Na jihu sousedí se státem Georgie, východně se Severní Karolínou. Okres získal jméno po tehdejším guvernérovi a pozdějším prezidentovi James K. Polkovi.\n\nOkres vznikl 28. listopadu 1839 sloučením částí okresů Bradley a McMinn County.\n"}
{"id": "1319238", "url": "https://cs.wikipedia.org/wiki?curid=1319238", "title": "Aeropartner", "text": "Aeropartner\n\nAeropartner a.s. je česká charterová letecká společnost provozující soukromou leteckou přepravu letadly business jet. Má sídlo v Podhořanech u Ronova, hlavní leteckou základnu na letišti Václava Havla v Praze. Společnost byla založena v červnu 2001. Na jaře firma odkoupila firmu Air Prague, také provozující soukromou leteckou přepravu. \n\nProvozuje šest proudových menších letounů typu business jet, značky Cessna Citation a jednu helikoptéru (2017). 80 % provozu tvoří osobní přeprava, 15 % ambulance a 5 % náklad (2017). Za rok 2016 tato společnost provedla 2 150 letů, přepravila 7 525 cestujících a utržila přibližně 150 milionů korun. Má 20 zaměstnanců (2017), vlastníkem je Richard Santus.\n\n"}
{"id": "1319239", "url": "https://cs.wikipedia.org/wiki?curid=1319239", "title": "Moták (rod)", "text": "Moták (rod)\n\nMoták (\"Circus\") je rod dravých ptáků z čeledi jestřábovitých (Accipitridae).\n\nSvé jméno (jak české tak vědecké) dostali podle toho jak krouží (motají se) v kruzích (\"Circus\" – z řeckého \"kirkos\" = kruh), když pátrají po kořisti. Jedná se o dravce střední velikosti, kteří mají měkké opeření, relativně dlouhá, spíše užší křídla a dlouhý ocas. Zobák je krátký a ostře zahnutý. Dalším charakteristickým znakem jsou delší nohy s dlouhými prsty s velmi ostrými drápy (prostřední nemá dráp), se kterými motáci chytají svoji kořist v husté vegetaci. Samice motáků jsou větší než samci. Hnízdí na zemi.\n\n"}
{"id": "1319244", "url": "https://cs.wikipedia.org/wiki?curid=1319244", "title": "Splenocyt", "text": "Splenocyt\n\nSplenocyt je označení buňky sleziny. Mohou to být různé typy bílých krvinek, pokud se nacházejí nebo se čistí ve slezině.\n\nSplenocyty mohou být například T a B lymfocyty, dendritické buňky nebo makrofágy, které mají různé imunitní funkce.\n\nSpojením splenocytů s lymfoidní buňkou se získá hybridom. Tyto hybridomy se používají v imunohistochemických technikách pro výrobu monoklonálních protilátek.\n"}
{"id": "1319245", "url": "https://cs.wikipedia.org/wiki?curid=1319245", "title": "Coelomocyt", "text": "Coelomocyt\n\nCoelomocyt je fagocytní leukocyt, který mají živočichové, která mají coelom. Napadá bakterie a viry, pomocí zapouzdření nebo faocytózy. Někdy je coelomocyt připevněný ke stěně těla nebo se volně pohybovat uvnitř cévy.\n\nU háďátka obecného nejspíše coelomocyt není zřejmě schopen fagocytózy.\n"}
{"id": "1319246", "url": "https://cs.wikipedia.org/wiki?curid=1319246", "title": "Atikamekština", "text": "Atikamekština\n\nAtikamekština (atikameksky Atikamekw Nehiromowin) je algický jazyk patřící do skupiny centrálních algonkinských a kríjských jazyků. Je používána většinou atikameků na jihozápadě Quebecu. Má přibližně 6000 mluvčích. Atikamekská Wikipedie má pouze 76 článků, takže je to druhá nejmenší neuzavřená jazyková verze Wikipedie.\n\nAtikamekština má 14 písmen a spřežku tc:\n"}
{"id": "1319247", "url": "https://cs.wikipedia.org/wiki?curid=1319247", "title": "Oaks Prague", "text": "Oaks Prague\n\nOaks Prague je stavěný samostatný rezidenční celek nacházející se v krajině u Nebřenic ve Středočeském kraji, jihovýchodně od Prahy. Bude zahrnovat moderní bydlení, k němu také sociální zázemí a sportoviště. Bude zde bydlet kolem 250 rodin, přibližně 700 lidí. Developerem projektu je Arendon Development Company, a.s.\n\nVýstavba páteřní infrastruktury začala v roce 2016. V dubnu 2018 bude zahájena první etapa rezidenční výstavby, která by měla být dokončena v druhé polovině roku 2019. Zahrnuje 58 bytových jednotek a 30 vil. V rámci projektu proběhne také rekonstrukce Nebřenického zámku a vybudování wellness centra. Areál svým obyvatelům nabídne i golfové hřiště s licencí PGA National, jezdecké centrum, tenisový klub, mateřskou školu, náměstí s obchody a restauracemi a službu concierge. S kompletním dokončením se počítá v roce 2022.\n\n"}
{"id": "1319250", "url": "https://cs.wikipedia.org/wiki?curid=1319250", "title": "Armadale (Skye)", "text": "Armadale (Skye)\n\nArmadale (gaelsky Armadal) je malá vesnice na poloostrově Sleat v nejjižnější části ostrova Skye ve Skotsku. Nachází se zde významný přístav, mezi nimž a Mallaigem na protilehlém břehu průlivu je zajišťováno pravidelné spojení trajekty.\n\nPřístav Armadale leží v jihovýchodní části polostrova Sleat, na úpatí vyvýšenin Cnoc Armadail (178 m n. m.) a Cnoc an Sgumain se svahy, pokrytými rašeliništi s četnými potoky a prameny. Nejbližší větší obcí je Ardvasar (ve skotské gaelštině Àird a’ Bhàsair), který se rozkládá cca 0,5 km jižně od Armadalu.\n\nV opačném směru, asi 3 km po pobřežní silnici A851, vedoucí směrem na sever do Broadfordu v centrální části ostrova a poté až do Portree, se nachází významné vzdělávací zařízení \"Sabhal Mòr Ostaig\". Jedná se o vyšší odbornou školu typu akademie (college), která je součástí skotské University of Highlands and Islands a která je jako národní centrum zaměřena na studium gaelského jazyka a kultury.\n\nMísto pro tuto vzdělávací instituci nebylo zvoleno náhodně - po poloostrovu Trotternish na severu Skye je poloostrov Sleat hned na druhém místě pokud jde o oblasti, kde je nejvíce rozšířeno aktivní užívání skotské gaelštiny.\n\nNecelý jeden kilometr vzdušnou čarou od přístavu se uprostřed rozlehlých zahrad nachází armadalský zámek (\"Armadale Castle\"), někdejší rodové sídlo klanu MacDonaldů. Toto venkovské sídlo bylo vybudováno v roce 1790 a stavebně bylo upraveno v letech 1815 a 1855. Poté, co v roce 1925 rodina MacDonaldů zámek opustila, sídlo se postupně proměnilo v ruiny. Později zde vlastníci území zřídili návštěvnické centrum (\"Clan Donald Visitor Centre\"), které je spolu se zahradami a Muzeem ostrovů (\"Museum of the Isles\") otevřené veřejnosti. (Vstup je zpoplatněn).\n"}
{"id": "1319251", "url": "https://cs.wikipedia.org/wiki?curid=1319251", "title": "Zelim Kocojev", "text": "Zelim Kocojev\n\nZelimchan Kocojev (Kocojty) (* 9. srpna 1998) je ruský zápasník–judista a sambista osetské národnosti, který od svých 14* let reprezentoval Ukrajinu a od svých 16* let reprezentuje Ázerbájdžán.\n\nZápasit začal v severosetském Vladikavkazu pod vedením Alika Bekuzarova. Připravuje se ve Vladikavkazu pod vedením Kazbeka Cagarajeva. V roce 2013 využil možnosti prosadit se na mezinárodní úrovní v ukrajinské judistické i sambistické dorostenecké reprezentaci. Za Ukrajinu zápasil dva roky do smrti trenéra Jevgenije Novikova, pod kterým se papírově připravoval v ukrajinské Oděse. Od roku 2015 reprezentuje Ázerbájdžán. Do ázerbájdžánského Baku jezdí na reprezentační srazy.\n\n\n\n"}
{"id": "1319252", "url": "https://cs.wikipedia.org/wiki?curid=1319252", "title": "Vyškovský jazykový ostrov", "text": "Vyškovský jazykový ostrov\n\nVyškovský jazykový ostrov (německy \"Wischauer Sprachinsel\", též \"Vyškovský jazykový ostrůvek\") byl německý jazykový ostrov, který se nacházel asi 7 kilometrů jihozápadním směrem od okresního města Vyškov a 30 km východně od Brna na Moravě. Ležel na císařské cestě, která vede z Olomouce do Brna. Byl vůbec nejmenší německy mluvící komunitou bývalého Československa. Do roku 1910 bylo německé osídlení kompaktní a majoritní. Po vzniku Československa se podíl českých obyvatel na obyvatelstvu začal zvyšovat.\n\nPředpokládá se, že ostrov vznikl v druhé polovině 13. století následkem německé kolonizace, kterou inicioval olomoucký biskup Bruno ze Schaumburku. Po třicetileté válce sem směřoval další proud kolonistů.\n\nPo vzniku Československa se místní s novým státem neztotožnili. Německé hnutí v Brně, které ovlivňovalo činnost Němců v jazykovém ostrůvku, mělo ostré nacionální zaměření. Okolo časopisu \"Der Aufbruch\" (\"Průlom\") se zformovala skupina zastánců velkoněmeckého plánu sjednocení Evropy pod německým vedením.\n\nPo 15. březnu 1939 (okupaci zbytku Československa – \"Resttschechei\") Němci z jazykového ostrůvku dávali najevo svou radost z okupace a zániku Československa. Němečtí občané v Komořanech postavili slavobránu, vyzdobili domy německými vlajkami s hákovými kříži a nadšeně vítali wehrmacht. Všechny nápisy v češtině a státní znaky ve veřejných budovách a na české škole byly odstraněny a zničeny.\n\nPod záminkou rozšiřování vojenského prostoru se Němci snažili rozkouskovat a rozdělit české jazykové oblasti a vytvořit souvislé německé pásmo od Brna přes Vyškov až k Olomouci. Říšský protektor von Neurath už 5. září 1940 vydal výnos o stěhování 33 obcí na Vyškovsku a Drahanské vrchovině. To bylo součástí plánu využít stávající jazykové ostrovy, které tvořily kostru osídlovacích zón, které podle německých plánů musely rozdělit české osídlení. Také Vyškovský jazykový ostrov měl být součástí skupiny z Brna do Olomouce (de facto z Rakouska do Slezska). Zároveň se uskutečnila germanizace Vyškova.\n\nVyškovský jazykový ostrov tvořilo sedm obcí a jedna osada.\n\nDělil se na tzv. horní ostrůvek, který tvořily obce Rostěnice (\"Rosternitz\"), Zvonovice (\"Swonowitz\"), Hlubočany (\"Hobitschau\"), Lysovice (\"Lissowitz\"), Kučerov (\"Kutscherau\") a osada s 36 popisnými čísly Terešov (\"Thereschau\"), část obce Hlubočany. V horní části tvořili Němci 70 až 90 % obyvatelstva.\n\nDolní ostrůvek tvořily obce Komořany (\"Gundrum\") a Čechyně (\"Tschechen\"), dnes část Rousínova, které byly od vesnic z horní části ostrova odděleny ryze českými vesnicemi Podbřežice, Tučapy a Dražovice. V dolní části tvořili Němci 40 až 60 % obyvatelstva.\n\nV období od roku 1880 do roku 1930 vzrostl počet obyvatel ostrůvku o 776 osob (23,9 %) z 3 247 obyvatel na 4 023. Počet Němců ve stejném období stoupl o 284 osob, tedy o 11 %. Počet Čechů stoupl o 480 osob (o 89 %). Češi v roce 1930 (poslední československé sčítání) tvořili 25,5 % všech obyvatel. V roce 1930 byla ve všech obcích, s výjimkou Čechyně (zde klesl počet Němců tak rapidně, že v roce 1930 tvořili pouze 31 %), německá majorita.\n\nBěhem druhé světové války padlo nebo bylo pohřešováno 210 místních Němců, při náletech a sebevraždách zahynulo 59 místních Němců.\n\n"}
{"id": "1319253", "url": "https://cs.wikipedia.org/wiki?curid=1319253", "title": "Alexander County (Illinois)", "text": "Alexander County (Illinois)\n\nAlexander County je okres ve státě Illinois v USA. K roku 2010 zde žilo 8 238 obyvatel. Správním městem okresu je Cairo. Celková rozloha okresu činí 654 km². Je pojmenován po lékaři Williamu M. Alexanderovi.\n"}
{"id": "1319256", "url": "https://cs.wikipedia.org/wiki?curid=1319256", "title": "Holčíkovce", "text": "Holčíkovce\n\nHolčíkovce jsou obec na Slovensku v okrese Vranov nad Topľou ležící na východním břehu vodní nádrže Veľká Domaša.\n\nPrvní písemná zmínka o obci pochází z roku 1408. Nachází se zde moderní římskokatolický kostel Panny Márie de Mercede.\n\n"}
{"id": "1319257", "url": "https://cs.wikipedia.org/wiki?curid=1319257", "title": "Bond County", "text": "Bond County\n\nBond County je okres ve státě Illinois v USA. K roku 2010 zde žilo 17 768 obyvatel. Správním městem okresu je Greenville. Celková rozloha okresu činí 991 km². Je pojmenován po delegátu Shadrachu Bondovi.\n"}
{"id": "1319258", "url": "https://cs.wikipedia.org/wiki?curid=1319258", "title": "Reálné gymnázium v Dušní", "text": "Reálné gymnázium v Dušní\n\nReálné gymnázium v Dušní ulici \"(Státní reálka Praha I., Dušní 7 )\" je bývalá střední škola v Praze. V její budově sídlí Obchodní akademie Dušní.\n\nPůvodní státní reálka založená pro Staré Město roku 1897 sídlila v pronajatých prostorách soukromého domu čp. 87/4 na rohu ulic Platnéřská a Křižovnická, v takzvaném \"„Šosovním domě“\". Stalo se tak poté, co více než 30 let se Staré Město pražské domáhalo založení vyšší státní reálky. Město Praha podle dohody mělo zajistit místnosti a vídeňská vláda slíbila zařídit ostatní potřebné záležitosti. Pražský stavební úřad vyhlédl pro školu nově postavený dům (arch. Mráček) a započal s jeho adaptací na školu - ve druhém a třetím patře byly zbourány příčky mezi pokoji pro prostorné školní místnosti a v prvním patře upraven byt pro ředitele. Do čtvrtého patra se pak za rok přemístila kreslírna a rýsovna. Tělocvična v domě nebyla a tak žáci chodili cvičit do školy u svatého Františka, která se nacházela naproti. V květnu roku 1897 byl vypsán konkurz na místa učitelů a ředitele a již 5. července bylo uveřejněno v úředních listech jejich jmenování. Prvními profesory se stali Vilém Appelt, Jan John, Karel Kotrč, Augustin Hlaváček, dr. Jaroslav Kosina a Jaroslav Klusáček. Později k nim přibyl také Josef Klenka a Julius Košnář. Umístění školy v Platnéřské ulici bylo ale dočasné. Pro nevyhovující prostory se škola brzy stěhovala do nové budovy severně od kostela svatého Salvatora postavené v letech 1901-1902 architektem Františkem Schlafferem podle plánů ing. K. Havlíčka.\n\nOd školního roku 1941-42 změnila status na reálné gymnázium, od roku 1948 na gymnázium, zrušena byla roku 1953.\n\n\n\n\n"}
{"id": "1319260", "url": "https://cs.wikipedia.org/wiki?curid=1319260", "title": "Římskokatolická farnost Zlín - Malenovice", "text": "Římskokatolická farnost Zlín - Malenovice\n\nŘímskokatolická farnost Zlín - Malenovice je územní společenství římských katolíků s farním kostelem svatého Mikuláše v děkanátu Zlín. \n\nSoučasný farní kostel pochází z roku 1845. Stojí na místě bývalého gotického kostela, který je doložen roku 1386. Od roku 1958 je chráněn jako kulturní památka České republiky. \nZ původního kostela se dochovaly některé oltářní obrazy a také nejstarší památka – náhrobní kámen Tetoura z Tetova, pána z Malenovic a Pohořelic. Je datován rokem 1560.\n\nFarářem je od července 2016 R. D. Mgr. Miroslav Strnad.\n\nVe farnosti se pravidelně koná tříkrálová sbírka. V roce 2017 činil její výtěžek 155 278 korun. Farnost je zapojena do projektu Noc kostelů.,\n\nV květu a červnu pořádá farnost festival Kulturní jaro, kdy jsou na programu besedy, koncerty, divadelní představení, poutě a setkání seniorů, ministrantů a dětí.\n"}
{"id": "1319261", "url": "https://cs.wikipedia.org/wiki?curid=1319261", "title": "Boone County (Illinois)", "text": "Boone County (Illinois)\n\nBoone County je okres ve státě Illinois v USA. K roku 2010 zde žilo 54 165 obyvatel. Správním městem okresu je Belvidere. Celková rozloha okresu činí 746 km². Je pojmenován po pohraničáři Danielu Booneovi.\n"}
{"id": "1319262", "url": "https://cs.wikipedia.org/wiki?curid=1319262", "title": "Marini", "text": "Marini\n\nNositeli italského příjmení Marini jsou:\n\n"}
{"id": "1319263", "url": "https://cs.wikipedia.org/wiki?curid=1319263", "title": "Ogle County", "text": "Ogle County\n\nOgle County je okres ve státě Illinois v USA. K roku 2010 zde žilo 53 497 obyvatel. Správním městem okresu je Oregon. Celková rozloha okresu činí 1 976 km². Je pojmenován po kapitánu Josephu Ogleovi.\n"}
{"id": "1319264", "url": "https://cs.wikipedia.org/wiki?curid=1319264", "title": "Usedlost čp. 171 (Čistá)", "text": "Usedlost čp. 171 (Čistá)\n\nUsedlost čp. 171 v Čisté v okrese Svitavy je roubená stavba, jedna z nejstarších dochovaných vesnických usedlostí na Svitavsku. Od roku 2014 je chráněná jako národní kulturní památka České republiky.\n\nPodle písemných pramenů je usedlost uváděna při prodeji v roce 1605. Noví majitelé rod Rychtářů vlastnila usedlost až do roku 1775, kdy přešla na Mathesa Květenského, zetě Tomáše Richtera. V usedlosti se narodil Josef Květenský (1799–1866) poslanec Říšského sněmu. V roce 1874 byla usedlost prodána Johanu a Rosálii Andrlíkovým. Usedlost byla do roku 1978 obývána. V roce 1978 byl na dům vydán demoliční výměr. Usedlost vlastní manželé Syroví, kteří usedlost rekonstruují.\n\nDům je z větší části roubený, patrový, který je krytý sedlovou střechou se strmým kabřincem. Lichoběžníkový štít pod kabřincem je bedněný. Dům je na podezdívce částečně podsklepený.\n\nZe síně se vstupuje do obytné místnosti o rozměrech 5 x 6 m, jejíž výška je 3,23 m. Povalový strop je uprostřed podepřen hraněným okoseným trámem. Obytná místnost má dochované atributy dýmné jizby ze 16. století. Vedlejší místnost je zděná, zaklenutá valeně ve třech pásech. V místnosti je pec se zděným komínem, sloužila jako kuchyně. Zadní komora má sedlové portály ze 17. století. Dendrochronologické průzkumy datují kácení dřeva pro povaly do roku 1583. Pozdější přestavbu dendrochronologický průzkum datuje do roku 1692.\n"}
{"id": "1319265", "url": "https://cs.wikipedia.org/wiki?curid=1319265", "title": "Union County (Illinois)", "text": "Union County (Illinois)\n\nUnion County je okres ve státě Illinois v USA. K roku 2010 zde žilo 17 808 obyvatel. Správním městem okresu je Jonesboro. Celková rozloha okresu činí 1 093 km². Okres vznikl odtržením od okresu Johnson County a je pojmenován po setkáni Baptistů a Dunkardu, které se nazývá \"union meeting\".\n"}
{"id": "1319266", "url": "https://cs.wikipedia.org/wiki?curid=1319266", "title": "Santa Fe County", "text": "Santa Fe County\n\nSanta Fe County je okres ve státě Nové Mexiko v USA. V r. 2015 zde žilo 148 686 obyvatel. Správním městem okresu a zároveň jeho největším městem je Santa Fe. Celková rozloha okresu činí 4 949 km². Okres vznikl v roce 1852.\n"}
{"id": "1319268", "url": "https://cs.wikipedia.org/wiki?curid=1319268", "title": "Suffolk County (Massachusetts)", "text": "Suffolk County (Massachusetts)\n\nSuffolk County je okres ve státě Massachusetts v USA. K roku 2016 zde žilo 784 230 obyvatel. Správním městem okresu a zároveň jeho největším městem je Boston. Celková rozloha okresu činí 311 km². Jméno okres získal podle hrabství Suffolk v Anglii.\n\nOkres vznikl rozhodnutím massachusettského hlavního soudu 10. května 1643, kdy byla zdejší kolonie rozdělena na čtyři části. V roce 1731 byla nejzápadnější část okresu oddělena a stala se součástí Worcester County. O dva roky později (1793) se velká část původního okresu oddělila a vzniklo Norfolk County.\n"}
{"id": "1319269", "url": "https://cs.wikipedia.org/wiki?curid=1319269", "title": "Bonner", "text": "Bonner\n\nBonner může být:\n"}
{"id": "1319270", "url": "https://cs.wikipedia.org/wiki?curid=1319270", "title": "Putnam County (Illinois)", "text": "Putnam County (Illinois)\n\nPutnam County je okres ve státě Illinois v USA. K roku 2010 zde žilo 6 006 obyvatel. Správním městem okresu je Hennepin. Celková rozloha okresu činí 445 km². Je pojmenován po Israelu Putnamovi.\n"}
{"id": "1319271", "url": "https://cs.wikipedia.org/wiki?curid=1319271", "title": "Kamínek (Pražská plošina)", "text": "Kamínek (Pražská plošina)\n\nKamínek je kopec mezi obcemi Zlatníky-Hodkovice a Dolní Břežany v okresu Praha-západ. Vznikl v roce 2009 z nepotřebné zeminy při stavbě pražského okruhu. Jeho výška od úpatí (\"oproti okolním polím\") je přibližně 35 metrů, vrchol je ve výšce 381 m n. m. Kolem protéká Břežanský potok.\n\nKamínek byl původně lom, ve kterém se ve 20. letech 20. století těžil kámen. Po ukončení těžby zde vzniklo několik tůní, kolem vyrostly křoviny a lesík. Později zde vzniklo přírodní koupaliště. V šedesátých letech zde došlo k tragické události, kdy v jedné z tůní utonuly dvě dvanáctileté dívky pocházející z Točné, které v Dolních Břežanech navštěvovaly základní školu. Přesný důvod není znám.\n\nKopec (výsypka) Kamínek vznikl v roce 2009 ze zbytkového materiálu ze stavby jižní části vnějšího pražského okruhu (dálnice D0). Nachází se hned nad původním lomem nazvaný též Kamínek. Od založení počítalo vedení obce Zlatníky-Hodkovice se vznikem lyžařské sjezdovky na tomto kopci. Kolem by se rozkládal také rozlehlý sportovní areál. K realizaci těchto ideí ale k roku 2017 nedošlo. \n\nNa vrchol se mohou pěší i cyklisté dostat po štěrkové cestě. Vznikl zde veliký kompas z kamenů. Každoročně se zde koná cyklistický závod Kamínek Eliminátor, jehož úkolem je zdolat tento kopec. Trasa je dlouhá 350 metrů a má převýšení 35 metrů.\n"}
{"id": "1319273", "url": "https://cs.wikipedia.org/wiki?curid=1319273", "title": "The Star", "text": "The Star\n\nThe Star je americký animovaný film z roku 2019, který režíroval Timothy Reckart. Film je založen na Slavnosti Narození Páně od Toma Sheridaan. Scénář napsali Carlos Kotkin a Simon Moore. Produkce filmu se ujalo Sony Pictures Animation spolu s Walden Media, Affirm Films a The Jim Henson Company. Hlavní postavy dabovali Steven Yeun, Gina Rodriguez, Zachary Levi, Keegan-Michael Key, Kelly Clarkson, Patricia Heaton, Kristin Chenoweth, Tracy Morgan, Tyler Perry a Oprah Winfrey.\n\nFilm by v USA vydán 15. listopadu 2019 společností Columbia Pictures.\n\nFilm se zaměřuje na osla Bo a jeho zvířecí kamarády, kteří se stanou nevyslovenými hrdiny prvních Vánoc.\n\n"}
{"id": "1319274", "url": "https://cs.wikipedia.org/wiki?curid=1319274", "title": "Walden Media", "text": "Walden Media\n\nWalden Media, LLC nebo také Walden Media je americká investiční a  distribuční společnost, založená v roce 2001. Její filmy jsou založeny na klasické a oceněné dětské literatuře či biografických nebo historických událostech.\n\nFiremní sídlo se nachází v Los Angeles v Kalifornii.\n\nSpolečnost se jmenuje po rybníku Walden nacházejícím se ve městě Concord. Jeho logo je kámen přeskakující přes vodu.\n\n\n"}
{"id": "1319275", "url": "https://cs.wikipedia.org/wiki?curid=1319275", "title": "Tomasz Witkowski", "text": "Tomasz Witkowski\n\nTomasz Witkowski (* 1963 Polsko) je polský psycholog, skeptik a vědecký spisovatel. Je známý díky nekonvenčním kampaním proti pseudovědě.\n\nSpecializuje se na odhalování pseudovědy, zejména v oblasti psychologie, psychoterapie a diagnostiky. Witkowski se také zapojuje do diskusí o tématech souvisejících s pseudovědou s důrazem na vědecký skepticismus.\n\nWitkowski studoval psychologii na Vratislavské univerzitě, kde promoval v roce 1988. Po absolvování pracoval deset let jako odborný asistent na téže univerzitě. Doktorský titul z psychologie získal v roce 1995.\n\nKromě svých učitelských povinností na Vratislavské univerzitě získal Witkowski stipendium na Univerzitě v Bielefeldu v roce 1993. Poté pracoval jako výzkumný pracovník na Univerzitě v Hildesheimu v roce 1997. Poté co opustil Vratislavskou univerzitu pracoval v letech 2004-2007 na Univerzitě sociálních a humanitních věd ve Varšavě. Založil organizaci Klub Sceptyków Polskich (polský klub skeptiků).\n\nWitkowski je autorem několika knih, více než čtyřiceti vědeckých článků a více než sta populárně-vědeckých článků. Jeho vědecké články byly publikovány v předních časopisech, včetně \"British Journal of Social Psychology\", \"Polish Psychological Bulletin\", \"Journal of Social Psychology\" nebo \"Skeptical Inquirer\". Dvě z jeho knih byly publikovány i v angličtině: \"Psychology Led Astray: Cargo Cult in Science and Therapy\" (2016) a \"Psychology Gone Wrong: The Dark Sides of Science and Therapy\" (spoluautor Maciej Zatonski, 2015). Obě byly vydány nakladatelstvím BrownWalker Press.\n\nWitkowski je často kontaktováni médii aby komentoval údajné podvody a zneužívání v oblasti psychologie, psychoterapie a dalších oblastech vědecké činnosti.\n\nJe držitelem ocenění \"Racionalista roku\", udělovaného organizací Polskie Stowarzyszenie Racjonalistów (polská společnost racionalistů).\n\nV roce 2007 zopakoval Witkowski Sokalův hoax. Podařilo se mu publikovat článek o morfické rezonanci v psychologickém časopisu \"Charaktery\". Většina \"faktů\" v článku byla zcela nepravdivá. Redakce časopisu kontrolovala data a aktivně \"pomáhala\" k sepsání článku, tím, že k němu navrhla přidat pirátské výňatky ze staré recenze práce Ruperta Sheldrakea. Hoax získal publicitu od Nadace pro vzdělání Jamese Randiho, stejně jako od dalších vědeckých bloggerů.\n\nV březnu 2012 zorganizovali Witkowski a jeho kolegové z polského klubu skeptiků kampaň nazvanou \"Psychologie je věda, ne čarodějnictví.\" Kampaň byla zaměřená na propagaci představy, že mnohoprojektivní diagnostické testy mají špatnou nebo žádnou platnost. Kampaň měla za cíl rovněž vyvolat zájem mezi profesionálními psychology, kteří stále používají tyto testy v klinické diagnostice nebo při soudních řízeních. Informace o kampani byly zveřejněny hlavními celostátními deníky, novinami a rozhlasovými stanicemi, stejně jako na největších polských Internetových portálech.\n\nVíce než 140 lidí z devíti velkých nevládních organizací se zúčastnilo čtyřdenního protestu. Vědci, přednášející a studenti nosili trička s kaňkou inkoustu známou z Rorschachova testu a sloganem kampaně na vysokých školách, pracovištích i na ulicích. V rámci kampaně proběhla také řadu otevřených přednášek a dalších akcí.\n\nWitkowski je zarytý kritik vědecké platnosti pojmů, jako je neurolingvistické programování, syndrom dospělých dětí alkoholiků, a projektivní testy.\n\n\n\n\n"}
{"id": "1319276", "url": "https://cs.wikipedia.org/wiki?curid=1319276", "title": "Arietidy", "text": "Arietidy\n\nArietidy jsou silný meteorický roj, který trvá každý rok od 22. května do 2. července a vrcholí 7. června. Arietidy jsou spolu se Zéta Perseidami, nejintenzivnějším denním meteorickým rojem roku. Zdroj roje je neznámý, ale vědci se domnívají, že pochází z asteroidu 1566 Icarus, i když dráha také odpovídá kometě 96P/Machholz.\n\nPoprvé byl roj pozorován v Jodrell Bank Observatory v Anglii v létě roku 1947. Roj je způsoben průchodem Země hustou částí dvou meziplanetárních meteoroidických proudů, produkujících v průměru 60 meteorů každou hodinu, které na obloze vycházejí zdánlivě ze souhvězdí Berana a souhvězdí Persea. Nicméně, protože obě tyto souhvězdí jsou blízko ke Slunci, tak v době, kdy tyto roje dosáhují svého maxima, jsou meteory z těchto rojů pouhým okem pozorovatelné velmi obtížně. Některé z prvních meteorů jsou viditelné ve velmi časných ranních hodinách, obvykle hodinu před svítáním. Meteory vstupují do Zemské atmosféry rychlostí okolo 39 km/s.\n"}
{"id": "1319277", "url": "https://cs.wikipedia.org/wiki?curid=1319277", "title": "Aurigidy", "text": "Aurigidy\n\nAurigidy jsou meteorický roj vyskytující se především v září.\n\nZdrojem materiálu, který způsobuje tento meteorický roj, je Kometa Kiess (C/1911 N1). Oběžná doba komety se uvádí přibližně 1800 až 2000 let, se sprchami pozorovanými v letech 1935, 1986, 1994 a 2007.\n\nAlfa Aurigidy byly objeveny C. Hoffmeisterem a A. Teichgraeberem během noci z 31. srpna 1935.\n\n"}
{"id": "1319278", "url": "https://cs.wikipedia.org/wiki?curid=1319278", "title": "Orionidy", "text": "Orionidy\n\nOrionidy jsou nejhojnější meteorický roj spojený s Halleyovou kometou. Název Orionidy má roj proto, že bod z nějž meteory zdánlivě vylétají nazývaný radiant, leží v souhvězdí Oriona, ale mohou být viděny na velké ploše oblohy. Orionidy jsou každoroční meteorický roj, který trvá přibližně jeden týden na konci října. V některých letech může být hodinová četnost roje 50 až 70 meteorů za hodinu.\n\nPrvní spojení meteorického roje s kometou proběhlo roku 1800. E. C. Herrick pozoroval v letech 1839 a 1840 aktivity přítomné v říjnu na noční obloze. A. S. Herschel je autorem prvního zdokumentovaného záznamu, který podal přesnou předpověď pro další meteorický roj. Meteoritický roj Orionid pochází ze známé Halleyovy komety, která byla pojmenována po astronomu Edmundu Halleyovi a která naposledy prošla vnitřní sluneční soustavou v roce 1986 na její 75 - 76leté oběžné dráze. Když kometa prochází sluneční soustavou, Slunce sublimuje část ledu, čímž dochází k odtrhávání kamenných částic od komety. Tyto částice následují dále trajektorii komety a jeví se jako meteory (\"padající hvězdy\"), když projdou přes horní zemskou atmosféru. Halleyova kometa je také zodpovědný za vytvoření Éta Aquarid, které se vyskytují každý květen.\n\nRadiant Orionid se nachází mezi souhvězdím Oriona a Blíženců. Nejaktivnější byl roj v časných ranních hodinách 21. října 2009. Tweety a novinky uživatelů byly sdíleny na Sociálních sítích a mikro-blogovacích službách jako je Twitter a Yahoo! Buzz. Fotky a videa jsou zveřejněny na stránkách určených ke sdílení fotografií a videí jako jako YouTube a Flickr. Universe Today oznámil, že meteorický roj byl ve srovnání s předchozími maximy bez větvení. Pozorovatelé pozorující malé meteory \"Halleyidy\" v Alabamském Space Flight Center viděli pruhy vyzařované ve všech směrech pouhým okem.\n\n"}
{"id": "1319279", "url": "https://cs.wikipedia.org/wiki?curid=1319279", "title": "Pegasidy", "text": "Pegasidy\n\nMeteorický roj Pegasidy se vyskytuje mezi 7. a 13. červencem. Jedná se o slabý meteorický roj, který má maximum kolem 9. července a v maximu dosahuje četnosti pouze 3 meteorů za hodinu. Meteory však vstupují do atmosféry rychlostí asi 70 km/s.\n\nRadiant Pegasid je v souhvězdí Pegase asi 5 stupňů západně od hvězdy α Pegasi. Původcem tohoto meteorického roje je pravděpodobně kometa C/1979 Y1 (Bradfield). C/1979 Y1 má oběžnou dobu zhruba 300 let.\n\nVe Střední Evropě je nejlepší čas pro pozorování druhá polovina noci, kdy se radiant dostává dostatečně vysoko nad obzor.\n"}
{"id": "1319280", "url": "https://cs.wikipedia.org/wiki?curid=1319280", "title": "Phoenicidy", "text": "Phoenicidy\n\nPhoenicidy jsou menší meteorický roj, který první zaznamenali pozorovatelé na Novém Zélandu, v Austrálii, Indickém oceánu a Jižní Africe během maxima kdy roj dosahoval četnosti zhruba 100 meteorů za hodinu, které nastalo v prosinci 1956. Stejně jako ostatní meteorické roje i Phoenicidy dostaly své jméno podle umístění radiantu, který se nachází v souhvězdí Fénixe. Roj je aktivní od 29. listopadu do 9. prosince, s vrcholem vyskytujícím se kolem 5/6. prosince každého roku, a jsou nejlépe vidět z jižní polokoule.\n\nPhoenicidy jsou zřejmě spojeny s materiálem z rozpadající se komety D/1819 W1 (Blanpain).\n\nVelmi slabý meteorický roj je v souhvězdí Fénixe vidět také v červenci a je nazýván jako červencové Phoenicidy.\n"}
{"id": "1319281", "url": "https://cs.wikipedia.org/wiki?curid=1319281", "title": "Tauridy (meteorický roj)", "text": "Tauridy (meteorický roj)\n\nTauridy jsou pravidelný meteorický roj související s kometou Encke. Jsou pojmenovány podle radiantu v souhvězdí Býka, odkud zdánlivě vylétají. Protože se vyskytují na konci října a začátkem listopadu, nazývají se také Halloweenskými meteoroidy.\n\nPředpokládá se, že kometa Encke a Tauridy jsou zbytky mnohem větší komety, která se během posledních 20 až 30 tisíc let rozpadla na několik kusů a uvolnila materiál normální kometární aktivitou nebo možná občasnými vlivy slapových sil Země nebo jiných planet (Whipple 1940, Klačka 1999). Celkově je tento proud hmoty největší ve vnitřní Sluneční soustavě. Protože je v prostoru poměrně dost rozprostřen, Zemi trvá několik týdnů jím projít, což způsobuje delší období meteorické činnosti ve srovnání s mnohem kratším obdobím činnosti jiných rojů. Tauridy jsou částečně tvořeny i hmotnějším materiálem, tedy oblázky namísto prachových zrn.\n\nTypicky se objeví asi 5 Taurid za hodinu, pohybují se pomalu přes oblohu rychlostí asi 27 kilometrů za sekundu. Pokud je objekt větší než oblázek, mohou se tyto meteory stát bolidy tak jasnými jako Měsíc a zanechávat kouřové stopy.\n\nVzhledem ke gravitačním perturbacím planet, zejména Jupiteru, se Tauridy rozšířují v čase, což umožňuje členění samostatných segmentů známých jako Severní Tauridy (NTA) a Jižní Tauridy (STA). Jižní Tauridy jsou aktivní asi od 10. září do 20. listopadu, zatímco Severní Tauridy jsou aktivní asi od 20. října do 10. prosince. V podstatě to jsou dva průřezy jednoho širokého kontinuálního proudu v prostoru. Beta Tauridy a Zéta Perseidy, s nimiž se Země setkává v červnu a červenci, jsou také průřezy tohoto proudu. Sekávají se ovšem se Zemí na denní straně a jako takové nemohou být pozorovány vizuálně, zatímco Severní a Jižní Tauridy v říjnu a listopadu mohou. Astronomové Duncan Steel a Bill Napier dokonce naznačují, že by Beta Tauridy mohly být příčinou Tunguské události z 30. června 1908.\n\nV letech 1962 a 1963 zaznamenala sonda Mars 1 jeden zásah mikrometeoritu každé dvě minuty ve výškách v rozmezí od 6 do 40 tisíc kilometrů vzdálenosti od Zemského povrchu a podobná hustota byla zaznamenána rovněž ve vzdálenosti 20 až 40 milionů km od Země.\n\nTauridy mají cyklus aktivity, který vrcholí zhruba každých 2500 až 3000 let, kdy jádro proudu prochází blíže k Zemi a produkuje více intenzivní meteorické spršky. Ve skutečnosti, protože rozeznáváme samostatné větve roje (noční denní v jiné části roku a Severní/Jižní) existují dva (možná se překrývající) vrcholy oddělené několika staletími, každých 3000 let. Někteří astronomové tvrdí, že doba vzniku megalitických staveb jako je Stonehenge souhlasí s těmito maximy. Další maximum se očekává kolem roku 3000 našeho letopočtu.\n\nTauridy mají také častější maxima činnosti, které mohou vyplývat z větší koncentraci materiálu v proudu.\n\nV roce 1993 bylo předpovězeno, že v roce 2005 proběhne maximum činnosti roje. Kolem Halloweenu v roce 2005 bylo spatřeno mnoho bolidů. Astronomové je nazvali \"Halloweenskými bolidy.\"\n\nBěhem činnosti jižních Taurid v roce 2013 byly spatřeny bolidy v jižní Kalifornii, Arizoně, Nevadě a Utahu.\n\nImpakt meteoritu na povrch Měsíce pozorovali vědec z NASA Rob Suggs a astronom Bill Cooke 7. listopadu 2005, při testování nového desetipalcového dalekohledu a kamery, kterou sledovali dopady meteoritů na Měsíc. Po prozkoumání hvězdných map došli k závěru, že těleso bylo pravděpodobně součástí meteorického roje Taurid. Jde zřejmě o první nahrávku tohoto typu události, o níž někteří tvrdí, že byli v minulosti jejími svědky.\n\n\"Proc. Amer. Phil. Soc.,\" 83, 711-745.\n\n"}
{"id": "1319282", "url": "https://cs.wikipedia.org/wiki?curid=1319282", "title": "Virginidy", "text": "Virginidy\n\nVirginidy jsou meteorický roj. Existuje mnoho velkých a menších meteorických proudů, které se vyskytují v komplexu Virginid, včetně Alfa Virginid, Gama Virginid, Eta Virginid, Theta Virginid, Iota Virginid, Lambda Virginid, Mí Virginid, Pí Virginid, Psí Virginid, a březnových Virginid, zdánlivě vylétajících ze souhvězdí Panny mezi únorem a květnem. Kolektivně trvá roj obvykle od konce ledna do poloviny dubna a do začátku května, s maximem v březnu a dubnu. Průměrná hodinová frekvence činí jeden až dva meteory. Hlavní radiant se nachází na konci ledna na jihovýchod od středu souhvězdí Lva a v centrální části souhvězdí Panny v blízkosti Spicy v polovině května.\n\nAlfa Virginids jsou aktivní mezi 10. březnem a 6. květnem a vrcholí mezi 7. dubnem a 18. dubnem s pěti až deseti meteory za hodinu. Poprvé byly zaznamenány v roce 1895.\n\nSeverní a Jižní Gama Virginidy jsou pomalu se pohybující drobný meteorický roj, ačkoli květnové Gama Virginidy a denní Gama Virginidy se pohybují rychleji. Zdrojem Severních a Jižních Gama Virginid mohou být tělesa 2002 FC nebo 2003 BD44. Obvykle trvají od 5. dubna do 21. dubna s maximem 14. a 15. dubna, s méně než pět meteory za hodinu. Byly objeveny v roce 1895.\n\nÉta Virginidy se vyskytují mezi 24. únorem a 27. březnem a vrcholí kolem 18. března s pouhým jedním až dvěma meteory za hodinu. Roj byl poprvé zjištěn v roce 1961.\n\nThéta Virginidy se vyskytují mezi 10. březnem a 21. dubnem, vrcholí kolem 20. března, s pouze jedním až třemi meteory za hodinu. Roj byl poprvé pozorován v roce 1850 a identifikován v roce 1948.\n\nIóta Virginidy jsou menší denní meteorický roj.\n\nLambda Virginidy jsou menší meteorický roj.\n\nMí Virginidy jsou menší meteorický roj viditelný v dubnu a začátkem května. Roj obvykle trvá od 1. dubna do 12. května, vrcholí 24. dubna nebo 25. dubna. Jeho radiant je v blízkosti souhvězdí Vah a dosahuje v maximu četnosti frekvence sedmi až deseti meteorů za hodinu.\n\nPí Virginidy jsou aktivní mezi 13. únorem a 8. dubnem, vrcholí mezi 3. a 9. březnem se dvěma až pěti meteory za hodinu. Roj byl poprvé pozorován v roce 1908 a identifikován v roce 1948.\n\nPsí Virginidy jsou menší denní meteorický roj.\n\nBřeznové Virginidy jsou menší meteorický roj, jejich zdrojem je objekt 1998 SJ70. \n"}
{"id": "1319283", "url": "https://cs.wikipedia.org/wiki?curid=1319283", "title": "Canis Minoridy", "text": "Canis Minoridy\n\nCanis Minoridy jsou meteorický roj, který zdánlivě přichází ze směru souhvězdí Malého psa.\n\n11 Canis Minoridy, také zvané Beta Canis Minoridy, jsou meteorický roj, který vzniká v blízkosti hvězdy páté magnitudy 11 Canis Minoris. Byly objeveny v roce 1964 Keithem Hindleyem, který zkoumal jejich trajektorie a navrhl společný původ s kometou D/1917 F1 Mellish. Nicméně tento závěr byl následně vyvrácen, jak byl analyzován počet oběhů, který byl příliš nízký, a trajektorie objektů příliš různorodá na potvrzení spojení. Aktivní jsou od 4. do 15. prosince, vrcholí 10. a 11. prosince.\n\n"}
{"id": "1319284", "url": "https://cs.wikipedia.org/wiki?curid=1319284", "title": "Coma Berenicidy", "text": "Coma Berenicidy\n\nComa Berenicidy je menší meteorický roj s radiantem v souhvězdí Vlasů Bereniky. Roj je viditelný od 12. do 23. prosince s maximem kolem 16. prosince. Radiant se v té době nachází na α=175°, δ=+18°. Roj má populační index 3.0 s rychlostí 65 kilometrů za sekundu.\n\nComa Berenicidy byly poprvé zjištěny v rámci projektu Harvard Radio Meteor. Existence roje byla objevena Richardem Eugenem McCroskym a A. Posenem v roce 1959. Coma Berenicidy mají oběžné dráhy velmi podobné prosincovým Leo Minoridám což často vede k záměně obou meteorických rojů.\n\n"}
{"id": "1319285", "url": "https://cs.wikipedia.org/wiki?curid=1319285", "title": "Andromedidy", "text": "Andromedidy\n\nAndromedidy jsou meteorický roj asociovaný s kometou 3D/Biela. Roj se vyskytuje když Země prochází starými proudy nalevo od kometárního ohonu. Kometa byla pozorována při rozpadu v roce 1846, kusy se dále dělily roku 1852. Rozpad komety vedl k obzvlášť velkolepým maximům roje v následujících cyklech (zejména v letech 1872 a 1885).\n\nNa počátku 19. století, před rozpadem komety 3D/Biela, se radiant nacházel v souhvězdí Kasiopeji. V minulém století byl radiant moderního slabšího meteorického roje v souhvězdí Andromedy jak název naznačuje, ale vzhledem k věku roje mohou meteory přicházet i ze sousedních souhvězdí Ryb, Trojúhelníka a Kasiopeje.\n\nPrvní známé pozorování Andromedid proběhlo 6. prosince 1741 v Petrohradu v Rusku. Další silná maxima roje byla pozorována v letech 1798, 1825, 1830, 1838 a 1847. Andromedidy vytvořily efektní podívanou několika tisíc meteorů za hodinu v letech 1872 a 1885, v důsledku průchodu Země přes proud kometárních trosek. Johann Julius Schmidt, který je pozoroval z Atén, řekl, že v roce 1872 se roj skládal především ze slabých (5. až 6. hvězdná velikost) meteorů převážně oranžového nebo načervenalého zabarvení. V Anglii odhalil stejné maximum, které produkovalo nejméně 58 600 viditelných meteorů v průběhu čtyř a půl hodiny, Edward Lowe. Ten konstatoval, že meteory byly mnohem pomalejší než Leonidy a poznamenal, že na severozápadě několikrát zaslechl zvuky připomínající velmi vzdálenou střelbu. V Barmě v roce 1885 bylo meteorické maximum vnímáno jako osudové znamení a skutečně byla rychle následována kolapsem dynastie Konbaung a dobytím země Británií.\n\n27. listopadu 1885 poskytl meteorický roj příležitost pro první známou fotografii meteoru pořízenou Rakousko-uherským astronomem Ladislausem Weinekem, který zachytil 7 mm dlouhou stopu ve své pražské observatoři.\n\nOd 19. století Andromedidy vybledly tak výrazně, že již nejsou obvykle viditelné pouhým okem, i když nějaká aktivita je stále pozorovatelná každý rok v polovině listopadu vhodnými detekčními zařízeními. V posledních letech byla nejvyšší aktivita méně než tři meteory za hodinu, mezi 9. a 14. listopadem. Činnost Andromedid v listopadu pochází z nejnovějších proudů, nicméně aktivita z počátku prosince vychází z nejstarších.\n\n4. prosince 2011 šest Kanadských radarových stanic detekovalo 50 meteorů za hodinu. Činnost pocházela pravděpodobně od proudu z roku 1649. 8. prosince 2013 oznámil odborník na meteory Peter Brown oznámil, že Canadian Meteor Orbit Radar zaznamenal výbuch meteorů Andromedid za posledních 24 hodin. Vědci předpokládají poněkud slabší návrat v roce 2018, ale silnější s maximem až 200 meteorů za hodinu v roce 2023. Canadian Meteor Orbit Radar (CMOR) také zjistil nárůst na 30 meteorů za hodinu 27. listopadu 2008.\n\nV průběhu roku 2012 měl roj nenápadné maximum 9. listopadu.\n\n"}
{"id": "1319287", "url": "https://cs.wikipedia.org/wiki?curid=1319287", "title": "Giglovce", "text": "Giglovce\n\nGiglovce jsou obec na Slovensku v okrese Vranov nad Topľou ležící v blízkosti vodní nádrže Veľká Domaša.\n\nPrvní písemná zmínka o obci pochází z roku 1408. Nachází se zde římskokatolický kostel Povýšení svatého Kříže.\n"}
{"id": "1319289", "url": "https://cs.wikipedia.org/wiki?curid=1319289", "title": "Ďurďoš", "text": "Ďurďoš\n\nĎurďoš () je obec na Slovensku v okrese Vranov nad Topľou ležící na úpatí Ondavské vrchoviny.\n\nPrvní písemná zmínka o obci pochází z roku 1363. Nachází se zde řeckokatolický chrám Nanebevstoupení Páně.\n\n"}
{"id": "1319294", "url": "https://cs.wikipedia.org/wiki?curid=1319294", "title": "Rybolov na dírkách", "text": "Rybolov na dírkách\n\nRybolov na dírkách je způsob lovu ryb v zimním období, kdy jsou vody dlouhodobě zamrzlé. Rybařit na dírkách se může v drtivé většině pouze na soukromých revírech. Poněvadž se mnohdy rybář pohybuje po ledě, je důležité, aby několik dní předem silně mrzlo a tloušťka ledu byla alespoň 10 cm. \n\nDíru do ledu vytvoří buďto rybář sám, nebo majitel či pracovník revíru pomocí speciálního vrtáku na ruční nebo motorový pohon. Najdou se i někteří, kteří vrtají díru motorovou pilou – jedná se ale o poměrně nebezpečný způsob. Pokud se na ledě vrtá více děr, bezpečná vzdálenost mezi nimi je min. 5 m. Na každé dírce se pak loví pouze jedním prutem. Průměr vyvrtané díry by neměl přesáhnout 25 cm. \n\nSkrze vyvrtanou dírku rybář spustí svou návnadu ze speciálního prutu na dírky, který je podstatně menší než pruty používané u jiných způsobů rybolovu. Díru je potřeba udržet v lovném stavu, aby nezamrzla. Rybářskou naběračkou, která připomíná cedník, odebírá rybář napadaný sníh a vytvořené kousky ledu. \n\n\n\nMívá rozměry 50-75 cm a váží jen několik dekagramů. Dále se liší v tuhosti (akci). Rukojeť se vyrábí z materiálů, které nestudí – např. korek, nebo neopren. Součástí prutu jsou i odolná očka. Většinou se zvlášť přikupuje naviják, vlasec a další příslušenství. Tělo prutu bývá vyrobeno z uhlíkového materiálu nebo sklolaminátu.\n\n"}
{"id": "1319296", "url": "https://cs.wikipedia.org/wiki?curid=1319296", "title": "Oldřich Klaudinger", "text": "Oldřich Klaudinger\n\nOldřich Klaudinger (* 4. července 1929 Znojmo) je bývalý československý motocyklový závodník, vítěz 13. ročníku Zlaté přílby v roce 1961.\n\nBěhem své sportovní kariéry se zúčastnil mnoha motocyklových podniků - silničních, terénních, soutěžních i v Šestidenní, ve kterých získal při deseti startech pro Československo čtyři zlaté, dvě stříbrné a jednu bronzovou medaili. Působil v Dukle Praha, za své úspěchy získal v roce 1957 titul mistra sportu. Po odchodu z aktivní činnosti působil jako řidič v ČSAV v Praze. \n\nNa svém prvním skutečném závodě se objevil v roce 1947 v rodném Znojmě. Startoval ve vypůjčených věcech, od rukavic, přes oděv až po přilbu, která původně patřila Josefu Lukešovi, závodníku, který položil svůj život na povstalecké barikádě v roce 1945. Začínal v letech, kdy všichni jezdili všechno a nedostatek závodů nebo jejich malý počet vychoval řadu univerzálních motocyklových jezdců. Do roku 1963, kdy ukončil kariéru, absolvoval 215 národních a mezinárodních závodů. \n\n"}
{"id": "1319297", "url": "https://cs.wikipedia.org/wiki?curid=1319297", "title": "Motílál Néhrú", "text": "Motílál Néhrú\n\nMotílál Néhrú (6. května 1861 Ágra – 6. února 1931 Lakhnaú) byl indický právník a politik. V letech 1919–1920 a 1928–1929 byl předsedou Indického národního kongresu. Je považován za zakladatele dynastie Néhrúů-Gándhíů a byl otcem ministerského předsedy Džaváharlála Néhrúa. \n"}
{"id": "1319299", "url": "https://cs.wikipedia.org/wiki?curid=1319299", "title": "Uig (Skye)", "text": "Uig (Skye)\n\nUig (gaelsky \"Ùige\") je vesnice na západním pobřeží poloostrova Trotternish v severní části ostrova Skye ve Vnitřních Hebridách. Administrativně přináleží do skotské správní oblasti Highland. Význam má především z hlediska lodního spojení mezi Vnitřními a Vnějšími Hebridami.\n\nJméno sídla pochází ze staronorského výrazu \"vík\", což znamená \"záliv\" nebo \"zátoka\". Podobné kořeny má například jméno městečka Wick na severním pobřeží Skotska, Vik v oblasti Sogn og Fjordane na západě Norska nebo Vík í Mýrdal na Islandu. Uig se nachází v zálivu poblíž ústí řek Rha a Conon do moře. Tyto řeky pramení v oblasti horského pásma Trotternish Ridge v nadmořské výšce kolem 400 metrů a na svém toku se vyznačují četnými vodopády.\n\nZhruba dva kilometry jižně od obce, naproti přístavu v Uigu, se mezi silnicí A87 a mořským pobřežím nachází tzv. Uig Tower, známá též jako \"Captain Fraser's\" \"Folly\".\n\nTato stavba je viditelnou připomínkou tragického období vysídlování obyvatel Skotské vysočiny (\"Highland Clearances\") v období 18. a 19. století. Důstojník William Fraser získal hospodářství \"Kilmuir Estate\" v roce 1855 a kolem roku 1860 nechal postavit kamennou věž v místech, kam Fraserovi nájemci pozemků museli přicházet platit nájemné. Stavba napodobuje normanský sloh a místo oken má jen úzké štěrbiny ve tvaru kříže a střílny. V době stavby věže William Fraser bydlel ve velkém domě \"Uig Lodge\", který však byl zničen při povodních v roce 1877 (v době ukončení \"Highland Clearances\"). Věž později sloužila i jako obytný dům, v 50. letech 20. století však byla opuštěna.\n\nAsi 6 km na sever od Uigu se mezi silnicí A855 a pobřežím nacházejí pozůstatky zaniklého kláštera Eillean Chaluim Chille, o něco dále pak keltská mohyla Carn Liath a zbytky pevnosti Dún Liath. \n\nSměrem na jih má přístav ve Uigu spojení po silnici A87 do správního centra ostrova Portree a dále pak na jih do Kyleakinu a po mostě Skye Bridge do Kyle of Lochalsh na pevnině. Po silnici A87 je zajišťována veřejná doprava nejen místními autobusy, ale používají ji také dálkové spoje společnosti Scottish Citylink z Fort Williamu a Glasgowa. Na sever z Uigu vede silnice A855, která obchází nejsevernější výběžek poloostrova Trotternish a přes Flodigarry se stáčí na jih do Portree.\n\nZ přístavu ve Uigu odjíždějí trajekty do jednotlivých destinací soustroví Vnější Hebridy. Společnost Caledonian MacBrayne zajišťuje pravidelné spoje do Tarbertu na ostrově Harris a do Lochmaddy na ostrově North Uist.\n\n"}
{"id": "1319300", "url": "https://cs.wikipedia.org/wiki?curid=1319300", "title": "Georg Michaelis", "text": "Georg Michaelis\n\nGeorg Michaelis (8. září 1857 Haynau / Chojnów – 21. července 1936 Bad Saarow) byl německý právník a politik, roku 1917 několik měsíců říšský kancléř a pruský ministerský předseda. \n\nMládí Michaelis prožil v Frankfurtu nad Odrou. Studoval práva v Wroclawi, Lipsku a Würzburgu. V letech 1885 až 1889 pracoval jako profesor práva v Tokiu. Ke konci první světové války byl krátce (od 14. července 1917 do 31. října 1917) říšským kancléřem, prvním nešlechticem v této funkci. Od 1. dubna 1918 do 31. března 1919 pak byl guvernérem (Oberregierungspräsident) Pomořanska. \n\nJeho manželkou byla Margarete Schmidtová (1869-1958), měli spolu pět dcer a dva syny: Elisabeth (nar. 1892), Charlotte (1893), Emma (1894), Georg Sylvester (1897), Wilhelm (1900), Eva (1904) a Marta (1907). Vydal vzpomínky \"Für Volk und Staat. Eine Lebensgeschichte\" (\"Pro lid a stát. Příběh jednoho života\", Furche, Berlín 1922) a \"Weltreisegedanken\" (\"Myšlenky o cestě kolem světa\", Furche, Berlín 1923).\n\nMichaelis se angažoval rovněž jako laický činovník Evangelické církve staropruské unie.\n"}
{"id": "1319302", "url": "https://cs.wikipedia.org/wiki?curid=1319302", "title": "Dan (biblická postava)", "text": "Dan (biblická postava)\n\nDan ( , \"Dan\") je jméno pátého Jákobova syna, kterého mu porodila Bilha, otrokyně druhé manželky Ráchel. Jméno se vykládá různě, a to od \"„Soudce“\" až po \"„Obhájce“\". Jménem tohoto syna byl též nazýván jeden z izraelských kmenů. Příslušníci tohoto kmene jsou označování jako Danovci. Na území Danovců leželo město Dan, které pojmenovali po svém praotci.\n\nO samotném Jákobovu synu jménem Dan se z biblických příběhů téměř nic nedozvídáme. ֹVíme pouze, že měl syna Chušíma. Obsáhlejší zprávy máme pouze o životě některých jednotlivců, kteří pocházeli z Danova rodu. K nejznámějším z nich bezpochyby patří soudce Samson.\n\nZ mimobiblických zdrojů však uvádí ze života Dana obsáhlejší epizodu například apokryfní spis, jenž je známý pod označením Josef a Asenat. V závěru tohoto spisu je popsáno nevydařeného spiknutí faraónova prvorozeného syna proti Josefovi. V jeho plánu byly dvě vraždy. Vraždou Josefa se chtěl zmocnit jeho ženy Asenaty a vraždou svého otce chtěl získat faraónův trůn. Lstí se mu podařilo do spiknutí zapojit nejen Dana, ale i jeho bratra Gáda, kterým nalhal, že slyšel, jak Josef hovořil s farónem o svém vlastním plánu těmito slovy: \"„Gád a Dan jsou děti služebnic a nejsou to moji bratři. Vyčkám smrti svého otce a vypudím je a celou jejich rodinu, aby nedědili spolu s námi, protože jsou to děti služebnic a prodali mě Izmaelcům. Zachovali se ke mně nešlechetně, ale já jim to oplatím, jen co můj otec zemře.“ \" Když se Dan s Gádem doslechli, že údajně faraón s tímto Josefovým záměrem nejenom souhlasí, ale dokonce Josefovi slíbil aktivní pomoc, vyděsilo je to natolik, že souhlasili se svou účastí na vraždě svého bratra Josefa. Spiknutí se však vymklo kontrole. Dan s Gádem byli nuceni uznat svou chybu a díky Asenatině přímluvě došlo i ke smíru mezi Danem a Gádem a ostatními jejich bratry.\n\n\n"}
{"id": "1319304", "url": "https://cs.wikipedia.org/wiki?curid=1319304", "title": "Georg von Hertling", "text": "Georg von Hertling\n\nHrabě Georg Friedrich von Hertling (31. srpna 1843 – 4. ledna 1919) byl bavorský filozof a politik katolické strany Centrum. V letech 1912–1917 byl bavorským premiérem a v letech 1917 a 1918 krátce německým kancléřem a pruským ministerským předsedou, prvním stranickým politikem v této nejvyšší funkci. \n\nPůsobil jako profesor filozofie na mnichovské univerzitě. Poslancem Říšského sněmu byl v letech 1875 až 1890 a 1893 až 1912, v letech 1909 až 1912 navíc byl předsedou poslanecké frakce strany Centrum.\n"}
{"id": "1319306", "url": "https://cs.wikipedia.org/wiki?curid=1319306", "title": "Otto Preminger", "text": "Otto Preminger\n\nOtto Ludwig Preminger (5. prosince 1905, Vyžnycja – 23. dubna 1986, New York) byl rakousko-americký filmový režisér a producent židovského původu narozený na území dnešní Ukrajiny. \nJeho rodné město leželo na východě Rakousko-Uherska. Když začala první světová válka (v níž se mj. utkali Rakousko a Rusko), uprchla jeho rodina před frontou do Vídně. Vystudoval práva na Vídeňské univerzitě. Začal ale kariéru divadelního režiséra, když jeho mentorem byl slavný Max Reinhardt. Filmy začal točit také ještě v Rakousku, v roce 1930 vytvořil první (\"Die große Liebe\"). V roce 1935 dostal nabídku od Twentieth Century Fox a odešel do USA. To měl na kontě již 26 snímků. V Hollywoodu přidal čtyřicítku dalších. Dvakrát byl nominován na Oscara za nejlepší režii - za filmy \"Laura\" (1944) a \"The Cardinal\" (1963). Za produkci (nejlepší film) byl nominován jeho slavný kriminální film \"Anatomy of a Murder\" (1959). K ceněným patří i jeho noirové snímky \"The Man with the Golden Arm\" (1956) s Frankem Sinatrou v hlavní roli a \"Fallen Angel\" (1945). Snímek \"Laura\" patří k zakladatelským počinům noirového žánru. Oblíbená byla i romantická komedie \"The Moon Is Blue\" (1953). Jeho filmy se často potýkaly s cenzurními zásahy, ať už kvůli zobrazování užívání drog (\"The Man with the Golden Arm\"), násilí (\"Anatomy of a Murder\") či homosexuality (\"Advise & Consent\", 1962)\n"}
{"id": "1319307", "url": "https://cs.wikipedia.org/wiki?curid=1319307", "title": "Seznam Lego videoher", "text": "Seznam Lego videoher\n\nToto je seznam videoher s tématikou Lego.\n"}
{"id": "1319308", "url": "https://cs.wikipedia.org/wiki?curid=1319308", "title": "Weltklasse Zürich 2017", "text": "Weltklasse Zürich 2017\n\nWeltklasse Zürich 2017 byl lehkoatletický mítink, který se konal 24. srpen 2017 ve švýcarskem městě Curych. Byl součástí série mítinků Diamantová liga. \n"}
{"id": "1319319", "url": "https://cs.wikipedia.org/wiki?curid=1319319", "title": "Žolíkový znak", "text": "Žolíkový znak\n\nŽolíkový znak nebo zástupný znak je v informatice prostředek umožňující zapsat jedním výrazem větší množství řetězců, obvykle jmen souborů, například zápisu codice_1 vyhovují všechny soubory, jejichž jméno začíná codice_2 a končí příponou codice_3.\n\nZápisy pomocí žolíkových znaků připomínají regulární výrazy. Mají i stejný účel a často používají stejné znaky, ale s jinými významy. Proto je nutné vždy vědět, zda má být použit žolíkový zápis nebo regulární výraz. Žolíkové zápisy jsou jednodušší a pro většinu uživatelů srozumitelnější, ale nejsou tak silné jako regulární výrazy.\n\nNejrozšířenějším žolíkovým znakem je hvězdička (codice_4), která nahrazuje libovolný řetězec (i prázdný). V SQL se místo hvězdičky používá znak procento (codice_5).\n\nZnak otazník (codice_6) nahrazuje libovolný jeden znak. V některých verzích SQL se místo otazníku používá znak podtržítko (codice_7).\n\nV unixových systémech jsou dostupné další zápisy:\n\n\nDalší programy mohou používat vlastní způsoby zápisu žolíkových výrazů, například v novějších verzích Microsoft Office je dostupný zápis pomocí hranatých závorek (místo stříšky se pro negaci používá vykřičník codice_16) a použití znaku mřížka (codice_17) pro libovolnou číslici.\n\nZatímco v unixových systémech expanduje žolíkové znaky interpret příkazů podle jmen aktuálně dostupných souborů, v systémech MS-DOS, Microsoft Windows, OpenVMS provádějí expanzi žolíkových znaků jednotlivé aplikace. Nevýhodou druhého přístupu je, že žolíkové výrazy fungují pouze v programech, které obsahují kód pro zpracování žolíkových znaků a že se způsob zpracování žolíkových výrazů může v různých programech lišit. Umožňuje však jednoduše zapsat například přejmenování skupiny souborů:\n\nV unixových systémech může za znakem hvězdička následovat libovolný text; COMMAND.COM v MS-DOSu a starší verze interpretu v Microsoft Windows znaky za hvězdičkou ignorovaly, zpracovávaly však zvlášť vlastní jméno a příponu, takže za hvězdičkou ve vlastním jméně mohla následovat tečka a přípona.\n\n"}
{"id": "1319329", "url": "https://cs.wikipedia.org/wiki?curid=1319329", "title": "John Shaw Billings", "text": "John Shaw Billings\n\nJohn Shaw Billings (12. dubna 1838, Allensville, Indiana – 11. března 1913, New York City) byl americký knihovník, stavební projektant a chirurg. \nPonejvíce je známý jako modernizátor vojenské knihovny \"Library of the Surgeon General's Office\" a jako první ředitel New York Public Library. Na začátku své kariéry pracoval jako chirurg a medicínský statistik pro americkou armádu. Dohlížel také na stavbu \"Surgeon General's Library\", první národní všeobecné medicínské knihovny. Díky jeho inovativním přístupům v otázkách zlepšování veřejného zdraví a veřejných nemocnic vedl posléze \"U.S. Census Bureau’s division of Vital Statistics\" a dohlížel na shromažďování a zpracovávání dat při sčítání lidu. Společně s Robertem Fletcherem založil \"Billings Index Medicus\", měsíčního průvodce současnou medicínou, který vycházel 16 měsíců, až do jeho odchodu do důchodu stráveného v \"Medical Museum and Library\". \nByl rovněž činný jako medicínský poradce v \"Johns Hopkins Hospital\" a byl autorem zpráv zaobírajících se kritériemi na učebními plány lékařů a sester, stejně tak jako kritérií pro rozvržení oddělení nemocnic. Vedle své práce v \"Johns Hopkins Hospital\" byl zároveň členem fakulty hygieny na Pennsylvánské univerzitě, ředitelem \"University Hospital\" a předsedou \"Carnegie Institution\".\n\nNarodil se 12. dubna 1838 v Allensville v Indianě. Rodina z otcovy strany odešla v roce 1654 z Anglie do Syracus v New Yorku. Jeho otec se narodil v Saratoze ve státě New York. Jeho matka Abby Shaw Billings se narodila v Raynhamu ve státě Massachusetts a byla přímou příbuznou osadníků z lodi Mayflower. V roce 1843 se Billingsova rodina přestěhovala na Rhode Island, poté se ale v roce 1848 vrátila zpět do Allensville v Indianě, neboť sem byl otec jako poštmistr převelen. Do školy chodil jak na Rhode Islandu, tak v Indianě. Po matce zdědil nadšení pro čtení a studium latiny a řečtiny. Díky své lásce ke studiu a vzdělávání souhlasil s tím, že se zřekne dědictví, pokud mu otec dovolí jít studovat. V roce 1852, ve věku 14 let, začal studovat na Miami University v Oxfordu ve státě Ohio, která se nacházela asi 50 mil od domovského okresu Switzerland Country. Během pěti let na univerzitě strávil většinu času čtením v knihovně. V roce 1857 univerzitu absolvoval a byl o rok později přijat na cincinnatskou Medical College of Ohio. Lékařský titul získal v roce 1860. Jeho diplomová práce “\"The Surgical Treatment of Epilepsy\"” (Chirurgické léčba epilepsie) poskytovala detailní instrukce k provádění operací u epileptických pacientů.\n\nV Cincinnati se usadil a rozhodl se pokračovat v chirurgické praxi. Stal se demonstrátor při anatomických pitvách na cincinnatské \"Medical College\". V roce 1861 odmítl nabídku stát se chirurgickým asistentem, namísto toho se přidal k armádě. Po úspěšně složených zkouškách se pro něho nenašlo volné místo v žádném z bězných oddílů, takže byl jmenován chirurgickým asistentem v \"Union Hospital v Georgetownu\". O rok později, dne 16. dubna 1862, byl povýšen do hodnosti prvního poručíka a převzal vedení \"Cliffburne Hospital v Georgetownu\", neboť všechny operace byly nyní přemístěny z Union Hospital sem. V srpnu téhož roku byl přemístěn do \"General Hospital v Satterlee\", nové nemocnice v západní Filadelfii. Zde působil jako výkonný důstojník po několik měsíců, poté byl v březnu 1863 převelen k Potomacké armádě a byl přidělen k divizi generála Sykese Meadova sboru v 11. pěchotě.\n\nJiž od výzkumu, který prováděl pro svou diplomovou práci, si byl vědom, že je nutné vytvořit index a katalog medicínských periodik a knih. Sestavil tedy \"Surgeon General's Library\", která se později stala základem National Library of Medicine. Mezi lety 1865 a 1873 rozšířil \"Surgeon General's Library\" ze 600 svazků až na zhruba 50 000 svazků. Během doby, kterou strávil jako ředitel \"Library of the Surgeon General's Library\", tj. mezi lety 1865–1895, byl zodpovědný za vznik jak \"Index Medicus\", tak \"Index Catalogue of the Surgeon General's Office\".\nMEzi lety 1880 a 1890 dohlížel na sčítání lidu ve Spojených státech amerických. Měl významnou roli v uvedení systému děrných štítků, které mechanicky počítaly statistické údaje obyvatel a které byly poprvé využity při sčítání lidu v roce 1890. \nBillings obdržel v roce 1892 čestný post na Royal College of Surgeons v Irsku. \nV roce 1899 byl zvolen členem \"American Antiquarian Society\" a v roce 1912 \"American Academy of Arts and Sciences\". Poté, co opustil \"Surgeon General's Office\", sjednotil newyorské knihovny a zformoval tak New York Public Library. Systém děrných štítků, který zavedl při sčítání lidu v roce 1890, byl dále využit i při vzniku této knihovny. Inspiroval amerického průmyslníka a filantropa Andrewa Carnegieho k poskytunutí 5 milionů amerických dolarů na výstavbu 65 poboček knihovny rozprostřených po celém New Yorku a 2509 knihoven ve městech po celé Severní Americe a Británii. Během výstavby knihovny řídil rekatalogizaci děl Lenox, Tilden a Astor Foundations, které tvořily základ knihovny v roce 1895. Najal také Harryho Millera Lydenberga, aby pracoval jako jeho osobní asistent. Lydenberg později rozšířil jeho sbírkovou praxi a mezi lety 1934–1941 byl ředitelem New York Public Library. Byl editorem textů informujících o práci \"Committee of Fifty\", která se zabývala užívání a zneužívání alkoholových nápojů na počátku 20. století. \n\nPostavil de facto \"Library of the Surgeon General's Office\" (nyní National Library of Medicine), ústřední bod moderního lékařského informačního systému. Zjistil, jak analyzovat lékařská a demografická data mechanicky tím, že jsou převedeny na čísla a vyražena na karty, což dále rozvinul jeho tehdejší asistent při sčítání Herman Hollerith. Byl to počátek systému počítačových děrných štítků, který dominoval zpracování statistických dat do 70. let. Děrné štítky byly poprvé využity v době, kdy dohlížel na sčítání obyvatel z roku 1890 a byly rychle převzaty dalšími sčítacími úřady, pojišťovnami a velkými korporacemi z celého světa. S nápadem pro knihovny přišel během psaní své doktorské práce, když zjistil, že neexistuje ani jedna knihovna, která by měla ty zdroje, které potřeboval pro svůj výzkum. Aby to napravil, vytvořil vlastní sbírku a rejstřík. V době, kdy opouštěl armádu, čítala jeho sbírka 116 847 knih a 191 598 brožur.\nTato kolekce poté tvořila \"National Library of Medicine\" a od té doby dále roste. Už od americké občanské války byl známý svými zkušenostmi se stavbou nemocnic, významně se podílel na projektování \"Johns Hopkins Hospital\". Hlavní vstup do budovy je stále stejný a stavba je všeobecně známa jako \"Billing's Building\".\n\nDne 3. září 1862 se oženil v kostele sv. Jana v New Yorku s Kate M. Stevensovou. Měli pět dětí. Jeho žena zemřela 19. srpna 1912. Od roku 1890 trpěl rakovinou rtu. Zemřel 11. března 1913 v New Yorku ve věku 74 let na zápal plic, krátce po operaci močových kamenů.Byl pohřben na Arlington National Cemetery.\n\nJeho portrét malovaný Cecilií Beaux visí v hlavní čtenářské místnosti \"U.S. National Library of Medicine\", kde jsou uloženy i některé kolekce jeho sbírek.\n"}
{"id": "1319330", "url": "https://cs.wikipedia.org/wiki?curid=1319330", "title": "Lievikové pleso", "text": "Lievikové pleso\n\nLievikové pleso bylo pleso ve Vysokých Tatrách na Slovensku na dně Lievikového kotle ve Skalnaté dolině. Mělo rozlohu 0,0135 ha, bylo 18 m dlouhé a 10 m široké. Leželo v nadmořské výšce 1763 m.\n\nZápadně od plesa se zvedá Lomnický hřeben zakončený Lomnickým štítem. Východně od štítu je Skalnatá dolina zakončená Vidlovým hřebenem s Kežmarským a Huncovským štítem.\n\nPleso zaniklo po roce 1880, přičemž na mapách se objevovalo do roku 1920. V místě, kde se pleso nacházelo, zůstala zelená loučka, kterou protéká Skalnatý potok, který však v období sucha vysychá.\n\nPřístup je možný s horským vůdcem v rámci cesty na Kežmarský štít, která před začátkem stoupání na hřeben k Huncovskému sedlu prochází přes loučku, kde se pleso nacházelo.\n\n"}
{"id": "1319331", "url": "https://cs.wikipedia.org/wiki?curid=1319331", "title": "Izotopy india", "text": "Izotopy india\n\nPřírodní indium (In) se skládá ze dvou izotopů, stabilního In (přirozený výskyt 4,29 %) a In s poločasem přeměny 4,41×10 let (95,51 %). Bylo také popsáno 39 umělých radioizotopů, s nukleonovými čísly 97 až 137, a několik jaderných izomerů tohoto prvku. Nejstabilnější umělé radioizotopy jsou In (poločas přeměny 2,804 7 dne), In (4,9 hodin), In (4,167 h) a In (58 minut). Všechny ostatní mají poločasy kratší než 44 minut, většina pod 2 minuty. Radioizotopy s nukleonovým číslem 112 a nižším se většinou přeměňují beta plus přeměnou na izotopy kadmia, zatímco u In a těžších radioizotopů převažuje přeměna beta minus na cín..\n\nIndium-111 se používá v nukleární medicíně k radioaktivnímu značkování léčiv jako je například oktreotid.\n"}
{"id": "1319334", "url": "https://cs.wikipedia.org/wiki?curid=1319334", "title": "Anna z Auvergne", "text": "Anna z Auvergne\n\nAnna z Auvergne (\"Anna d'Auvergne\"; 1358 – 22. září 1417, Moulins) byla v letech 1400 až 1417 suverénní dauphine z Auvergne, hraběnka z Forezu a paní z Mercoeur. Sňatkem s Ludvíkem II. Bourbonským se stala také bourbonskou vévodkyní.\n\nAnnina matka zemřela, když jí bylo kolem jedenácti let a otec se dvakrát znovu oženil, Anna tak měla několik nevlastních sourozenců z jeho třetího manželství s Markétou ze Sancerre.\n\nAnna byla v deseti letech zasnoubena s Ludvíkem Bourbonským. Manželská smlouva byla 4. července 1368 v Montbrisonu a svatba se konala v lednu 1370 v Ardes. Anna a Ludvík byli bratranec a sestřenice, takže byl zapotřebí papežský dispenz, ten jim papež poskytl 15. srpna 1370.\n\n15. května 1372 zemřel Annin bezdětný strýc Jan, hrabě z Forezu. Anna byla jeho dědičkou, protože byla Janovou jedinou žijící neteří. V době svého nástupu byla Anna nezletilá (bylo jí čtrnáct let) a tak její babička Jana z Forezu sloužila jako regentka po dobu její plnoletosti, kdy Anna začala vládnout spolu s manželem Ludvíkem.\n\nV roce 1400 zemřel Annin otec a přenechal jí dauphinát Auvergne, kterému Anna vládla po dalších sedmnáct let. Deset let po smrti otce Anna ovdověla; její manžel Ludvík zemřel v roce 1410 v Montluçon a jejich nejstarší syn Jan se stal vévodou. Anna vládla dauphinátu dalších sedm let, do své smrti 22. září 1417 v Moulins. Přežil ji syn Jan a dcera Isabela.\n\n"}
{"id": "1319337", "url": "https://cs.wikipedia.org/wiki?curid=1319337", "title": "Peking Žen-che", "text": "Peking Žen-che\n\nPeking Žen-che () je čínský profesionální fotbalový klub, který sídlí v Pekingu. Založen byl v roce 1995 pod názvem Šanghaj Pchu-tung se sídlem v šanghajském subprovinčním novém obvodu Pchu-tung. V roce 2006 proběhlo stěhování do města Si-an v provincii Šen-si. V roce 2012 proběhlo další stěhování, tentokráte do jižnějšího města Kuej-jang v provincii Kuej-čou. Poslední stěhování proběhlo v roce 2016 a to do hlavního města země, Pekingu. Svůj současný název nese od roku 2016. Klubové barvy jsou oranžová a černá. Od sezóny 2016 působí v čínské druhé nejvyšší fotbalové soutěži.\n\nSvé domácí zápasy odehrává na stadionu Feng-tchaj s kapacitou 31 043 diváků.\n\nPlný název klubu je Fotbalový klub Peking Žen-che ()\n\n\n\n\nZdroj:\n\n\n\nZdroj:\n\nZdroj:\n\n"}
{"id": "1319338", "url": "https://cs.wikipedia.org/wiki?curid=1319338", "title": "Neftalí", "text": "Neftalí\n\nNeftalí ( , \"Naftali\"), v českých biblických překladech přepisováno též jako Neftali nebo Neftalím, je jméno šestého Jákobova syna, kterého mu porodila Bilha, otrokyně druhé manželky Ráchel. Jméno se vykládá různě, a to od \"„Horák“\" či \"„Mé zápolení“\", až po \"„Vybojovaný“\". Jménem tohoto syna byl též nazýván jeden z izraelských kmenů. Příslušníci tohoto kmene jsou označování jako Neftalíovci. \n\nO samotném Jákobovu synu jménem Neftalí se z biblických příběhů téměř nic nedozvídáme. Víme pouze, že měl tyto syny: Jachasíela, Gúního, Jesera a Šalúma. Obsáhlejší zprávy máme pouze o životě některých jednotlivců, kteří pocházeli z Neftalíova rodu. K známějším z nich patří například soudce Bárak.\n\n\n"}
{"id": "1319339", "url": "https://cs.wikipedia.org/wiki?curid=1319339", "title": "BMW řady 5 (E28)", "text": "BMW řady 5 (E28)\n\nBMW E28 je druhá generace BMW řady 5, vyráběná od roku 1981 do roku 1988. jedná se o nástupce E12 a byla zpočátku vyráběna s benzínovými 4válcovými a 6válcovými motory. V roce 1983 přibyl dieselový motor poprvé v historii 5. řady. E28 byla také první nabízející středovou konzoli natočenou pod úhlem směrem k řidiči a s možností systému ABS. E28 byla nahrazena svým nástupcem E34 v roce 1988.\n\nBěhem produkce E28 byl také poprvé představen model BMW M5, poháněný šestiválcovými motory S38B35 a M88/3.\nNa začátku produkce byly nabízeny čtyři modely: 518, 520i, 525i a 528i.\n\nV průběhu let přibyly další modely: 524d a 524td s dieselovými motory, 518i s elektronickým vsřikovánímí, 525e/528e jako ekonomické, a 533i, 535i, M535i, M5 jako vrcholové.\n\nBMW nabízelo pro serii E28 všechny své motory, benzínové: M10, M20 a M30 a naftové M21. Motory M20 a M30 jsou motorizace s vícebodovým elektronickým vstřikováním.\n\nJediný motor používající ještě karburátor byl motor M10 použitý v modelu 518, využívající karburátor \"Pierburg 2B4.\"\nPro E28 byly k dispozici manuální i automatické převodovky. O přenos se starala jedno-hmotový setrvačník a spojka s jednou lamelou v případě manuální převodovky.\nNabízené 4stupňové převodovky byly:\nK dispozici byly také 5stupňové převodovky:\n3rychlostní převodovky:\n4rychlostní převodovky:\n\nPro trh v Severní Americe byly dodávány tyto modely: 528e (1982-1988, známá jako 525e v Evropě), 533i (1983-1984), 535i (1985-1988), 524td (1985-1986), M5 (1986-1987) a 535is (1987-1988).\n\nProdukce E28 začala v červnu 1981 a skončila v prosinci 1987.\n\nV roce 1988 se stále ještě v Severní Americe prodávala jako modelový rok E28, kdežto v Evropě se již prodávala série E34. V Jižní Africe byla k dispozici limitované edice od poloviny roku 1987 do roku 1988.\n"}
{"id": "1319348", "url": "https://cs.wikipedia.org/wiki?curid=1319348", "title": "Seznam středních škol v Praze", "text": "Seznam středních škol v Praze\n\nSeznam středních škol v Praze obsahuje přehled státních, veřejných, církevních a soukromých středních škol v Praze a školy bývalé či zrušené. Seznam není úplný.\n\n\n\n\n\n\n\n\n\nSeznam obsahuje zrušené české a německé střední školy dívčí a chlapecké, církevní školy a školy přemístěné. V některých školách zrušených k roku 1949 bylo vyučování ukončeno roku 1953 (přestaly otevírat nové ročníky). Školy jsou řazeny podle data svého vzniku. Seznam není úplný.\n\n\n\n\n"}
{"id": "1319352", "url": "https://cs.wikipedia.org/wiki?curid=1319352", "title": "Čching-tao Čung-neng", "text": "Čching-tao Čung-neng\n\nČching-tao Čung-neng () je čínský profesionální fotbalový klub, který sídlí ve městě Čching-tao v provincii Šan-tung. Založen byl v roce 1990 pod názvem Šan-tung Economic and Trade Commission. Svůj současný název nese od roku 2009. Jedná se o vítěze čínského poháru z ročníku 2002. Klubové barvy jsou oranžová a bílá. Od sezóny 2017 působí v čínské třetí nejvyšší fotbalové soutěži.\n\nSvé domácí zápasy odehrává na stadionu Tchien-tchaj s kapacitou 20 525 diváků.\n\nPlný název klubu je Fotbalový klub Čching-tao Čung-neng ()\n\n\n\n\nZdroj:\n\n\n\nZdroj:\n\n"}
{"id": "1319359", "url": "https://cs.wikipedia.org/wiki?curid=1319359", "title": "Imqaret", "text": "Imqaret\n\nImqaret (výslovnost: \"Im'aret\", přízvuk je na \"a\") je tradiční pokrm z maltské kuchyně. Jedná se o zákusek ze sladkého těsta, plněný datlemi. Na Maltě je velmi oblíbený, prodává se na pouličních trzích nebo na vesnických akcích. Někdy je imqaret podáván se zmrzlinou. Imqaret je arabského původu, pochází z oblasti Tuniska a Alžírska. Na Maltu se dostal během arabské okupace. Zřejmě vychází ze zákusku makrout.\n\nImqaret bývá ochucen anýzem a bobkovým listem. Uvnitř je náplň. Imqaret je dlouhý, proto se rozkrájí na menší kusy a ty se poté smaží.\n\nImqaret je plurál od slova \"maqrut\", což v maltštině znamená \"tvar diamantu\". Název se odvíjí od tvaru zákusku, i když je často jiných, hlavně pravoúhlých tvarů.\n"}
{"id": "1319361", "url": "https://cs.wikipedia.org/wiki?curid=1319361", "title": "Krzysztof Komeda", "text": "Krzysztof Komeda\n\nKrzysztof Komeda, rodným jménem Krzysztof Trzciński (27. dubna 1931, Poznaň – 23. dubna 1969, Varšava) byl polský hudební skladatel a jazzový klavírista. Proslul zejména jako autor filmové hudby, hlavně pro filmy Romana Polanského (\"Nůž ve vodě\", \"Ve slepé uličce\", \"Ples upírů\", \"Rosemary má děťátko\"). Jeho jazzové album \"Astigmatic\" (1965) je považováno za průlomové.\n\nOd sedmi let hrál na klavír, od osmi navštěvoval poznaňskou konzervatoř. V Poznani rovněž vystudoval lékařství se specializací na otorhinolaryngologii. Absolvoval roku 1956. Lékařské povolání i vykonával, ale stále více ho vtahoval hudební svět. Klíčovým bylo setkání s Witoldem Kujawskim, známým polským baskytaristou, který Krzysztofovi otevřel brány světa jazzu. Komeda se stal členem první polské jazzové skupiny Melomani. Později založil vlastní skupinu Sextet. Pro ni začal skládat originální moderní jazz. Následovaly koncerty v Paříži, Moskvě i Grenoblu. Významné postavení získal také ve Skandinávii. V roce 1965 vydal slavné album \"Astigmatic\". Ještě v jeho polském období začal skládat filmovou hudbu pro Polanského, který si ho jako skladatele vyžádal i po své emigraci, což ještě posílilo Komedovu pozici na západě. V roce 1968 proto emigroval do USA. Žil v Los Angeles a nadále skládal zejména pro Polanského. Jeho horor \"Rosemary má děťátko\" definitivně proslavil oba. Hudba pro tento film byla prý inspirována Komedovou láskou k herečce Mie Farrowové, kterou však ona neopětovala. V roce 1969 utrpěl vážné poranění mozku, při jedné bitce v opilosti s krajanem, spisovatelem Markem Hłaskem, k níž došlo na jednom večírku. Upadl do komatu a už se neprobral. Ještě před smrtí byl na přání rodiny odvezen zpět do Polska, kde krátce na to zemřel, v 38 letech. \n"}
{"id": "1319362", "url": "https://cs.wikipedia.org/wiki?curid=1319362", "title": "Salto del Laja", "text": "Salto del Laja\n\nSalto del Laja je soustava čtyř vodopádů na řece Río de La Laja v Chile. Nachází se 25 km severně od města Los Ángeles v regionu Bío-Bío. Vodopády mají tvar podkovy a dosahují výšky od čtyřiceti do padesáti pěti metrů, řeka pod nimi vytváří kaňon široký dvacet metrů a dlouhý čtyři kilometry. Místo je dobře dostupné po dálnici Panamericana a patří k nejnavštěvovanějším turistickým atrakcím v Chile, bývá přirovnáváno k Niagarským vodopádům. Domorodí Mapučové považovali vodopády za posvátné a provozovali zde zasvěcovací rituály mladých mužů.\n\n"}
{"id": "1319364", "url": "https://cs.wikipedia.org/wiki?curid=1319364", "title": "Kris Wu", "text": "Kris Wu\n\nWu Yifan (zjednodušená čínština: 吴亦凡, tradiční čínština: 吳亦凡, pinyin: Wú Yìfán; * 6. listopadu 1990 Kanton, Čínská lidová republika), známý také pod přezdívkou Kris Wu nebo Kris, je čínsko-kanadský rapper, zpěvák, herec, model a tanečník.\n\nJe bývalým členem jihokorejsko-čínské skupiny EXO a její podskupiny EXO-M pod S. M. Entertainment. \n\nKris je v Číně aktivní jako solový umělec, avšak se věnuje i herectví. Zahrál si například ve filmu \"Mr. Six\" a \"Journey to the West: The Demons Strike Back\". Ty patří k finančně nejúspěšnějším čínským filmům všech dob. V Hollywoodu debutoval filmem \"xXx: Návrat Xandera Cage\". Také byl obsazen ve filmu \"Valerian a město tisíce planet\". Zahrál si také ve filmu \"Jen my víme kde,\" který byl natáčen v Praze.\n\n"}
{"id": "1319365", "url": "https://cs.wikipedia.org/wiki?curid=1319365", "title": "A Jihad for Love", "text": "A Jihad for Love\n\nA Jihad for Love je americký dokumentární film z roku 2007 o vztahu islámu a homosexuality, který režíroval Parvez Sharma. Snímek měl světovou premiéru na Mezinárodním filmovém festivalu v Torontu 9. září 2007. Dokument se natáčel ve 12 různých zemích (Saúdská Arábie, Írán, Irák, Pákistán, Egypt, Bangladéš, Turecko, Francie, Indie, Jihoafrická republika, USA a Spojené království) a v devíti jazycích.\n\nFilm sleduje osudy několika muslimů, kteří se snaží uvést do souladu svou víru a svou citovou orientaci. Gay imám z Jihoafrické republiky, tři přátelé z Íránu čekající na rozhodnutí ohledně politického azylu v Kanadě, spisovatel z Maroka žijící v Paříži, lesby z Egypta nebo transsexuál z Indie vypravují o svých životních zkušenostech s homosexualitou a islámem.\nRežisér Sharma musel respektovat přání některých protagonistů ohledně zachování soukromí, proto jsou tváře některých zpovídaných rozostřené a nejsou uvedena jejich pravá jména. Film byl také zakázán na Mezinárodním filmovém festivalu v Singapuru v roce 2008 „\"s ohledem na citlivou povahu tématu, která uvádí muslimské homosexuály v různých zemích a jejich boj za usmíření náboženství a jejich životního stylu\"“, jak uvedla Amy Chua, předsedkyně rady filmových cenzorů.\n\n"}
{"id": "1319367", "url": "https://cs.wikipedia.org/wiki?curid=1319367", "title": "Šanghajské komuniké", "text": "Šanghajské komuniké\n\nŠanghajské komuniké je dokument (pakt) podepsaný Čínskou lidovou republikou a Spojenými státy americkými. Komuniké bylo podepsáno v Šanghaji dne 28. února 1972, během návštěvy amerického prezidenta Richarda Nixona, jeho ženy, ministra zahraničních věcí Williama Rogerse, asistenta prezidenta Henryho Kissingera a dalších úředníků. Hlavním důvodem této návštěvy a sepsání Šanghajského komuniké bylo normalizovat vztahy a rozvíjet spolupráci těchto dvou zemí. \n\nNa počátku 60. let propukla čínsko-indická válka, během této války se Sovětský svaz postavil na stranu Indie, což znamenalo poslední tečku za rusko-čínskými vztahy. V roce 1969 zahájily čínské vojenské oddíly útoky proti Sovětským pohraničním strážím v Damansky. Sovětský svaz čínské útoky odrazil. Výsledkem byla studená válka mezi těmito zeměmi, což přimělo Peking, aby rozvíjel své vztahy s Washingtonem jako protiváhu. Vztahy Sovětského svazu a Čínské lidové republiky se začaly postupně zlepšovat až po roce 1976, kdy zemřel Mao Ce-tung. Mezitím v Číně v letech 1966 – 1976 probíhala Kulturní revoluce, během níž se do čela strany znovu dostal Mao Ce-tung. Čankajšek, který byl předsedou Kuomintangu (KMT), držel do roku 1972 křeslo v OSN a reprezentoval Taiwan. \n\nEvropa byla v 70. letech rozdělena na Západní a Východní blok. Východní Evropa byla součástí Sovětského svazu. V roce 1968 Sovětský svaz obsadil Československo. Spojené státy hledaly spojence, někoho na protiváhu Sovětskému svazu v období Studené války. Vzhledem k tomu, že Sovětský svaz měl konexe v Evropě a Čína jako potenciální budoucí komunistická světová velmoc se nacházela hned vedle SSSR, Spojené státy nechtěly dopustit, aby tyto dvě země uzavřely spojenectví, proto začaly usilovat o zlepšení vztahů s Čínskou lidovou republikou. \n\nV letech 1955 až 1975 proběhla Válka ve Vietnamu, kdy se Spojené státy americké, ve snaze zabránění šíření komunismu, společně s dalšími státy postavily na stranu jižního Vietnamu, tedy toho proamerického. ČLR společně se Sovětským svazem se naopak postavili na stranu severního komunistického Vietnamu. Tato válka, mimo jiné, velmi negativně ovlivnila vztahy Čínské lidové republiky a Spojených států amerických. \n\nNávštěva ČLR americkým prezidentem Richardem Nixonem byla velmi dlouho a pečlivě připravována. Asistent prezidenta Henry Kissinger se dokonce zmínil, že nikdy neslyšel o tom, že by nějaká cesta prezidenta byla tak pečlivě a dlouho dopředu plánována, ani že by se nějaký prezident na nějakou cestu tak pečlivě a svědomitě připravoval. Henry Kissinger ve své knize zmiňuje (2006, s. 300-500), že ještě před cestou samotnou bylo jisté, že nejvíce času, během Nixonovy návštěvy, zabere otázka Taiwanu. Tým amerického prezidenta byl připraven na všechno, dokonce měli sestavené brožury, kde byly sepsány pravděpodobná stanoviska, která Čína při různých rozhovorech zaujme.\n\nRáno 21. února 1972 přistáli představitelé USA v Šanghaji. Ještě ten den se prezident setkal s předsedou Komunistické strany Číny Mao Ce-tungem, společně řešili čínsko-americké vztahy a mezinárodní záležitosti. Jak píše Henry Kissinger, „každá návštěva Číny byla jako pečlivě nacvičená hra, v níž nebylo nic náhodného a v níž přesto všechno působilo spontánním dojmem“ (Kissinger, 2006, s. 200-300). Během celé návštěvy osnoval náměstek ministra zahraničí ČLR a Henry Kissinger Šanghajské komuniké. Při jednáních se u žádného bodu komuniké nevyskytl žádný větší problém, jen u jednoho – konečná pasáž o Taiwanu. Premiér Čou En-laj (Zhou Enlai) v zájmu Taiwanu zdůrazňoval, že chce ostrov „osvobodit“ mírovou cestou a trval na tom, že to je čínskou interní záležitostí. Celá návštěva probíhala spíše neutrálně než přátelsky, a to jak ze strany Číny, tak ze strany Spojených států.\n\nPodepsání Šanghajského komuniké sice způsobilo senzaci v západních zemích, ale sino-americké vztahy se nijak rapidně nezlepšily. Čína a Spojené státy byli někde mezi postupným rozmrazováním vztahů a dramatickým pokrokem. Za komplikace v rozvoji vztahů můžou konflikty v čínské domácí politice a teprve jejich vyřešení vede k lepší cestě pro vytvoření diplomatických vztahů. Pro Čínskou lidovou republiku podepsání Šanghajského komuniké znamená, že národní bezpečnost je nejdůležitější faktor v diplomatické strategii. Šanghajské komuniké též výrazně podpořilo a posílilo pragmatické tendence, které byly v té době na vzestupu. Spojené státy americké, které byly největším nepřítelem Číny, byly najednou silným spojencem. Země, která byla tak dlouho nepřístupná ostatním zemím, se najednou znovu otevřela a obyvatelé Číny se začali učit více o světě za hranicemi.\n\nV komuniké jsou pro Čínu nejdůležitější následující čtyři body. Za prvé, nikdo nebude hledat hegemonii v oblasti asijského Pacifiku a každý bude zároveň proti úsilí o vytváření takových hegemonií. Za další, že ani jeden ze států nebude vyjednávat jménem jakékoliv třetí strany, ani s ní podepisovat jakékoliv smlouvy a dohody, které by byly v jejím zájmu. Za třetí, žádná z uvedených zemí (Čína, USA) spolupracující s nějakou jinou zemí proti zemi jiné nesmí rozdělovat zemi do sfér zájmů. A za čtvrté, USA musí uznat, že existuje pouze jedna Čína, že Taiwan je součástí Číny a že USA stáhne vojenské jednotky z území Taiwanu, a tak přispěje k menšímu napětí mezi zeměmi.\nSpojené státy americké v roce 1969 přislíbily podporu Taiwanu, mimo jiné vojenskou, a zároveň vylepšení vztahů s Pekingem. V roce 1971 se americký úřad poprvé oficiálně vyjádřil, že by Spojené státy byly rády, kdyby byla Čínská lidová republika součástí mezinárodních organizací. První změna ohledně Taiwanu přišla také v roce 1971, kdy se Spojené státy vyjádřily, že závislost či nezávislost Taiwanu na Číně je prozatím neurčena. Nixon tedy upustil od prodávání zbraní na Taiwan, stáhl některé části vojenské podpory. S těmito kroky byla Čína spokojená a došlo tedy k tomu, v co Nixon celou dobu doufal, tedy k pozvání do Číny. V té době ještě Nixon uznával, že obě Číny by mohly mít křeslo v OSN zvlášť a že obě Číny mohou mít svoji vlastní vládu. Během posledního dne jeho návštěvy Čínské lidové republiky bylo podepsáno Šanghajské komuniké, které změnilo vztah USA vůči Taiwanu. Konkrétně se to týkalo části komuniké, kde se píše, že je pouze jedna Čína a že Taiwan je součástí Číny a Spojené státy americké to nebudou nijak zpochybňovat. Veškerá mírová ujednání ohledně Taiwanu si vyřeší Číňané sami a USA stáhne veškeré vojenské jednotky z Taiwanu. Taiwan tedy ztratil židli v OSN, tedy byl nahrazen Čínskou lidovou republikou.\n\nNixon byl po dlouhá léta pevným zastáncem Taiwanu a samotného Čankajška, celkové vazby mezi Taiwanem a USA byly více než přátelské, a tak když USA začalo vyjednávat s Čínou, jako první musely Spojené státy uklidnit Taipei, proto byl na začátku 70. let na Taiwan vyslán Ronald Reagan jako vyslanec prezidenta Nixona a přislíbil, že vazby mezi Taiwanem a Spojenými státy nebudou nijak narušeny. Po podepsání Šanghajského komuniké bylo však jasné, že pozice Taiwanu se výrazně změnila. ČLR chtěla po USA pouze tři věci, konkrétně, aby USA ukončilo diplomatické vztahy s Čínskou republikou na Taiwanu, aby USA zrušilo americkou-tchajwanskou obrannou smlouvu z roku 1954 a aby USA stáhlo veškeré americké síly z Taiwanu. Nixon nejdříve zaváhal, protože si byl vědom, že v rozhodnutí se odrazí mezinárodní obraz USA, avšak vztah s Čínou byl v té době větší priorita. \n\nPodepsání Šanghajského komuniké byl obrovský krok kupředu. Komuniké nejvíce vyšlo vstříc Číně, ale Spojené státy americké, i když to tak nevypadá, dostaly všechno, co původně zamýšlely, na čemž má obrovský podíl asistent prezidenta Henry Kissinger, který sice stojí v pozadí událostí, ale je významnou osobností v novodobých dějinách USA. Na požadavky Taiwanu nebyl nikdy brán žádný větší ohled. Taiwan tedy přišel o jednoho z největších spojenců a dodavatelů zbraní, ztratil křeslo v OSN a oficiálně se stal součástí Čínské lidové republiky. Přesto všechno Spojené státy chtěly za každou cenu zůstat s Taiwanem v dobrém vztahu, a tak byl v roce 1979 sepsán dokument, který se nazývá „Taiwan Relations Act.“ Tento dokument slouží k ochraně Taiwanu Spojenými státy, které se v této smlouvě mimo jiné zavazují pomoci Taiwanu, jestliže bude napaden nebo obsazen Čínskou lidovou republikou, ve smlouvě už však není nikde uvedeno, jakou formou by pomoc měla být.\n\n"}
{"id": "1319368", "url": "https://cs.wikipedia.org/wiki?curid=1319368", "title": "MPEG-2 Video", "text": "MPEG-2 Video\n\nMPEG-2 Video, označované také jako H.262 nebo MPEG-2 část 2, je ztrátový formát komprese videa, který slouží ke snížení datového toku, a tím i velikosti výsledného souboru u digitálně zpracovávaných videozáznamů při co nejmenším viditelném zhoršení kvality po dekomprimaci. Je součástí sady standardů MPEG-2. Jeho předchůdcem je formát MPEG-1 Video a dokonalejšími technologickými nástupci formáty ze sad MPEG-4 a MPEG-H.\n\nMPEG-2 Video je standardním formátem užívaným pro ukládání a přenos videa na DVD nebo při distribuci digitálního televizního signálu DVB-T. U aplikací, které vyžadují MPEG-2 komprimaci či dekomprimaci videa v reálném čase, jsou kladeny výrazně vyšší nároky na výpočetní kapacitu procesoru než u formátu MPEG-1.\n\nPro pochopení funkce komprimace je potřeba vědět, že každý videozáznam je sekvencí jednotlivých samostatných snímků. Základním principem MPEG (Motion Picture Experts Group) komprimace videa je pak individuální přístup k jednotlivým snímkům, konkrétně určení tzv. klíčových snímků (I – Intra Frame), které se ukládají resp. přenášejí celé – jsou to v podstatě jpegy – zásadně kódovány vnitrosnímkově, a dále snímků pomocných (P – Predicted), které se ukládají zkomprimované (mezisnímková komprese) – jsou to jednosměrné předpovědi vzhledem k předcházejícímu I nebo P obrázku, přenášejí se pouze rozdíly oproti již přenesenému (referenčnímu) makrobloku, přičemž polohu referenčního makrobloku udává pohybový vektor. Tyto dva typy snímků jsou pak proloženy ještě třetím typem snímků (B – Bidirectional Predicted), který se přenáší buď silně zkomprimován (také mezisnímkovou kompresí), nebo se nepřenáší vůbec – jsou to obousměrné předpovědi vzhledem k předcházejícímu I nebo P obrázku, přenášejí se pouze rozdíly oproti již přenesenému (referenčnímu) makrobloku. Tyto „chybějící“ snímky jsou pak při dekomprimaci (třeba i v reálném čase) dopočítávány z informací klíčových snímků. Typické pořadí snímků je např.: IBBPBBPBBPBBPBBPBB (tato sekvence mezi dvěma „I“ se nazývá GOP – Group of Pictures).\n\nPři dopočítávání se využívá i skutečnosti, že lze některé drobné části obrazu a jejich vzájemné rozdíly na po sobě jdoucích snímcích popsat matematicky (např. statická jednobarevná plocha). Práce s takto definovanými plochami se označuje jako kvantizace (\"quantized\"). Proto se v některých případech (typicky při televizním DVB-T přenosu), kdy je potřeba docílit při kódování co nejmenšího datového toku (3 Mb/s), ještě obraz před samotným kódováním upravuje tak, aby obsahoval co nejméně ploch s detaily a naopak co nejvíce „jednobarevných“ ploch – typicky u fotbalových přenosů dochází ke „slití“ trávy na hřišti do univerzální plochy téměř bez vzorku.\n\nMPEG-2 se liší od formátu MPEG-1 tím, že dokáže pracovat s tzv. proměnlivým datovým tokem (VBR – variable bit rate). To v praxi znamená, že komprimační software rozpozná scénu, která obsahuje řadu za sebou jdoucích velmi podobných (statických) snímků, mezi kterými jsou jen velmi malé rozdíly – např. moderátor, který (z pohledu videostopy) „pouze“ otevírá ústa. V takovém případě sekvence obsahuje velmi málo klíčových snímků a relativně málo doplňkových informací k dopočtu výsledného obrazu. Opakem je např. záznam hokejového zápasu. Ve výsledku je pak průměrný datový tok (výsledný soubor) menší než při použití konstantního datového toku (CBR – constant bit rate) a současně kvalitnější, neboť u náročných scén se dočasně datový tok zvýší.\n\nMPEG-2 na rozdíl od MPEG-1 umí pracovat s prokládanými snímky, tzv. půlsnímky.\n\nMPEG-2 byl vyvinut pro rozlišení 720×576 obrazových bodů. V praxi je možné ale kódovat jakýkoliv vstupní rozměr a poměr stran a zvolit CBR nebo VBR s konkrétním datovým tokem. Obdobně lze v praxi nastavit i kvalitu komprimovaného zvuku.\n\nŽádný ztrátově komprimovaný formát videa není sám o sobě vhodný ke střihu (v nejhorším případě se stříhá se skupinou GOP=1, tj.: samé snímky I). Před jakoukoliv editací je potřeba jej převést do nativního formátu.\n\nFilmy na DVD byly v Česku první možností, kdy se uživatel mohl setkat s MPEG-2 videem oficiálně. Při pořizování, či nastavování DVD/přehrávače můžeme narazit na různá nastavení. Podrobněji níže.\n\nRozlišení:\n\nPoměr:\n\nFrekvence:\n\nAV datový tok:\n\nYUV 4:2:0\n\nZvuk\n\nMPEG-2 je jedním ze tří video formátů používaných na discích Blu-ray. Společně se zvukem je uložen v multimediálním kontejneru ve formátu BDAV MPEG-2 Transport Stream.\n\nPodporované rozlišení pro SDTV:\n\nPodporované rozlišení pro HDTV:\n\nPodporované rozlišení:\nPozn.: 1080i je kódován v rozlišení 1920 × 1088, ale posledních 8 vrstev je vyřazeno prioritně pro display.\nZvuk v MPEG-2 se uchází o ATSC standard skrze DTV a „Grand Alliance“, ale ztrácí na H.262.\n\nTabulky níže sumarizují limitace jednotlivých profilů a úrovní.\n \n"}
{"id": "1319370", "url": "https://cs.wikipedia.org/wiki?curid=1319370", "title": "Univerzitní knihovna Ostravské univerzity", "text": "Univerzitní knihovna Ostravské univerzity\n\nUniverzitní knihovna Ostravské univerzity je akademická knihovna, která poskytuje knihovnické a informační služby studentům, akademikům i široké veřejnosti. Disponuje specializovanými fondy a informačními zdroji tematicky odpovídajícími studijním oborům vyučovaným na Ostravské univerzitě, a zajišťuje tak informační podporu studia, výuky, vědy a výzkumu. Knihovnu tvoří hlavní budova a fakultní studovny. Univerzitní knihovna má také na starosti metodické vedení více než 30 knihoven pracovišť Ostravské univerzity.\n\nPřed vybudováním ústředí knihovny na ulici Bráfova v centru Ostravy byl knihovní fond roztříštěn mezi tehdejší půjčovnou a detašovanými pracovišti. Půjčovna se nacházela v někdejší budově Přírodovědecké fakulty na ulici Bráfova, studovna fungovala v Domě dětí a mládeže na ulici Ostrčilova, následně se přidala studovna Filozofické fakulty na ulici Československých legií. O stavbě jediné centrální budovy, která by odpovídala všem legislativním normám, se začalo diskutovat s nástupem druhého rektora Ostravské univerzity, prof. Jiřího Močkoře, v roce 1995. Provoz knihovny v nových prostorách na ulici Bráfova 3 byl slavnostně zahájen 22. ledna 1999.\n\nJiž od roku 1997 měli uživatelé možnost přístupu k elektronickému katalogu T-Series (dříve TINLIB), dostupnému přes internetové připojení. V roce 2007 byl T-Series nahrazen modernějším knihovním systémem DAIMON, jenž byl synchronizován se studijní agendou STAG OU.\nV roce 2009 byl zakoupen a zprovozněn knihovní systém Aleph společnosti Ex Libris. Přístup k elektronickým informačním zdrojům (e-zdrojům) byl zajištěn v roce 2000. Jedná se o předplacené bibliografické a plnotextové databáze, finančně dostupné především díky grantovým programům MŠMT pro podporu vědy a výzkumu na vysokých školách. Tyto e-zdroje umožňují online přístup k informacím, zejména k zahraničním odborným a vědeckým časopisům, článkům, abstraktům. K e-zdrojům lze přistupovat v rámci sítě OU i z domova. Na podzim 2013 bylo zavedeno jednotné vyhledávací rozhraní EDS (EBSCO Discovery Service), které umožňuje přístup k plným textům článků a jejich rychlé stahování. Na základě jednoho dotazu uživatel prohledá a získá obsah ze všech dostupných databází, které má Ostravská univerzita k dispozici včetně katalogu knihovny. Systém rovněž umožňuje automatické generování bibliografické citace článků přes generátor Citace.com.\n\nV hlavní budově se nachází půjčovna a dvě studovny – studovna časopisů spolu se studovnou Fakulty sociálních studií; a dále otevřený multifunkční prostor S-zóna. Rovněž je zde situováno zázemí pracovníků Univerzitní knihovny a ve čtyřech patrech sklady s knihovním fondem.\nV budově Univerzitní knihovny sídlí i Centrum Pyramida, jež slouží studentům se specifickými potřebami.\nKnihovní fondy studoven jsou profilovány studijními obory daných fakult.\nKnihovna poskytuje výpůjční, referenční a konzultační i reprografické služby, pořádá lekce informačního vzdělávání a exkurze, umožňuje přístup k internetu a elektronickým informačním zdrojům a disponuje širokým technickým vybavením.\n\nUniverzitní knihovna vystupuje také navenek a pravidelně se účastní kulturních akcí konajících se v Ostravě, jakou jsou například Majáles, akce Jsme Ostravská!, Garden food festival, Festival ostravských knihoven, DOS aneb \"Den otevřených skladů, knih je u nás DOS(t)\".\n\n"}
{"id": "1319374", "url": "https://cs.wikipedia.org/wiki?curid=1319374", "title": "Lovrenc na Pohorju", "text": "Lovrenc na Pohorju\n\nLovrenc na Pohorju je vesnice v severovýchodním Slovinsku. Leží v horském masivu Pohorje západně od Mariboru. Sídlo stejnojmenné občiny je součástí tradičního regionu Dolní Štýrsko. Nachází se zde farní kostel svatého Vavřince, podle něhož je vesnice pojmenována. První písemné zmínky o kostelu pochází z 12. století. Byl přestavěn v roce 1407 a jeho podoba byla značně změněna v 18. století. Ve vesnici se nachází další dva kostely ze 17. století.\n"}
{"id": "1319375", "url": "https://cs.wikipedia.org/wiki?curid=1319375", "title": "John Sinclair (hudebník)", "text": "John Sinclair (hudebník)\n\nJohn Sinclair (*12. dubna 1952) je anglický klávesista, který hrál ve skupinách Babys, Heavy Metal Kids, Savoy Brown, The Cult, nejvíce je znám pro působení ve skupině Uriah Heep a skupině Ozzy Osbournea. Je též uváděn jako autor klávesových partů ve filmu \"This Is Spinal Tap\".\n\nV současné době je Sinclairovou profesí hypnoterapie.\n\ns umělci a skupinami:\n\n\n\n\n\n\n\n\n\n\n\n\n\n\n"}
{"id": "1319382", "url": "https://cs.wikipedia.org/wiki?curid=1319382", "title": "Antonio Candreva", "text": "Antonio Candreva\n\nAntonio Candreva (* 28. února 1987, Řím) je italský fotbalista hrající za Inter Milán jako útočník.\n\nCandreva je po svém otci arbereš.\n\nPřezdívaný Il Timido (\"Stydlivý\") kvůli svému opatrnému stylu hry začal Candreva hrát za lokální tým Lodigiani. Poté přestoupil do Ternany hrajícím v Serii C \"(3. italské lize)\". Odehrál několik zápasů a pomohl týmu k postupu do Serie B. O sezonu později ale Ternana sestoupila zpátky do Serie C. V tu dobu se o Candrevu začaly zajímat týmy Serie A.\nV červnu 2007 Candreva podepsal smlouvu s Udinese Calcio a připojil se k juniorskému týmu do 20 let. Svůj debut v Serii A odehrál 27. ledna 2008 proti Interu.\nJednadvacetiletý Candreva byl poslán na hostování do druholigového Livorna. Livornu v play-off Serie B pomohl k postupu do nejvyšší soutěže. Po úspěšné sezoně mu bylo hostování v prvoligovém Livornu prodlouženo o rok.\nPo skončení hostování v Livornu se vrátil zpět do Udinese. 20. ledna 2010 bylo potrvzeno jeho hostování v Juventusu za 500 000 €. Svůj první gól za Juventus vstřelil v utkání s Boloňou.\n31. srpna 2010 Candreva odešel na roční hostování do Parmy za 500 000 €. Parma dostala nabídku na přestup Candrevy, návrh byl ale zamítnut.\n21. července 2011 Candreva odešel na roční hostování do Ceseny za 300 000 €.\nNa konci ledna 2012 byl poslán na hostování do Lazia Řím. První gól za Lazio vstřelil 7. dubna 2012 Neapoli. 18. července 2012 bylo Candrevovi hostování prodlouženo s opcí na přestup. Po podepsání nového trenéra Vladimira Petkoviće se Candreva stal jedním z nejlepších hráčů Lazia. V září 2013 vyhrál svoji první trofej, Coppa Italia, po vítězství 1:0 nad městským rivalem AS. Candreva nahrál na vítězný gól Senada Luliće v 71. minutě utkání. V červnu 2013 Lazio uplatnilo opci na přestup a Candreva podepsal čtyřletý kontrakt za 1,7 milionu eur.\nV říjnu 2013 Candreva prodloužil stávající smlouvu o další rok. V červnu 2014 Lazio úplně vykoupilo Candrevu z Udinese za celkovou částku 5,7 milionu eur.\nV srpnu 2016 Candreva přestoupil do Interu Milán na čtyři roky za 22 milionů eur + bonusy. Svůj neoficiální debut odehrál na International Champions Cupu proti Celticu. Na hřiště přišel v 60. minutě a o 10 minut později skóroval. 29. září 2016 si zahrál v Evropské lize proti pražské Spartě. Sparta utkání vyhrála 3:1. 20. října 2016 vstřelil svůj první gól v Evropské lize, v utkání proti Southamptonu. Utkání skončilo 1:0. První ligový gól vstřelil 20. listopadu v zápase s městským rivalem AC.\nCandreva hrál za reprezentaci Itálie od úrovně U18. Svůj debut odehrál v říjnu 2004. Po vítězném turnaji Toulon Tournament 2008 se dostal na seznam náhradníků pro nadcházející olympijské hry. Do týmu se dostal jako náhradník místo zraněného Tommasa Rocciho. Na turnaji odehrál 29 minut. Debut v italské seniorské reprezentaci odehrál 14. listopadu 2009 v přátelském utkání proti Nizozemsku. V říjnu 2012 byl pozván Cesarem Prandellim na dvojzápas v kvalifikaci na Mistrovství světa ve fotbale 2014. Candreva si vysloužil místo v reprezentaci díky dobrým výkonům v Laziu a v obou kvalifikačních utkáních. V červnu 2013 byl vybrán do týmu pro Konfederační pohár FIFA 2013. V semifinále proti Španělsku kopal první penaltu v penaltovém rozstřelu. Prostřelil brankáře Ikera Casillase díky \"Panenkově penaltě\". Itálie ale prohrála na penalty a získala bronz po výhře nad Uruguayí v zápase o 3. místo. 1. června 2014 byl vybrán do týmu na Mistrovství světa ve fotbale 2014. V prvním utkání nahrál Mariu Balotellimu na vítězný gól na 2:1 proti Anglii. Itálie další dvě utkání prohrála a skončila ve skupině na nepostupovém třetím místě. První gól vstřelil 16. listopadu 2014 v utkání kvalifikace na Mistrovství Evropy ve fotbale 2016 proti Chorvatsku (1:1). 12. června 2015 skóroval opět pomocí Panenkovy penalty v utkání kvalifikace na Mistrovství Evropy ve fotbale 2016 proti Chorvatsku (1:1). 10. října 2015 nahrál na vítězný gól Stephana El Shaarawyho proti Ázerbájdžánu, který Itálii zajistil postup na Mistrovství Evropy. Candreva byl jmenován do sestavy pro ME. 13. června odehrál první zápas na turnaji a připravil gól Grazianu Pellèmu na 2:0 proti Belgii. Dále Candreva kvůli zranění nehrál.\n"}
{"id": "1319386", "url": "https://cs.wikipedia.org/wiki?curid=1319386", "title": "Thylacoleo carnifex", "text": "Thylacoleo carnifex\n\nThylacoleo carnifex, zvaný „vačnatý lev“, je vyhynulý druh dravého vačnatce, představitel australské megafauny. Většina nálezů pochází z oblasti Nullarboru, kde byly fosilie dobře konzervovány suchým podnebím: nejstarší jsou z doby před 1 600 000 lety a stáří nejmladších se odhaduje na 46 000 let. Na zánik druhu měl pravděpodobně rozhodující vliv příchod prvních lidí na australský kontinent, který vedl k odlesňování krajiny i k poklesu populací lovné zvěře: o tom, že se domorodci s vačnatými lvy setkali, svědčí skalní rytiny s vyobrazením tohoto zvířete, objevené v severozápadní Austrálii. Tento druh poprvé popsal Richard Owen na základě částí lebky. Sám jej označil za jednoho z „nejsilnějších a nejničivějších predátorů”.\n\n\"Thylacoleo carnifex\" měl postavení vrcholového predátora, s délkou těla okolo 1,5 metru, výškou v kohoutku 75 cm a váhou 100–160 kg byl největším masožravým vačnatcem v Austrálii. Měl zatažitelné drápy (jako jediný známý vačnatec) a prodloužené, až šesticentimetrové třenové zuby, jeho čelisti dokázaly vyvinout stisk, který byl silou srovnatelný se stiskem dvojnásobně většího lva. Na rozdíl od recentních šelem používal při zabíjení kořisti převážně trháky, špičáky se vyvinuly drobné, velké měl potom naopak řezáky, díky kterým mohl částečně připomínat nějakého hlodavce. Podle tohoto stylu lovu tvořili jeho kořist převážně větší živočichové, jako byl \"Diprotodon\" nebo \"Protemnodon\". Podle robustní stavby těla nebyl příliš rychlým běžcem, dokázal však možná šplhat po stromech. Podobně jako současní levharti si možná své úlovky vynášel do korun stromů nebo do jeskyní. Protože paleontologové často nalezli pohromadě kostry jedinců různého stáří, předpokládá se, že vačnatý lev žil rodinným životem. Osudnou se tomuto druhu zřejmě stala změna klimatu.\n\n\n"}
{"id": "1319388", "url": "https://cs.wikipedia.org/wiki?curid=1319388", "title": "S’-čchuan Kuan-čcheng", "text": "S’-čchuan Kuan-čcheng\n\nS’-čchuan Kuan-čcheng () byl čínský profesionální fotbalový klub, který sídlil ve městě Čcheng-tu v provincii S’-čchuan. Založen byl v roce 1953 pod názvem S’-čchuan, zanikl v roce 2006. Klubové barvy byly modrá a žlutá. V čínské nejvyšší fotbalové soutěži klub působil celkem 13 ročníků (sezóny 1988 a 1994–2005).\n\nSvé domácí zápasy odehrával v Čcheng-tunském sportovním centru s kapacitou 30 776 diváků.\n\nPlný název klubu byl Fotbalový klub S’-čchuan Kuan-čcheng ()\n\n\n\nZdroj: \n\n\n\nZdroj: \n"}
{"id": "1319392", "url": "https://cs.wikipedia.org/wiki?curid=1319392", "title": "Mistrovství světa v atletice 2017 – Ženy 800 metrů", "text": "Mistrovství světa v atletice 2017 – Ženy 800 metrů\n\nBěh na 800 metrů žen na Mistrovství světa v atletice 2017 probíhal 10. (rozběhy), 11. (semifinále) a 13. srpna (finále). Zvítězila Jihoafričanka Caster Semenya.\n\n"}
{"id": "1319393", "url": "https://cs.wikipedia.org/wiki?curid=1319393", "title": "Izotopy cínu", "text": "Izotopy cínu\n\nCín (Sn) má deset stabilních či pozorovatelně stabilních izotopů (což je nejvíce ze všech prvků), nejběžnější je Sn (přirozený výskyt 32,58 %) Bylo také popsáno 31 radioizotopů, s nukleonovými čísly 99 až 139, a několik jaderných izomerů tohoto prvku. Nejstabilnější jsou Sn (poločas přeměny 2,3×10 let), Sn (129,2 d), Sn (115,09 h) a Sn (9,64 dne). Všechny ostatní mají poločasy kratší než 28 hodin, většina pod 2 minuty. Radioizotopy s nukleonovým číslem 113 a nižším se většinou přeměňují beta plus přeměnou na izotopy india, zatímco u Sn a těžších radioizotopů převažuje přeměna beta minus na antimon..\n"}
{"id": "1319397", "url": "https://cs.wikipedia.org/wiki?curid=1319397", "title": "Josef Schaffer", "text": "Josef Schaffer\n\nJméno a příjmení Josef Schaffer nosí více osob:\n"}
{"id": "1319398", "url": "https://cs.wikipedia.org/wiki?curid=1319398", "title": "Pohledeckoskalská vrchovina", "text": "Pohledeckoskalská vrchovina\n\nPohledeckoskalská vrchovina je krajinná oblast (horopisná jednotka) a geomorfologický okrsek o rozloze 247,92 km v jihovýchodní části Žďárských vrchů, součást Hornosvratecké vrchoviny v regionálním členění georeliéfu (tvaru zemského povrchu) Česka. Leží z hlediska administrativně správního většinou rozlohy v okrese Žďár nad Sázavou náležejícím do Kraje Vysočina, severní okrajovou částí v okrese Svitavy náležejícím do Pardubického kraje.\n\nKrajinná oblast má nepravidelný tvar, nejdelší vzdálenost ve směru SZ – JV na linii Blatiny – Bystřice nad Pernštejnem činí přibližně 19 km, v nejširším místě na severozápadním okraji cca 20 km na linii Oldřiš – Sněžné – Jiříkovice a jen asi 8,7 km na jihovýchodě mezi sídelními lokalitami Hrdá Ves a Rodkov.\n\nTypem georeliéfu členitá vrchovina v nadmořských výškách přibližně 395–822 m, tvořená zejména horninami poličského a svrateckého krystalinika, centrální část ortorula a migmatit až ortorula (paleozoikum až proterozoikum), na severovýchodě pararula (Oldřiš), svor (Telecí), biotitická rula drobně zrnitá s ostrůvky amfibolitu a skarnu (Sněžné), na severozápadě také amfibolit v moldanubiku (Pohledec až Rokytno) a na jihovýchodě pararula v moldanubiku (Domanín), biotitická a dvojslidná rula až svorová rula svrateckého krystalinika (Bystřice nad Pernštejnem).\n\nNejníže je situovaná hladina řeky Svratky přibližně v nadmořské výšce 395 m pod vodní nádrží Vír I na rozhraní katastrů Karasín a Vír. Nejvyšších nadmořských výšek nad 800 m dosahuje vrchovina na hřbetech s výškovými body Bohdalec (790,6 m a s neoficiálním zaměřením v roce 2016 na vrcholu skalního útvaru 801,1 m) na rozhraní katastrů Líšná a Věcov, Buchtův kopec (812,9 m) na rozhraní katastrů Daňkovice a Krásné nad Svratkou, Pohledecká skála (812 m) v katastru Pohledec a také s vrchy Pasecká skála (818,6 m) a Kopeček (821,7 m) nad silnicí II/354 vedené vrcholem sedla (786 m) v katastru Studnice u Rokytna.\n\nNejvyšší vrchol v krajinné oblasti vymezené územím geomorfologického okrsku se zeměpisným jménem Kopeček a nadmořskou výškou 821,7 m leží na katastrálním území Nového Města na Moravě v okrese Žďár nad Sázavou náležejícím do Kraje Vysočina.\n\nV geografii Česka krajinná oblast s výškovou členitostí vrchoviny, situována v nadmořských výškách v rozsahu 395 až 822 m, na více místech skalní útvary ve vrcholové části úzkých hřbetů a vodní toky v hlubokých rozevřených údolích, výrazné zejména s řekou Svratkou od Milovské kotliny v celém průběhu jejího toku Pohledeckoskalskou vrchovinou až pod vodní nádrž Vír, od Borovnice s průtokem částečně v Sulkovecké vrchovině. Větší plochou geomorfologické jednotky na katastrálním území obcí okresu Žďár nad Sázavou v Kraji Vysočina, v katastrech Borová, Březiny, Lačnov u Korouhve, Oldřiš, Pustá Rybná, Sádek a Telecí v okrese Svitavy náležejícím do Pardubického kraje.\n\nMezi významné výškové body krajinné oblasti náleží Buchtův kopec (812,9 m n. m.), v jehož vrcholové části stojí radiolokační věž, vrchol v nadmořské výšce 840 m n. m. je nejvyšším pevným bodem Pohledeckoskalské vrchoviny a současně Žďárských vrchů, Hornosvratecké vrchoviny a Českomoravské vrchoviny.\n\nKrajinnou oblast lze přibližně vymezit obcemi (místy) po jejím obvodu (bez územních výstupků) od nejsevernějšího bodu:\n\nBorová (přibližně od železniční stanice a dále podél koryta Černého potoka) – Oldřiš (levostranný přítok s názvem Potůček) – Kamenec u Poličky (soutok Černého potoka s Bílým potokem, též potok Polička) – Sádek - Borovnice (vrch Horka 577,6 m) – Jimramov – podél koryta řeky Svratky k jejímu pravostrannému přítoku Bystřice v katastru Hrdá Ves – Dvořiště – Bystřice nad Pernštejnem (soutok Bystřice a Věchnovského potoka – lokalita Ochoz 589 m) – Rodkov (lokalita Šířava – Na vrších 540,8 m) – Rozsochy – Kundratice u Rozsoch – Divišov – Zubří – Pohledec – Maršovice – Jiříkovice – Lhotka u Žďáru nad Sázavou (potok Staviště – lokality Horačky) – Vlachovice – Fryšava pod Žákovou horou – Kadov (Kadovský les, potok Rybníček) – Krátká (severní okraj katastru) – Blatiny (místní komunikace v poloze 678 m n. m.) – Sněžné (Blatinský potok – lokalita Planec) – Milovy (Blatinský potok) – České Milovy (jižní okraj přírodní památky Čtyři palice) – Březiny u Poličky (lokalita Lísek) – Pustá Rybná (kostel sv. Bartoloměje – Betlémský kopec 741 m) a opět Borová, železniční stanice.\n\nZeměpisné jméno (oronymum) je odvozeno od zalesněného skalnatého hřbetu tvořeného dvojslídným migmatitem svrateckého krystalinika, orientovaného SZ – JV, s vrcholem Pohledecká skála (812 m n. m.) na severovýchodě katastrálního území Pohledec (část Nového Města na Moravě), hřbet s lesním masivem výrazný v pohledu ze sídelní lokality Odranec (v části obce Věcov) v centrální části vrchoviny.\n\nGeomorfologie řadí Pohledeckoskalskou vrchovinu mezi geomorfologické okrsky v rámci regionálního členění georeliéfu provedeného systémově pro celé území Česka. Řádově nejnižší geomorfologická jednotka se dále nedělí, charakterizuje ji obecně typ georeliéfu se stejným původem povrchových tvarů a s podobnou výškovou polohou. V seznamu geomorfologických jednotek České republiky je označena pětimístným indexem IIC-4A-2.\n\nTvoří skladebnou část geomorfologického podcelku s názvem Žďárské vrchy (index IIC-4A) spolu s dalšími třemi geomorfologickými okrsky: Borovský les (index IIC-4A-1), Devítiskalská vrchovina (index IIC-4A-3) a Milovská kotlina (index IIC-4A-4). V rámci Žďárských vrchů rozlohou největší okrsek, sousedí na severu s okrskem Borovský les převážně v Pardubickém kraji (Březiny – Borová), na severozápadě s horopisně nejvyšším okrskem Devítiskalská vrchovina (Lhotka u Žďáru nad Sázavou – Blatiny) a také s Milovskou kotlinou (Blatiny – České Milovy).\n\nZ hlediska historie geomorfologického vývoje georeliéfu (tvaru zemského povrchu) náleží Pohledeckoskalská vrchovina do geomorfologického celku Hornosvratecká vrchovina (index IIC-4). Na východě až jihovýchodě tvoří rozhraní s jejím geomorfologickým podcelkem Nedvědická vrchovina (index IIC-4B) s okrsky Jedlovská plošina (index IIC-4B-1) v úseku Oldřiš – Sádek, Sulkovecká vrchovina (index IIC-4B-7) v úseku Sádek – Hrdá Ves a Pernštejnská vrchovina (index IIC-4B-6) v úseku Hrdá Ves – Rodkov. \n\nV rámci Hornosvratecké vrchoviny je také částečně okrajovým okrskem, tvoří rozhraní s geomorfologickým celkem Křižanovská vrchovina (index IIC-5) a jejím podcelkem Bítešská vrchovina (index IIC-5A), s okrsky Bobrovská pahorkatina (index IIC-5A-7) v úseku Rodkov – Divišov a Novoměstská pahorkatina (index IIC-5A-6) v úseku Divišov – Lhotka u Žďáru nad Sázavou.\n\nHorniny modelují terén do úzkých hřbetů oddělených hlubokými údolími tzv. žďárského typu georeliéfu, ve vrcholové části typický skalními útvary, např. vrch Bohdalec a také významné geologické lokality a přírodní památky Pasecká skála, Pohledecká skála, Prosička a Štarkov.\n\nNa hřbetech kryogenní tvary – skalní útvary, balvanové sutě, kryoplanační terasy a mrazové sruby, v pásu krajiny mezi Bystřicí nad Pernštejnem a Vojtěchovem tzv. pediment neboli úpatní zarovnaný povrch vzniklý rovnoběžným ústupem svahu v lokalitě, kde svah i skalní úpatí je tvořeno horninami stejně odolnými vůči jejich odnosu. V okolí sídelní lokality Studnice (část Nového Města na Moravě), nejvýše položené vesnice v oblasti Žďárských vrchů, výskyt krystalického vápence (dříve též znám jako bílý mramor ze Studnice, vápenec z velké části odtěžen, pálen v místních vápenkách od 17. století do 30. let 20. století), v něm objeveny již v roce 1878 drobné krasové jevy (nepřístupné).\n\nČástečně zalesněná oblast převážně porosty smrku s příměsí buku, zbytky bučin a suťových listnatých dřevin v okolí vodní nádrže Vír, krajinný ráz charakterizuje mozaika lesů, zemědělsky obdělávaných polí, pastvin a luk, roztroušené skupiny náletových dřevin (například bříza, jeřáb, javor, líska a další, podél vodních toků zejména olše).\nGeologické podloží tvoří především horniny poličského a svrateckého krystalinika, migmatit a ortorula (dvojslídný migmatit až ortorula), také dvojslídný svor a biotitická rula drobně zrnitá, též pararula a v malých ostrůvcích amfibolit a vápenec, v místech vodních toků a nádrží hlína, písek, štěrk nivního sedimentu kvartéru.\n\nVýznamné geologické lokality dokumentují geologickou historii krajinné oblasti, některé tvoří součást zvláště chráněného území přírodních památek:\n\nKrajinná oblast náleží do povodí Svratky, evropské řeky Dunaj a úmoří Černého moře, významné vodní toky Fryšávka a Medlovka (zdrojnice v Devítiskalské vrchovině), Černý a Hlučál (prameniště Borovský les), lesní a luční lokality s prameništi mnoha potoků: Bezděčka, Bílý, Blatinský, Bobrůvka (Loučka), Bohuňovský, Bystřice, Domanínský, Chobotský, Kamenka, Karasínský, Krásenský, Končinský, Kroupnica, Myšánka, Nedvědička, Písečenský, Ptačí, Rybníček, Skalský, Sněženský, Spělkovský, Štarkovský, Telecký, Věcovský, Vojtěchovský, Záleský, Ždánický a další bezejmenné vodoteče.\n\nVýznamné body a vrcholy s nadmořskou výškou 700 a více metrů:\n\nVětší plochou na severozápadě je součástí Chráněné krajinné oblasti Žďárské vrchy, jihovýchod krajinné oblasti překrývá přírodní park Svratecká hornatina, na více lokalitách je zvláště chráněným územím maloplošného charakteru, např. přírodní památky Na skále, Pasecká skála, Pernovka, Prosička, Štarkov, Vlčí kámen.\n\n\n\n"}
{"id": "1319399", "url": "https://cs.wikipedia.org/wiki?curid=1319399", "title": "Los Rotopedos", "text": "Los Rotopedos\n\nLos Rotopedos (dříve Šlágry Boba a Toma) je recesistická hudební skupina, která vznikla v roce 2012 na pozadí improvizační show Partička. Členy skupiny jsou Michal Suchánek, Richard Genzer, Ondřej Sokol, Igor Chmela, Daniel Dangl a Marián Čurko.\n\nSkupina natočila svůj první videoklip k písni Moskau, která je parodií na stejnojmennou píseň německé skupiny \"Dschinghis Khan (Čingischán)\". Píseň, která je zpívána pseudoněmčinou, přetextoval Michal Suchánek.\n\nV roce 2012 se skupina umístila na 12. místě v soutěži Český slavík. Skupina byla dokonce nominována i na Objev roku, ale někteří porotci nepovažovali uskupení za objev, a to zejména kvůli faktu, že se v podstatě jedná o protagonisty v té době již známé Partičky. Některá média ji z podobného důvodu nepovažovala ani za skupinu.\n\n\n\n"}
{"id": "1319400", "url": "https://cs.wikipedia.org/wiki?curid=1319400", "title": "Kuang-tung Chung-jüan", "text": "Kuang-tung Chung-jüan\n\nKuang-tung Chung-jüan () byl čínský profesionální fotbalový klub, který sídlil ve městě Kuang-čou (v českém přepise taktéž jako Kanton) v provincii Kuang-tung. Založen byl v roce 1958 pod názvem Kuang-tung. Zanikl v roce 2001 po fúzi s Čching-tao Chaj-li-feng. Klubové barvy byly modrá, černá a bílá. V čínské nejvyšší fotbalové soutěži klub působil celkem 10 ročníků (sezóny 1987–1990 a 1992–1997).\n\nPlný název klubu byl Fotbalový klub Kuang-tung Chung-jüan ()\n\n\n\nZdroj:\n\n\n\nZdroj:\n\nZdroj:\n"}
{"id": "1319409", "url": "https://cs.wikipedia.org/wiki?curid=1319409", "title": "Čching-tao Chaj-li-feng", "text": "Čching-tao Chaj-li-feng\n\nČching-tao Chaj-li-feng () byl čínský profesionální fotbalový klub, který sídlil ve městě Čching-tao v provincii Šan-tung. Založen byl v roce 1995 pod názvem Čching-tao JVC Čeng-i, zanikl v roce 2012. Klubové barvy byly modrá a bílá. V čínské druhé nejvyšší fotbalové soutěži klub působil celkem 8 ročníků (sezóny 2002–2009).\n\nSvé domácí zápasy odehrával na stadionu Kuo-sin s kapacitou 45 000 diváků.\n\nPlný název klubu byl Fotbalový klub Čching-tao Chaj-li-feng ()\n\n\n\nZdroj:\n\n\n\nZdroj:\n"}
{"id": "1319415", "url": "https://cs.wikipedia.org/wiki?curid=1319415", "title": "Čcheng-tu Tchien-čcheng", "text": "Čcheng-tu Tchien-čcheng\n\nČcheng-tu Tchien-čcheng () byl čínský profesionální fotbalový klub, který sídlil ve městě Čcheng-tu v provincii S’-čchuan. Založen byl v roce 1996 pod názvem Čcheng-tu Wu-niou, zanikl v roce 2015. Klub byl částečně vlastněn anglickým profesionálním klubem Sheffield United FC (franšízing), s nímž sdílel stejné klubové barvy (černá, červená a bílá) a název (Sie-fej-lien znamená v anglickém překladu The Blades, což je přezdívka Sheffieldu). V čínské nejvyšší fotbalové soutěži klub působil celkem tři ročníky (sezóny 2008–2009 a 2011).\n\nSvé domácí zápasy odehrával v Šuang-liouském sportovním centru s kapacitou 26 000 diváků.\n\nPlný název klubu byl Fotbalový klub Čcheng-tu Tchien-čcheng ()\n\n\n\nZdroj:\n\n\n\nZdroj:\n"}
{"id": "1319422", "url": "https://cs.wikipedia.org/wiki?curid=1319422", "title": "Marcel Svoboda", "text": "Marcel Svoboda\n\nMarcel Svoboda (* 31. května 1976) je český skialpinista z týmu \"SK Skialp Beskydy\".\n\nNa ME v roce 2005 s ním byli v týmu Michal Štantejský, Miroslav Duch a Michal Němec, na MS v v roce 2006 pak Jaroslav Bánský, Michal Němec a Miroslav Duch.\n"}
{"id": "1319423", "url": "https://cs.wikipedia.org/wiki?curid=1319423", "title": "Iron Cross (barmská hudební skupina)", "text": "Iron Cross (barmská hudební skupina)\n\nIron Cross známá i pod zkratkou IC (barmsky: အိုင်းရင်းခရော့စ်) je barmská rocková hudební skupina. Vznikla v roce 1991 pod vedením karenského kytaristy Saw Bwe Mhua (1952–1993). V současnosti vystupuje ve složení - Chit San Maung (kytara), Khin Maung Thant (basová kytara), Banyar Naing (klávesy) a Kha Yan (bicí). Skupina vždy vystupuje s několika dalšími zpěváky, kteří nejsou její součástí, přesto natáčejí se skupinou jejich sólová alba a také s ní pravidelně vystupují. Mezi nimi jsou Lay Phyu, Myo Gyi, Ah Nge a Wine Wine, kteří patří k populárnějším hudebníkům. Skupina je tak i prostřednictvím těchto sólistů podepsána pod několika desítkami úspěšných alb a patří k vyrazným a nejznámějším představitelům barmské rockové a popové hudby. Po cyklónu Nargis v roce 2008 uspořádala skupina koncert za účasti přibližně 50 tisíc fanoušků.\n"}
{"id": "1319427", "url": "https://cs.wikipedia.org/wiki?curid=1319427", "title": "Connecticut Open 2017", "text": "Connecticut Open 2017\n\nConnecticut Open 2017, oficiálně se jménem sponzora Connecticut Open presented by United Technologies 2017, byl profesionální tenisový turnaj pořádaný jako součást ženského okruhu WTA Tour, který se odehrával na otevřených dvorcích s tvrdým povrchem v areálu Cullman-Heyman Tennis Center. Konal se mezi 20. až 26. srpnem 2017 v americkém New Havenu, ležícím v Connecticutu, jako čtyřicátý devátý ročník turnaje.\n\nPředstavoval poslední díl ženské části US Open Series 2017, jakožto závěrečné přípravy v týdnu před newyorským grandslamem US Open 2017. Turnaj s rozpočtem 776 000 dolarů patřil do kategorie WTA Premier Tournaments. Do roku 2013 nesla tato událost název New Haven Open at Yale.\n\nNejvýše nasazenou hráčkou ve dvouhře se stala světová desítka Agnieszka Radwańská z Polska. Jako poslední přímá účastnice do dvouhry nastoupila ruská 43. tenistka žebříčku Julia Putincevová.\n\nPremiérový kariérní titul z dvouhry vybojovala Australanka Darja Gavrilovová. Deblovou část ovládl kanadsko-čínský pár Gabriela Dabrowská a Sü I-fan.\n\nNásledující hráčky obdržely divokou kartu do hlavní soutěže:\n\nNásledující hráčky postoupily do hlavní soutěže z kvalifikace:\n\nNásledující hráčky postoupily do hlavní soutěže jako tzv. šťastné poražené:\n\n\nNásledující páry obdržely divokou kartu do hlavní soutěže:\n\nNásledující pár nastoupil do čtyřhry z pozice náhradníka:\n\n\n\n"}
{"id": "1319429", "url": "https://cs.wikipedia.org/wiki?curid=1319429", "title": "Hráčské statistiky Karolíny Plíškové", "text": "Hráčské statistiky Karolíny Plíškové\n\nHráčské statistiky Karolíny Plíškové zahrnují výsledky tenisové kariéry profesionální tenistky, která se v létě 2017 stala první Češkou figurující na prvním místě žebříčku WTA ve dvouhře.\n\nNa tenisový okruhu WTA vstoupila v roce 2007 a od té doby vyhrála šestnáct turnajů ve dvouhře, včetně vítězství na Cincinnati Masters 2016. Na grandslamové úrovni se probojovala nejdále do finále ženské dvouhry na US Open téhož roku. Ve čtyřhře získala pět titulů, tři z nich se svým dvojčetem Kristýnou.\n"}
{"id": "1319430", "url": "https://cs.wikipedia.org/wiki?curid=1319430", "title": "Automation bias", "text": "Automation bias\n\nAutomation bias je tendence lidí upřednostňovat návrhy automatického systému na podporu rozhodování a ignorovat protichůdné informace pochazející z neautomatického zdroje, a to i když jsou tyto informace správné. \nRozhodování v kritických situacích se stále častěji účastní počítačově řízené monitorovací a rozhodovací systémy (například na jednotkách intenzivní péče, v jaderných elektrárnách a kokpitech letadel), proto je zkoumání tohoto zkreslení čím dál častější. Chyby kvůli automation bias se objevují v případech, kdy rozhodování závisí v určitém míře na počítačích nebo jiném automatizovaném pomocníkovi a lidská činnost se zde omezuje pouze na kontrolu probíhajících úkolů.\nSklon přehnaně důvěřovat automatické pomoci se obecně nazývá \"automation misuse”, tj. nesprávné využití automatizace.\n\nAutomation bias může nabývat formy chyb z nejednání, které nastávají, když automatická zařízení selžou v detekci nebo zobrazení chyby, nebo chyb z (neprávného či nedostatečného) jednání, které nastanou, když uživatelé následují automatické příkazy bez toho, aniž by vzali v potaz i další zdroj informací.\n\nChyby vyplývající z nejednání jsou výsledkem snížení kognitivní bdělosti, zatímco chyby vyplývající z jednání jsou kombinací nepřihlédnutí k informaci a nadměrné víry ve spolehlivost automatické pomoci. Nastávají ze tří důvodů: (1) zjevné přesměřování pozornosti od automatické pomůcky; (2) snížená pozornost vůči pomůcce; (3) aktivní ignorování informace, která odporuje doporučení pomůcky. \nChyby vyplývající z nejednání se stávají tam, kde člověk nerozpozná chybu automatizace, například když automatická kontrola pravopisu přehlédne chybu, anebo u správného slova nabídne chybnou opravu.\nTrénink zaměřený na snížení automation bias a příbuzných problémů prokázal nižší míru chyb vyplývajících z jednání, ale ne chyb vyplývajících z nejednání.\n\nPřítomnost automatického pomocníka, „zmenšuje pravděpodobnost, že ti, kdo mají rozhodovat, vyvinou takovou kognitivní námahu, aby hledali další informace či zpracovali všechny dostupné informace kognitivně komplexní cestou.” S automatickou pomocí také uživatelé pravděpodobněji vyhodnotí situaci příliš unáhleně, a to obzvláště pokud byli předtím pobídnuti zahájit určitou akci.\nPodle dvojice psychologů Raje Parasuramana a Dietricha Manzeyho existují tři hlavní faktory, které vedou k automation bias. Prvním je lidská tendence vynakládat co nejmenší kognitivní úsilí při rozhodování. Tato hypotéza se nazývá cognitive miser (tj. kognitivní lakomec). Druhým faktorem je tendence lidí vnímat automatické pomocníky jako obdařenější větší schopností analýzy, než mají oni sami. A za třetí — sklon lidí snižovat svou vlastní námahu při úkolech, které jsou sdílené, a to jak s jinou osobou, anebo s automatickou pomocí. \nDalší činitelé vedoucí k nadměrnému spoléhání se na automatizace, a tak k automation bias, jsou nezkušenost, snížená sebedůvěra ve své vlastní schopnosti, nedostatek snadno dostupných alternativních informací, nebo touha ušetřit si čas a námahu při řešení komplexních úloh nebo během většího pracovního zatížení. \nBylo prokázáno, že lidé mající větši důvěru ve své vlastní schopnosti mají menší sklon spoléhat se na automatickou podporu, zatímco ti, kteří obecně více věří automatickým sytémům na podporu rozhodování, jsou na ní i více závislí.\n\nStudie publikovaná v \"Journal of the American Medical Informatics Association\" přišla s tvzením, že pozice a výraznost rad na obrazovce může ovlivnit pravděpodobnost automation bias, a to tak, že pokud je rada zobrazena výrazně, ať už je správná, či ne, je pravdepodobnější, že jí bude personál následovat. Jiná studie ovšem tuto souvislost nepotvrdila. Podle další studie existuje spojitost mezi větším množstvím zobrazovaných detailů a zvýšením pravděpodobnosti automation bias. Další zdroj pak ukázal, že pokud lidé nesou osobní zodpovědnost za své pracovní výkony, a tudíž i selhání, snižuje se pravděpodobnost automation bias.\n\n„Dostupnost automatizované pomoci může někdy přispívat k lidskému sklonu jít cestou co nejmenšího kognitivního odporu,” uvádí jedna studie Lindy Skitkové.\n\nJedna studie prokázala, že pokud jsou uživatelé obeznámeni s fungováním systémů na podporu rozhodování, je pravděpodobné, že pak adekvátně přizpůsobí míru spolehnutí se na ně, a tím sníží i automation bias.\n\nPráce ve skupině nemusí nutně eliminovat automation bias.\nPodle další studie nebyly skupiny pracovníků úspěšnější v detekování chyb u automatizovaných systémů, nežli samostatně pracující jedinci.\n\nBylo prokázáno, že selhání automatizované systému vede k poklesu důvěry u uživatele, která je pak znovu pomalu budována. Tento pokles důvěry po prvním selhání je nazýván first-failure effect (tj. efekt prvního selhání). Pokud jsou tedy automatizovaní pomocníci vysoce spolehliví po celou dobu své práce, je pravděpodobnější, že dojde k automation bias. Této situaci se říká „learned carelessness” (tj. naučená bezstarostnost). \n\nV případech, kdy systém uživatelům zobrazuje míru jistoty, pak tato informace může přispět ke zkreslení. \n\nČím větší je vnější tlak, který je vyvíjen na jedince a zatěžuje tak jeho kognitivní kapacitu, tím roste jeho závislost na vnější podporu.\n\nAčkoli je automation bias předmětem mnoha studií, jsou stále slyšet hlasy, které tvrdí, že je jako pojem špatně definovaný a informování o událostech s výskytem automation bias je nesystematické.\n\nStudie zkoumající automation bias mohou být rozděleny na několik různých typů podle úkolů, ke kterým byli automatičtí pomocníci používání, a podle jejich automatizačních funkcí. Úkoly se tak dělí na monitorovací, diagnostické a léčebné. Typem automatické asistence je alerting automation (tj. automatizace výstraha), která sleduje změny a v případě nutnosti uživatele upozorní, decision support (tj. podpora rozhodování), která uživateli poskytuje diagnostiku systému nebo mu udává, nebo implementation automation (tj. automatizace impelentace), kde automatická pomoc provádí určitou zadanou úlohu. \nZobecňování efektu automation bias může vést k nežádoucímu podrytí důvěry v automatizované pomocníky a oslabit vývoj v odvětví.\n\nMyšlenka automation bias může být částečně zaměňována za automation-induced complacency, tj. automatizací vyvolaná nevšímavost, nebo také jednoduše automation complacency. Stejně tak jako u automation bias se jedná o následek nesprávného použití automatizace a je částečně zaviněna nedostatečnou pozorností. Zatímco u automation bias lze hovořit o sklonu lidí důvěřovat systémům na podporu rozhodování, u automation complacency je možné vidět nedostatečnou pozornost a sledování výstupů automatizace, neboť jsou výstupy považovány za spolehlivé.\nAutomation complacency je definována jako „zhoršená detekce systémových chyb ve srovnání s manuální kontrolou chyb.” Aviation Safety Reporting System (ASRS) při NASA definuje complacency jako spokojenost se sebou samým, která může vést k neostražitosti založené na neoprávněném předpokladu uspokojivého stavu systému. Několik studií naznačilo, že se tak děje častěji, pokud se musí operátoři věnovat ve stejný čas jak manuálním, tak automatizovaným úkolům. Complacency může být zredukována, pokud se spolehlivost automatizace v čase mění, namísto aby zůstávala stále stejná, naopak nemůže být minimalizována zkušeností ani praxí. Expertní i laičtí účastníci studií prokazují tíhnutí jak k automation bias, tak k automation complacency. Ani jeden z těchto problémů se nemůže jednoduše řešit tréninkem. \nTermín \"automation complacency\" byl poprvé užit v souvislosti s leteckými nehodami nebo případy, ve kterých piloti či kontroloři leteckého provozu nedostatečně kontrolovali systémy v domnění, že je vše v pořádku, zatímco opak byl pravdou. Operator complacency, ať už spojená s automatizací, či nikoli, je již dlouho považována za hlavní faktor v leteckých nehodách. \n\nDo jisté míry complacency umenšuje výhody automatizace, a pokud míra spolehlivosti automatického systému klesne pod jistou hranici, nepřináší automatizace již žádný užitek. Studie z roku 2007 tvrdí, že tato hranice leží přibližně na 70 % míry spolehlivosti. Další studie zjistily, že automatizace s mírou spolehlivosti pod 70 % může být používána uživateli, kteří mají zároveň přístup ke zdrojovým datům, což může zlepšit celkový výsledek. \n\nAutomation bias je zkoumán v různých vědeckých odvětvích. Jeho výskyt může mít závažné důsledky například v letectví, medicíně či vojenských operacích.\n"}
{"id": "1319432", "url": "https://cs.wikipedia.org/wiki?curid=1319432", "title": "Dušan Gabalec", "text": "Dušan Gabalec\n\nDušan Gabalec (* 1941) je bývalý slovenský fotbalový obránce.\nV československé lize hrál za Spartak Trnava a Tatran Prešov, aniž by skóroval.\n\nZa Prešov nastoupil v obou finálových utkáních Československého poháru proti Dukle Praha v sezoně 1965/66. Za druholigový Prešov odehrál obě utkání proti Bayernu Mnichov v Poháru vítězů pohárů v sezoně 1966/67.\n\n"}
{"id": "1319435", "url": "https://cs.wikipedia.org/wiki?curid=1319435", "title": "Tomáš Dzurej", "text": "Tomáš Dzurej\n\nTomáš Dzurej (* 8. prosince 1940 Smižany) je bývalý slovenský fotbalista a trenér. Nastupoval ve středu pole a v útoku.\nSmižanský odchovanec nastupoval za místní A-mužstvo už v 17 letech a od roku 1962 hrál druhou ligu za Partizán Bardejov.\n\nV československé lize hrál za Tatran Prešov, aniž by skóroval.\n\nZa Prešov nastoupil v obou finálových utkáních Československého poháru proti Dukle Praha v sezoně 1965/66. Za druholigový Prešov odehrál obě utkání proti Bayernu Mnichov v Poháru vítězů pohárů v sezoně 1966/67.\n\nZ Tatranu Prešov přestoupil do Spišské Nové Vsi (1967–1971), dále hrál za Rudňany (1972) a kariéru ukončil ve Smižanech.\n\nPo skončení hráčské kariéry se stal trenérem. V letech 1972–1975 trénoval smižanský dorost, vedl také A-mužstvo.\n\n"}
{"id": "1319437", "url": "https://cs.wikipedia.org/wiki?curid=1319437", "title": "Connecticut Open 2017 – ženská dvouhra", "text": "Connecticut Open 2017 – ženská dvouhra\n\nŽenská dvouhra Connecticut Open 2017 probíhla v druhé polovině srpna 2017. Do singlové soutěže newhavenského tenisového turnaje nastoupilo třicet dva hráček. Obhájkyní titulu byla polská desátá tenistka světa Agnieszka Radwańská, kterou v semifinále vyřadila Australanka Darja Gavrilovová ve dvou setech.\n\nVítězkou se stala nenasazená Australanka Darja Gavrilovová, jež ve finále zdolala slovenskou turnajovou dvojku Dominiku Cibulkovou po třísetovém průběhu 4–6, 6–3 a 6–4. Na okruhu WTA Tour si připsala premiérový kariérní titul. \n\nDvě nejvýše nasazené hráčky obdržely volný los do druhého kola.\n"}
{"id": "1319438", "url": "https://cs.wikipedia.org/wiki?curid=1319438", "title": "Štefan Zsarnay", "text": "Štefan Zsarnay\n\nŠtefan Zsarnay [štěfan žarnaj] (25. prosince 1940 Prešov – 7. března 2016 tamtéž), uváděný také jako Štefan Žarnay, byl slovenský fotbalový obránce. Je pohřben v Prešově.\nV československé lize hrál za Tatran Prešov, aniž by skóroval. S Tatranem obsadil v první lize třetí (1963/64) a druhou příčku (1964/65), zažil s ním však i nečekaný sestup do II. ligy v ročníku 1965/66.\n\n"}
{"id": "1319440", "url": "https://cs.wikipedia.org/wiki?curid=1319440", "title": "Jorgos Dalaras", "text": "Jorgos Dalaras\n\nJorgos Dalaras či Giorgios Dalaras, řecky Γιώργος Νταλάρας (* 29. září 1949 Pireus) je řecký zpěvák. Zpívá různé druhy řecké hudby, jako jsou \"rembetiko\", \"laiko\", \"cifteteli\" nebo maloasijské řecké písně. Zpívá též italskou operu a latino. Je znám duety s proslulou řeckou zpěvačkou Charis Alexiosovou.\n\nJeho otec, Loukas Daralas, byl zpěvák stylu \"rembetiko\", pocházel původem z Trikaly v Tesálii. Jeho matka byla z Izmiru v dnešním Turecku. \n\nHrál na kytaru od svých šestnácti let. Díky zpěvákovi Vangelisovi Perpiniadisovi, který byl známý jeho otce, mladý Dalaras vydal své první dvě písně maloasijského žánru. Dalaras hrál v různých klubech, kde se postupně stával stále populárnějším. Setkal se se známými řeckými skladateli, jako byli Mikis Theodorakis, Manos Loizos, Stavros Kujumtzis a Jorgos Mitsakis, kteří mu výrazně pomohli. Ve 20 letech vydal své první album a začal spolupracovat s populární zpěvačkou Marinellou.\n\nDalarasova popularita vzrostla zejména v sedmdesátých letech, kdy se stal nejoblíbenějším řeckým zpěvákem. Tehdy vydal album nazvané \"Na´ tane to 21\" (\"Kdyby byl rok 1821\"), kde nazpíval skladby stylu laiko skladatele Kujumtzisa. Poté spolu se skladatelem Manosem Loizosem vydali slavné písně jako \"Ach chelidoni mou\" (\"Ach, moje vlaštovičko\") nebo \"Deka palikaria\" (\"Deset správných chlapů\"), která má silně politický obsah, byla složená po pádu řecké diktatury a Dalaras v ní zpívá o svobodě. I díky tomu ho proslavila po celém světě. \n\nV roce 1972 vydal album starých maloasijských řeckých písní, mezi nimi byla například \"Sagapo jati ise orea\" (\"Miluji tě, protože jsi hezká\"). Nahrál také písně z dvacátých a čtyřicátých let ve stylu rembetiko, mnohé takto uchoval. (např. \"Mi mu thimonis matia mu\"; \"Nezlob se na mně\"). \n\nV roce 1987 vydal album jihoamerické hudby, pak se věnoval italské opeře. Spolu s řeckým operním zpěvákem Mariosem Frangoulisem přezpíval píseň Andrei Bocelliho \"Con te partiro\". V roce 1988 vydal byzantské církevní písně v albu \"Axion esti\" (\"Důstojné jest\").\n\nZpívá každý rok na řeckých hudebních festivalech v aténském starořeckém divadle Heroda Attica.\n\n"}
{"id": "1319441", "url": "https://cs.wikipedia.org/wiki?curid=1319441", "title": "Nicolas Penner", "text": "Nicolas Penner\n\nNicolas Penner (* 19. června 2001 České Budějovice) je český fotbalista hrající na pozici záložníka nebo útočníka, absolvent akademie AC Sparta Praha, člen české fotbalové reprezentace do 16 let. V červenci 2017 podepsal tříletou smlouvu s italským Juventus FC. Jeho otcem byl bývalý prvoligový fotbalista Miloslav Penner.\n"}
{"id": "1319442", "url": "https://cs.wikipedia.org/wiki?curid=1319442", "title": "Stanislav Kolda (1930)", "text": "Stanislav Kolda (1930)\n\nStanislav Kolda (23. července 1930 Bratříkov – 21. září 1998 Pardubice) byl český matematik, vysokoškolský profesor, odborný publicista, autor knih z matematiky a bývalý druholigový fotbalový brankář.\n\nKdyž vychodil obecnou školu, studoval na reálném gymnáziu v Turnově. Po jeho absolvování byl přijat na Fakultu speciálních nauk Českého vysokého učení technického v Praze (ČVUT). Vysokoškolská studia dokončil roku 1953 na MFF UK v Praze, kam byl přeřazen školskou reformou.\n\nNa základě umístěnkového řízení pak nastoupil na Vysokou školu chemicko-technologickou v Pardubicích (VŠChT), kde začínal jako asistent. V letech 1960–1965 byl externím aspirantem na katedře pravděpodobnosti a matematické statistiky MFF UK v Praze, kde získal vědeckou hodnost kandidáta fyzikálně-matematických věd obhájenou prací \"Větvící se stochastické procesy se spočetnou množinou typu částic\". Matematickým modelováním zasáhl do řešení výzkumných úkolů širokého spektra chemických oborů, jako jsou chemická technologie a fyzika výbuchu, analytická chemie a chemická technologie vláknitých materiálů. O své výzkumné zkušenosti se dělil s účastníky postgraduálních kurzů v řadě oborů, při výchově vědeckých pracovníků v teorii chemické techniky a v technické kybernetice. Na problematiku matematického modelování zaměřoval i nadané studenty. Ovlivnil mnoho chemiků a stal se uznávaným odborníkem v oblasti matematicko-statistických metod a matematického modelování v přírodních a technických vědách. Od roku 1972 vedl katedru matematiky, a to nejprve jako její docent, od roku 1981 jako profesor. Po šestnáct let plnil také funkci prorektora pro pedagogickou činnost, byl autorem řady vysokoškolských skript. Práce na studijní literatuře vyvrcholila celostátní československou učebnicí \"Matematika pro chemiky\", jejímž byl vedoucím autorem. Učebnice obdržela v roce 1990 cenu rektora VŠChT.\n\nV letech 1981 a 1990 obdržel na návrh pardubické pobočky sjezdové vyznamenání Jednoty československých matematiků a fyziků (JČSMF). Kromě chemiků vzdělával také studenty Fakulty ekonomicko-správní Univerzity Pardubice.\n\nV 50. a 60. letech 20. století chytal za druholigový klub Synthesia Semtín.\n\n\n"}
{"id": "1319443", "url": "https://cs.wikipedia.org/wiki?curid=1319443", "title": "Connecticut Open 2017 – ženská čtyřhra", "text": "Connecticut Open 2017 – ženská čtyřhra\n\nŽenská čtyřhra Connecticut Open 2017 probíhá v druhé polovině srpna 2017. Do deblové soutěže newhavenského tenisového turnaje nastoupilo šestnáct dvojic. Obhájcem titulu je indicko-rumunský pár Sania Mirzaová a Monica Niculescuová.\n\nVítězem se stal čtvrtý nasazený kanadsko-čínský pár Gabriela Dabrowská a Sü I-fan, který ve finále zdolal australské turnajové dvojky Ashleigh Bartyovou a Casey Dellacqaovou. Po dvousetovém průběhu 3–6 a 6–3 rozhodl až supertiebreak poměrem míčů [10–8]. Obě šampionky si do žebříčku WTA připsaly 470 bodů a získaly druhou společnou trofej. Gabriela Dobrowsá vybojovala pátý deblový titul na okruhu WTA Tour a pro Sü to bylo šesté takové turnajové vítězství.\n\n"}
{"id": "1319446", "url": "https://cs.wikipedia.org/wiki?curid=1319446", "title": "Camden County (New Jersey)", "text": "Camden County (New Jersey)\n\nCamden County je okres (county) amerického státu New Jersey založený v roce 1844. Správním střediskem je město Camden. Jméno získal okres podle britského soudce a politika Charlese Pratta, 1. Earla Camdenu. K roku 2016 zde žilo 510 150 obyvatel.\n\nOkres vznikl 13. března 1844 z částí Gloucester County.\n"}
{"id": "1319447", "url": "https://cs.wikipedia.org/wiki?curid=1319447", "title": "Zoo Duisburg", "text": "Zoo Duisburg\n\nZoo Duisburg (německy \"Tiergarten Duisburg\") je zoologická zahrada v německém městě Duisburg. Byla založena v roce 1934 a je známá pro své delfinárium (jedno ze dvou v Německu), pro úspěšný chov koalů medvídkovitých, jejichž chov zoo v Evropě koordinuje, jako jediná v Evropě chová delfínovce amazonského a v minulosti byla známá také pro chov běluh severních. Zoo dále chová zvířata jako gorila nížinná, ďábel medvědovitý, slon africký, kůň převalského a řadu dalších.\n\nZoo byla otevřena v roce 1934 původně jako malý zvěřinec na ploše pouhý 1 ha. Do počátku Druhé světové války (1939) se zoo rozrostla na více než 8 ha a také počet zvířat značně vzrostl. Stav zoo po Druhé světové válce byl značně zchátralý, většina budov a zařízení byla poškozena nebo zcela zničena: přežilo pouze několik zvířat. Zoologické zahradě hrozilo úplné uzavření, ale novým ředitelem se stal Hans-Georg Thienemann, který nechal zahradu kompletně přestavět: přibyla řada druhů, dovezených ze Zoologické zahrady Hellabrunn v Mnichově (např. Kůň Převalského, Bizon). V roce 1951 byla otevřena někdejší chlouba zoo akvárium, které je označováno za nejstarší přežívající budovu zoo. V roce 1953 byl otevřen pavilon pro slony a žirafy, který k chovu slonů slouží po rekonstrukci a rozšíření dodnes. V 50. letech minulého stoleté byla zoo dále rozšířena, přibyly další druhy, např. Tučňák Humboldtův. Na počátku roku 1960 se zoo již rozkládala na ploše 15 ha. V roce 1962 byl otevřen největší a nejmodernější pavilon opic ve světových zoo a v roce 1965 bylo zde otevřeno první delfinárium ve střední Evropě. Na konci 60. let minulého století začala zoo chovat také Běluhy severní a Delfínovce amazonské, přičemž oba druhy chovala jako jediná zoo v Evropě. Kvůli chovu běluh však zoo čelila silné kritice. Zoo z části čelila kritice i kvůli chovu delfínů. Podobně to bylo i s běluhami a tak byly všechny tři, včetně populárního samce Ferdinanda převezeny do mořského centra SeaWorld San Diego v USA. Samec Ferdinand v centru dožil (zemřel v roce 2017) a je známý jako nejstarší chovaná velryba v zajetí na světě. Zoo se dále soustředila na chov Delfínů skákavých a Delfínovců amazonských. V roce 1970 zoo změnila název z \"Duisburger Tierpark\" na \"Zoo Duisburg\". Zoo se dále rozšiřovala, přibylo několik nových pavilonů, zvířecích druhů a nová čínská zahrada s Jeřáby a Pandami červenými jako dárek od čínského města Wu-chan, které je partnerským městem Duisburgu. Delfinárium bylo zrekonstruováno a vzniklo tak nejmodernější kryté delfinárium v Evropě. Na začátku 90. let minulého století čelila zoo jakési generální rekonstrukci, kdy odstranila zastaralé klece a zrekonstrovala některé pavilony. V roce 1994 založila Zoo Duisburg organizaci na ochranu delfínů. V tomtéž roce také zoo začala chovat Koaly medvídkovité. V roce 2005 byla otevřena Tropická hala Rio Negro pro chov Delfínovců amazonských, Tukanů a Vyder obrovských. Dnes je Zoo Duisburg vyhledávaným cílem a ročně ji navštíví cca 1 milion návštěvníků.\n\nZoo Duisburg podobně jako Zoo Norimberk čelí kritice kvůli chovu delfínů. Ochránci zvířat totiž neustále upozorňují na to, že není vhodné chovat delfíny ve vnitrozemských oblastech: delfínům nemůže být dopřána mořská voda, jak je tomu v přímořským oblastech a ryby - jejich potrava je jim podávána jen ve zmrazené podobě.\n\nPodobně tomu bylo i s chovem běluh v zoo. Ty byly na nápor kritiky nakonec převezeny do mořského centra SeaWorld San Diego v USA.\n"}
{"id": "1319448", "url": "https://cs.wikipedia.org/wiki?curid=1319448", "title": "Izotopy antimonu", "text": "Izotopy antimonu\n\nPřírodní antimon (Sb) se skládá ze dvou stabilních izotopů: Sb (přirozený výskyt 57,21 %) a Sb (42,79 %). Bylo také popsáno 36 radioizotopů, s nukleonovými čísly 103 až 140, a několik jaderných izomerů tohoto prvku. Nejstabilnější radioizotopy jsou Sb (poločas přeměny 2,759 let), Sb (60,20 dne), Sb (12,35 d) a Sb (3,85 d). Všechny ostatní mají poločasy kratší než 3 dny, většina pod 4 minuty. Radioizotopy s nukleonovým číslem 120 a nižším se většinou přeměňují beta plus přeměnou na izotopy cínu, zatímco u Sb a těžších radioizotopů převažuje přeměna beta minus na tellur..\n"}
{"id": "1319451", "url": "https://cs.wikipedia.org/wiki?curid=1319451", "title": "Továrna specielních cukrovinek František Lhotský", "text": "Továrna specielních cukrovinek František Lhotský\n\nTovárna specielních cukrovinek František Lhotský je bývalý průmyslový objekt v Praze 4 - Michli severně od Tyršova vrchu.\n\nFirma na cukrovinky továrníka Františka Lhotského, založená roku 1920 na břehu Botiče, se specializovala na výrobu bonbonů včetně populárních Hašlerek. V letech 1933-1935 pro ni architekt Rudolf Hraba začal stavět polyfunkční dům na půdorysu písmene „U“. Přízemí a východní trakt objektu sloužil výrobě, zbylá část byla určena k bydlení a administrativě. Během výstavby byly roku 1934 architektem Roithem přepracovány fasády železobetonového skeletu a uspořádáno schodiště. Do konečné podoby pak byl projekt upraven architektem Ladislavem Štrausem.\n\nPo znárodnění podniku se výroba bonbonů přemístila do závodu v Modřanech a dům byl upraven k bydlení.\n\n\n"}
{"id": "1319454", "url": "https://cs.wikipedia.org/wiki?curid=1319454", "title": "US Triestina Calcio 1918", "text": "US Triestina Calcio 1918\n\nUS Triestina Calcio 1918 je italský klub hrající v sezóně 2018/19 ve třetí lize a sídlící ve městě Terst. Klub byl založen v roce 2. února 1919 sloučením dvou klubů \"FC Terst\" a \"CS Ponzianou\" na \"Unione Sportiva Triestina\". Od sezony 1928/29 až do sezony 1956/57 hrály v Serii A. Dne 30. června roku 1994 klub končí v bankrotu a je založen klub nový \"Nuova Unione Sportiva Triestina Calcio\" a začíná hrát Serii D. Další krach přichází v červnu 2012. Klub končí a je založen nový \"Unione Triestina 2012 Società Sportiva Dilettantistic\" a začíná hrát v regionální lize. Klub se v sezoně 2015/16 dostává do úpadku ale sezonu dohrává. V dubnu roku 2016 kupuje klub v aukci za 100 000 eur australský podnikatel Mario Vittorio Biasin a mění název na \"Società Sportiva Dilettantistica Unione Sportiva Triestina Calcio 1918\".\n\nNejvyšší soutěž hráli celkem v 28 sezonách a prvně ji okusili v sezoně 1928/29. Serii A hráli v sezonách 1929/30 až 1956/57 a naposled v sezoně 1958/59. Nejlepší umístění bylo 2. místo v sezoně 1947/48 kdy tým trénoval Nereo Rocco.\n\n"}
{"id": "1319457", "url": "https://cs.wikipedia.org/wiki?curid=1319457", "title": "Karosárna Uhlík", "text": "Karosárna Uhlík\n\nKarosárna Uhlík \"(Nová karosárna O. Uhlík, továrna karoserií Praha Strašnice)\" je bývalý průmyslový areál v Praze v ulici Úvalská.\n\nVýrobce automobilových karoserií Oldřich Uhlík založil se dvěma společníky svůj první podnik v Holešovicích na rohu ulic Plynární a Argentinská. Později svůj podíl ve firmě svým společníkům prodal a roku 1927 založil novou firmu ve Strašnicích v Úvalské ulici. Stavbu výrobny zadal firmě Ladislava Betky a Václava Hlaváče. Arál tvořila administrativní část při ulici Úvalská a budovy karosárny, strojovny lakovny a skladišť, zastřešené železobetonovou konstrukcí a rozmístěné kolem velkého manipulačního dvora.\n\nVe třicátých letech podnik patřil mezi tři nejlepší v Československu, spolu vysokomýtským Sodomkou a vrchlabským Peterou. Přitom Uhlíkovy kreace byly považovány za nejelegantnější a získaly řady ocenění na domácích i zahraničních přehlídkách (\"Concours d´Elegance\"). \n\nKarosárna vyráběla zakázkové karoserie na podvozcích československých i zahraničních výrobců. Patřily mezi ně i takové prestižní značky jako Bugatti nebo Rolls-Royce. Roku 1947 uzavřel smlouvu na výrobu karoserií pro britského výrobce sportovních vozů Donalda Healeyho.\n\nPo znárodnění karosárny areál používal n.p. Praga a později n.p. Karosa. Oldřich Uhlík byl vystěhován do Chřibské u Děčína a zároveň mu byla zrušena nájemní smlouva na byt v pražské Mrštíkově ulici.\n\nPo sametové revoluci získala Uhlíkova rodina v restituci karosárnu zpět.\n\n\n"}
{"id": "1319458", "url": "https://cs.wikipedia.org/wiki?curid=1319458", "title": "Paořechovec", "text": "Paořechovec\n\nPaořechovec (\"Cryptocarya\") je rod rostlin z čeledi vavřínovité. Jsou to stromy a keře s jednoduchými listy a drobnými, nenápadnými květy. Plodem je pseudopeckovice. Rod zahrnuje asi 200 až 250 druhů a je rozšířen v tropech a subtropech téměř celého světa. Nejvíc druhů roste v tropické Asii. Řada druhů je těžena pro kvalitní dřevo, některé mají význam v domorodé medicíně.\n\nPaořechovce jsou stálezelené stromy a keře se střídavými nebo řidčeji téměř vstřícnými, jednoduchými,\nřapíkatými listy. Žilnatina je nejčastěji zpeřená, řidčeji od báze trojžilná (triplinervní). Květy jsou drobné, oboupohlavné, zpravidla uspořádané do krátké téměř vrcholové laty, řidčeji v úžlabních hroznech či vrcholících. Okvětí je trojčetné, ve dvou kruzích, laloky jsou v obou kruzích podobné. V květech je kuželovitá nebo vejcovitá češule. Tyčinek je 9, mají krátké nitky a jsou přirostlé v ústí trubky okvětí. Ve vnějším kruhu andrecea jsou 3 staminodia, která mají často střelovitý tvar. Semeník je přisedlý, obklopený češulí (proto zdánlivě spodní). Nese tenkou čnělku zakončenou drobnou, poněkud štítovitou bliznou. Plodem je kulovitá, elipsoidní nebo podlouhlá pseudopeckovice, obklopená dužnatou nebo tvrdou češulí. Plody mohou být až 5 cm velké. Češule neuzavírá plod zcela a na jeho vrcholu bývá proto charakteristický pór.\n\nRod zahrnuje asi 200 až 250 druhů. Je rozšířen v tropech a subtropech téměř celého světa. Největší počet druhů roste v tropické Asii, zejména v Malajsii. Chybí ve střední Africe. Z Austrálie je udáváno 47 druhů, z toho 38 endemických.\nPaořechovce rostou v tropických deštných lesích, monzunových lesích, poříčních lesích i v sušších, sklerofylních lesích.\n\nPaořechovce jsou živnými rostlinami celé řady motýlů. V Austrálii se na jejich listech živí např. housenky babočkovitého motýla \"Charaxes latona\", soumračníků rodu \"Chaetocneme\", otakárků \"Graphium macleayanus\" a \"Graphium sarpedon\" a\nmodráskovitých motýlů \"Philiris fulgens\", \"Arhopala micale\", \"Candalides helenita\" a \"Anthene seltuttus\". V tropické Asii hostí mj. otakárky rodu \"Graphium\" a \"Papilio\" a babočky rodu \"Charaxes\".\n\nNěkteré druhy jsou vyhledávány pro kvalitní dřevo, které je nejčastěji obchodováno pod názvem \"rose maple\". V Malajsii se zpravidla těží pod obecným názvem \"medang\", označujícím dřevo různých rodů čeledi vavřínovité. \"C. glaucescens\" a další druhy jsou v Austrálii těženy nejčastěji pod názvem \"white laurel\", případně jako \"sassafras\" či \"black beech\".\n\nPlody \"Cryptocarya moschata\" jsou v Brazílii používány jako koření. Řada druhů paořechovců je v různých částech tropů využívána v domorodé medicíně. Borka australského druhu \"Cryptocarya densiflora\" působí jako repelent. Šťáva některých druhů, např. \"Cryptocarya massoy\" z tropické Asie, má silně dráždivé účinky na kůži.\n\n"}
{"id": "1319462", "url": "https://cs.wikipedia.org/wiki?curid=1319462", "title": "Poniszowice", "text": "Poniszowice\n\nPoniszowice (německy: \"Ponischowitz\"\")\" je starostenská vesnice v gmině Rudziniec v okrese Gliwice ve Slezském vojvodství. V letech 1973–1977 byla sídlem gminy Poniszowice. V letech 1975–1998 patřila pod administrativu Katovického vojvodství.\n\nPrvní písemné zmínky o vesnici jsou uváděny v roce 1223, podle zdroje je v kronikách uváděna s dvory Niewiesze a Niekarmia už v roce 1145. V roce 1260 začala německá kolonizace. V latinské \"Liber fundationis episcopatus Vratislaviensis\" (Soupis majetku vratislavského biskupství) z doby biskupa Jindřicha I. z Vrbna v letech 1297–1305 byla uváděna jako Ponussowitz. V letech 1419–1439 okolní vesnice byly ničeny husitskými vojsky. V roce 1524 biskup Jakub V. Salca prodal majetek Mikuláši z Bierawy a jeho manželce Žofii. V době třicetileté války byly Poniszowice vypleněny vojsky hraběte Mansfelda. Na území Poniszowic byla svedena bitva mezi katolickými českými vojsky a protestantskými vojsky hraběte Mansfelda. Oběti střetnutí byly pohřbeny poblíž Sznurowe Góry (Sznuraberg). V roce 2006 byl na tomto území vztyčen dřevěný kříž. V 17. století byly Poniszowice protestantské.\n\nV letech 1936–1945 byla vesnice v rámci germanizace přejmenována na \"Muldenau/Oberschlesien.\"\n\nV roce 2011 v Poniszowicích žilo 519 obyvatel (251 mužů a 268 žen). W \"Narodowym Spisie Powszechnym Ludności i Mieszkań\" z roku 2002 se 8,95% obyvatel gminy se hlásilo k německé národnosti, 5,69% obyvatel – slezské národnosti. V roce 2011 se jako zapsalo Němci 10,3% obyvatel.\n\nV Poniszowicích je základní škola.\n\nVesnicí vede silnice č. 19385, 29495 a 29395, která se napojuje na okresní silnici č. 40, vede k dálnici A4.\n\nVesnicí vedou turistické trasy:\n\n\n"}
{"id": "1319464", "url": "https://cs.wikipedia.org/wiki?curid=1319464", "title": "Brvuškovití", "text": "Brvuškovití\n\nBrvuškovití (Mymaridae) je čeleď hmyzu z nadčeledi chalcidek, do které patří přes 100 rodů a více než 1400 druhů rozšířených po celém světě. Český název podle dlouhých brv na křídlech. Všechny známé druhy brvušek jsou parazitoidy, parazitují na vajíčkách hmyzu. Do čeledi patří i patrně nejmenší zástupce létavého hmyzu na světě \"Dicopomorpha echmepterygis\".\n\nV České republice je dosud známo 30 druhů, ale skutečný počet bude výrazně vyšší; v Evropě je známo 457 druhů.\n\nPatří mezi nejmenší druhy hmyzu, délka těla zpravidla do 1 mm (0,3–1,7 mm). Dlouhá tykadla přesahující polovinu těla jsou umístěna daleko od sebe, blízko složeným očím; jsou bez kroužků, u samců nitkovitá s 10–13 články, u samic s paličkou na konci a 8–11 články. Křídla většinou vyvinutá, se silně redukovanou žilnatinou (žilky viditelné jen u báze křídla), dlouze obrvená; přední křídla na bázi často stopkovitě zúžená, zadní křídlo zúžené. Chodidla se čtyřmi (Mymarinae) nebo pěti články (Gonatocerinae). Tělo žlutavé až černé, nikdy není kovově lesklé. První článek zadečku často stopkatý. Larvy jsou v prvním instaru drobné a mají ocásek, později jsou zavalité.\n\nBrvušky se vyvíjejí především ve vajíčkách křískovitých (Cicadellidae), ploštic a brouků, méně často u mšicosavých (Sternorrhyncha), vážek, rovnokřídlých, pisivek, třásněnek (Terebrantia) a dvoukřídlých.\n\nBrvuška ostnohřbetková (\"Polynema striaticorne\") parazituje ve vajíčkách ostnohřbetky ovocné. Samec 1–1,1 mm velký, samice 1,2–1,3 mm. Zbarvení těla tmavě hnědé až černé, stopka zadečku, báze tykadel a nohy se světlou kresbou. Samice klade 40–65 vajíček. Přezimuje předkukla ve vajíčku hostitele. Brvuška pochází ze severní Ameriky, v 60. letech 20. stol. byla úspěšně vysazena ve vinicích v severní Itálii. Po třech letech od vysazení byla vajíčka ostnohřbetky parazitována více než z 50 % (v Gruzii 22–57 %) a do několika let po vysazení přestala ostnohřbetka škodit. V polovině 80. let 20. stol. se brvuška rozšířila i do regionů, kam nebyla vysazena a do kterých se rozšířila se stromky ze školek. V Itálii má druh tři generace v roce (v Gruzii 2–3) na rozdíl do jedné generace ostnohřbetky, čímž se zvyšuje účinnost regulace. Introdukce brvušek je nejvhodnější v jarním období, v dubnu až květnu. V ČR byla zjištěna v roce 2016 v některých sadech, kam se rozšířila patrně se stromky. Při nadměrném výskytu může být introdukce brvušek alternativou k insekticidní ochraně.\n\n\"Alaptus auranti\" (syn. \"Parvulinus auranti\"), \"Anagrus atomus\", \"Erythmelus flavovarius\" a některé další druhy brvušek parazitují na štítence zhoubné (\"Quadraspidiotus perniciosus\"; obecný název červec San José, angl. San Jose Scale), která je hojným škůdcem na ovocných dřevinách a jejímž přirozeným nepřítelem je také parazitoid pukličník štítenkový (\"Encarsia perniciosi\") a nejvýznamnějším parazitoid pukličník žlutý (\"Aphytis proclia\").\n\nPři biologické ochraně proti sítinovce pěnišníkové (\"Graphocephala fennahi\") lze použít vaječné parazitoidy \"Anagrus atomus\" (Linnaeus, 1767) a \"Stethynium triclavatum\" (Enock, 1909) z čeledi brvuškovití.\n\nDo \"Červeného seznamu ohrožených druhů ČR\" byla jako ohrožený druh (endangered, EN) zařazena brvuška \"Mymar pulchellum\" (Curtis, 1832).\n\n\n"}
{"id": "1319465", "url": "https://cs.wikipedia.org/wiki?curid=1319465", "title": "Svatý Vilém Akvitánský", "text": "Svatý Vilém Akvitánský\n\nSvatý Vilém Akvitánský nebo také Vilém z Gellone (asi 755 – 28. května 812, klášter Saint-Guilhem-le-Désert) byl francouzský velmož, vojevůdce, mnich a poustevník. Roku 1066 byl svatořečen.\n\nVilém se narodil kolem roku 755. Byl synem hraběte Theodoricha z Autunu a Aldany, dcery Karla Martella, a byl tudíž bratrancem Karla Velikého. V mládí se stal vojákem vynikal zmužilostí, obratností, poctivostí a věrností. Roku 790 jej Karel Veliký jmenoval prvním markýzem Septimánie a namísto sesazeného hraběte Chorsona toulouským hrabětem a vévodou akvitánským. \n\nKdyž roku 793 umajjovský emír z Cordóby Hišám I. vyhlásil džihád proti nevěřícím, vtrhl s velikou vojenskou silou do Languedocu a postupoval směrem na město Narbonne, postavil se mu Vilém se svým vojskem poblíž řeky Orbieu nedaleko Villedaigne. Přestože byl v bitvě poražen, saracénský útok zastavil a ochránil území Franské říše před nepřáteli, protože muslimům nezbylo dost sil, aby pokračovali v postupu.\n\nRoku 801 velel Vilém společně s Ludvíkem Akvitánským spojeným vojskům Franků, Provensálců, Akvitánců a Basků při útoku na Barcelonu, kterou nedávno získali muslimové. Po jejím dobytí zde vznikla tzv. Marca Hispánica, jejímž vládcem se stal Vilémův nejstarší syn Berá.\n\nVilém by dvakrát ženat. S první manželkou Cunégonde (před rokem 795) měl sedm dětí, a s druhou, Guibouir (před rokem 802), čtyři.\n\nRoku 804 založil v údolí řeky Gellone klášter, později po něm pojmenovaný Saint-Guilhem-le-Désert, a uvedl tam řád benediktýnů. Na prosbu svých dvou sester, jež si oblíbily řádový život, vystavěl v blízkosti i klášter pro benediktinské řeholnice. Roku 806 zcela opustil svůj dosavadní život, jako prostý mnich vstoupil do kláštera, který založil, a poseldní tři roky svého života v klášteře prožil jako poustevník. Po šesti letech (roku 812) zde zemřel a byl zde také pochován. Již brzy po své smrti byl lidem uctíván a roku 1066 byl papežem Alexandren II. svatořečen.\nVilém Akvitánský jako legendární ochránce Akvitánie před Saracény se stal předlohou pro hlavní postavu řady francouzských středověkých hrdinských eposů, tzv. \"chansons de geste\", v nichž vystupuje jako Vilém Oranžský (Guillaume d'Orange), hrabě toulouský, nazývaný též Vilém s krátkým nosem (Guillaume au Court Nez). Tyto eposy z 12. a 13. století jsou soustředěny do tzv. \"Cyklu Viléma Oranžského\".\n\nV epických písních je Vilémovým otcem rytíř Aymeri de Narbonne a samotný Vilém je představen jako vzor vazalské věrnosti vůči svému lennímu pánovi Karlovi Velikému. Jeho první hrdinské činy jsou popsány v eposu \"Enfances de Guillaume\" (před 1250, \"Vilémovo mládí\"). V písni \"Couronnement de Louis\" (\"Korunovace krále Ludvíka\") z roku 1160 se Vilém stane ochráncem syna Karla Velikého Ludvíka a uhájí pro něho královský titul. Při následné výpravě do Itálie se stane zachráncem Říma, ale při vítězném souboji se saracénským obrem Corsoltem přijde o špičku nosu (odtud jeho přezdívka „s krátkým nosem“). Dějově následuje epos \"Charroi de Nîmes\" (\"Jízda na vozech do Nîmes\") z poloviny 12. století, na jehož počátku je Ludvíkův nevděk při udílení lén, Vilém si své léno, město Nîmes, musí sám dobýt na Saracénech, přičemž své vojsko dostane do města na vozech v sudech. Z poloviny 12. století je rovněž píseň \"Prise d´Orange\" (\"Dobytí Orange\"), ve které Vilém získává Orange a ruku saracénské princezny Orable, která se nechá pokřtít na Guibourg.\nV dalších dvou písních na stejné téma vystupuje Vilém jako ochránce Akvitánie a Francie. Jde zejména o epos \"Chanson de Guillaume\" (asi 1140, \"Píseň o Vilémovi\"), což je jeden z nejstarších francouzských středověkých hrdinských eposů. Látka písně byla později znovu zpracována v písni \"Aliscans\" (asi 1180 až 1190). Obě dvě písně vypráví o Vilémově boji se Saracény, kteří vpadli do Francie. V první bitvě na pláních Aliscans utrpí Vilémovo vojsko krutou porážku a padne v ní jeho synovec Vivien. Vilém ale vymůže od váhajícího krále Ludvíka nové vojsko a a v další bitvě zvítězí.\n\nCelé vyprávění o Vilémovi Oranžském končí písní \"Moniage de Guillaume\" (asi 1160 až 1170, \"Vilémovo mnišství\"), ve které po smrti Guibourg odchází Vilém do kláštera v Aniane u Montpellier. Na konci této písně založí Vilém Klášter Saint-Guilhem-le-Désert, čímž je fikce spojena s realitou.\n\n"}
{"id": "1319474", "url": "https://cs.wikipedia.org/wiki?curid=1319474", "title": "Bagni di Lucca", "text": "Bagni di Lucca\n\nBagni di Lucca je italská lázeňská obec o asi 6 tisících obyvatel, ležící v provincii Lucca na řece Serchio. Osídlení zde je doloženo již v době bronzové. V římské době zde vznikly termální lázně, které obci daly také jméno („Lázně Luccy“).\n\n"}
{"id": "1319475", "url": "https://cs.wikipedia.org/wiki?curid=1319475", "title": "Barga", "text": "Barga\n\nBarga je italská obec o asi 10 tisících obyvatel v provincii Lucca. Jde o nejdůležitější obec na středním toku řeky Serchio. Obec má významnou část příjmu z turismu. Nejvýznamnější stavbou města je románský dóm sv. Kryštofa. K dalším významným stavbám patří například palác Palazzo Pretorio ze 14. století, v němž je dnes muzeum, nebo barokní divadlo Teatro dei Differenti z roku 1668.\n"}
{"id": "1319476", "url": "https://cs.wikipedia.org/wiki?curid=1319476", "title": "Vuelta a España 2016", "text": "Vuelta a España 2016\n\nVuelta a España 2016 byl 71. ročník závodu, jenž probíhal ve Španělsku od 20. srpna do 11. září. V závodě zvítězil Nairo Quintana z týmu Movistar, druhý skončil Chris Froome (Team Sky) a třetí Esteban Chaves (Orica–BikeExchange).\n"}
{"id": "1319477", "url": "https://cs.wikipedia.org/wiki?curid=1319477", "title": "Získávání informací", "text": "Získávání informací\n\nZískávání informací (; IR) je činnost, během které člověk získává ze sbírky informačních zdrojů relevantní informace. Vyhledávání mohou být založena na fulltextových nebo na dalších obsahových parametrech. Získávání informací je vědecká disciplína zaobírající se hledáním informací v dokumentu, vyhledáváním samotných dokumentů a také vyhledáváním metadat, která popisují data, a databází textů, obrázků nebo zvuků.\nAutomatické systémy získávání informací pomáhají snížovat „informační zahlcení”. Mnoho univerzit a veřejných knihoven využívá takové systémy k zajištění přístupu k různým knihám, časopisům a jiným dokumentům. Nejviditelnější službou získávání informací jsou webové vyhledavače.\n\nProces získávání informací začíná momentem, kdy uživatel zadá dotaz do systému. Dotazy jsou formálními zápisy požadavku na informace, příkladem můžou být textové řetězce ve webových vyhledávačích. V procesu získávání informace nemusí dotaz jednoznačně identifikovat právě jeden objekt v souboru. Namísto toho může dotazu odpovídat vícero objektů více či méně relevantních.\n\nObjekt je entita, která je reprezentovaná informací v souboru obsahů nebo databáze. Uživatelské dotazy jsou porovnávány s informacemi v databázi. Na rozdíl od klasických SQL dotazů z databází můžou i nemusí výsledky získávání informací přesně odpovídat dotazu, proto jsem většinou ohodnoceny. Toto hodnocení výsledků vytváří klíčový rozdíl mezi hledáním získávání informace a databázovým hledáním.\n\nDatovými objekty mohou být například textové dokumenty, obrázky, audio, myšlnekové mapy nebo videa. Často nejsou dokumenty uchovávány nebo ukládány přímo do systému získávání informací, ale jsou zde reprezentovány zástupci či metadaty.\nVětšina systémů získávání informací vypočítá ke každému objektu skóre podle toho, jak se shoduje s hledaným dotazem, a seřadí je podle těchto hodnot. Objekty s nejvyšším skóre jsou pak zobrazeny uživateli. Celý proces může být zopakován, pokud si to uživatel přeje.\n\nVyužívat počítače ke hledání relevantních informací bylo myšlenkou, kterou zpopularizoval článek \"As We May Think\" od Vannevar Bush v roce 1945. Zdá se, že byl Bush inspirován patenty na statistický stroj, se kterým přišel ve 20. a 30. letech Emanuel Goldberg. Statistický stroj hledal dokumenty uložené na filmovém pásu. První popis počítačového hledání informací představil Holmstrom v roce 1948 a informoval rovněž počítači Univac. Automatizovaný systém získávání informací byl představen v 50. letech: jeden se dokonce objevil v romantické komedii Desk Set z roku 1957. V 60. letech byla založena první velká výzkumná skupina zaměřující se na získávání informací, iniciátorem jejího vzniku byl Gerard Salton na Cornellově univerzitě. Do 70. let se objevilo několik různých technik získávání informací, které měly velmi slušné výsledky na menších korpusech textů, jakými byla například Cranfield collection (čítající několik tisíc dokumentů). Velké systémy (jako například Lockheed Dialog system) se začaly používat na začátku 70. let.\n\nV roce 1992 spolusponzoroval US Department of Defense společně s National Institute of Standards and Technology (NIST) setkání Text Retrieval Conference (TREC), které bylo součástí TIPSTER text program. Cílem tohoto setkání bylo nahlédnout komunitu vzniklou okolo problematiky získávání informací. To vyvolalo výzkum metod, které se zaměřovaly na obrovské korpusy. Příchod webových vyhledavačů ještě více posílil potřebu po rozsáhlých vyhledávacích systémech.\n\nPro efektivní získávání relevantních dokumentů pomocí strategií získávání informací jsou dokumenty většinou transformovány do vhodné reprezentace. Každá „získávací” strategie obsahuje konkrétní model pro reprezentaci dokumentů.\n\nPrvní dimenze: matematický základ\n\nDruhá dimenze: vlastnosti modelu\nModely bez termínové provázanosti přistupují k různým termínům/slovům nezávisle. Ve vektorových modelech to znamená předpoklad ortogonality termínových vektorů, v pravděpodobnostních modelech předpoklad nezávislosti termínových proměnných.\nModely s provázaností neoddělitelných termínů umožňují reprezentovat provázanost mezi termíny. Ovšem model sám definuje míru provázanosti dvou termínů. To je obvykle přímo či nepřímo odvozeno z toho, jak se objevují spolu v dokumentech v korpusu.\nModely s transcendentní provázaností termínů také umožňují reprezentovat provázanost mezi termíny, ale nepředepisují provázanost mezi dvěma termíny. Míru provázanosti určují externí zdroje (např. lidé nebo specializované algoritmy).\n\nEmanuel Goldberg předkládá patenty na \"Statistical Machine” (tj. statistický stroj), což je vyhledávač dokumentů, který využívá fotoelektrické buňky a rozpoznávací paterny k vyhledávání na rolích mikrofilmových dokumentů.\n  ** konec 60. let: F. Wilfrid Lancaster dokončil hodnotící studie systému Medlars a publikoval první verzi svého textu týkajícího se získávání informací.\nvektorový model.\n"}
{"id": "1319479", "url": "https://cs.wikipedia.org/wiki?curid=1319479", "title": "Camaiore", "text": "Camaiore\n\nCamaiore je italské město o asi 33 tisících obyvatel v provincii Lucca. V oblasti je doloženo osídlení již neandertálci před asi 40 tisíci lety. Žili zde i Etruskové a Ligurové. První písemný doklad pochází z 8. století, kdy zde byl založen Klášter sv. Petra (Badia di San Pietro). Hradby město dostalo v roce 1255. Hlavní kostel města, kolegiátní chrám Panny Marie Nanebevzaté, pochází z roku 1278.\n\nKe dni 31. prosince 2015 zde žilo 32 513 obyvatel.\n\n"}
{"id": "1319480", "url": "https://cs.wikipedia.org/wiki?curid=1319480", "title": "Červenec 2017", "text": "Červenec 2017\n\n\n\n\n\n\n\n\n"}
{"id": "1319481", "url": "https://cs.wikipedia.org/wiki?curid=1319481", "title": "Camporgiano", "text": "Camporgiano\n\nCamporgiano je italská obec v provincii Lucca s asi 2 tisíci obyvatel. Leží na potoce Edron. Nejvýznamnější památkou je pevnost Fortezza di Camporgiano ze 14. století.\n"}
{"id": "1319483", "url": "https://cs.wikipedia.org/wiki?curid=1319483", "title": "Akimiski", "text": "Akimiski\n\nAkimiski je největší ostrov v Jamesově zátoce, jihovýchodní části Hudsonova zálivu. V kríjštině znamená Akimiski \"země za vodou\".\n\nPatří ke Kanadě, k provincii Nunavut, k oblasti Qikiqtaaluk. Rozloha ostrova je 3,001 km, jedná se tedy o 29. největší ostrov Kanady. Nachází se 19 km od Ontaria.\n\nOstrov není obýván celoročně, ale indiánský kmen Attawapiskat ho používá pro tradiční účely. Povrch Akimiski je spíše plochý a postupně se svažuje na sever. Většinu vegetace tvoří lišejníky, mech, šáchor a trpasličí smrky. Na pobřeží ostrova se nacházejí bažiny. Sladkovodní potoky, které ústí do jihozápadní Jamesovy zátoky nesou usazeniny a dostatek živin, které pomáhají udržovat produktivní biotopy pro vodní ptactvo kolem Akimiski.\n\nKolem Akimiski jsou další ostrovy, které se jmenují Gasket, souostroví Gullery Islands, Albert Shoal a ostrovy Akimaské úžiny.\n\nPobřežní vody a mokřady Akimiski (a Jamesovy zátoky obecně) jsou důležitá místa krmení pro mnoha druhů stěhovavých ptáků, na jaře tudy migruje mnoho ptáků z Arktidy.\n\nMezi nejvýznamnější druhy patří :\nMezi savce co tu žijí patří tuleň kroužkovaný, lední medvěd a běluha.\n"}
{"id": "1319487", "url": "https://cs.wikipedia.org/wiki?curid=1319487", "title": "Illinois Route 57", "text": "Illinois Route 57\n\nIllinois Route 57 je severojižní státí dálnice na západě státu Illinois v USA.\n\nVede od Interstate 172 ve Fall Creeku k U.S. Route 24 a Illinois Route 104 v Quincy. Celková délka dálnice je 20.26 km.\n"}
{"id": "1319489", "url": "https://cs.wikipedia.org/wiki?curid=1319489", "title": "MU90 Impact", "text": "MU90 Impact\n\nMU90 Impact je pokročilé lehké 324mm protiponorkové torpédo vyvinuté francouzsko-italským konsorciem EuroTorp. Představuje jednu z technologicky nejpokročilejších zbraní své kategorie. Slouží k ničení všech typů konvenčních a jaderných ponorek (včetně těch s dvoutrupou konstrukcí a anechoickým potahem), sekundárně může útočit na hladinové cíle. Vyniká kvalitním naváděním, rychlostí, tichým chodem a velkým dosahem. Je účinné jak proti ponorkám operujícím ve velkých hloubkách, tak proti těm plujícím v pobřežních vodách. Nevýhodou je jeho vysoká cena. Vypouštěno může být z válečných lodí, letadel a vrtulníků. Tvoří také bojovou část raketového torpéda MILAS. Nachází se ve výzbroji námořnictev Alžírska, Austrálie, Dánska, Egypta, Francie, Itálie, Německa, Maroka a Polska.\n\nNa konci 70. let 20. století se francouzské a italské námořnictvo začaly zabývat perspektivní náhradou svých protiponorkových torpéd. Francouzské námořnictvo v 70. letech vypsalo požadavky na torpédo, které by nahradilo lodní 533mm protiponorková torpéda L5 a L4 a americká 324mm lehká torpéda Mk.44. V letech 1976-1982 Francie neúspěšně jednala se Spojeným královstvím o připojení k programu Sting Ray. Výsledkem bylo, že námořnictvo provizorně pořídilo americká torpéda Mk.46 a zbrojovka DCN roku 1983 zahájila vývoj pokročilého torpéda NTL-90 Murène. To se vyznačovalo velmi pokročilou naváděcí hlavicí, rychlostí až 53 uzlů, hloubkovým dosahem až 1000 metrů a výkonným pohonem „pump-jet“. Italské námořnictvo řešilo podobný problém jako to francouzské, a proto firma Whitehead zahájila roku 1981 vývoj pokročilého torpéda A290, nástupce lehkého torpéda A244. První zkoušky NTL-90 a A290 začaly roku 1986, obě společnosti se však potýkaly s vážnými vývojovými obtížemi a překročením nákladů. Vlády Francie a Itálie se proto roku 1991 rozhodly oba programy sloučit a torpédo bylo přejmenováno na MU90 Impact.\n\nPro vývoj a výrobu torpéda bylo zanedlouho založeno konsorcium EuroTorp, tvořené italskou zbrojovkou Whitehead Alenia Sistemi Subacquei (WASS) a francouzskými DCN (později DCNS) a Thomson-Sintra ASM (později Thales Underwater Systems). MU90 Impact ve své konstrukci v zásadě kombinuje navádějí hlavici, software a baterii z typu NTL-90 a bojovou hlavici, řídicí systém a celou zadní část typu A290. Úvodní fáze vývoje skončila roku 1992. První zkušební odpal torpéda proběhl dne 2. srpna 1994. Roku 1997 si torpéda objednala námořnictva Francie, Německa a Itálie. Později se přidalo Dánsko, Austrálie a Polsko. Dodávky předsériových torpéd byly zahájeny roku 2002. Sériová výroba torpéd MU90 Impact byla zahájena roku 2007.\n\nTorpédo má 2,85 metru dlouhý válcový trup s největším průměrem 324 mm a modulovou konstrukci. Jeho přední část obsahuje naváděcí hlavicí, za kterou je bojová hlavice (popř. cvičná sekce), řídící jednotka, baterie a pohonný systém. Řízení zajišťují čtyři kormidla na zádi. Délka a hmotnost torpéda se u jednotlivých verzí (námořní, letecká, vrtulníková, MILAS) mírně liší, protože jsou torpéda optimalizována pro vypouštění z nosičů pohybujících se různou rychlostí (např. zatímco námořní má na zádi rukáv, který torpédo stabilizuje při pádu, letecké je vybaveno ochranným krytem pohonu a stabilizačním padákem).\n\nDigitální naváděcí hlavice je vybavena sonarem s dopředným snímáním, která může pracovat v aktivním i pasivním režimu. Hlavice má v aktivním režimu dosah 2500 metrů, přičemž může najednou sledovat až 10 cílů. V aktivním režimu sonar generuje 47 svazků zvukových pulzů v šesti frekvenčních pásmech a širokém rozsahu kmitočtů. Pulzy jsou generovány postupně, či ve skupinách. Sonar je schopen najednou zpracovávat signály více svazků ve více kmitočtech, což zlepšuje odolnost torpéda proti rušení. Torpédo je navíc schopno lokalizovat a zaútočit na ponorky ležící na mořském dně. Zároveň jej lze naprogramovat tak, aby svůj cíl napadlo optimálním způsobem, popř. aby se vyhýbalo určitým oblastem (např. když se v nich pohybují vlastní plavidla).\n\nKumulativní bojová hlavice má hmotnost 50 kg, z čehož je 32 kg vysoce účinné trhaviny TATB. Výbuchem hlavice vzniká kumulativní paprsek, který může propálit dvojitý trup obvyklý například u ruských ponorek.\n\nPohonný systém tvoří vysokootáčkový elektromotor STN Atlas o výkonu 120 kW napájený AgO-Al bateriemi Saft. Elektromotor má, na rozdíl od starších torpéd, plynule měnitelný výkon (po jednom uzlu rychlosti). Baterie má anodu z oxidu stříbrného a hliníkovou katodu, přičemž elektrolytem je hydroxid sodný. Ten se zkapalní až při kontaktu s mořskou vodou, baterie jsou tedy plně funkční až po ponoření torpéda. Elektromotor pohání tichý pohon typu pump-jet.\n\n\n\n"}
{"id": "1319491", "url": "https://cs.wikipedia.org/wiki?curid=1319491", "title": "Eurotorp A244S", "text": "Eurotorp A244S\n\nWhitehead A244 (nebo též A244/S) je italské lehké 324mm protiponorkové torpédo vyvinuté italskou zbrojovkou Whitehead Moto (později Whitehead Sistemi Subacquei – WASS). Vyráběno je italsko-francouzským konsorciem EuroTorp. Slouží k ničení konvenčních i atomových ponorek operujících v pobřežních vodách a v podmínkách silného rušení. Vypouštěno může být z letadel, vrtulníků a válečných lodí. Torpédo bylo přijato do výzbroje více než 16 námořnictev. Vyrobeno bylo více než 1000 torpéd tohoto typu.\n\n\n\n"}
{"id": "1319493", "url": "https://cs.wikipedia.org/wiki?curid=1319493", "title": "František Urbánek", "text": "František Urbánek\n\nFrantišek Urbánek (13. července 1866, Drahelice – 26. října 1948, Praha) byl český protestantský kazatel, teolog a publicista.\n\nV počátcích svého duchovního působení se stal v rámci evangelické reformované církve vikářem a později nástupcem faráře a spisovatele Jana Karafiáta na Hrubé Lhotě. Hlavní část svého života ale prožil v rámci Svobodné reformované církve, později přejmenované na Jednotu českobratrskou (dnešní Církev bratrská), kde se stal později po Aloisi Adlofovi jejím druhým předsedou. Založil její žižkovský sbor. Byl dlouholetým přítelem T. G. Masaryka. Proto později pohřbíval jeho i členy jeho rodiny - ženu Charlottu, syny Herberta a Jana.\n\n"}
{"id": "1319494", "url": "https://cs.wikipedia.org/wiki?curid=1319494", "title": "Alfa Kentauridy", "text": "Alfa Kentauridy\n\nAlfa Kentauridy jsou meteorický roj v souhvězdí Kentaura, vrcholící každý rok na začátku února. Průměrnou magnitudu mají kolem 2,5, maximální četnost činí tři meteory za hodinu.\n\nJsou pozorovány od roku 1969, s jedním možným zaznamenaným pozorováním v roce 1938. Existuje zpráva o pozorování v roce 1988, ale nebyla založená na skutečnosti. \n\n"}
{"id": "1319495", "url": "https://cs.wikipedia.org/wiki?curid=1319495", "title": "Théta Kentauridy", "text": "Théta Kentauridy\n\nThéta Kentauridy jsou slabý meteorický roj, který je viditelný od 23. ledna do 12. března. Je pozorovatelný pouze z jižní polokoule.\n\n\nThéta Kentauridy jsou nejsevernější z několika meteorických rojů. Radiant se nachází západně od souhvězdí Vlka. Théta Kentauridy jsou nejlépe viditelné v pět hodin ráno nebo v jedenáct hodin v noci. Tento roj vrcholí den po roji Alfa Kentauridy ve stejné oblasti. Další meteorický roj v blízkosti je roj Omikron Kentauridy.\n\nThéta Kentauridy jsou považovány za velmi rychlé meteory. Tento meteorický roj potřebuje důkladné vědecké studium.\n\n\n"}
{"id": "1319496", "url": "https://cs.wikipedia.org/wiki?curid=1319496", "title": "Gama Normidy", "text": "Gama Normidy\n\nGama Normidy (GNO) jsou slabý meteorický roj, aktivní od 7. března do 23. března s vrcholem 15. března. Radiant se nachází v blízkosti hvězdy Gamma2 Normae v souhvězdí Pravítka.\n\nPrvní pozorování byla provedena R. A. McIntoshem z Aucklandu v roce 1929, potvrzení přišlo od M. Geddese v roce 1932. Roj byl prakticky ignorován, dokud nebylo postaveno radarové zařízení používané A. A. Weissem v Adelaide, které zahájilo činnost 15. -16. března 1953. Pokus pozorovat roj radarem v roce 1956 byl neúspěšný, ale roj byl pozorován opět radarem v roce 1969.\n\nČlenové Western Australia Meteor Section provedli rozsáhlé pozorování v 70 a 80. letech. V roce 1983 byla průměrná magnituda 2,68 a nejvyšší zenitová hodinová frekvence (ZHR) 9,6±2,3 z noci ze 13. na 14. března. V roce 1986 bylo pozorováno 273 meteorů a nejvyšší ZHR (3,49) byla zaznamenán z 14. na 15. března.\n\nV roce 2005 Liga IberoAmericana De Astronomía zaznamenala meteory z tohoto roje každou noc během období pozorování v době od 8. do 17. března. Nejvyšší počet meteorů byl zaznamenán v noci z 10. na 11. března s ZHR 14 ± 6.\n"}
{"id": "1319497", "url": "https://cs.wikipedia.org/wiki?curid=1319497", "title": "Pí Puppidy", "text": "Pí Puppidy\n\nPí Puppidy jsou meteorický roj asociovaný s kometou 26P/Grigg-Skjellerup.\n\nMeteorický roj byl viditelný kolem 23. dubna, ale pouze v letech kolem data přísluní mateřské komety, naposledy v roce 2003. Jelikož planeta Jupiter nyní narušila perihélium komety za oběžnou dráhu Země, není jasné, jak silný bude roj v budoucnu.\n\nPí Puppidy dostaly své jméno podle jejich radiantu, který leží v souhvězdí Lodní zádě, má rektascenzi 112 stupňů a deklinace -45 stupňů. To způsobuje, že je roj viditelný pouze na jižní obloze.\n\nRoj byl objeven v roce 1972 a je pozorován přibližně každých 5 let, kolem každého přísluní komety, ale často s velmi nízkou hodinovou frekvencí.\n\n"}
{"id": "1319498", "url": "https://cs.wikipedia.org/wiki?curid=1319498", "title": "Éta Aquaridy", "text": "Éta Aquaridy\n\nÉta Aquaridy jsou meteorický roj asociovaný s Halleyovou kometou.\n\nRoj je viditelný každý rok asi od 21. dubna do 20. května s vrcholem aktivity kolem 6. května. Na rozdíl od většiny hlavních meteorických rojů nemá tento roj žádnou ostrou špičku maxima. Jeho maximum se spíše podobá zvýšené plošině trvající přibližně jeden týden kolem 7. května. Meteory můžeme v současné době vidět jako členy roje Éta Aquarid oddělené od Halleyovy kometa před stovkami let. Aktuální oběžné dráha Halleyovy komety neprochází dostatečně blízko k Zemi, aby mohla být zdrojem meteorické činnosti. \n\nI když tento roj není tak efektní jako leonidy, nejedná se o obyčejnou událost. Éta Aquaridy dostaly své jméno, protože jejich radiant leží v souhvězdí Vodnáře, v blízkosti jedné z nejjasnějších hvězd souhvězdí Éta Aquarii. V maximu má roj četnost kolem meteoru za minutu, i když tyto frekvence jsou zřídka viděny v severních zeměpisných šířkách v důsledku nízké výšky radiantu na obloze.\n\nÉta Aquaridy jsou nejlépe pozorovatelné v hodinách před svítáním daleko od záře městských světel. Pro severní pozorovatele je roj viditelný nad obzorem několik hodin před svítáním a pozorovatelé jsou často odměněni tím, že radiant stoupá před východem Slunce na obloze a tím i roste pozorovaná frekvence meteorů. Nejlepší pohled na roj je ovšem od rovníku do 30 stupňů jižní šířky. \n\nV roce 2005 byly příznivé podmínky pro pozorování roje, protože nov připadl na 8. května. V roce 2011 byl nov 3. května, což opět podpořilo dobré pozorovací podmínky roje. V roce 2012 byl roj viditelný 6. května spolu se superměsícem kolem soumraku. \n\n"}
{"id": "1319499", "url": "https://cs.wikipedia.org/wiki?curid=1319499", "title": "The Tremeloes", "text": "The Tremeloes\n\nThe Tremeloes je anglická beatová skupina, která patřila v šedesátých letech k představitelům Britské invaze. Vznikla roku 1958 v Dagenhamu (hrabství Essex), její začátky silně ovlivnil Buddy Holly. Původně se jmenovala Brian Poole and the Tremoloes podle výrazu tremolo, později o nich jeden novinář napsal jako o „Tremeloes“ a zkomolená verze se členům kapely natolik zalíbila, že ji přijali oficiálně. V roce 1962 skupina uzavřela smlouvu s firmou Decca Records, která jí dala u konkursu přednost před The Beatles (toto rozhodnutí, později často ironizované, mělo hlavně praktické důvody: Tremeloes bydleli blízko Londýna a byli tak pro nahrávací společnost snáze dosažitelní). V roce 1966 skupinu opustil zpěvák Brian Poole, který se vydal na sólovou dráhu, a skupina dále vystupovala pouze jako The Tremeloes. S coververzemi písní „Do You Love Me“ a „Silence is Golden“ se skupina dostala do čela UK Singles Chart, z vlastních skladeb měla největší úspěch „Call Me (Number One)“, která se v žebříčku umístila druhá.\n\n\n\n"}
{"id": "1319501", "url": "https://cs.wikipedia.org/wiki?curid=1319501", "title": "Zéta Perseidy", "text": "Zéta Perseidy\n\nZéta Perseidy (ζ–Perseidy) jsou denní meteorický roj, který je aktivní od 20. května do 5. července.\nRoj byl objeven v roce 1947 pomocí rádiového zařízení na observatoři Jodrell Bank. Zéta Perseidy a Beta Tauridy jsou pravděpodobně roje spojené s Tauridovým komplexem meteorických rojů.\nMaxima Arietid a Zéta Perseid se často překrývají.\n"}
{"id": "1319502", "url": "https://cs.wikipedia.org/wiki?curid=1319502", "title": "Červnové Bootidy", "text": "Červnové Bootidy\n\nČervnové Bootidy jsou meteorický roj, který je aktivní zhruba mezi 26. červnem a 2. červencem každého roku. Ve většině let je jejich aktivita slabá, se zenitovou hodinovou frekvencí (ZHR) pouze 1 nebo 2. Nicméně bylo pozorováno občasné zesílení aktivity, díky čemuž byl tento dosud neznámý meteorický roj v roce 1916 zaznamenán. Poslední zesílení aktivity nastalo v roce 1998, kdy ZHR dosáhla až 100. K meteorickému roji dochází, když Země protíná dráhu komety Pons-Winnecke, což je krátkoperiodická kometa, která obíhá kolem Slunce jednou za 6,37 let. Tento roj je velmi nepředvídatelný. Meteory z tohoto roje jsou také považovány za velmi pomalé meteory. Vrchol činnosti má roj 27. června.\n\n"}
{"id": "1319504", "url": "https://cs.wikipedia.org/wiki?curid=1319504", "title": "Beta Tauridy", "text": "Beta Tauridy\n\nBeta Tauridy (β–Taurids) jsou každoroční meteorický roj patřící do třídy denních rojů, protože jsou aktivní po východu Slunce. \n\nBeta Tauridy jsou obvykle aktivní od 5. června do 18. července.\nVylétají z radiantu RA=518 Dec=+21,2 stupně a vykazují maximální aktivitu kolem 28. až 29. června (ekliptikální délka=98,3°). Maximální hodinová frekvence obvykle dosahuje asi 25 radarem viditelných meteorů. Nerádioví pozorovatelé se potýkají s velmi obtížnými podmínkami pozorování, protože střed radiantu Beta Taurid je 28. června jen asi 10 stupňů na západ od Slunce. \n\nBeta Tauridy jsou stejný meteorický proud jako Tauridy (které tvoří meteorický roj na konci října). Zemi protíná tento proud kamenných úlomků dvakrát, jednou na konci října a jednou na konci června a tvoří tak dva samostatné meteorické roje. Říjnový roj je ovšem daleko viditelnější a známější, protože je aktivní v noci, na rozdíl od Beta Taurid, které létají za denního světla.\n"}
{"id": "1319505", "url": "https://cs.wikipedia.org/wiki?curid=1319505", "title": "The Chronicles of Narnia: The Silver Chair", "text": "The Chronicles of Narnia: The Silver Chair\n\nThe Chronicles of Narnia: The Silver Chair je připravovaný fantastický film natáčený na motivy knihy \"Stříbrná židle\" od britského autora C. S. Lewise, který je autorem epické fantasy knižní série \"Letopisy Narnie\". Mělo by se jednat o čtvrtý film v \"Letopisech Narnie\" a o první film produkovaný společností C.S. Lewis Company. Jde také o první film distribuovaný společnostmi TriStar Pictures a Entertainment One. Datum vydání filmu bude teprve oznámeno.\n\nFilm měl být v \"Letopisech Narnie\" čtvrtý, jak bylo oznámeno na konci filmu \"\". Místo toho se však 20th Century Fox a Walden Media rozhodli udělat film \"The Chronicles of Narnia: The Magician's Nephew\".\n\nV srpnu 2016 bylo oznámeno, že se na filmu budou podílet společnosti TriStar Pictures, Mark Gordon Company, C.S. Lewis Company a Entertainment One. Film je financován společnostmi TriStar, Entertainment One a The Mark Gordon Company. V USA a Kanadě film distribuuje společnost TriStar, Entertainment One zas ve Spojeném království, Austrálii, Novém Zélandu, Španělsku, Lucembursku, Beneluxu a dalších státech. Mark Gordon, Douglas Gresham, Vincent Sieber a Melvin Adams budou producenty filmu. Scénář píse David Magee.\n\n27. dubna 2017 bylo oznámeno, že režisérem bude Joe Johnston. V říjnu 2017 bylo oznámeno, že by se mohlo začít natáčet na konci roku 2018.\n\n"}
{"id": "1319506", "url": "https://cs.wikipedia.org/wiki?curid=1319506", "title": "Jižní Delta Aquaridy", "text": "Jižní Delta Aquaridy\n\nJižní Delta Aquaridy jsou meteorický roj viditelný od poloviny července do poloviny srpna každého roku s vrcholem aktivity 28. července nebo 29. července. Roj vznikl z rozpadu Marsdenovy a Kracht Sungrazingovy komety.\n\nDelta Aquaridy dostaly své jméno proto, že jejich radiant leží v souhvězdí Vodnáře, v blízkosti jedné z nejjasnějších hvzd souhvězdí Delta Aquarii. Název je odvozen z latinského přivlastňovací forma \"Aquarii\", přičemž skloňování \"-i\" je nahrazeno \"-id\". Existují dvě větve meteorického roje Delta Aquarid, Jižní a Severní. Jižní Delta Aquaridy jsou považovány za silný roj s průměrnou hodinovou frekvencí ve výši 15-20 meteorů za hodinu. Radiant má polohu na obloze RA=339°, DEC=-17°. Severní Delta Aquaridy jsou slabší roj, vrcholící později v polovině srpna, s průměrnou maximální frekvencí 10 meteorů za hodinu a s radiantem RA=340°, DEC=-2°.\n\nPozorování (tehdy neznámých) Delta Aquarid (δ Aquarid) bylo uskutečněno G. L. Tupmanem v roce 1870, který pozoroval 65 meteorů mezi 27. červencem a 6. srpnem. Vykreslil zdánlivé počáteční a koncové body radiantu (RA = 340 °, DEC = -14 °, RA = 333 °, DEC = -16 °). To bylo opraveno později. Ronald A. McIntosh znovu vykreslil radiant na základě většího počtu pozorování provedených v letech 1926 až 1933. Stanovil, že začíná u RA = 334,9 °, DEC = -19,2 ° a končí RA = 352,4 °, DEC = -11,8 °. Cuno Hoffmeister a tým německých pozorovatelů byli prvními, kdo zaznamenali charakteristiku Severních Delta Aquarid kolem roku 1938. A kanaďan D. W. R. McKinley pozoroval obě větve v roce 1949, ale neuvědomil si souvislost obou rojů. To změnila astronomka Mary Almondová v roce 1952, která stanovila jak přesnou rychlost, tak oběžnou dráhu delta Aquarid. Využila echo rádio, aby identifikovala pravděpodobné členské meteory a vykreslila přesnou orbitální rovinu. Její dokument uváděl široký \"systém oběžných drah\", který je pravděpodobně \"spojen a produkován jedním rozšířeným proudem\". To bylo potvrzeno v roce 1952-1954 v rámci Harvard Meteor Project, prostřednictvím fotografického pozorování oběžných drah. Projekt také objevil první důkaz, že vývoj toku byl ovlivněn Jupiterem. \n\nDelta Aquaridy jsou nejlépe pozorovatelné v hodinách před svítáním dále od záři městských světel. Na jižní polokouli je roj obvykle pozorovatelný lépe, protože radiant je výše na oblohu během měsíce nejvyyší aktivity. Vzhledem k tomu, že radiant je nad jižním horizontem pro diváky severní polokoule, meteory budou především vyletovat na východě, na severu a na západě. Jen málo meteorů bude viděno na jihu, pokud nejsou poměrně krátké a poblíž radiantu.\n\n"}
{"id": "1319507", "url": "https://cs.wikipedia.org/wiki?curid=1319507", "title": "Alfa Capricornidy", "text": "Alfa Capricornidy\n\nAlfa Capricornidy jsou meteorický roj, který je aktivní od 15. července do 10. srpna. Roj byl objeven maďarským astronomem Miklósem von Kónkoly-Thégem v roce 1871. Tento roj má malou četnost, ale poměrně jasné meteory, občas i bolidy. Mateřské těleso je kometa 169P/NEAT.\n\nPeter Jenniskens a Jeremie Vaubaillon identifikovali mateřské těleso jako asteroid 2002 EX12, který byl při návratu v roce 2005 shledán slabě aktivním poblíž přísluní. Tento objekt je nyní nazýván kometou 169P/NEAT.\n\nPodle Jenniskense a Vaubaillona byl meteorický roj vytvořen před asi 3 500 až 5 000 lety, kdy se zhruba polovina mateřského těla rozpadla a proměnila na prach. Oblak prachu se rozvinul podél oběžné dráhy Země v poslední době, což způsobuje roj s maximální frekvencí 2-5 meteorů za hodinu, někdy s výbuchy jasně planoucích meteorů.\n\nVětšina z prachu bude v cestě Zemi ještě v 24. století. Očekává se, že Alfa Capricornidy budou hlavním meteorickým rojem zhruba v letech 2220–2420, kdy budou četnější, než jakýkoli současný roj.\n"}
{"id": "1319508", "url": "https://cs.wikipedia.org/wiki?curid=1319508", "title": "Johann Freyschlag von Schmiedenthal", "text": "Johann Freyschlag von Schmiedenthal\n\nJohann Joseph Ignaz Freyschlag von Schmiedenthal (; 20. června 1669 Crostwitz – 2. března 1743 Budyšín) byl lužický a německý duchovní, v letech 1721–1743 budyšínský apoštolský prefekt.\n\nNarodil se 20. června 1669 v hornolužickém Croswitz v lužickosrbské rodině Kowarjecových. Dne 22. září 1696 přijal kněžské svěcení, po kterém nastoupil do Budyšína jako kaplan. Od srpna 1705 do listopadu 1721 sloužil jako farář v Schirgiswalde. Roku 1717 se stal kanovníkem při svatopetrském dómu v Budyšíně. Od roku 1721 až do své smrti v roce 1743 zastával v Budyšíně funkci děkana a také apoštolského prefekta. Významně se zasloužil o výstavbu nového barokního farního kostela Nanebevzetí Panny Marie v Schirgiswalde, který nad jedním z vchodů nese jeho znak.\n\n"}
{"id": "1319509", "url": "https://cs.wikipedia.org/wiki?curid=1319509", "title": "Kappa Cygnidy", "text": "Kappa Cygnidy\n\nKappa Cygnidy, zkráceně KCG, jsou menší meteorický roj, který je aktivní v srpnu spolu s větším meteorickým rojem Perseid. Kappa Cygnidy mají své jméno proto, že jejich radiant, tedy bod, odkud meteory zdánlivě vylétají, je na obloze v souhvězdí Labutě, v blízkosti hvězdy Kappa Cygni.\n\n"}
{"id": "1319511", "url": "https://cs.wikipedia.org/wiki?curid=1319511", "title": "Alfa Monocerotidy", "text": "Alfa Monocerotidy\n\nAlfa Monocerotidy jsou meteorický roj s mezinárodní zkratkou AMO aktivní v listopadu, nesmí být zaměňován s prosincovými Monocerotidy s mezinárodní zkratkou MON. Roj je pozorovatelný každý rok od 15. do 25. listopadu, vrchol aktivity připadá na 21. nebo 22. listopad. Rychlost meteorů je 65 km/s. Obvykle má nízkou zenitální hodinovou frekvenci (ZHR), ale občas vytváří pozoruhodné meteorické bouře, které trvají méně než hodinu. Tato zvýšení aktivity byla pozorována v letech 1925, 1935, 1985 a 1995. Peter Jenniskens předpověděl zvýšenou aktivitu v roce 1995 na základě hypotézy, že tato zvýšení aktivity byla způsobena prachovým ohonem dlouhé komety, která se příležitostně potulovala v blízkosti Země kvůli planetárním poruchám. Během pozorování v jižním Španělsku, kde byl nápomocen tým pozorovatelů z Dutch Meteor Society, Jenniskens potvrdil, že se meteoroidy pohybovaly na oběžné dráze dlouhoperiodické komety. Zvýšená aktivita z roku 1995 umožnila vědcům určit přesně radiant roje a solární délku vrcholu, stejně jako potvrzení o krátkém trvání zvýšené aktivity Alfa Monocerotid (méně než jednu hodinu). Mateřské těleso, pravděpodobně dlouhoperiodická kometa, není známo.\n\n"}
{"id": "1319512", "url": "https://cs.wikipedia.org/wiki?curid=1319512", "title": "Myelodysplastický syndrom", "text": "Myelodysplastický syndrom\n\nMyelodysplastický syndrom neboli MDS je onemocnění krvetvorby způsobené mutací kmenové krvetvorné buňky, která vede k tvorbě patologického klonu buněk jedné nebo více krevních řad. Jde tedy o „klonální onemocnění kostní dřeně“. Ačkoli se jedná převážně o onemocnění starších lidí, může postihnout i mladší jedince.\n\nV periferní krvi dochází k pancytopenii neboli k současnému poklesu počtu všech typů krevních buněk, tedy červených a bílých krvinek a krevních destiček. Naopak kostní dřeň má normální nebo nadměrný počet buněk se známkami dysplazie. Zhruba v 10 % případů může mít i snížený počet buněk a je pak obtížně rozlišitelná od aplastické anémie, což je „chudokrevnost, která má původ v nedostatečné tvorbě krvinek v kostní dřeni“. V pozdní fázi může MDS přejít do akutní myeloidní leukemie. Incidence je 4,5 nemocných na 100 tisíc obyvatel, výskyt nemocných stoupá u osob nad 60 let.\n\nPříčiny vzniku MDS nejsou zcela objasněny. Je možné, že zde hrají roli chemické látky (např. po předchozí chemoterapii) nebo záření. Na jeho vzniku se může podílet i patologické působení viru, toxinu či expozice mutagenu, jejichž následkem dojde k mutaci kmenové krvetvorné buňky a zároveň i k defektní imunitní odpovědi, která vede k apoptóze neboli programované buněčné smrti zralejších forem krvetvorby.\n\n\nV periferní krvi je různě vyjádřena cytopenie neboli malý počet buněk (jedné nebo více krevních řad), v pozdějších fázích dochází k vyplavení blastů, tedy nezralých krvinek do periferní krve. V kostní dřeni jsou buňky morfologicky a dysplasticky změněné, jsou známky buněčného vyzrávání (blasty) a sideroblasty.\n\n\n\n\nPrognóza u pacientů s MDS je variabilní. Negativními prognostickými faktory jsou vysoký počet cirkulujících blastů (nemocní s více jak 20 % blastů jsou řazeni k AML), dysplazie všech tří řad, komplexní změny karyotypu a abnormality 7. chromosomu. Nejčastějšími příčinami morbidity a mortality u pacientů s MDS jsou: přechod do AML, těžká neutropenie nebo trombocytopenie, nadbytek železa a kardiologické onemocnění. Průměrná doba přežití je 2 roky.\n\n"}
{"id": "1319513", "url": "https://cs.wikipedia.org/wiki?curid=1319513", "title": "Wild Side", "text": "Wild Side\n\n„Wild Side“ je píseň americké rockové skupiny Mötley Crüe z alba \"Girls, Girls, Girls\", které vyšlo v roce 1987. Sixx napsal píseň v období kdy jeho závislost na heroinu dosáhla vrcholu, jak popsal ve své knize \"Heroinové deníky\". Píseň se stala pevnou součástí na koncertech skupiny.\n\n"}
{"id": "1319514", "url": "https://cs.wikipedia.org/wiki?curid=1319514", "title": "Křesťanský punk", "text": "Křesťanský punk\n\nKřesťanský punk je křesťansky orientovaný podžánr punk rocku. Velké neshody přetrvávají o hranicích žánru. Rozsah, v němž jsou jejich texty výslovně křesťanské, se mezi jednotlivými skupinami liší. Například hudební skupina The Crucified výslovně odmítla být klasifikována jako křesťanský punk, avšak zůstala součástí křesťanského hudebního průmyslu.\n\nVzhledem k povaze punku a některých jeho podžánrů, jako je hardcore punk, bylo mnoho kapel odmítnuto křesťanským a CCM (Contemporary Christian Music - současná křesťanská hudba) hudebním průmyslem. Některé kapely se obecně vyhýbají explicitní zmínce o Bohu nebo Ježíši. Podobně některé hudební skupiny výslovně odmítají štítek CCM nebo vyjadřují opovržení touto oblastí hudebního průmyslu.\n"}
{"id": "1319520", "url": "https://cs.wikipedia.org/wiki?curid=1319520", "title": "Josef Žaloudek", "text": "Josef Žaloudek\n\nJosef Žaloudek (3. ledna 1941, Nýřany - 31. srpna 2003) byl český fotbalový trenér.\n\nV československé lize vedl v jarní části sezóny 1979/80 Škodu Plzeň. Vychoval Pavla Nedvěda a s Františkem Žůrkem byl první českým profesionálním trenérem.\n\n\n"}
{"id": "1319521", "url": "https://cs.wikipedia.org/wiki?curid=1319521", "title": "Stanislav Ehnert", "text": "Stanislav Ehnert\n\nStanislav Ehnert (* 17. září 1928 Světice (Bystřany)) je bývalý český fotbalový obránce, novinář a publicista.\n\nV roce 2006 vydal knihu „\"Arma do toho! Kronika fotbalového oddílu Spartak Ústí nad Labem z let 1950–1959\"“. V sobotu 13. prosince 2014 byl jako první člen uveden do nově zavedené síně slávy FK Ústí nad Labem, veřejně do ní vstoupil společně s Františkem Novákem před druholigovým zápasem ústeckých s hosty z Opavy, který se hrál v pátek 6. března 2015 a domácí ho vyhráli 1:0 brankou Alena Melunoviće ze 48. minuty.\n\nV Archivu bezpečnostních složek České republiky je veden jako kandidát tajné spolupráce (od 27. října 1981) a od 29. září 1983 jako agent Státní bezpečnosti s krycími jmény \"Standa\" a \"Petr\".\n\nS fotbalem začínal během druhé světové války v pražském klubu SK Hlubočepy. Po válce se vrátil do Bystřan, poté hrál za Hvězdu Trnovany. Od roku 1949 nastupoval za Armaturku/Spartak Ústí nad Labem, později hrál za městského rivala Chemičku.\n\n"}
{"id": "1319524", "url": "https://cs.wikipedia.org/wiki?curid=1319524", "title": "Akaki Cereteli", "text": "Akaki Cereteli\n\nAkaki Cereteli, gruzínsky , často zvaný jen Akaki (9. června 1840, Schvitori – 26. ledna 1915, Tbilisi) byl gruzínský básník a představitel gruzínského národního obrození.\n\nNarodil se v oblasti Imeretie na západě Gruzie, ve významné šlechtické rodině. Jeho otcem byl princ Rostom Cereteli, jeho matka byla princezna Jekatěrina, pravnučka imeretského krále Solomona I. Podle staré rodinné tradice strávil dětství v rodině rolníka, ve vesnici Savane. Poté vystudoval klasické gymnázium v Kutaisi (1852) a Fakultu orientálních jazyků Petrohradské univerzity (1863). Roku 1864 se vrátil do Gruzie.\n\nByl blízkým přítelem knížete Ilji Čavčavadzeho, klíčové postavy gruzínského obrozeneckého hnutí. Mladá generace Gruzínců, vedená Čavčavdzem a Ceretelim, během šedesátých let 19. století protestovala proti carskému režimu a prosazovala právo na sebeurčení pro Gruzínce. Do jejich literární skupiny zvané Tergdaleulebi patřil i Važa Pšavela.\n\nJe autorem stovek vlasteneckých, historických, lyrických a satirických básní, také humoristických příběhů a autobiografického románu. Působil také ve vzdělávacích, novinářských a divadelních institucích. Slavná gruzínská lidová píseň \"Suliko\" je založená na jeho textu.\n\nByl pohřben na gruzínském slavíně, v pantheonu Mtatsminda. V letech 1950–1963 byly vydány jeho sebrané spisy o 15 svazcích. Velký bulvár ve městě Tbilisi je dnes pojmenován po něm, stejně jako jedna z stanic metra v Tbilisi. Jeho jméno nese také státní univerzita v Kutaisi.\n"}
{"id": "1319529", "url": "https://cs.wikipedia.org/wiki?curid=1319529", "title": "Bailleulmont", "text": "Bailleulmont\n\nBailleulmont je francouzská obec v departementu Pas-de-Calais v regionu Hauts-de-France. V roce 2014 zde žilo 251 obyvatel.\n\nSousední obce jsou: Bailleulval, Bavincourt, Berles-au-Bois, La Cauchie, Gouy-en-Artois, La Herlière, Humbercamps a Pommier.\n\n\"Počet obyvatel\"\n\n"}
{"id": "1319533", "url": "https://cs.wikipedia.org/wiki?curid=1319533", "title": "Proklínací tabulky", "text": "Proklínací tabulky\n\nProklínací tabulky či defixe (latinsky \"tabella defixionis\", \"defixio\", starořecky κατάδεσμος \"katadesmos\") jsou typ kletby či kouzla používaného v řecko-římském světě k ovlivnění pomocí nadpřirozených mocností jednání či zdraví osob a zvířat proti jejich vůli. Zpravidla jsou zaměřeny proti protivníkům v soudních sporech, lásce, cirku a nepřátelům. Proklínacím tabulkám jsou blízké i takzvané „prosby o spravedlnost“ namířené převážně proti zlodějům jejichž identita může být neznámá.\n\nPisatelé tabulek se většinou obraceli k chtonickým božstvům jako je Pluto, Proserpinu, případně Hermés, od 2. století často k různým exotickým božstvům a démonům, především egyptským.\n\nSlovo \"defixio\" „začarování, zakletí, prokletí“ je odvozeno od slovesa \"defigo\" „zarazit, vrazit, spoutat kouzly, začarovat“.\n"}
{"id": "1319535", "url": "https://cs.wikipedia.org/wiki?curid=1319535", "title": "ATS", "text": "ATS\n\nSpojení písmen A, T a S může mít různé významy:\n\n"}
{"id": "1319536", "url": "https://cs.wikipedia.org/wiki?curid=1319536", "title": "DámeJídlo", "text": "DámeJídlo\n\nDáme jídlo je největší česká služba rozvozu jídla, která spolupracuje s téměř 3 000 restaurací ve 170 obcích po celé České republice. Svojí nabídkou tak pokrývá více než 60 % tuzemské populace. Během špičky doručí Dáme jídlo více než 2 500 objednávek.\n\nV rámci svých sponzorských a charitativních aktivit \"Dáme jídlo\" spolupracuje s těmito organizacemi: e-sportovci ve skupině eSuba, humanitárními organizacemi Armáda spásy a Lékaři bez hranic.\n\nFirmu založil český internetový podnikatel Tomáš Čupr v roce 2012. Od roku 2014 je \"Dáme jídlo\" součástí společnosti \"Delivery Hero\", celosvětově největšího hráče na trhu food delivery, s jehož akciemi se obchoduje na frankfurtské burze.\n\nVýkonným ředitelem \"Dáme jídlo\" je od listopadu 2018 Filip Fingl, který na této pozici vystřídal Jana Matějů. Fingl do té doby působil jako ředitel strategie společnosti Mall Group a zkušenosti má také například z Rockaway Capital nebo Boston Consulting Group.\n\n\"Dáme jídlo\" od 1. listopadu 2019 doručuje zákazníkům rychlé občerstvení z celkem 73 provozoven amerického řetězce McDonald‘s ve 21 městech po celé České republice. Jako jediná rozvážková služba doručuje \"Dáme jídlo\" i \"Happy Meal\".\n\nV roce 2019 buduje dva gastroprovozy s pěti až deseti samostatnými kuchyněmi (tzv. ghost kitchen) na území Prahy 4 a Prahy 11. Jídlo v nich budou připravovat vybrané partnerské restaurace, zatímco investor zajistí rozvoz k zákazníkům.\n\n\"Dáme jídl\"o doručuje jak vlastními dopravními prostředky, tak pomocí smluvních dodavatelů. Svůj vozový park postupně rozšiřuje o elektromobily a nyní jich má ve flotile celkem již 35. Vedle elektromobilů kurýři \"Dáme jídlo\" vozí jídlo v automobilech na CNG, klasických automobilech, na skútrech, na kolech nebo roznášejí pěšky.\n"}
{"id": "1319538", "url": "https://cs.wikipedia.org/wiki?curid=1319538", "title": "Q̃", "text": "Q̃\n\nQ̃ (minuskule: q̃) je speciální znak latinky, nazývá se Q s tildou. Používalo se ve středověku pro zápis slova \"que\" v románských jazycích francouzština, španělština a portugalština.\n\nVe francouzštině se Q̃ též používalo pro zápis slova \"quand\" (v překladu \"když\").\n\nV Unicode mají písmena Q̃ a q̃ tyto kódy:\n"}
{"id": "1319541", "url": "https://cs.wikipedia.org/wiki?curid=1319541", "title": "Gád", "text": "Gád\n\nGád ( , \"Gad\") je jméno sedmého Jákobova syna, kterého mu porodila Zilpa, otrokyně první manželky Ley. Jméno se vykládá jako \"„Zdar“\" či \"„Štěstí“\". Jménem tohoto syna byl též nazýván jeden z izraelských kmenů. Příslušníci tohoto kmene jsou označování jako Gádovci. O samotném Jákobovu synu jménem Gád se z biblických příběhů téměř nic nedozvídáme. ֹVíme pouze, že měl nejméně sedm synů.\n\nZ mimobiblických zdrojů však uvádí ze života Gáda obsáhlejší epizodu například apokryfní spis, jenž je známý pod označením Josef a Asenat. V závěru tohoto spisu je popsáno nevydařeného spiknutí faraónova prvorozeného syna proti Josefovi. V jeho plánu byly dvě vraždy. Vraždou Josefa se chtěl zmocnit jeho ženy Asenaty a vraždou svého otce chtěl získat faraónův trůn. Lstí se mu podařilo do spiknutí zapojit nejen Gáda, ale i jeho bratra Dana, kterým nalhal, že slyšel, jak Josef hovořil s farónem o svém vlastním plánu těmito slovy: \"„Gád a Dan jsou děti služebnic a nejsou to moji bratři. Vyčkám smrti svého otce a vypudím je a celou jejich rodinu, aby nedědili spolu s námi, protože jsou to děti služebnic a prodali mě Izmaelcům. Zachovali se ke mně nešlechetně, ale já jim to oplatím, jen co můj otec zemře.“ \" Když se Gád s Danem doslechli, že údajně faraón s tímto Josefovým záměrem nejenom souhlasí, ale dokonce Josefovi slíbil aktivní pomoc, vyděsilo je to natolik, že souhlasili se svou účastí na vraždě svého bratra Josefa. Spiknutí se však vymklo kontrole. Gád s Danem byli nuceni uznat svou chybu a díky Asenatině přímluvě došlo i ke smíru mezi Gádem a Danem a ostatními jejich bratry.\n\n\n\n"}
{"id": "1319543", "url": "https://cs.wikipedia.org/wiki?curid=1319543", "title": "Pommier", "text": "Pommier\n\nPommier je francouzská obec v departementu Pas-de-Calais v regionu Hauts-de-France. V roce 2014 zde žilo 236 obyvatel.\n\nSousední obce jsou: Bailleulmont, Berles-au-Bois, Bienvillers-au-Bois, Humbercamps a Saint-Amand.\n\n\"Počet obyvatel\"\n\n"}
{"id": "1319545", "url": "https://cs.wikipedia.org/wiki?curid=1319545", "title": "TPA Group", "text": "TPA Group\n\nTPA Group je poradenská společnost v oblasti daní, auditu a dalších specializovaných oblastech. Působí zejména v regionu střední a jihovýchodní Evropy.\n\nCentrála skupiny TPA Group se nachází ve Vídni. Společnost je řízena partnery se sídlem ve střední \na jihovýchodní Evropě. Má přibližně 1700 zaměstnanců a pobočky na 30 místech ve 12 zemích – Albánii, Bulharsku, Černé Hoře, Chorvatsku, Polsku, Rumunsku, Srbsku, Slovensku, Slovinsku, České republice, Maďarsku a Rakousku.\n\nSkupina TPA Group je nezávislým členem Baker Tilly Europe Alliance, jejímiž dalšími členy\njsou dále celosvětová poradenská síť Baker Tilly International a Baker Tilly v Německu.\n\nTPA je zkratka pro Treuhand Partner Austria.\n\nV roce 1993 byla založena auditorská společnost Notia Audit. Díky brzkému úspěchu a rychlému růstu se společnost v roce 1999 spojila s mezinárodní skupinou Crowe Horwarth International, která představovala řetězec vzájemně kapitálově nepropojených společností. Podmínkou vstupu do skupiny Crowe Horwarth International byl dvouletý dozor nejbližšího člena skupiny, tedy společnosti Treuhand Partner Austria (TPA). Po uplynutí lhůty vznikla v roce 1999 TPA Notia jako začátek česko-rakouského joint venture. Na počátku roku 2002 došlo ke změně značky a prodloužení názvu na „TPA Horwath“.\n\nSpolečnost TPA (Treuhand Partner Austria) byla založena roku 1979 v dolnorakouském městě Langenlois. Firma se postupně rozšiřovala a v roce 1990 začala expandovat do sousedních zemí. Ve všech 11 zemích, ve kterých je společnost zastoupena, se zaměřuje především na poskytování služeb v oblasti nemovitostí, bank, služeb, energetiky, zpracovatelského průmyslu a obchodu.\n\nV létě 2016 skupina TPA ukončila své členství v síti Crowe Horwath International.\nOd 5. září 2016 vystupuje pod názvem TPA a působí jako nezávislý člen Baker Tilly Europe Alliance.\n\nBaker Tilly Europe Alliance je složena ze tří nezávislých členů – Baker Tilly International, nezávislý člen Baker Tilly International v Německu, Baker Tilly, a skupina TPA Group. TPA Group jako člen této aliance může plně využívat a nabízet svým klientům profesionální služby celosvětové sítě daňových \na podnikových poradců a auditorů ve všech hlavních obchodních centrech světa.\n\nPartneři skupiny TPA Česká republika poskytují své služby v České republice od roku 1993. TPA poskytuje služby zejména z oblasti daňového poradenství a auditu. Zaměřuje se především na korporátní klienty podnikající na mezinárodní úrovni v oblasti střední a jihovýchodní Evropy. Díky členství v Baker Tilly Europe Allience nabízí TPA svým klientům služby globální sítě Baker Tilly International, která patří do první desítky celosvětových poradenských sítí.\n\nV současnosti zaměstnává více než 230 pracovníků a pokrývá celou Českou republiku. Kanceláře najdete v Praze a Opavě.\n\nhttp://www.tpa-group.cz/cs\n\nhttps://web.archive.org/web/20170822135806/http://www.tpa-group.com/en/about-us/philosophy-0\n"}
{"id": "1319547", "url": "https://cs.wikipedia.org/wiki?curid=1319547", "title": "Beatrice Portinariová", "text": "Beatrice Portinariová\n\nBeatrice di Folco Portinariová zvaná Bice (1266 – 8. června 1290) byla Italka z Florencie, obecně považovaná za múzu Danta Alighieriho, objevující se v jeho díle pod jménem Beatrice. Pocházela z rodiny bankéře Folca Portinariho a byla vdaná za jiného bankéře Simona dei Bardiho. Dante napsal, že Beatrici potkal jen dvakrát a obě setkání byla od sebe vzdálena devět roků. Přesto ho mladá žena okouzlila natolik, že si lásku k ní zachoval po celý život. Beatrice byla hlavní inspirací pro Dantovo dílo \"Vita nuova\" a objevuje se jako básníkova průvodkyně v poslední knize \"Božské komedie\", tedy v \"Ráji\", kam předchozí průvodce Vergilius jako pohan nesmí vejít. \n"}
{"id": "1319548", "url": "https://cs.wikipedia.org/wiki?curid=1319548", "title": "Kamenica (rozcestník)", "text": "Kamenica (rozcestník)\n\nKamenica je název více sídel:\n\n\n"}
{"id": "1319554", "url": "https://cs.wikipedia.org/wiki?curid=1319554", "title": "Mistrovství světa v atletice 2017 – Muži 1500 metrů", "text": "Mistrovství světa v atletice 2017 – Muži 1500 metrů\n\nBěh na 1500 metrů mužů na Mistrovství světa v atletice 2017 probíhal 10. (rozběhy), 11. (semifinále) a 13. srpna (finále). Zvítězil Keňan Elijah Manangoi, český reprezentant Jakub Holuša obsadil páté místo.\n\n"}
{"id": "1319556", "url": "https://cs.wikipedia.org/wiki?curid=1319556", "title": "Hrodenský prales", "text": "Hrodenský prales\n\nBiosférická rezervace Hrodenský prales (bělorusky Гродзенская пушча; taraškevicí Гарадзенская пушча; polsky Puszcza Grodzieńska) je lesní masiv, který se rozkládá na území Hrodenského rajónu Hrodenské oblasti v Bělorusku, 15 až 20 km severně a severovýchodě od města Hrodno, mezi řekami Něman a Katra.\n\nV 16. století se prales táhl od řeky Narva do Haradka a nesl jméno Peralomský prales (Пераломская пушча). Během povstání v letech 1863–1864 na území sídlily rebelské partyzánské oddíly a v období od srpna 1944 do února 1945 zde fungovala Zemská armáda. Po druhé světové válce přeslo území pod správu běloruské SSR a od roku 1991 je součástí nezávislého Běloruska.\n\nBiosférická rezervace, zaujímající rozlohu 20 903 ha, byla založena v roce 2007 sloučením Sapockinské a Hožské biologické rezervace na základě ustanovení Rady ministrů z 27. 12. 2007 № 1833.\n\nBylo identifikováno celkem 801 cévnatých rostlin a 770 druhů krytosemenných rostlin, které patří do 425 rodů a 111 čeledí. Na území rezervace roste 19 druhů chráněných rostlin jako například bradáček vejčitý (\"Listera ovata\"), vranec jedlový (\"Huperzia selago\"), potočník vzpřímený (\"Berula erecta\"), lilie zlatohlavá (\"Lilium martagon\"), koniklec luční (\"Pulsatilla pratensis\"), osladič obecný (\"Polypodium vulgare\"), mečík střechovitý (\"Gladiolus imbricatus\"), sasanka lesní (\"Anemone sylvestris\"), \"Cenolophium denudatum\", hořec křížatý (\"Gentiana cruciata\"), třezalka horská (\"Hypericum montanum\"), jednokvítek velekvětý (\"Moneses uniflora\"), sveřep Benekenův (\"Bromopsis benekenii\"), lopuch hajní (\"Arctium nemorosum\"), vemeník zelenavý (\"Platanthera chlorantha\"), bradáček srdčitý (\"Listera cordata\") nebo plicník měkký (\"Pulmonaria mollis\").\n\nNěkteré rostlinné druhy, jako je tařinka horská Gmelinova (\"Alyssum gmelinii\"), \"Pulsatilla bohemica\", kostřava písečná (\"Festuca psammophila\"), lze najít v rámci Běloruska jen v této oblasti.\n"}
{"id": "1319558", "url": "https://cs.wikipedia.org/wiki?curid=1319558", "title": "Ľuboslav Choluj", "text": "Ľuboslav Choluj\n\nĽuboslav Choluj (* 9. února 1947 Prešov) je bývalý slovenský fotbalový útočník. Žije v Prešově.\n\nZa druholigový Tatran Prešov odehrál první utkání proti Bayernu Mnichov v Poháru vítězů pohárů v sezoně 1966/67 (nerozhodně 1:1, hráno ve středu 28. září 1966 v Prešově). V československé lize nikdy nenastoupil. II. ligu hrál také v Humenném, kam se přestěhoval.\n\n\n"}
{"id": "1319559", "url": "https://cs.wikipedia.org/wiki?curid=1319559", "title": "Isachar", "text": "Isachar\n\nIsachar ( , \"Jisaschar\"), do češtiny přepisováno též jako Izachar, Jisachar nebo Jissachar, je jméno devátého Jákobova syna, kterého mu porodila jeho první manželka Lea jako svého pátého syna. Jméno se vykládá jako \"„Najatý za mzdu“\" či \"„Odměna“\". Jménem tohoto syna byl též nazýván jeden z izraelských kmenů. Příslušníci tohoto kmene jsou označování jako Isacharovci. O samotném Jákobovu synu jménem Isachar se z biblických příběhů téměř nic nedozvídáme. ֹVíme pouze, že měl čtyři syny. Obsáhlejší zprávy máme pouze o životě některých jednotlivců, kteří pocházeli z Isacharova rodu. K nim patřil například soudce Tóla nebo král Baeša, jenž vládl Severnímu izraelskému království 24 let.\n\n\n\n"}
{"id": "1319560", "url": "https://cs.wikipedia.org/wiki?curid=1319560", "title": "Stadler EC250", "text": "Stadler EC250\n\nJednotka EC250 s obchodním označením Giruno (rétorománsky \"káně\"), od srpna 2017 nově SMILE, je první vysokorychlostní jednotkou vyprodukovanou švýcarskou firmou firmy Stadler Rail\n\nJméno vykládá výrobce jako akronym (Schneller Mehrsystemfähiger Innovativer Leichter Expresszug) , v překladu Rychlejší, vícesystémovější, inovativnější, lehčí expresní vlak.\n\nŠvýcarské spolkové dráhy (SBB) vypsaly v roce 2012 v rámci projektu «BeNe» (Beschaffung Neue internationale Züge – Pořízení nových mezinárodních vlaků) soutěž na dodávku 29 jednotek pro dopravu v severo-jižním směru. Jednotky měly být jednopodlažní, bez naklápění skříní, na rozdíl od jednotek pro dopravu ve směru východ-západ, pro kterou byly v roce 2010 objednány jednotky Twindexx Swiss Express firmy Bombardier Transportation. Vedle etablovaných dodavatelů jednotek pro dálkovou dopravu – firem Alstom, Siemens Rail Systems a Patentes Talgo se do soutěže přihlásil i švýcarský výrobce Stadler\n, který dosud dodával jednotky pro regionální dopravu, nejvýše pouze upravené pro potřeby dálkové dopravy. Poté, co žádný z dodavatelů nepředložil nabídku splňující požadavky, bylo vyhlášeno druhé kolo soutěže, kterého se již Siemens neúčastnil. Dne 9. května 2014 bylo zveřejněno, že SBB vybraly nabídku Stadler v hodnotě 980 mil. CHF. Navíc přibyl požadavek opce na dodávku dalších 92 jednotek. Vítězem druhého kola se stala firma Stadler Rail.\n\nVýsledky obou soutěží ovšem vyvolaly žaloby, které zprvu neumožnily SBB podepsat smlouvu s firmou Stadler Rail. Alstom sice již v září 2014 svoji žalobu stáhnul, ale výsledek soutěže byl nadále zablokovaný až do doby, kdy v říjnu 2014 spolkový správní soud označil ve svém předběžném rozhodnutí žalobu Talgo za «zjevně zdaleka neopodstatněnou». Smlouva mezi SBB a Stadlerem byla podepsána 30. října. Společnost Talgo si stěžovala, že nabídka společnosti Stadler Rail, která byla dražší než její vlastní, byla považována společností SBB za ekonomicky nejvýhodnější. Soud potvrdil, že do výpočtů mohou být zahrnuty nejen náklady na pořízení, ale i budoucí náklady na provoz a údržbu.\nOd roku 2015 nese tento projekt SBB jméno «Giruno».\n"}
{"id": "1319561", "url": "https://cs.wikipedia.org/wiki?curid=1319561", "title": "Barca", "text": "Barca\n\nBarca může být:\n\n"}
{"id": "1319563", "url": "https://cs.wikipedia.org/wiki?curid=1319563", "title": "Fordlândia", "text": "Fordlândia\n\nFordlândia je okres a přilehlé území o rozloze 14,568 km² v brazilském státě Pará na území dnešního města Aveiro. Nachází se na východních březích řeky Tapajós zhruba 300 km jižně od města Santarém. Bylo založeno americkým průmyslníkem Henry Fordem v amazonském deštném pralese v roce 1927 jako prefabrikované průmyslové město určené k osídlení deseti tisíci lidmi, aby zajistilo zdroj přírodního kaučuku pro automobilovou výrobu společnosti Ford Motor Company v USA. Ford projednal dohodu s brazilskou vládou, která mu poskytla koncesi pozemku na břehu Tapajós poblíž města Santarém výměnou za 9% podíl na zisku. Město bylo oficiálně otevřeno v roce 1928, nicméně velmi záhy se objevilo množství problémů. Kaučukovníkům se na plantážích nedařilo a trpěly různými chorobami. Umělá „amerikanizace“ dělníků postupně přerostla v odpor, poslední kapku způsobil zákaz prodeje alkoholu. Násilné protesty dělníků musely uklidnit až brazilské úřady. V roce 1933 Ford uznal, že projekt se nezdařil a město bylo de facto opuštěno v roce 1934. Zkoušel ještě štěstí asi o 100 km jinde (plantáž Belterra), ale ani zde se nevedlo dobře. K oficiálnímu uzavření projektu došlo v prosinci 1945.\n\nMěsto bylo převážně opuštěné až do začátku 21. století, kdy ve městě žilo stále ještě 90 obyvatel. Poté nastal nový rozvoj a v roce 2017 zde bydlelo asi 3000 lidí.\n"}
{"id": "1319569", "url": "https://cs.wikipedia.org/wiki?curid=1319569", "title": "Georg Luger", "text": "Georg Luger\n\nGeorg Johann Luger (6. března 1849, Steinach am Brenner – 22. prosince 1923, Berlín) byl rakouský vynálezce a konstruktér, vynálezce zbraně Luger P.08, která je označována za nejslavnější pistoli světa. Pro tuto pistoli vyvinul i náboje 9 × 19 mm Parabellum.\nPo jeho narození se rodina přestěhovala do Itálie, kde jeho otec vyučoval na univerzitě v Padově. Italština se mu tak stala druhým mateřským jazykem. V Padově vystudoval gymnázium a poté odešel do Vídně, kde studoval na Vídeňské obchodní akademii (\"Wiener Handelsakademie\"), předchůdce dnešní vysoké ekonomické školy. V říjnu 1867 se Luger dobrovolně přihlásil k vojenské službě. Jako dobrý střelec byl poslán do rakousko-uherské školy vojenských zbraní v Bruckneudorfu, kde se brzy stal instruktorem. Tam vyklíčil jeho zájem o automatické zbrojní systémy. V roce 1871 byl povýšen na poručíka a poslán do civilu. Poté pracoval jako účetní vídeňského Jockey Clubu, později ho i vedl. V roce 1891 byl zaměstnán firmou \"Ludwig Loewe & Company\", která sídlila v Berlíně. Následně pracoval pro \"Deutsche Waffen und Munitions Fabriken\". Zde vyvinul svoji slavnou pistoli, armáda ji však odmítla. V roce 1898 si ji nechal patentovat. Když byl tudíž v roce 1919 z firmy vyhozen, vyhrál soudně práva na tento vynález. Soudy ho však stály všechny prostředky.\n\nRoku 1873 se oženil s Elisabeth Josefou Dufkovou. Z manželství se narodili tři synové: Georg Franz, Julius Wilhelm Bartholomaeus a Friedrich Alexander Georg.\n\n"}
{"id": "1319570", "url": "https://cs.wikipedia.org/wiki?curid=1319570", "title": "Predeal", "text": "Predeal\n\nPredeal ( \"Schanzpass\", \"Predeál\") je město v Rumunsku, 25 km jižně od Brašova, žije v něm 4755 obyvatel. Leží na řece Prahova v Predealském průsmyku, oddělujícím Jižní Karpaty od Východních Karpat, a s nadmořskou výškou 1107 m je nejvýše položeným sídlem v Rumunsku.\n\nPredeal byl založen v roce 1705 na významné obchodní cestě přes Karpaty, název etymologicky souvisí se slovanským výrazem „předěl“. V roce 1774 byl založen klášter Predeal. Do roku 1918 se zde nacházel hraniční přechod mezi Rakouskem-Uherskem a Rumunskem, vzhledem ke strategickému významu místa se o ně za první světové války dlouho bojovalo. Město je významné jako luxusní klimatické lázně a středisko zimních sportů, prochází jím železniční i silniční spojení mezi Bukureští a Brašovem.\n\nMěsto je tvořeno třemi částmi: Pârâul Rece, Timișu de Jos, Timișu de Sus.\n\nV Predealu pobýval od svého svržení až do smrti albánský panovník Wilhelm Wied.\n\n"}
{"id": "1319573", "url": "https://cs.wikipedia.org/wiki?curid=1319573", "title": "Ústní ústrojí kousací", "text": "Ústní ústrojí kousací\n\nKousací ústrojí je základní ústní ústrojí hmyzu, které se vyvinulo jako první, tudíž se s ním setkáváme hlavně u primitivnějších skupin hmyzu. Tvoří ho nepárový horní pysk (\"labrum\"), párová kusadla (\"mandibuly\") a čelisti (\"maxily\"), spodní pysk (\"labium\") a hypopharynx. \nKousací ústní ústrojí mají hlavně brouci, švábi a termiti, dále vážky, sarančata a někteří blanokřídlí, jako mravenci. Některé druhy hmyzu mají kousací ústní ústrojí pouze v larválním stádiu (mol šatní). \n\nKusadla, obvykle největší část ústrojí, jsou k rozkousání pevné potravy, někdy také jako zbraně. Kusadla se pohybují pomocí svalů. Čelisti bývají slabší než kusadla, ale strukturálně složitější. Slouží k dalšímu zpracování a manipulaci s potravou. Obvykle se zde nachází chuťové receptory. Horní pysk přikrývá ústa shora a hmyz ho většinou používá k posouvání potravy. Spodní pysk uzavírá ústrojí zespod nebo případně, u hypognátního postavení hlavy, zezadu. Spodní pysk vznikl srůstem druhého páru čelistí. Hypopharnyx je orgán podobný jazyku, který produkuje sliny a pomáhá dostat potravu dál do trávicího ústrojí.\n"}
{"id": "1319582", "url": "https://cs.wikipedia.org/wiki?curid=1319582", "title": "Amazon Prime", "text": "Amazon Prime\n\nAmazon Prime je placená videotéka filmů online od společnosti Amazon. Za měsíční předplatné nabízí přístup do videotéky, kde najdou uživatelé vybrané filmy a seriály. Služba je dostupná také v České republice.\n\nV roce 2006 spustil Amazon původně pod názvem Amazon Unbox první verzi videotéky, kam zařadil digitální verze vybraných filmů, které již nabízel k prodeji na DVD nebo Blu-Ray. Později spojil tuto službu se svým dalším produktem Amazon Prime, který za předplatné nabízel uživatelům služby jako expresní doručování zásilek nebo úložiště fotografií.\n\nV roce 2011 koupil Amazon společnost Lovefilm, která provozovala podobnou videotéku ve Velké Británii, Německu a Rakousku a po určitou dobu také ve Švédsku, Dánsku a Norsku. Lovefilm se postupem času spojil s Amazon Prime ve všech zemích.\n\nKoncem roku 2016 spustil tuto službu celosvětově pod názvem Prime Video, nabídka je dostupná na adrese www.primevideo.com pro většinu zemí světa s výjimkou Číny, Sýrie, Severní Koreje a Íránu.\n\nJe filmová a seriálová streamovací služba spuštěná dne 7. září 2006 ve Spojených státech. Prime Video je dostupné celosvětově kromě kontinentální Číny, Íránu, Severní Korey a Sýrie. Služba je součástí předplatného Amazon Prime. Ve Spojeném království, USA, Německu, Švédsku a Rakousku lze službu předplatit samostatně.\n\nPodobně jako Netflix či HBO má ve své videotéce Amazon Prime Video nejen přejaté filmy a seriály, ale také své původní tituly, které produkuje pod značkou Amazon Originals. Mezi nejznámější patří The Grand Tour nebo The Man in the High Castle.\n\nNabídka titulů v České republice je podobná jako v dalších nových státech, které spustil Amazon koncem roku 2016 a obsahuje zhruba 750 titulů, které se skládají ze starších fimů a seriálů a také několika novinek Amazon Originals. Českou podporu má několik známých seriálů jako Fear the Walking Dead, Into the Badlands nebo Mr. Robot, celkový počet titulů, které mají český dabing nebo české titulky, je zhruba 40. Během léta 2018 začal Amazon Prime nabízet také české filmy, první byly Láska je láska a 7 dní hříchů.\n\n"}
{"id": "1319585", "url": "https://cs.wikipedia.org/wiki?curid=1319585", "title": "Římskokatolická farnost Sádek", "text": "Římskokatolická farnost Sádek\n\nŘímskokatolická farnost Sádek je územním společenstvím římských katolíků v litomyšlském vikariátu královéhradecké diecéze.\n\nPůvodní kostel v Sádku pocházel z let 1515 – 1516 a byl zasvěcen svatému Mikuláši. Dnešní podoba kostela je po barokních úpravách z let 1710 – 1713 a jeho zasvěcení změněno na Nejsvětější Trojice. Kostel měří na délku 32,5 m, jeho šířka je 11,5 m a na výšku měří 11 m. Hlavní oltář byl přestavován a upravován do dnešní podoby v roce 1894.\n\n\nFarnost má sídelního duchovního správce, který je zároveň administrátorem ex currendo farnosti Korouhev a kaplanem v Poličce.\n\n"}
{"id": "1319588", "url": "https://cs.wikipedia.org/wiki?curid=1319588", "title": "Zabulón", "text": "Zabulón\n\nZabulón ( , \"Zevulun\"), do češtiny přepisováno též jako Zabulon, Zebulůn či Zvulun, je jméno desátého Jákobova syna, kterého mu porodila jeho první manželka Lea jako svého šestého syna. Jméno se vykládá jako \"„Vyvýšený“\" či \"„Zůstávající“\". Jménem tohoto syna byl též nazýván jeden z izraelských kmenů. Příslušníci tohoto kmene jsou označování jako Zabulónovci. O samotném Jákobovu synu jménem Zabulón se z biblických příběhů téměř nic nedozvídáme. ֹVíme pouze, že měl tři syny. Ze Zabulónova pokolení pocházel soudce Elón a podle některých rabínských autorit i prorok Jonáš.\n\n\n"}
{"id": "1319589", "url": "https://cs.wikipedia.org/wiki?curid=1319589", "title": "Ta-lien I-fang", "text": "Ta-lien I-fang\n\nTa-lien I-fang () je čínský profesionální fotbalový klub, který sídlí ve městě Ta-lien v provincii Liao-ning. Založen byl v roce 2009 pod názvem Ta-lien A-er-pin. Svůj současný název nese od roku 2016. Klubové barvy jsou modrá, černá a bílá. Od sezóny 2017 působí v čínské první nejvyšší fotbalové soutěži.\n\nSvé domácí zápasy odehrává v Ta-lienském sportovním centru s kapacitou 61 000 diváků.\n\nPlný název klubu je Fotbalový klub Ta-lien I-fang ()\n\n\n\nZdroj: \n\n\n\nZdroj: \n\n"}
{"id": "1319596", "url": "https://cs.wikipedia.org/wiki?curid=1319596", "title": "Viktor Pobehajev", "text": "Viktor Pobehajev\n\nViktor Jurijovyč Pobehajev (ukrajinsky Віктор Юрійович Побегаєв, rusky Виктор Юрьевич Побегаев, Viktor Jurjevič Poběgajev; * 8. května 1963 Bratskoje), v českých a slovenských médiích uváděný jako Viktor Pobegajev, je bývalý sovětský a ukrajinský fotbalový útočník a trenér.\n\nZa éry Sovětského svazu i samostatné Ukrajiny hrál za menší kluby. V Československu se poprvé objevil v dresu třetiligové Bukózy Vranov nad Topľou na jaře 1991. V roce 1991 přestoupil do druholigového oddílu TJ VSŽ Košice, po fúzi klubů hrál za 1. FC Košice. V roce 1994 se vrátil do vlasti.\n\nV sezoně 1992/93 se stal v dresu 1. FC Košice nejlepším střelcem SNFL se 16 brankami a v sezoně 1993/94 zde hrál slovenskou nejvyšší soutěž.\nS košickým mužstvem triumfoval ve finále 33. (posledního) ročníku Československého poháru (1992/93), které se hrálo v neděli 6. června 1993 na hřišti Tatranu Poštorná před 6 000 diváky. Druholigoví košičtí fotbalisté v něm překvapivě porazili novopečeného mistra ligy Spartu Praha, senzací pak byl rozdíl 4 branek – 5:1, k čemuž Pobehajev přispěl dvěma góly (na 3:1 a konečných 5:1).\n\nOdehrál všechna 4 utkání Košic v Poháru vítězů pohárů v ročníku 1993/94, v nichž vstřelil jednu branku.\n\nOd roku 1995 byl hrajícím trenérem, po skončení hráčské kariéry v roce 2000 trénoval do roku 2003.\n\n"}
{"id": "1319599", "url": "https://cs.wikipedia.org/wiki?curid=1319599", "title": "Čistírna odpadních vod Opava", "text": "Čistírna odpadních vod Opava\n\nČistírna odpadních vod Opava zabezpečuje čištění odpadních vod z Opavy, ale i z průmyslových a potravinářských podniků v okolních lokalitách. Dokáže vyčistit vodu až od 149 tisíc ekvivalentních obyvatel. Provoz splňuje požadavky legislativy EU i České republiky na kvalitu čištěných vod. Od svého vzniku prošla řadou přestaveb, modernizací a zvyšování kapacity.\n\nPrvní městská čistírna odpadních vod v Opavě byla uvedena do provozu ve třicátých letech 20. století. Byla několikrát rozšiřována a upravována.\n\nV roce 1967 prošla kompletní přestavbou. Postupné připojování nových závodů a růst počtu obyvatel vyžadovaly další úpravy a intenzifikaci zejména biologické části zařízení. \n\nPřes úpravy byla čistírna v osmdesátých letech trvale přetěžována. Proto bylo nutné přistoupit k rekonstrukci a rozšíření provozu. Původní projekt z roku 1989, který počítal s rozšířením na sousední pozemek, byl s ohledem na změněné podmínky upraven a pro rozšíření byly využity pouze prostory v areálu čistírny.\n\nPrvní etapa rekonstrukce byla ukončena v prosinci roku 1996, druhá etapa v červnu 1997. Nová čistírna odpadních vod zahrnovala část původních rekonstruovaných objektů, ale také nově vybudované objekty.\n\nRekonstrukce odvodňování a zahušťování kalu\n\nRekonstrukce plynového hospodářství\n\nInstalace zařízení na chemickou eliminaci fosforu\n\nRekonstrukce dosazovací nádrže na dešťovou zdrž\n\nRekonstrukce biologického stupně čištění na kaskádovou aktivaci\n\nRekonstrukce usazovacích nádrží\n\nRekonstrukce plynojemu\n\nInstalace dekantační odstředivky\n\nMechanicko-biologická čistírna odpadních vod Opava s kaskádovou aktivací, s biologickým i chemickým odstraňováním fosforu, s výrobou elektrické energie z přebytků bioplynu a s kompletní automatizací řízení provozu v současnosti zabezpečuje čištění nejen komunálních odpadních vod z Opavy, ale i odpadních vod z významných průmyslových a potravinářských podniků. \n\nProvoz splňuje požadavky legislativy EU i České republiky na kvalitu čištěných vod, včetně dodržení limitu ukazatele celkového dusíku ve vypouštěných vodách na úrovni pod 10,0 mg.l-1.\nKapacita čistírny je 149 000 ekvivalentních obyvatel, za den dokáže vyčistit 33 500 m³ odpadních vod.\n\nV letech 2015–2016 proběhla v provozu čistírny intenzifikace kalového hospodářství a navazující investice za celkem zhruba 50 milionů korun. Proběhla výstavba nové vyhnívací nádrže o objemu 2 000 m³ pro kal vznikající v procesu čištění odpadních vod a rekonstrukce trubních rozvodů plynu a vystrojení vyhnívacích nádrží.\n"}
{"id": "1319600", "url": "https://cs.wikipedia.org/wiki?curid=1319600", "title": "Effectix", "text": "Effectix\n\nEffectix.com s.r.o. je společnost zabývající se on-line marketingem v České republice a na Slovensku. Sídlí v Praze s pobočkami v Brně a v Bratislavě. V současnosti má 36 spolupracovníků, specialisté firmy spravují on-line marketing pro klienty v 18 zemích. \n\nSpolečnost byla založena v lednu 2009 Davidem Bauckmannem. Bauckmann v dubnu prodal část svého podílu Ondřeji Tomkovi a Jaroslavu Křížovi. V roce 2011 společnost dosáhla tržeb 34 milionů korun a provozního zisku necelého milionu korun. V roce 2012 pak Effectix zvýšil tržby na 39 milionů korun a provozní zisk na 1,4 milionu. V roce 2013 se stal většinovým vlastníkem firmy Ondřej Tomek, který dosáhl podílu 53 % společnosti, David Bauckmann s 23 % a Jaroslav Kříž s 19 % se stali minoritními vlastníky. Čtvrtý 5% podíl získala nová generální ředitelka Effectixu Kateřina Holnová. \n\nVe své historii čelil Effectix dvěma insolvenčním řízením. První z nich podali bývalí zaměstnanci, to druhé na sebe podala sama společnost. Důvodů byla, dle insolvenčního návrhu, v té době celá řada. Především se ale jednalo o předluženost společnosti (půjčky od majoritního vlastníka Ondřeje Tomka a spolumajitelky Kateřiny Holnové) a dluh na DPH. \n\nV roce 2015 prodal Tomek většínový podíl ve společnosti. Od základů se také změnilo vedení, místo dosavadní ředitelky Kateřiny Holnové se stal novým generálním ředitelem a jednatelem Karol Veleba, ten se stal i spoluvlastníkem společnosti. Od roku 2018 je většinovým vlastníkem společnost OBD SERVICE s.r.o. se 75 % podílem, zbylých 25 % vlastní generální ředitel a jednatel společnosti Karol Veleba.\n\nPod novým vedením firma nadále plánuje transformaci na akciovou společnost a vstup na Burzu cenných papírů Praha. \n\nSpolečnost působí i na Slovensku, kde má vlastní pobočku, ve které se kromě obchodního zastoupení nachází i výrobní a konzultační oddělení.\n\nSpolečnost se v rámci on-line marketingu zaměřuje na: \n\nSpolečnost vyvinula software Effectix Analyzer, který je určen k měření výsledků reklamních investic v on-line marketingu včetně analýzy již proběhlých kampaní.\n\nEffectix je společně s několika vybranými agenturami v ČR klíčovým partnerem společnosti Google v rámci programu Google Partners.\n\nV říjnu 2017 se agentura Effectix stala součástí uskupení marketingových agentur BlueAlliance. Součástí této aliance se stalo 9 on-line marketingových agentur ze střední a východní Evropy. \n\nEffectix je společně s dalšími agenturami z celého světa součástí programu International Growth program společnosti Google.\n\n"}
{"id": "1319601", "url": "https://cs.wikipedia.org/wiki?curid=1319601", "title": "Janusz Narzyński", "text": "Janusz Narzyński\n\nJanusz Narzyński (* 14. března 1928 ve Varšavě) je polský luterský duchovní a emeritní biskup.\n\nÚřad biskupa Evangelicko-augsburské církve v Polské republice zastával v letech 1975–1991. V letech 1983–1986 byl předsedou Polské ekumenické rady (\"Polska Rada Ekumeniczna\").\n\nByl ženat s Barbarou Enholc-Narzyńskou (1931-2019).\n"}
{"id": "1319602", "url": "https://cs.wikipedia.org/wiki?curid=1319602", "title": "Peking Kchung-ku", "text": "Peking Kchung-ku\n\nPeking Kchung-ku () je čínský profesionální fotbalový klub, který sídlí v Pekingu. Založen byl v roce 2004 pod názvem Peking Pa-si. Svůj současný název nese od roku 2015. Klubové barvy jsou modrá a červená. Od sezóny 2010 působí v čínské druhé nejvyšší fotbalové soutěži.\n\nSvé domácí zápasy odehrává v Pekingském olympijském sportovním centru s kapacitou 36 228 diváků.\n\nPlný název klubu je Fotbalový klub Peking Kchung-ku ()\n\n\n\nZdroj:\n\n\n\nZdroj:\n\n"}
{"id": "1319611", "url": "https://cs.wikipedia.org/wiki?curid=1319611", "title": "Michal Navrátil (skokan)", "text": "Michal Navrátil (skokan)\n\nMichal Navrátil (* 5. června 1985 Praha) je český skokan do vody, specialista na extrémní disciplínu high diving, člen klubu PSK Olymp Praha.\n\nV dětství se věnoval gymnastice a plavání (získal stříbrnou medaili na žákovském mistrovství republiky na 50 m motýlek), se skoky začal v klubu USK Praha v Podolí, v roce 2001 získal první vítězství na závodech Highjump. Je účastníkem soutěže ve skákání z útesů Red Bull Cliff Diving World Series, v roce 2016 vyhrál v Pembrokeshire svůj první závod. Pracuje pro firmu Royal Caribbean International a pořádá skokanské show na zámořských lodích, působil také jako akrobat v čínském cirkuse a kaskadér ve filmech, např. \"Jedna ruka netleská\". Na mistrovství světa v plavání 2017 v Budapešti skončil v soutěži ve skoku z 27 metrů na druhém místě a získal tak pro Českou republiku první plaveckou medaili z MS od roku 2003.\n\n"}
{"id": "1319612", "url": "https://cs.wikipedia.org/wiki?curid=1319612", "title": "Basseux", "text": "Basseux\n\nBasseux je francouzská obec v departementu Pas-de-Calais v regionu Hauts-de-France. V roce 2014 zde žilo 134 obyvatel.\n\nSousední obce jsou: Bailleulval, Beaumetz-lès-Loges, Monchiet a Rivière.\n\n\"Počet obyvatel\"\n\n"}
{"id": "1319615", "url": "https://cs.wikipedia.org/wiki?curid=1319615", "title": "Jün-nan Chung-tcha", "text": "Jün-nan Chung-tcha\n\nJün-nan Chung-tcha () byl čínský profesionální fotbalový klub, který sídlil ve městě Kchun-ming v provincii Jün-nan. Založen byl v roce 1996 pod názvem Šen-čen Ťin-pcheng. Zanikl v roce 2003 po fúzi s Čchung-čching Li-fan. Klubové barvy byly červená a bílá. V čínské nejvyšší fotbalové soutěži klub působil celkem čtyři ročníky (sezóny 2000–2003).\n\nSvé domácí zápasy odehrával v Kchun-mingském sportovním centru s kapacitou 40 000 diváků.\n\nPlný název klubu byl Fotbalový klub Jün-nan Chung-tcha ()\n\n\n\nZdroj:\n\n\n\nZdroj:\n"}
{"id": "1319619", "url": "https://cs.wikipedia.org/wiki?curid=1319619", "title": "Kostel Narození svatého Jana Křtitele a Panny Marie Čenstochovské", "text": "Kostel Narození svatého Jana Křtitele a Panny Marie Čenstochovské\n\nKostel Narození svatého Jana Křtitele a Panny Marie Čenstochovské (polsky: \"Kościół Narodzenia św. Jana Chrzciciela i Matki Boskiej Częstochowskiej\") je dřevěný farní kostel ve vesnici Poniszowice, Slezské vojvodství a náleží do diecéze gliwické, je farním kostelem farnosti Narození sv. Jana Křtitele a Panny Marie Čenstochovské.\nDřevěný kostel je v seznamu kulturních památek Polska pod číslem A305/50 z 2. 5. 1950 a je součástí Stezky dřevěné architektury v Slezském vojvodství.\n\nZmínka o kostelu v Poniszowicích pochází z roku 1175. V roce 1399 byl zničen vichřicí a v roce 1404 znovu postaven. V roce 1499 byl postaven nový a v roce 1570 vedle kostela byla postavena samostatně stojící zvonice. V roce 1650 byla přistavěna boční kaple financována Františkem Rogojským ze Słupska. V roce 1852 byla zřízena panská lóže financována Alexandrem Zawadzkým. V roce 1775 byl kostel přestavěn, přibyly soboty kolem kostela. V období 1834–1835 byla zhotovena podezdívka, v roce 1844 byla zvětšena hudební kruchta, v roce 1908 byly provedeny opravy, 1914 byly zabedněny soboty. V letech 1980–1982 proběhla oprava střechy. V roce 2009 byly v kostele prováděny opravy a konzervátorské práce, byly rekonstruovány soboty a prováděná konzervace vnitřního vybavení. Kostel byl původně zasvěcen Narození sv. Jana Křtitele a v roce 1850 dodatečně zasvěcen Panně Marii Čenstochovské na počest ukončení hladomoru.\n\nJednolodní orientovaná dřevěná stavba roubené konstrukce na zděné podezdívce. Loď s čtvercovým půdorysem s kruchou je ukončena trojbokým kněžištěm. Ke kněžišti na severní straně se přimyká obdélníková sakristie s panskou lóží v patře. Loď kostela byla původně rozdělena dvěma osmibokými sloupy (odstraněny v roce 1980), na jižní straně se nachází boční kaple, dříve zasvěcena sv. Josefovi, později Panně Marii. Střecha lodi a kněžiště je sedlová krytá šindelem, nad kněžištěm ukončena nižší valbovou střechou. Kolem kněžiště je otevřená podsíň (sobota) se širokou střechou. Na střeše lodi je osmiboký sanktusník. Kolem lodi kostela jsou bedněné soboty.\n\nDřevěná samostatná hranolová zvonice je sloupové (štenýřové) konstrukce z roku 1570. Sešikmené stěny věže jsou bedněné ukončené přesahujícím zvonovým patrem s jehlanovou střechou krytou šindelem. Ve zvonici jsou zavěšené historické zvony. Nejstarší z roku 1536 nese název \"Slovo Boží.\" Další tři byly pořízeny za původní dva zvony, které byly rekvírovány v roce 1942.\n\nVnitřní vybavení je barokní a manýristické. V lodi je plochý strop,v kněžišti valený. Vítězným obloukem prochází sponový trám na němž se nachází Ukřižování. Hlavní oltář pochází z roku 1655. V Diecézním muzeu v Opolu jsou uloženy hermy sv. Markéta a sv. Kateřiny, které byly v kostele Narození sv. Jana Křtitele.\n"}
{"id": "1319620", "url": "https://cs.wikipedia.org/wiki?curid=1319620", "title": "Jozef Bičkoš", "text": "Jozef Bičkoš\n\nJozef Bičkoš (* 1. ledna 1941 Krásna) je bývalý slovenský fotbalový útočník, trenér a funkcionář. Žije v Bardejově.\n\nV československé lize hrál za Tatran Prešov, vstřelil jednu prvoligovou branku. Na vojně byl v Dukle Praha a Dukle Komárno, působil také v NKHG Ostrava, divizním Ostroji Opava a druholigovém Partizánu Bardejov.\n\n"}
{"id": "1319622", "url": "https://cs.wikipedia.org/wiki?curid=1319622", "title": "Puščava", "text": "Puščava\n\nPuščava je vesnice v občině Lovrenc na Pohorju v severovýchodním Slovinsku. Vesnice leží poblíž pravého břehu řeky Drávy a protéká jí říčka Radoljna. Je též součástí tradičního regionu Dolní Štýrsko. Zdejší farní kostel je zasvěcený Panně Marii Pomocnici křesťanů. Je to poutní kostel postavený mezi lety 1668 a 1672 na místě bývalé kaple, z níž zbyla pouze část zvonice\n\n"}
{"id": "1319623", "url": "https://cs.wikipedia.org/wiki?curid=1319623", "title": "Šanghaj Lien-čcheng", "text": "Šanghaj Lien-čcheng\n\nŠanghaj Lien-čcheng () byl čínský profesionální fotbalový klub, který sídlil v Šanghaji. Založen byl v roce 2000 pod názvem Ta-lien S’-te-lung ve městě Ta-lien v provincii Liao-ning. V roce 2003 proběhlo stěhování do Ču-chaje v provincii Kuang-tung. Poslední stěhování proběhlo v roce 2004 a to do Šanghaje. Zanikl v roce 2007 po fúzi s Šanghaj Šen-chua. Klubové barvy byly červená a bílá. V čínské nejvyšší fotbalové soutěži klub působil celkem dva ročníky (sezóny 2005–2006).\n\nSvé domácí zápasy odehrával v Jüan-šenském sportovním centru s kapacitou 16 000 diváků.\n\nPlný název klubu byl Fotbalový klub Šanghaj Lien-čcheng ()\n\n\n\nZdroj: \n\n\n\nZdroj: \n"}
{"id": "1319627", "url": "https://cs.wikipedia.org/wiki?curid=1319627", "title": "Václav Parus", "text": "Václav Parus\n\nVáclav Parus (18. září 1926, Mělník – 1. května 2017) byl český silniční motocyklový závodník.\n\nZačínal jako cyklista, byl mistrem na klopené dráze na 50 km v roce 1944. Po válce od roku 1947 začal závodit na motocyklu DKW 125 cm³. V roce 1949 nastoupil jako dělník na brzdě do Jawy, a do roku 1952 byl i jejím továrním jezdcem. V letech 1953-1956 jezdil na tovární ČZ 125 cm³. V letech 1957-1966 jezdil silniční motocyklové závody za Duklu Praha. Další dvě sezóny jezdil jako soukromý jezdec. V roce 1980 začal jezdit veteránské závody. Mistr republiky třídy do 175 cm³ v letech 1955, 1961 a 1962, vítěz Grand Prix Československa 1955 v Brně, na TT-Tourist Trophy na ostrově Man v roce 1956 na ČZ 125 cm³ obsadil 6. místo, čtyřnásobný vítěz závodu 300 zatáček Gustava Havla v Hořicích. Byl prvním Čechem, který získal body v mistrovství světa silničních motocyklů. Mistrovství Československa se zúčastnil ještě v roce 1991. Poslední mistrovské body získal v roce 1991 v 64 letech na okruhu v Mostě. Na stroji ESO 500 OHV z roku 1955 korunoval závodní kariéru ziskem 7 mistrovských bodů a konečnou 14. pozicí v mistrovství Československa. V mistrovství Československa vyhrál 10 závodů.\n\n"}
{"id": "1319631", "url": "https://cs.wikipedia.org/wiki?curid=1319631", "title": "Comedy Central Extra", "text": "Comedy Central Extra\n\nComedy Central Extra je název placeného zábavního televizního kanálu provozovaného společnostmi Paramount UK Partnership ve Spojeném království a Irsku, Viacom International Media Networks v Nizozemsku a MTV Networks s.r.o. ve zbývajících částech Evropy a na Středním Východě. Hlavním jazykem vysílání je angličtina. Lokalizace do místních jazyků, kde kanál vysílá, probíhá formou DVB titulků. Provozovatel nevylučuje na některých trzích lokalizaci formou dabingu či voice-overu. Programová náplň je tvořena komediálními seriály a pořady typu stand-up americké a britské vlastní tvorby. \n\nKanál se poprvé objevil ve Velké Británii v nabídce satelitního operátora Sky, později i dalších, 1. září 2003, tehdy ještě pod názvem \"Paramount Comedy 2\". K rebrandingu stanice na nový název \"Comedy Central Extra\" došlo 6. dubna 2009. \n\nPoté, co bylo rozhodnuto o expanzi na další trhy, bylo 1. listopadu 2011 v nizozemské kabelové síti \"Ziggo\" spuštěno vysílání v nizozemštině. Na místním trhu se jednalo již o třetí kanál pod značkou \"Comedy Central\", kde již dříve byly spuštěny sesterské stanice Comedy Central a Comedy Central Family. \n\nV červenci 2012 byly zahájeno neveřejné zkušební vysílání české, srbské, slovinské a chorvatské lokalizace formou DVB titulků. K distribuci signálu byl zvolen satelit Thor 6 na orbitální pozici \"0.8°W\", kde se nachází multiplex provozovatele s názvem \"MTV Networks\". Stanice \"Comedy Central Extra\" pro větší část Evropy a Středního Východu vysílá s licencí vydanou českou \"Radou pro rozhlasové a televizní vysílání\". Pravidelné vysílání bylo spuštěno 1. srpna 2012. Stanice byla od počátku dostupná také v základní nabídce satelitní platformy \"Total TV\" a kabelových sítích \"SBB\", \"D3 GO\" a \"B.net\" v zemích bývalé Jugoslávie. \n\nV březnu 2013 vstoupil kanál prostřednictvím operátora \"Romtelecom\" na rumunský trh v plné lokalizaci formou titulků .\n\nDne 3. října 2014 byl \"Comedy Central Extra\" zařazen do nabídky \"PLUS\" slovenského kabelového operátora UPC Broadband Slovakia . O tři dny později byl zařazen také do nabídek satelitních platforem Freesat by UPC Direct v Česku a na Slovensku do balíčku \"Freesat PLUS\", a do maďarského UPC Direct. V české kabelové síti UPC ČR se kanál objevil až 4. listopadu 2014. \n\nV pondělí 8. července 2015 zařadila chorvatská kabelová televize \"VIP TV\" kanál do základní nabídky. .\n\nProvozovatel MTV Netwoks s.r.o. ve spolupráci s televizí Primou spustil v pondělí 14. prosince 2015 vysílání českého kanálu Prima Comedy Central. Ve stejný den došlo k vyřazení stanice \"Comedy Central Extra\" z nabídek kabelového operátora UPC Česká republika. \n\nOd 1. dubna 2016 je kanál dostupný v maďarském balíčku \"Extra\" slovenského operátora Magio Sat. Od stejného dne došlo v nabídce operátora Nová Digi TV SK k přesunutí stanice \"Comedy Central Extra\" do základního balíčku \"Štandard\". \n\nProvozovatel \"Comedy Central Extra\" se rozhodl k 1. červnu 2017 ukončit distribuci kanálu na českém a slovenském trhu .\n\nNíže je uveden seznam kabelových sítí, ve kterých je nabízen program \"Comedy Central Extra\".\n\n\n\n\n\n\nNíže je uveden seznam IPTV operátorů, ve kterých je nabízen program \"Comedy Central Extra\".\n\n\n\n"}
{"id": "1319632", "url": "https://cs.wikipedia.org/wiki?curid=1319632", "title": "Freddy Quinn", "text": "Freddy Quinn\n\nFreddy Quinn, původním jménem Franz Eugen Helmut Manfred Nidl (* 27. září 1931, Niederfladnitz) je rakouský zpěvák a herec, populární zvláště v 50. a 60. letech 20. století. Byl představitelem tzv. schlager musik. \nQuinn se narodil v Dolním Rakousku a vyrůstal ve Vídni. Pak žil s otcem v Morgantownu v Západní Virginii v USA, ale po rozchodu rodičů se přestěhoval s matkou zpět do Vídně. Druhým manželstvím jeho matky s Rudolfem Anatolem Freiherrem von Petzem získal Quinn jméno Nidl-Petz. Na konci druhé světové války, ve svých 14 letech, odešel z domova, aby se setkal s americkými vojáky v západních Čechách. Vmísil se mezi vojáky a díky své plynulé angličtině s americkým přízvukem se mu podařilo předstírat, že má americkou státní příslušnost a v květnu 1945 byl poslán do USA s výpravou vojenských navrátilců. Cílem tohoto zvláštního útěku z Evropy bylo znovu se setkat s pravým otcem. Na Ellis Islandu, kam byl po odhalení své identity poslán, s mnoha jinými migranty, se však dozvěděl, že jeho otec už v roce 1943 zemřel při autonehodě. Byl pak okamžitě poslán zpět do Evropy. Než se však vrátil k matce do Vídně, na celý rok uvízl v Antverpách v dětském domově. Naučil se zde francouzsky a nizozemsky. Ani po návratu k matce ho však neklidná povaha neopustila. Začal se toulat po jižní Evropě a severní Africe. Nakonec se usadil v Německu, ve čtvrti St. Pauli v Hamburku. Zde začal vystupovat jako zpěvák. V roce 1954 získal první nahrávací smlouvu. Roku 1956 reprezentoval Německo v prvním ročníku Eurovize, který se konal v Luganu. Vystoupil zde s písní \"Tak geht das jede Nacht\", která pojednává o nevěrné dívce. Většina jeho dalších písní je o Hamburku, nekonečném moři a osamělém životě v odlehlých zemích (\"Heimweh\", \"Brennend heißer Wüstensand\", \"Dort wo die Blumen blüh'n\", \"Schön war die Zeit\", \"Die Gitarre und das Meer\", \"Unter fremden Sternen\", \"Irgendwann gibt's ein Wiedersehn\", \"La Paloma\", \"Junge, komm bald wieder\", \"Vergangen, vergessen, vorueber\" ad.). V 50. a 60. letech natočil též řadu filmů, v nichž ztvárňoval titulní postavu námořníka Freddyho. Občas též vystupoval na divadle a dokonce v cirkuse, s akrobatickými čísly. V 70. letech jeho sláva pohasla. Prodal 60 milionů desek a získal 17 zlatých desek. Stále žije v Hamburku.\n"}
{"id": "1319634", "url": "https://cs.wikipedia.org/wiki?curid=1319634", "title": "Mezistátní utkání české hokejové reprezentace v sezóně 2017/2018", "text": "Mezistátní utkání české hokejové reprezentace v sezóně 2017/2018\n\nMezistátní utkání české hokejové reprezentace v sezóně 2017/2018\n\n Česko - Slovensko 0:2 (0:1, 0:0, 0:1)\n\n23. srpna 2017 - Třinec \nBranky Česko: nikdo\nBranky Slovensko: 5. Paulovič, 59. Svitana.\nRozhodčí: Hradil, Šír – Gebauer, Lederer (CZE) \nVyloučení: 2:5 \nDiváků: 4 914\n\nČesko: Patrik Bartošák – T. Dvořák, Libor Šulák, David Sklenička, Lukáš Klok, Filip Pyrochta, David Musil, Kalina, Němeček – David Kaše, P. Musil, Radan Lenc – Miroslav Indrák, Stach, P. Straka – M. Hanzl, Herman, Uher – V. Tomeček, Tomášek, D. Šťastný. \n\nSlovensko: Konrád – Černák, J. Mikuš, Čerešňák, Gernát, Holenda, Kotvan, Romančík, Brejčák – A. Kudrna, Hovorka, Nagy – Svitana, L. Hudáček, Tybor – Macík, M. Zagrapan, Buc – Paulovič, Sukeľ, Koyš.\n\n24. srpna 2017 - Žilina \nBranky Česko: 31. P. Musil, 37. Tomášek \nBranky Slovensko: 18. Marek Zagrapan. \nRozhodčí: Konc, Stano – Výleta, Tvrdoň (SVK)\nVyloučení: 5:3 \nDiváků: 3 763\n\nČesko: M. Svoboda – David Sklenička, Libor Šulák, Filip Pyrochta, T. Dvořák, Němeček, Lukáš Klok, Kalina – David Kaše, P. Musil, Radan Lenc – Miroslav Indrák, Stach, P. Straka – M. Hanzl, Tomášek, Uher – V. Tomeček, Herman, D. Šťastný. \n\nSlovensko: Tomek – Černák, Brejčák, Čerešňák, Gernát, Holenda, Kotvan, Romančík, Michal Roman – Svitana, L. Hudáček, Nagy – A. Kudrna, Hovorka, Tybor – Macík, Marek Zagrapan, Buc – Paulovič, Sukeľ, Koyš. \n\n11. února 2018 - Anjang \nBranky Česko: nikdo\nBranky Finska: 32. Enlund, 32. Heiskanen.\nRozhodčí: ?? – ??\nVyloučení: 4:3 \nDiváků: ??\n\nČesko: Pavel Francouz (30. Dominik Furch) – Jakub Nakládal, Adam Polášek, Vojtěch Mozík, Jan Kolář, Ondřej Němec, Ondřej Vitásek, Tomáš Kundrátek, Michal Jordán – Martin Erat, Jan Kovář, Jiří Sekáč – Lukáš Radil, Tomáš Zohorna, Roman Červenka – Milan Gulaš, Tomáš Mertl, Dominik Kubalík – Michal Řepík, Horák ml., Michal Birner – Petr Koukal. \n\nFinsko: Koskinen – Kivistö, Lepistö, Koivisto, Hietanen, Ohtamaa, Heiskanen, Kukkonen – Hartikainen, Kemppainen, Junttila – Tolvanen, Kontiola, Peltola – Pyörälä, Lajunen, Manninen – Savinainen, Koskiranta, Enlund – Osala.\n"}
{"id": "1319635", "url": "https://cs.wikipedia.org/wiki?curid=1319635", "title": "Chalcidky", "text": "Chalcidky\n\nChalcidky (Chalcidoidea) jsou nadčeledí blanokřídlého hmyzu, která zahrnuje 19 čeledí a přes 22 000 známých druhů. Kvůli velikosti chalcidek je jejich výzkum složitý a odhaduje se, že může existovat více než 500 000 druhů. Velká část chalcidek parazituje na vajíčkách jiných druhů hmyzu, jako jsou brouci, motýli a mouchy nebo některých pavoukovců. Mají převážně hnědou nebo černou barvu (jejich název pochází z řeckého khalkos, což znamená měď), někdy jsou modré nebo zelené, ale například zástupci čeledě Leucospidae se zbarvením podobají vosám. Chalcidky mají průsvitná křídla.\nNěkteré jsou označovány za škůdce, jiné se zase naopak využívají proti jinému škodnému hmyzu.\nDříve byla za „chalcidky“ v češtině označována jen čeleď Chalcididae, pro kterou se ale dnes používá český název stehnatky (stehnatkovití).\nVýznamnou roli ve výzkumu a zařazení chalcidek hrál český entomolog Zdeněk Bouček.\n"}
{"id": "1319636", "url": "https://cs.wikipedia.org/wiki?curid=1319636", "title": "Seznam zápasů české a jihokorejské hokejové reprezentace", "text": "Seznam zápasů české a jihokorejské hokejové reprezentace\n\nToto je seznam zápasů české a jihokorejské hokejové reprezentace.\n"}
{"id": "1319644", "url": "https://cs.wikipedia.org/wiki?curid=1319644", "title": "Pleso pod Zverovkou", "text": "Pleso pod Zverovkou\n\nPleso pod Zverovkou je horské ledovcové jezero na Slovensku. Nachází v Roháčské dolině v Západních Tatrách. Je nejníže položené ze všech ples v Tatrách. Má rozlohu 0,3055 ha. Je 82 m dlouhé a 52 m široké. Dosahuje maximální hloubky 4,3 m a objemu 5429 m³. Leží v nadmořské výšce 973 m.\n\nBřehy plesa jsou porostlé jehličnatým lesem.\n\nJezero nemá povrchový přítok ani odtok. Přibližně 80 m jihozápadně protéká Studený potok. Rozměry jezera v průběhu času zachycuje tabulka:\nPo severozápadním břehu vede zelená turistická značka, která je přístupná pěšky v období od 16. června do 31. října.\n\n\n"}
{"id": "1319649", "url": "https://cs.wikipedia.org/wiki?curid=1319649", "title": "Andreas Bohnenstengel", "text": "Andreas Bohnenstengel\n\nAndreas Bohnenstengel (* 1970 Mnichov) je německý fotograf.\n\nAndreas Bohnenstengel původně pracoval jako tiskový fotograf pro deník \"Münchner Merkur\" (v letech 1991–1994). Následně fotil pro časopisy, např. \"Der Spiegel\", \"Stern\" či \"Eltern\". Od roku 1993 pravidelně vystavuje a v roce 2004 začal vyučovat fotografii na Schule für Gestaltung (škola designu) v Ravensburgu. Od roku 2003 do roku 2006 studoval na Univerzitě v Hamburku sociální ekonomii (ekonomie, obchodní administrativa, právo a sociologie), kde absolvoval jako postgraduální obchodní manažer. Ve svých nejvíce koncepčních dílech, která jsou primárně realizována pomocí fotografických prostředků, se Bohnenstegel zabývá společností. Jeho díla se nacházejí v několika soukromých a veřejných sbírkách, např. v Německém historickém muzeu v Berlíně.\n\n\n"}
{"id": "1319651", "url": "https://cs.wikipedia.org/wiki?curid=1319651", "title": "Viadukt Ballochmyle", "text": "Viadukt Ballochmyle\n\nViadukt Ballochmyle je nejvyšší železniční viadukt v Británii. Vede železnici přes River Ayr ve Východním Ayrshiru ve Skotsku, poblíž měst Mauchline a Catrine.\n\nMá sedm oblouků; hlavní oblouk je 50 metrů nad řekou Ayr. Oblouky jsou všechny polokruhovité, s obloukovým kruhem postaveným z tvrdého kamene z lomu nedaleko Dundee, ale pro zbytek konstrukce byl použit lokální červený pískovec. Most je stále používán a byl modernizován, aby se vyrovnal s těžkými vlaky bez změny vnějšího vzhledu. Nese dvojitou železniční dráhu přes řeku přibližně mezi Mauchline a Catrine.\n\nViadukt navrhl inženýr John Miller z Edinburghu pro železnice Glasgow, Paisley, Kilmarnock and Ayr Railway. Tato železnice byla severní částí trati z Glasgow do Carlisle přes Kilmarnock. Inženýr pro stavbu byl William McCandlish a dodavatelem byli Ross & Mitchell. Stavba kamenného mostu byla zahájena v březnu 1846 a poslední kámen byl umístěn 2. března 1848, ale samotná železnice nebyla dokončena do roku 1850. V době své výstavby to byl největší zděný oblouk na světě. Viadukt byl v lednu 1989 uveden jako chráněná stavba kategorie A. \n\nZahrál si ve filmu Mission:Impossible (1996). V roce 2014 byl označen jako National Historic Civil Engineering Landmark.\n"}
{"id": "1319652", "url": "https://cs.wikipedia.org/wiki?curid=1319652", "title": "Kostel Nejsvětější Trojice (Noviny pod Ralskem)", "text": "Kostel Nejsvětější Trojice (Noviny pod Ralskem)\n\nKostel resp. kaple Nejsvětější Trojice v Novinách pod Ralskem (někdy uváděn jako filiální kostel, avšak na stránkách litoměřické diecéze je veden jako kaple) je církevní stavba vystavěná roku 1786 v barokním slohu. Nachází se při silnici v západní části obce Noviny pod Ralskem, na Českolipsku v okrese Liberec.\n\nSprávu provádí římskokatolická farnost ze Stráže pod Ralskem, administrátor excurrendo je P. Ing. Richard Cenker, SVD.\n\nBarokní kostelík byl postaven v letech 1784–1786 na místě bývalého hřbitova, kde se nachází několik velmi starých stromů. Ke kostelu později přibyla klasicistní brána u vstupu na hřbitov, pamětní sloup s porcelánovými medailony a po první světové válce také památník obyvatelům obce, kteří se nevrátili. Památník je evidován v seznamu válečných hrobů pod označením CZE-5101-08245.\n\nKostelík se nachází při asfaltové cestě v západní části obce nedaleko křižovatky do Novin na státní silnici II/270 spojující Mimoň a Jablonné v Podještědí. Na okraji areálu bývalého hřbitova se nachází památník obětem první světové války u kostela. V blízkosti kostela prochází červená turistická značka, která dále vede na vrchol Ralsko se stejnojmenným hradem či k průrvě Ploučnice.\n\nKostel je přístupný v době bohoslužeb, ty se konají pravidelně o sobotách v době letního času v 18:30 hodin, v zimním období v 15:30.\n"}
{"id": "1319653", "url": "https://cs.wikipedia.org/wiki?curid=1319653", "title": "Nágálandská kreolština", "text": "Nágálandská kreolština\n\nNagamská kreolština (též nágálandský pidžin) je kreolský jazyk na bázi ásámštiny. Používá se v Nágálandu v severozápadní Indii. Vznikl, když se ásámští obchodníci začali dostávat do Nágálandu. Vznikl pro komunikaci mezi těmito obchodníky a místními domorodci. Protože se v Nágálandu mluví mnoha jazyky, nágálandská kreolština se zde používá jako lingua franca, přestože oficiálním jazykem státu je angličtina, kterou umí 67,11 % populace v této oblasti.\n\nPoužívá se hlavně ve venkovských oblastech a ve smíšených domácnostech. Poprvé byl popsán roku 1936.\n\nJazyk má 2 pády, 2 časy, 3 slovesné vidy a nerozlišuje rody.\n\nV následující tabulce jsou uvedeny věty v nágálandské kreolštině a český překlad.\n\n"}
{"id": "1319654", "url": "https://cs.wikipedia.org/wiki?curid=1319654", "title": "An Angel Named Billy", "text": "An Angel Named Billy\n\nAn Angel Named Billy je americký hraný film z roku 2007, který režíroval Greg Osborne podle vlastního scénáře. Film zachycuje osudy mladíka, který uteče z domova do Los Angeles, aby zde začal nový život. Snímek měl světovou premiéru 6. července 2007 v Budapešti na filmové přehlídce L.M.B.T. Fesztivál.\n\nBilly a jeho mladší bratr Zack žijí po rozvodu rodičů se svým otcem, který propadá alkoholismu a náboženskému fanatismu. Billy je rozhodnutý odejít z domu. Když otec přistihne Billyho, jak se líbá se svým nejlepším kamarádem Rickem, dojde k hádce. Při ní otec vyhodí Billyho z domu a ten se vydá na cestu do Los Angeles. Zde se zcela bez zázemí a peněz seznámí v kavárně s číšníkem Guyem, který mu poskytne přístřeší, než si Billy najde práci. Billy zareaguje na inzerát, který najde v kavárně. James hledá ošetřovatele pro svého otce Marka, který zůstal částečně ochrnutý po mozkové příhodě. James pracuje jako umělecký fotograf a je gay. Mark si dělá starosti, že si nenajde přítele. Oběma vypomáhá rodinný přítel Thomas, jinak též drag queen. Když se Bill přijde představit, je přijat jako výpomoc Markovi. James se do Billyho zamiluje a Billy poznává novou rodinu a přátele.\n"}
{"id": "1319655", "url": "https://cs.wikipedia.org/wiki?curid=1319655", "title": "Summoning", "text": "Summoning\n\nSummoning je rakouská black metalová skupina, která vznikla ve Vídni v roce 1993. Častým námětem textů je svět J. R. R. Tolkiena a mytologie. Skupina nevystupuje živě. Skupina má dva členy, Sileniuse (vlastním jménem Michael Gregor) a Protectora (Richard Lederer). Oba zpívají a hrají na klávesy, Silenius kromě toho hraje i na kytaru a Protector na basu. Původně byla skupina čtyřčlenná, ale od roku 1995 je pouze dvoučlenná. Summoning je starý termín pro vyvolávání duchů.\n\n\n"}
{"id": "1319657", "url": "https://cs.wikipedia.org/wiki?curid=1319657", "title": "Hitchhiker", "text": "Hitchhiker\n\nHitchhiker je studiové album kanadského hudebníka Neila Younga. Vyšlo 8. září 2017, kdy jej vydalo Youngovo dlouholeté vydavatelství Reprise Records. Spolu s Youngem je producentem desky David Briggs, přičemž postprodukce se ujal John Hanlon. Nahráno bylo dne 11. srpna 1976 ve studiu Indigo Ranch Recording Studio v kalifornském Malibu. Většinu písní Young později vydal na svých následujících albech, dvě však zůstaly před vydáním této desky oficiálně nevydané.\n\n"}
{"id": "1319663", "url": "https://cs.wikipedia.org/wiki?curid=1319663", "title": "Izotopy telluru", "text": "Izotopy telluru\n\nTellur (Te) má osm přírodních, stabilních či pozorovatelně stabilních, izotopů, nejběžnější je Te (přirozený výskyt 34,08 %). U dvou přírodních izotopů, Te a Te byla pozorována radioaktivní přeměna. Bylo také popsáno 31 umělých radioizotopů, s nukleonovými čísly 105 až 143, a 17 jaderných izomerů tohoto prvku. Nejstabilnější umělé radioizotopy jsou Te (poločas přeměny 19,17 dne), Te (6,0 d), Te (3,204 d) a Te (16,05 hodiny). Všechny ostatní mají poločasy kratší než 10 hodin, většina pod 13 minut. Radioizotopy s nukleonovým číslem 121 a nižším se většinou přeměňují beta plus přeměnou na izotopy antimonu, zatímco u Te a těžších radioizotopů převažuje přeměna beta minus na jod..\n"}
{"id": "1319665", "url": "https://cs.wikipedia.org/wiki?curid=1319665", "title": "Římskokatolická farnost Korouhev", "text": "Římskokatolická farnost Korouhev\n\nŘímskokatolická farnost Korouhev je územním společenstvím římských katolíků v litomyšlském vikariátu královéhradecké diecéze, při zemské hranici Čech s Moravou, na hranici s brněnskou diecézí.\n\nKostel v Korouhvi je jedním z nejstarších svatostánků regionu. Jeho historie sahá až k roku 1050, rozšířen byl ve druhé půli 13. století, a v roce 1906 novogoticky upraven. Rodákem z farnosti byl kněz a literát, pozdější vyšehradský kanovník Josef Ehrenberger. Vlastního duchovního správce měla místní farnost až do 60. let 20. století, kdy byla přičleněna ex currendo k Sádku. Při tomto stavu pak už zůstalo.\n\nDůsledkem polohy farnosti při zemské hranici je to, že do jejího území spadá Sedliště u Jimramova, které je místní částí městyse Jimramova, přičemž samotný Jimramov je již na území brněnské diecéze. Tento městys je tedy v církevní správě rozdělen nejen mezi dvě diecéze, ale mezi dvě církevní provincie. Sedliště patří k české církevní provincii, Jimramov k moravské. Podobné rozdělení je též v případě nedaleké farnosti Svratka.\n\nFarnost je spravována ex currendo ze Sádku.\n\n"}
{"id": "1319668", "url": "https://cs.wikipedia.org/wiki?curid=1319668", "title": "Izotopy jodu", "text": "Izotopy jodu\n\nPřírodní jod (I) je tvořen jediným izotopem, I, což jej řadí mezi monoizotopické prvky. Bylo také popsáno 38 radioizotopů, s nukleonovými čísly 107 až 145, a řada jaderných izomerů tohoto prvku. Nejstabilnější radioizotopy jsou I (poločas přeměny 1,57×10 let), I (59,407 dne), I (12,93 d), I (8,025 dne) a I (4,176 d). Všechny ostatní mají poločasy kratší než 21 hodin, většina pod 20 minut. Radioizotopy s nukleonovým číslem 126 a nižším se většinou přeměňují beta plus přeměnou na izotopy telluru, zatímco u I a těžších radioizotopů převažuje přeměna beta minus na xenon..\n\nRadioaktivní izotopy jodu se souhrnně nazývají radiojod. Existuje jich velký počet, avšak využívá se jen menší část. Radiojod používaný v lékařství je převážně I.\n\nPřeměna I na xenon se využívá v I-Xe datování.\n\nZ mnoha izotopů jodu se v medicíně obvykle používají pouze dva: jod-123 a jod-131. Jelikož I vyzařuje beta i gama záření, lze jej použít v radioterapii i v zobrazovacích metodách. I, který není beta radioaktivní, je vhodnější k zobrazování štítné žlázy v nukleární medicíně i v dalších procesech a způsobuje menší škody v organismu pacienta. Ojediněle se v medicíně také používají jod-124 a jod-125.\n\nJod-131 je beta radioaktivní izotop jodu, jeho záření má průměrnou energii 190 keV a maximální 606 keV a proniká tak 0,6 až 2,0 mm od místa absorpce. Toto záření lze použít například ke zničení hyperfunkční tkáně a také na odstranění zbytků tkáně po chirurgické léčbě Graves-Basedowovy nemoci.\n\nJod-123 (poločas přeměny 13,2 hodiny) a (méně často) stabilnější jod-125 (poločas 59 dní), oba gama zářiče, se používají jako značkovače v nukleární medicíně k určení funkčnosti štítné žlázy. Neobvyklé výsledky mohou být způsobeny například Graves-Basedowovou nemocí.\n"}
{"id": "1319671", "url": "https://cs.wikipedia.org/wiki?curid=1319671", "title": "Julie Baumannová", "text": "Julie Baumannová\n\nJulie Baumannová, rodným jménem Julie Rocheleau (* 17. června 1964) je bývalá švýcarská atletka, která se věnovala krátkým překážkovým běhům. Získala zlatou medaili v běhu na 60 metrů překážek na halovém mistrovství světa v atletice v roce 1993 v Torontu.\n\nV roce 1988 ještě jako závodnice Kanady obsadila šesté místo v olympijském finále v běhu na 100 metrů překážek. Od roku 1989 reprezentovala Švýcarsko. V roce 1991 na mistrovství světa v Tokiu v běhu na 100 metrů překážek skončila pátá. Největším úspěchem se pro ni stal titul halové mistryně světa v běhu na 60 metrů překážek v roce 1993.\n\n"}
{"id": "1319674", "url": "https://cs.wikipedia.org/wiki?curid=1319674", "title": "Carry Fire", "text": "Carry Fire\n\nCarry Fire je jedenácté sólové studiové album anglického zpěváka Roberta Planta. Bylo vydáno 13. října roku 2017 (vydavatelství Nonesuch Records a Warner Bros. Records). První singl z alba nazvaný „The May Queen“ byl představen již v srpnu 2017. Kromě Plantovy doprovodné kapely (Sensational Space Shifters) se na desce podílelo několik hostů, například zpěvačka Chrissie Hynde. Producentem alba byl sám Plant.\n\n\n"}
{"id": "1319675", "url": "https://cs.wikipedia.org/wiki?curid=1319675", "title": "Aliuska Lópezová", "text": "Aliuska Lópezová\n\nAliuska Lopezová, nepřechýleně Aliuska Yanira López Pedroso (* 29. srpna 1969) je bývalá španělská atletka, která se věnovala krátkým překážkovým běhům. Je halovou mistryní světa (1995) na 60 metrů překážek.\n\nPůvodně reprezentovala Kubu, od roku 2003 Španělsko.\n\nNa juniorském mistrovství světa v roce 1986 obsadila druhé místo v běhu na 100 metrů překážek, o dva roky později v této disciplíně zvítězila. V roce 1991 vybojovala bronzovou medaili v běhu na 60 metrů překážek na halovém mistrovství světa. V roce 1995 se stala v této disciplíně halovou mistryní světa. Na mistrovství světa pod širým nebem na medaili nedosáhla, na šampionátu ve Stuttgartu v roce 1993 doběhla čtvrtá, na olympiádě v Sydney v roce 2000 skončila v běhu na 100 metrů překážek pátá.\n\n"}
{"id": "1319681", "url": "https://cs.wikipedia.org/wiki?curid=1319681", "title": "Seznam písní Katy Perry", "text": "Seznam písní Katy Perry\n\nToto je seznam písní zpěvačky Katy Perry.\n"}
{"id": "1319683", "url": "https://cs.wikipedia.org/wiki?curid=1319683", "title": "Zdeněk Svěrek", "text": "Zdeněk Svěrek\n\nZdeněk Svěrek (7. dubna 1931 Kopisty – 18. dubna 2012) byl český fotbalový trenér a bývalý prvoligový hráč, tzv. \"univerzál\" – uměl zahrát v obraně, ve středu pole i v útoku.\n\nV československé lize hrál za Armaturku Ústí nad Labem, vstřelil tři prvoligové branky. V nižších soutěžích hrál také za Jawu Praha a Spartak Čelákovice.\n\nPo skončení hráčské kariéry se stal trenérem. Vedl mj. TJ Spartak Čelákovice.\n\n"}
{"id": "1319684", "url": "https://cs.wikipedia.org/wiki?curid=1319684", "title": "Višákhapatnam", "text": "Višákhapatnam\n\nVišákhapatnam, anglickou transkripcí Visakhapatnam, také známé jako Vizag je největší město a finanční centrum indického státu Ándhrapradéš. Město je administrativním sídlem okresu Višákhapatnam a Východního námořní velitelství. Leží mezi pohořím Východní Ghát a pobřežím Bengálského zálivu. Je nejlidnatějším městem ve státě s populací 2 035 922. Spolu s okolními sídly tvoří Višakhapatnamskou metropolitní oblast, jednu z nejlidnatějších městských oblastí v zemi s populací 5 340 000. Ekonomika města je desátá největší v zemi s HDP 43,5 miliardy dolarů.\n\nHistorie města sahá do 6. století př. n. l., kdy bylo považováno za součást království Kalinga, později ho ovládaly dynastie Vengi, Pallava a Východní Ganga . Archeologické nálezy naznačují, že současné město bylo postaveno kolem 11. a 12. století a že vláda nad městem kolísala mezi dynastií Čólů a královstvím Gadžapati až do dobytí Vidžajanagárskou říší v 15. století. Když si v 16. století město podmanili Mughalové, evropské mocnosti zde postupně získaly obchodní vazby. Na konci 18. století město přešlo pod francouzskou nadvládu a pak připadlo Britům v roce 1804. Pod britskou koloniální nadvládou zůstalo do indické nezávislosti v roce 1947.\n\nMěsto disponuje nejstarší loděnicí a jediným přírodním přístavem na východním pobřeží Indie. Je významnou turistickou destinací a je známé zejména pro své pláže. Má mnoho přezdívek jako \"Goa východního pobřeží\", \"Město osudu\", \"Klenot východního pobřeží\". Podle \"žebříčku Swachhta Sarvekshan\" za rok 2017 je třetím nejčistším městem v Indii.\n"}
{"id": "1319692", "url": "https://cs.wikipedia.org/wiki?curid=1319692", "title": "Dschinghis Khan", "text": "Dschinghis Khan\n\nDschinghis Khan, v některých zemích Genghis Khan, je německá popová skupina z Mnichova, která v roce 1979 soutěžila na Eurovision Song Contest s jejich písní „Dschinghis Khan“, kterou napsali Ralph Siegel a Bernd Meinunger. Bernd Meinunger ji taktéž produkoval.\n\nSkupinu založil a vedl Ralph Siegel.\n\n\n"}
{"id": "1319698", "url": "https://cs.wikipedia.org/wiki?curid=1319698", "title": "Seznam kódů ISO 639-3 začínajících na písmeno A", "text": "Seznam kódů ISO 639-3 začínajících na písmeno A\n\nToto je seznam kódů ISO 639-3 začínajících na A:\n"}
{"id": "1319702", "url": "https://cs.wikipedia.org/wiki?curid=1319702", "title": "Blantyre", "text": "Blantyre\n\nBlantyre je druhé největší město Malawi a středisko financí a obchodu této republiky. V roce 2015 mělo 1 068 681 obyvatel. Je zároveň administrativním centrem Jižní oblasti Malawi a okresu Blantyre. Sídlí zde státní televize Malawi Broadcasting Corporation (MBC), nejvyšší soud, několik fakult Malawijské univerzity a další školy. \n"}
{"id": "1319704", "url": "https://cs.wikipedia.org/wiki?curid=1319704", "title": "Aurangábád", "text": "Aurangábád\n\nAurangábád je velkoměsto a hlavní město stejnojmenného okresu v indickém státě Maháráštra. V roce 2011 mělo 1 575 116 obyvatel. Je významné i jako centrum turismu, protože ve městě a okolí se nachází řada významných památek. Původně šlo o vesnici jménem Khadki, kterou Malik Ambar učinil roku 1610 centrem sultanátu Ahmadnagar. \n"}
{"id": "1319708", "url": "https://cs.wikipedia.org/wiki?curid=1319708", "title": "Gnaeus Cornelius Scipio Calvus", "text": "Gnaeus Cornelius Scipio Calvus\n\nGnaeus Cornelius Scipio Calvus († 211 př. n. l.) byl římský voják a politik, pocházející z významného patricijského rodu Corneliů. V roce 222 př. n. l. zastával úřad konzula. Po vypuknutí druhé punské války vedl od roku 218 př. n. l. válečná tažení proti Kartágincům v Hispánii, kde se k němu později připojil jeho mladší bratr Publius Cornelius Scipio. Třebaže dosáhli nad Kartáginci několika vítězství, v roce 211 př. n. l. oba padli v bitvě u horní Baetis.\n\nNarodil se jako syn Lucia Cornelia Scipiona, zastávajícího v roce 259 př. n. l. úřad konzula. Jeho mladším bratrem byl Publius Cornelius Scipio, otec slavného vojevůdce Publia Cornelia Scipiona Africana. Přezdívka Calvus („lysý“) ho odlišuje od jeho stejnojmenného strýce Gnaea Cornelia Scipiona Asiny, dvojnásobného konzula v době první punské války.\n\nV roce 222 př. n. l. se stal konzulem společně s Markem Claudiem Marcellem. Společně vytáhli proti galským kmenům obývajícím území dnešní severní Itálie a oblehli město Acerrae v zemi Insubrů. Galové v reakci na to napadli Clastidium (nynější Casteggio), načež se Marcellus vydal za nimi a přemohl je v bitvě svedené u tohoto místa. Římané se po vítězství zmocnili Acerr, kdežto Galové se stáhli do Mediolana (Milán). Gnaeus je nejprve pronásledoval, avšak posléze se rozhodl ustoupit zpět k Acerrám. Během ústupu zaútočili Galové na jeho zadní voj. Gnaeus dokázal jejich nápor odrazit a vzápětí dobyl samotné Mediolanum.\n\nV roce 218 př. n. l., nedlouho po zahájení druhé punské války, se Gnaeus zúčastnil výpravy svého mladšího bratra Publia do Hispánie. Publius působil v tomto roce jako konzul a senát ho vyslal na Iberský poloostrov, aby tam válčil s kartaginským vojevůdcem Hannibalem. K tomuto účelu obdržel Publius dvě legie, 14 000 spojeneckých pěšáků, 1600 jezdců a 60 pětiveslic k přepravě vojska. Ve druhé polovině léta vyplul z Etrurie a plavil se podél pobřeží Ligurie. Když zakotvil u ústí řeky Rhodanus (Rhôna), zjistil, že Hannibal právě tuto řeku překročil a zamířil k Alpám. Publius se ho marně pokoušel dostihnout. Následně odevzdal většinu svého vojska Gnaeovi a pověřil ho pokračováním výpravy do Hispánie, zatímco sám se vrátil s malým doprovodem do Itálie, aby ji bránil před Hannibalem.\n\nGnaeus se plavil od ústí Rhodanu na západ a poté, co proplul kolem Pyrenejí, přistál s loďstvem u Emporií (Empúries), řecké obce na severovýchodním okraji Hispánie. V krátkém čase si podmanil pobřeží až k řece Hiberus (Ebro) a vytáhl do vnitrozemí proti kartaginskému veliteli Hannonovi, jehož tam zanechal Hannibal při tažení do Itálie. Střetli se v bitvě u města Cissis, v níž Gnaeus dosáhl nad svým protivníkem jednoznačného vítězství. Do římského zajetí přitom padl Hanno a náčelník Ilergetů Indibilis, věrný spojenec Punů. V téže době překročil Hiberus se svým vojskem Hannibalův bratr Hasdrubal Barkas, pověřený vrchním velením v Hispánii. Po zprávě o Hannonově porážce napadl římské námořníky rozptýlené po krajině a stáhl se zpět za Hiberus. Gnaeus spojil své pozemní a námořní síly a přezimoval ve městě Tarraco (Tarragona).\n\nNa počátku léta 217 př. n. l. vyslal Hasdrubal ze své základny v Novém Kartágu (Cartagena) flotilu 40 lodí k Hiberu. Zároveň se vydal na sever s pěchotou pochodující podél pobřeží. Gnaeus se v reakci na to chystal vyrazit proti nepříteli s pěšáky i loďstvem. Hasdrubalovo vojsko bylo ale početně mnohem silnější. Gnaeus proto upustil od svedení pozemní bitvy a místo toho nalodil vybrané mužstvo na paluby 35 lodí. S nimi vyplul proti Punům, jejichž lodě kotvily v ústí Hiberu, a zaskočil je nečekaným útokem. Kartaginské posádky se nestihly včas připravit k boji, po krátkém střetu přirazily své lodě ke břehu a zachránily se útěkem k pěchotě stojící na pevnině. Římané, podporovaní svými spojenci z Massilie (Marseille), ukořistili 25 nepřátelských lodí a získali převahu na moři. Té využili k uspořádání pustošivých námořních výprav do okolí Nového Kartága a na ostrov Ebusus (Ibiza). Vyslanci z Baleárských ostrovů se pak vydali ke Gnaeovi se žádostí o mír.\n\nGnaeovo jednoznačné vítězství nad Hasdrubalem přesvědčilo senát, aby do Hispánie vyslal posily pod velením jeho bratra Publia. Ve druhé polovině roku 217 př. n. l. se Publius vylodil v Tarraconě a sloučil své vojsko s Gnaeovým. Oba poté překročili řeku Hiberus a přitáhli až k městu Saguntum, jehož dobytí Hannibalem se stalo příčinou války. S pomocí místního velmože se jim podařilo dosáhnout propuštění hispánských rukojmí zadržovaných zde Kartáginci, čímž si zajistili přízeň místních kmenů.\nV roce 215 př. n. l. obdržel Hasdrubal z Kartága výzvu, aby co nejrychleji vyrazil s vojskem do Itálie, kde se měl připojit k Hannibalovi. Když se Římané dozvěděli o Hasdrubalově výpravě, nařídili bratrům Scipionovým, aby překazili jeho záměr. Scipionové soustředili veškeré své síly k řece Hiberu a po jejím překročení oblehli stejnojmenné blízké město. Hasdrubal přitáhl k nedalekému městu, jež se nedávno podrobilo Římanům, načež Scipionové zanechali obléhání a obrátili se proti Punům. Po několika dnech váhání se nepřátelská vojska střetla v bitvě, v níž Punové a jejich hispánští spojenci utrpěli jasnou porážku. Scipionům se tím podařilo zabránit Hasdrubalovi v příchodu do Itálie.\n\nLivius, jehož dílo představuje jediný významnější pramen událostí v Hispánii dalších čtyř let, uvádí, že bratři Scipionové podnikli v roce 214 př. n. l. tažení na jih Iberského poloostrova. Podle názoru novodobých badatelů se však popisované děje odehrály nejspíš až o dva roky později.\n\nKartáginci sváděli úspěšné boje s Hispány stojícími na straně Římanů. Publius proto překročil Hiberus a utábořil se s vojskem u místa jménem Castrum Album. Tlak nepřátel ho ale donutil ustoupit k hoře Victorii, kam za ním dorazil Gnaeus se svými sbory. Při průzkumu okolní krajiny se Publius dostal do obklíčení, z něhož ho včasným příchodem vysvobodil Gnaeus. Poté, co k Římanům přešlo město Castulo (nedaleko dnešního Linares), Punové oblehli Iliturgis (poblíž Jaén). Gnaeus vyrazil tomuto městu na pomoc s legií lehkooděnců, probojoval se k němu a potřel své protivníky ve dvou bitvách. Odtud postoupil k Mundě a opětovně se střetl s Puny. Vítězství se již klonilo na stranu Římanů, když Gnaea zasáhl oštěp do stehna. Římané pak pronásledovali Kartágince k městu Aurinx a znovu nad nimi zvítězili. Jejich zraněný velitel se nechal do bitevní linie donést na lehátku. Nedlouho nato vypudili punskou posádku ze Sagunta. Následující zimu přečkali Scipionové v jižní Hispánii: Gnaeus ve městě Urso (Osuna), Publius v Castulonu.\n\nNa jaře 211 př. n. l. Římané shromáždili své síly a uspořádali válečnou poradu, na níž se rozhodli završit válku s Puny v Hispánii. Za tímto účelem doplnili během zimy své vojsko o 20 000 keltiberských spojenců. Proti Římanům stály tři kartaginské armády v čele s Hasdrubalem Barkou, jeho mladším bratrem Magonem Barkou a Hasdrubalem Gisgonem. Gnaeus měl s třetinou původního římského vojska a Keltibery porazit Hasdrubala Barku. Publius vyrazil se zbývající částí sil proti Hasdrubalu Gisgonovi a Magonovi.\n\nSlabinou Gnaeova vojska bylo jeho složení, neboť většinu jeho mužů netvořili Římané, nýbrž Hispánové. Jejich oddanost vzala záhy za své, neboť Hasdrubal Barkas uplatil jejich náčelníka a přiměl ho, aby odvedl Keltibery z římského tábora do svých domovů. Gnaeus se neúspěšně pokusil zadržet své odcházející spojence. Protože mu zbýval jen nevelký počet vlastních vojáků, vydal se na překotný ústup, při němž ho těsně pronásledoval Hasdrubal Barkas. K němu se posléze přidali také Hasdrubal Gisgo a Mago, z čehož Gnaeus vytušil, že jim Publius musel podlehnout. Když se mu během jedné noci podařilo odpoutat od svých pronásledovatelů, vyslali za ním numidskou jízdu, jejíž neustále napadání ho donutilo stáhnout své muže na jakýsi nepříliš vysoký pahorek. Na tomto místě se sice Římané bez větších obtíží ubránili Numiďanům, nicméně po příchodu tří punských vojsk nedokázali čelit náporu několikanásobné přesily nepřátel. V nastalé řeži přišlo o život mnoho římských vojáků včetně samotného velitele.\n\nLivius zmiňuje dvě verze Gnaeovy smrti. Jedna uvádí, že padl při prvním punském útoku. Podle druhé se mu podařilo dostat do věže nedaleko tábora. Punové se ale věže zmocnili a zabili každého, koho tam nalezli. Gnaeus zemřel devětadvacet dní po smrti svého bratra Publia.\n\n\n"}
{"id": "1319711", "url": "https://cs.wikipedia.org/wiki?curid=1319711", "title": "Diskografie Katy Perry", "text": "Diskografie Katy Perry\n\nToto je seznam diskografie americké zpěvačky Katy Perry.\n\n\n"}
{"id": "1319712", "url": "https://cs.wikipedia.org/wiki?curid=1319712", "title": "Guarulhos", "text": "Guarulhos\n\nGuarulhos je druhé největší město v brazilském státě São Paulo. Je součástí metropolitního regionu São Paula a v roce 2015 mělo 1 324 781 obyvatel. Sídlí zde římskokatolická diecéze Guarulhos. Město pod původním jménem \"Nossa Senhora da Conceição\" založil 8. prosince 1560 jezuitský kněz Manuel de Paiva.\n"}
{"id": "1319713", "url": "https://cs.wikipedia.org/wiki?curid=1319713", "title": "Třída Bathurst", "text": "Třída Bathurst\n\nTřída Bathurst byla lodní třída australských korvet z období druhé světové války. Plavidla mohla být nasazena rovněž jako minolovky. Jejich australské označení bylo \"Australian Minesweepers\" (AMS), ale běžně byly označovány jako korvety. V letech 1940–1944 bylo postaveno celkem 60 jednotek této třídy. Za druhé světové války jich 56 provozovalo australské námořnictvo a čtyři indické námořnictvo. Čtyři plavidla byla ztracena, ale z toho pouze jedna v boji. Po válce byla část prodána Turecku (5 ks), Nizozemsku (8 ks), Novému Zélandu (3 ks), Číně (1 ks) a další soukromým vlastníkům. Nizozemsko později čtyři ze svých korvet prodalo Indonésii. Dvě korvety třídy \"Bathurst\" se dochovaly jako muzejní lodě – HMAS \"Castlemaine\" ve Williamstownu a HMAS \"Whyalla\" ve Whyalle.\n\nV únoru 1938 bylo institucí Australian Commonwealth Naval Board (ACNB) rozhodnuto, že australské námořnictvo potřebuje získat jednoduchá víceúčelová ekortní plavidla, vhodná především pro likvidaci ponorek a námořních min. Když se ukázalo, že britské konstrukce nevyhovují australským požadavkům, bylo rozhodnuto vyvinout tako plavidla vlastními silami a postavit je v domácích loděnicích. Některé prameny přitom chybně uvádějí, že se jedná o variantu britské třídy \"Bangor\". Jejich stavba přitom byla vnímána jako dočasné řešení do získání výkonnějších plavidel. Vývojem korvet byl v červenci 1938 pověřen admirál P. E. McNeil. Ten v únoru 1939 dokončil návrh plavidel o výtlaku 680 tun, rychlosti 15,5 uzlu a dosahu 2850 námořních mil, vyzbrojená 102mm kanónem a hlubinnými pumami, jejichž shoz by byl řízen sonarem ASDIC. Oproti původnímu zadání byly nové korvety poněkud větší a univerzálnější.\n\nCelkem bylo v letech 1940–1944 postaveno 60 korvet této třídy. Z toho bylo 36 postaveno pro australské námořnictvo, dalších 20 bylo objednáno britským královským námořnictvem, ale provozováno australským námořnictvem a poslední čtyři získalo indické královské námořnictvo. Další tři plavidla byla objednána Indií, ale jejich stavba byla později zrušena.\n\nDo programu stavby se zapojilo plných osm loděnic – Cockatoo Island v Sydney (8 ks), Walkers Limited v Maryborough v Queenslandu (7 ks), Evans Deakin & Co v Brisbane v Queenslandu (11), Morts Dock & Engineering v Sydney (14 ks), Poole & Steel v Sydney (7 ks), State Dockyard v Newcastlu v Novém Jižním Walesu (1 ks), HMA Naval Dockyard ve Williamstownu ve státě Victoria (8 ks) a Broken Hill Pty Co Ltd ve městě Whyalla v Jižní Austrálii (4 ks). Zpočátku stavba probíhala pomalu kvůli špatné koordinaci, nedostatku zkušeností, materiálu i kvalifikovaných pracovníků. Stavbu zpomalilo rovněž rozptýlení stavby mezi několik malých loděnic rozesetých na velkých vzdálenostech, mezi nimiž pendlovala malá skupina loďařských specialistů-poradců, normálně sídlících v Sydney.\n\nPlavidla mohla krátkodobě přepravovat až 400 osob, při čtyřdenní plavbě to bylo až 100 osob. Výzbroj a vybavení jednotlivých plavidel se lišily. Nejobvyklejší sestavu výzbroje tvořil jeden 76mm kanón (alternativně jeden 102mm kanón Mk.XIX) na přídi, tři 20mm kanóny Oerlikon, dva 7,62mm kulomety Lewis a dva 7,62mm kulomety Vickers (časté bylo nahrazení 76mm kanónu účinnějším 102mm kanónem, přičemž jeden Oerlikon často během služby nahradil 40mm kanón Bofors). Dále lodě nesly 40 hlubinných pum, k jejichž vypouštění sloužily čtyři vrhače a dvě skluzavky. K vyhledávání ponorek sloužil sonar ASDIC. Pohonný systém tvořil trojčinný parní stroj, pohánějící dva lodní šrouby.\n\nAustralské námořnictvo korvety využívalo na všech bojištích od Atlantiku, přes Středomoří, Indický oceán až po Pacifik a Arktidu. Osvědčila se jako užitečná víceúčelová plavidla. Byla využívána především k doprovodu konvojů, likvidaci min, nebo transportu vojáků a zásob. Australské korvety HMAS \"Maryborough\", HMAS \"Wollongong\", HMAS \"Toowoomba\", \"Bathurst\", HMAS \"Burnie\", HMAS \"Goulburn\" a HMAS \"Ballarat\" byla poslední plavidla, která opustila Japonci obsazený Singapur. HMAS \"Deloraine\" (s asistencí korvet HMAS \"Katoomba\" a HMAS \"Lithgow\") jako první australská loď potopila ponorku, když 20. ledna 1942 poblíž Darwinu poslala ke dnu japonskou I-124. Dne 11. září 1943 se \"Wollongong\" podílela na potopení německé ponorky U-617 a dne 11. února 1944 se korvety HMAS \"Ipswich\" a HMAS \"Launceston\" podílely na potopení japonské ponorky Ro-110. Zajímavého úspěchu dosáhla indická korveta HMIS \"Bengal\", která se společně s tankerem \"Ondina\" ubránila útoku dvou silných japonských pomocných křižníků třídy \"Hókoku Maru\", přičemž samotný křižník \"Hókoku Maru\" byl ve střetu potopen.\n\nV bojích druhé světové války byla ztracena pouze korveta HMAS \"Armidale\", potopená japonskými letadly 1. prosince 1942 poblíž Timoru. Korvety HMAS \"Geelong\" a HMAS \"Wallaroo\" se za války potopily po strážce s americkými nákladními plavidly z jejich konvoje. Poslední HMAS \"Warrnambool\" byla zničena minou v září 1947 u pobřeží Queenslandu při likvidaci obranného minového pole u Velkého bariérového útesu. Po válce byla část plavidel využita při likvidaci min a převozu vojáků a osvobozených válečných zajatců. V letech 1951–1957 bylo pět korvet reaktivováno a využito při výcviku. Australské námořnictvo vyřadilo jako poslední v říjnu 1960 korvetu HMAS \"Wagga\". Australské korvety během své služby urazily celkem 6 700 000 námořních mil (12 400 000 kilometrů) a na jejich palubě zahynulo 83 námořníků.\n\n\n\n\n\n\n\n\n"}
{"id": "1319715", "url": "https://cs.wikipedia.org/wiki?curid=1319715", "title": "Zapopan", "text": "Zapopan\n\nZapopan je město v mexickém státě Jalisco. Je součástí metropolitní oblasti města Guadalajara a má asi 1,3 milionu obyvatel. Obec založil roku 1541 Francisco de Bobadilla, na město byla povýšena roku 1991. Je zde bazilika Panny Marie Zapopanské, kterou roku 1979 navštívil papež Jan Pavel II.\n"}
{"id": "1319716", "url": "https://cs.wikipedia.org/wiki?curid=1319716", "title": "Okoličnatka kalifornská", "text": "Okoličnatka kalifornská\n\nOkoličnatka kalifornská (\"Umbellularia californica\"), česky též umbelulárie, je druh rostliny z čeledi vavřínovité a jediný druh rodu okoličnatka. Je to stálezelená dřevina s úzkými, tuhými listy a drobnými nažloutlými květy. Plodem je peckovice. Druh se vyskytuje na jihozápadě USA jako složka smíšených lesů. Je vyhledáván pro kvalitní a tvrdé dřevo. Plody slouží jako potravina, listy k aromatizování pokrmů. Má význam i v tradiční medicíně.\n\nOkoličnatka kalifornská je stálezelený strom nebo keř s tenkou, tmavě hnědou kůrou a střídavými, jednoduchými listy. Dorůstá výšky až 45 metrů. Čepele listů jsou úzce podlouhlé až úzce eliptické, kožovité, sytě žlutozelené, žláznatě tečkované, se zpeřenou žilnatinou. Listy jsou při rozemnutí aromatické. Květy jsou nevelké, asi 15 mm široké, oboupohlavné, se žlutavým okvětím složeným ze 6 nerozlišených okvětních lístků ve 2 kruzích. Jsou uspořádány do úžlabních až téměř vrcholových, krátce stopkatých okolíků. Tyčinek je 9, mimo nich jsou přítomna 3 drobná sterilní staminodia. Semeník je svrchní, vejcovitý. Plodem je zprvu zelená, později tmavě purpurová, asi 2,5 cm dlouhá peckovice spočívající na nevelké číšce.\n\nOkoličnatka se vyskytuje v Kalifornii a jz. Oregonu na jihozápadě USA.\nRoste jako součást smíšených lesů různých typů, od vlhkých lesů při pobřeží až po suché lesy a porosty chaparralu ve vnitrozemí. Vyskytuje se na velmi různorodých stanovištích: v údolích na aluviálních půdách, v hlubokých kaňonech, na svazích a hřbetech hor i na skalních výchozech, v nadmořských výškách od úrovně moře až po 1500 metrů. Nejbujněji ovšem roste na hlubokých, vlhkých, aluviálních, dobře propustných půdách. Snáší teploty až -25 °C.\n\nV rámci svého přirozeného areálu roste ve společnosti celé řady druhů jehličnatých i listnatých stromů, mezi něž náleží např. douglaska tisolistá, sekvoj vždyzelená, jedle obrovská, různé druhy borovic, zerav obrovský, jedlovec různolistý, cypřišek Lawsonův aj., z listnáčů např. javor jasanolistý, javor okrouhlolistý, platan \"Platanus racemosa\", četné druhy dubů, topol chlupatoplodý, vrby, planika Menziesova a řada dalších.\n\nKvěty okoličnatky jsou opylovány zejména rozličnými druhy drobného hmyzu. Semena ve velkém množství konzumují různí hlodavci, zejména veverka šedá, křeček příbytkový a křeček kalifornský, z ptáků např. sojka Stellerova\n\nDřevo okoličnatky je velmi tvrdé a dekorativní. Náleží mezi nejvíce ceněná dřeva západních oblastí USA. Jádrové dřevo starších stromů se vyznačuje žlutohnědou až olivovou barvou, jemnou strukturou a zvlněnou až kořenicovou texturou. Je obchodováno pod názvem \"oregon myrtle\" či \"myrtlewood\". Aromatické listy jsou používány k ochucování jídel. Pražená semena jsou jedlá a připomínají lískové oříšky. Indiáni je používali jako potravinu. Plně dozrálé plody lze jíst i syrové, jsou však hořké. Odvar z listů se používá v tradiční medicíně.\n\n"}
{"id": "1319718", "url": "https://cs.wikipedia.org/wiki?curid=1319718", "title": "Q̄", "text": "Q̄\n\nQ̄ (minuskule q̄) je písmeno latinky používané v rukopisech.\n\nPoužívá se v angličtině na lékařských předpisech, kde značí zkratku latinského slova \"quisque\", v překladu \"každý.\"\n\nDále znak použil Richard Lepsius ve své abecedě pro zuluštiny. Zde Q̄ označovalo mlaskavku, běžně psanou jako !.\n\nV Unicode mají písmena Q̄ a q̄ tyto kódy:\n"}
{"id": "1319721", "url": "https://cs.wikipedia.org/wiki?curid=1319721", "title": "Maó-Mahón", "text": "Maó-Mahón\n\nMaó-Mahón je hlavní město ostrova Menorca. Město se nachází na východním okraji ostrova. Maó-Mahón má jeden z největších přirozených přístavů, asi 5 km dlouhý a až 900 m široký.\nV roce 2009 ve městě žilo asi 29 495 obyvatel.\n\nVymyšlení jména města je přisuzováno kartaginskému generálovi Margo Barcovi. Po pádu západořímské říše se město stalo částí Byzantské říše. Město až do dobytí Córdobským chalífátem v roce 903 př. n. l. zužovaly nájezdy Vikingů a Arabů.\n\nMěsto bylo v roce 1287 dobyto Alfonsem III. Aragonským a zařazeno do Mallorského království, vazalského království Aragonské koruny. Městský přístav, jeden ze strategicky nejdůležitějších v celém západním středozemním moři, byl znovu opevněn.\n\n24. března 1969 zde bylo otevřeno Mezinárodní letiště.\n\n"}
{"id": "1319722", "url": "https://cs.wikipedia.org/wiki?curid=1319722", "title": "Šizuiči Tanaka", "text": "Šizuiči Tanaka\n\nŠizuiči Tanaka (, 1. října 1887 Prefektura Hjógo – 24. srpna 1945 Prefektura Tokio) byl generál japonské císařské armády.\n\nNarodil se v prefektuře Hjógo. Po absolvování Japonské císařské vojenské akademie začal studovat na Oxfordské univerzitě anglickou literaturu.\nMezi léty 1930 a 1932 byl velitelem 2. pěšího pluku japonské císařské armády. Poté byl vyslán do Washingtonu jako vojenský přidělenec. V důsledku své dlouhé služby ve Spojených státech amerických, ve Spojeném království a svých otevřených prozápadních názorů byl povýšen. V letech 1934–1935 byl náčelníkem štábu 4. divize japonské císařské armády.\n\nPo začátku druhé čínsko-japonské války byl přidělen k 5. pěší brigádě japonské císařské armády a účastníl se bitvy o Wu-chan v roce 1938. Poté byl odvolán zpět do Japonska a jmenován šéfem Kempeitai, což byla vojenská policie v rámci japonské císařské armády mezi léty 1881–1945. V roce 1939 se vrátil do Číny jako velitel 13. divize japonské císařské armády.\n\nNa počátku války v Tichomoří byl velitelem Východní armády a později mu byla přidělena administrativní funkce v rámci generálního štábu. V roce 1942 byl poslán na Filipíny jako velitel 14. armády a v letech 1942–1943 byl vojenským guvernérem Filipín. V roce 1943 byl povýšen na generála. Na začátku roku 1944 se musel vrátit do Japonska, aby se zotavil z malárie. V letech 1944 a 1945 působil v hlavním velení japonské armády. Dne 19. března 1945 byl přidělen do vedení Východní armády. Jako velící důstojník 1. divize císařské gardy by byla jeho spolupráce zásadní pro vzpouru 15. srpna 1945, kterou plánoval major Kendži Hatanaka a další. Hatanaka se snažil obsadit císařský palác a zabránit tomu, aby císař oznámil japonskou kapitulaci. Když byl Tanaka požádán, aby se účastnil povstání, odmítl to a zmobilizoval Východní armádu, která převrat potlačila.\n\nPřestože byl nazýván \"hrdinou incidentu 15. srpna\" a byl zodpovědný za ukončení převratu, cítil se odpovědný za škody napáchané spojeneckým bombardováním Tokia. Od svého převelení 19. března se třikrát pokusil odstoupit, protože se mu nepodařilo zabránit poškození svatyně Meidži, císařského paláce a dalších významných míst, ale jeho rezignace byly pokaždé odmítnuty. Po válce řekl svým mužům, aby nepáchali sebevraždy, ale spálili vlajky svých pluků, to bude dostatečné.\n\nDne 24. srpna 1945 se ve své kanceláři v Tokiu střelil do srdce. Na svém stole zanechal dopisy pro rodinu, pro jeho podřízené důstojníky, sochu císaře Meidži a svitek, na kterém byla napsána poslední slova, která mu řekl císař Hirohito.\n"}
{"id": "1319723", "url": "https://cs.wikipedia.org/wiki?curid=1319723", "title": "Ciutadella de Menorca", "text": "Ciutadella de Menorca\n\nCiutadella de Menorca je jedno ze dvou nejdůležitějších a největších měst na Menorce (prvním je Mahon). Město se nachází na západním konci ostrova Menorca.\n\nMěsto bylo založeno Féničany a ve 4. století se stalo sídlem biskupství. Po několik století trvající vládě Maurů, kdy se město jmenovalo \"Medīna el Jezīra\" (arabsky: مدينة الجزيرة‎‎) a \"Medīna Menūrqa\" (مدينة منورقة) byla Ciutadela znovudobyta během období zvaného reconquista a stala se částí Aragonské koruny. Během středověku šlo o důležité obchodní centrum. \n\nDne 9. července 1558 město na devět dní oblehli a následně zdecimovali Turci pod vedením Pijaliho Pašy a Turguta Reisa s mocnou tureckou armádou čítající 140 lodí a 15 000 vojáků. Město vzdorovalo s armádou čítající pouhých 100 mužů. Všech 3 000 obyvatel, kteří obležení přežilo, bylo odvezeno jako otroci do Turecka, spolu s obyvateli okolních vesnic. Celkem 3 500 obyvatel bylo prodáno do istanbulského otroctví. \n\nKaždý rok 9. července se ve městě tato událost připomíná.\n\nNavzdory tomu, že město již není hlavním městem, je i nadále náboženským centrem ostrova, jelikož se biskup odmítl přestěhovat. \n"}
{"id": "1319724", "url": "https://cs.wikipedia.org/wiki?curid=1319724", "title": "Svízel bahenní", "text": "Svízel bahenní\n\nSvízel bahenní (\"Galium palustre\") je vytrvalá, poléhavá bylina vlhkých stanovišť, jeden z více než 25 druhů rodu svízel rostoucích v české krajině. V květnu a červnu se jeho drobná, narůžovělá poupata rozvíjejí v malé, bělavé květy v hustých květenstvích.\n\nVyrůstá téměř v celé Evropě, vyjma trvale suchých oblastí jihu Pyrenejského, Apeninského a Balkánského poloostrova. Východním směrem je rozšířen do Malé Asie, oblasti Kavkazu i po západní Sibiři. Druhotně se dostal do Severní a Jižní Ameriky, do severovýchodní Afriky i na Nový Zéland.\n\nV České republice se vyskytuje na celém území, hromadně pak v místech s kumulaci vlhkých biotopů. Těžištěm výskytu je mezofytikum a nižší polohy oreofytika, vzácně se objevuje v Krušných horách v nadmořské výšce 1100 m a na Šumavě do 1050 m.\n\nSvízel bahenní je hemikryptofyt rostoucí na půdách bohatých organickými i minerálními živinami, slabě kyselých až mírně zásaditých a hlavně s vysokou hladinou podzemní vody, vyhovují mu i místa sezónně zaplavovaná.\n\nVyskytuje se v aluviálních půdách, na vlhkých loukách, březích bahnitých kanálů, vodních nádrží i potoků a podél zamokřených lesních cest, v lužních lesích roste okolo pramenišť a tůní, objevuje se i na obnažených dnech letněných rybníků.\n\nVytrvalá bylina s chabými, poléhavými nebo vystoupavými lodyhami dlouhými 20 až 60 cm vyrůstající z tenkého, bohatě rozvětveného kořene s oddenky. Mimo květných lodyh vyrůstají i četné sterilní prýty, které jsou poléhavé a mohou kořenit. Lodyha je tenká, nemá v průměru více než 0,8 mm, je čtyřhranná a na hranách bývá hladká nebo má ostré výrůstky. Je porostlá čtyřčetnými, ojediněle i pětičetnými, přesleny tvořenými dvěma jednožilovými listy a vzhledově podobnými palisty, mají obkopinatý tvar, délku 7 až 14 mm a šířku 2 až 3 mm. Jsou lysé, na konci tupé, po okraji hladké a trávově zelená barva při sušení černá.\n\nNa konci lodyhy vyrůstá terminální, bohatě větvené, latnaté květenství válcovitého tvaru. Květenství s větvičkami asi 5 cm dlouhými a je tvořeno bílými, čtyřčetnými, asi 3 mm velkými květy na krátkých stopkách. Oboupohlavné květy mají nálevkovitou korunu tvořenou bílými, vejčitými, miskovitě prohnutými lístky, kalich není vyvinut. Čtyři tyčinky mají červené prašníky, dvoupouzdrý spodní semeník nese dvě u báze srostlé čnělky s hlavičkovitými bliznami. Květy začínají rozkvétat v květnu a červnu.\n\nPlod je dvounažka rozpadající se ve dvě kulovitá, 1,5 mm velká merikarpia, která jsou černá, lesklá, jemně vrásčitá a obsahují endosperm.\n\nSvízel bahenní se od vzhledově nejblíže podobného svízele prodlouženého, se kterým vytvářejí komplex \"Galium palustre\" agg., odlišuje hlavně.kratšími, slabšími, více poléhavými lodyhami a spíše válcovitým květenstvím. Tyto odlišností jsou též výsledkem různé ploidie, svízel bahenní má 2n = 24 a svízel prodloužený 2n = 96.\n\n"}
{"id": "1319726", "url": "https://cs.wikipedia.org/wiki?curid=1319726", "title": "Proto eskymácko-aleutský jazyk", "text": "Proto eskymácko-aleutský jazyk\n\nProto eskymácko-aleutský jazyk je jazyk, ze kterého se vyvinuly všechny eskymácko-aleutské jazyky (jako inuktitutština, grónština nebo aleutština). I když neexistuje žádná ukázka ani rekonstrukce jazyka (i když jednu takovou nabídl Knut Bergsland, ale nebyla potvrzena její pravdivost), je téměř jisté, že tento jazyk existoval, protože všechny eskymácko-aleutské jazyky mají společné rysy a tato teorie je přijímána většinou lingvistů.\n\nNeví se, zda tento jazyk měl něco společného s ostatními jazyky. Existuje však \"teorie uralsko-sibiřských jazyků\", podle které existuje jedna velké jazyková rodina zvaná uralsko-sibiřské jazyky, do které se řadí všechny uralské, jukagirské, čukotsko-kamčatské a právě eskymácko-aleutské jazyky.\n"}
{"id": "1319727", "url": "https://cs.wikipedia.org/wiki?curid=1319727", "title": "Petrič", "text": "Petrič\n\nPetrič ( \"Петрич\") je město ležící v jihozápadním Bulharsku v údolí řeky Strumici na úpatí pohoří Belasica u hranic s Řeckem. Je správním střediskem stejnojmenné obštiny a má zhruba 30 tisíc obyvatel.\n\nHistorie města je svázána s podhradím pevnosti na nedalekém vrchu \"Kožuch\", které vzniklo v prvním století př. n. l a postupně přerostlo v dobře opevněné římské město. Dějepisec Livius ho zaznamenal jako Petra a existovalo do 6. století, kdy ho vypálili Slované. Předpokládalo se, že jeho obyvatelé přesídlili na úpatí blízkého pohoří Belasica a k původnímu jménu přibyla slovanská koncovka -ič. Nejnovější výzkumy však ukazují, že soudobé město bylo založeno až na přelomu 10. a 11. století. V té době byla zdejší oblast již přes sto let součástí Bulharské říše. Strategická poloha byla příčinou vzniku místní pevnosti, která hrála významnou roli v bojích mezi Bulhary a Byzantskou říší. Město tím bylo rozděleno na dvě části. První písemná zmínka o něm pochází z roku 1376 (nebo 1377), kdy je zmíněno jako dar klášteru Rosikon na hoře Athos.\n\nMěsto s okolím bylo dobyto Osmanskou říší v roce 1395 a záhy získalo muslimský charakter. Evlija Čelebi v roce 1652 zaznamenal ve městě 240 domů, dvě mešity a jedny lázně. Během 19. století se složení obyvatel začalo měnit. Zatímco profesor Grigorovič v roce 1845 ve městě nezaznamenal žádný kostel, v roce 1900 zde žilo 7 190 obyvatel a z nich 4 600 Turků, 2 450 Bulharů, 40 Valachů a 100 Romů.\n\nMěsto stalo součástí Bulharska po první balkánské válce (1912) a během druhé balkánské války (1913) se stalo útočištěm čtyř a půl tisíce uprchlíků, převážně Bulharů ze sousedních zemí. Po připojení k Bulharsku se Petrič stala sídlem okruhu a v onom období (1920–1934) došlo k jejímu nejrychlejšímu rozvoji: byly postaveny tři školy, gymnázium a budovy místní správy.\n\n27. července 1955 bylo u Petriče sestřeleno letadlo Lockheed Constellation na lince z Londýna do Tel Avivu a všech 58 lidí na palubě zahynulo.\n\nVe městě žije 30 306 obyvatel a je zde trvale hlášeno 39 959 obyvatel. Podle sčítáni 1. února 2011 bylo národnostní složení následující:\n\n"}
{"id": "1319729", "url": "https://cs.wikipedia.org/wiki?curid=1319729", "title": "Michelle Freemanová", "text": "Michelle Freemanová\n\nMichelle Freemanová (* 5. května 1969) je bývalá jamajská atletka, halová mistryně světa v běhu na 60 metrů překážek.\n\nV roce 1993 byla členkou bronzové jamajské štafety na 4x100 metrů na světovém šampionátu ve Stuttgartu. Stejného úspěchu dosáhla na olympiádě v Atlantě v roce 1996. Nejúspěšnější sezónou se pro ni stal rok 1997 – v Paříži stala se halovou mistryní světa v běhu na 60 metrů překážek, na šampionátu v Athénách pak získala bronzovou medaili v běhu na 100 metrů překážek. Posledním medailovým úspěchem na vrcholných světových soutěžích bylo druhé místo v běhu na 60 metrů překážek na halovém šampionátu v roce 2001.\n\n"}
{"id": "1319730", "url": "https://cs.wikipedia.org/wiki?curid=1319730", "title": "Kostel Panny Marie Humberské (Krasonice)", "text": "Kostel Panny Marie Humberské (Krasonice)\n\nKostel Panny Marie Humberské (jinak také kaple Panny Marie Humberské) se nachází východně od obce Krasonice na vrcholu kopce Humberk. Kostel je filiálním kostelem římskokatolické farnosti Krasonice. Jde o novogotickou jednolodní stavbu s polygonálním závěrem a čtyřbokou věží s opěrnými pilíři a zaklenutými okny. Okna jsou zdobena vitráží, kterou poskládal Benedikt Škarda z Brna, okna jsou vyzdobena věnováním v dolní části. Napravo od vstupu do kaple je vyvěšena pamětní deska na památku poutníka Antonína Cyrila Stojana z roku 2001, na severní straně věže je umístěno schodiště vedoucí do patra věže. Kostel je chráněn jako kulturní památka České republiky. U kaple je umístěn kamenný kříž.\n\nKaple byla postavena na místě staré původní kaple postavené v roce 1664 na počest a jako poděkování za vyléčení problémů s očima hraběte Karla Maxmiliána Thurna. V roce 1672 byl do kaple umístěn obraz Panny Marie Humberské, tento obraz si dovezl hrabě Thurn z cest po Itálii. Podle pověsti měl hrabě vyléčit zrak po omytí si očí ve studně na Humberku.\n\nTato kaple pak byla postupně rozšířena o presbytář a následně o loď a malou věž. V roce 1772 byla kaple zaklenuta a do obrazu z roku 1672 byly vsazeny dvě korunky ze stříbra. V roce 1784 byla v rámci josefínských reforem kaple zrušena a veškerý majetek z kaple byl prodán v dražbě. Kaple pak byla pomocí dobrovolníků opravena a v roce 1858 opět vysvěcena a v roce 1897 byl znovu namalován obraz Panny Marie Humberské (autorem byl Ladislav Šichan) a původní schovaný sešlý obraz byl zavěšen na oltář – později byl přesunut do kláštera v Nové Říši. Kaple pak v roce byla po rozhodnutí přípravného výboru ze dne 25. listopadu 1900 v roce 1901 stržena a na jejích základech byla postavena kaple nová a o 90° pootočená. Kaple pak byla vymalována Františkem Kolbábkem a 8. září 1901 znovu vysvěcena. Byla postavena jako novogotická kaple s 22 metrů vysokou věží a vysokým oltářem.\n\n\n"}
{"id": "1319738", "url": "https://cs.wikipedia.org/wiki?curid=1319738", "title": "Požár tržnice Sapa (2008)", "text": "Požár tržnice Sapa (2008)\n\nNejvětší požár tržnice Sapa vznikl kolem půlnoci 6. listopadu 2008 v pražské vietnamské tržnici Sapa. Nezpůsobil ztráty na životech, vznikly kvůli němu ale škody přibližně 200 milionů korun. Hasičský zásah patřil mezi ty, při nichž bylo nasazeno nejvíce požárních sil v historii České republiky. Hašení trvalo 7,5 dnů, dostání ohně pod kontrolu 19 hodin. Účastnilo se ho 954 hasičů z 81 jednotek z 6 krajů, vystřídalo se zde 80 % pražských hasičů. Požár byl tak svým rozsahem a nasazením sil a prostředků větší než zásah při požáru Průmyslového paláce na Výstavišti, který se odehrál 16. října 2008, měsíc před požárem Sapy.\n\nZápach byl cítit ve větší části Prahy, bylo doporučeno nevětrat a občané Prahy 4 neměli vycházet z domovů.\n\nPožár se odehrál v prostorách bývalého písnického masokombinátu. V tom na přelomu let 1999 až 2000 začala podnikat vietnamská komunita z Česka. Areál nebyl pro účely podnikání stavěn, hasiči si už v roce 1999 uvědomovali nebezpečí a pořádali zde cvičení.\n\nJednopatrová hala, ve které hořelo v roce 2008, nebyla původně projektována pro skladování textilu. Měla rozměry přibližně 100 x 100 metrů.\n\nPrvní požár se zde odehrál v roce 1999. Několik hasičů bylo těžce zraněno, oheň se rychle šířil a způsobil škody 200 milionů, zničil většinu areálu. Vypátralo se, že šlo o úmyslné zapálení. Druhý, menší požár se zde odehrál jen dva měsíce před tím listopadovým, 7. září. Jeho důvodem byla nejspíše zdejší výstavba.\n\nPožár vznikl v areálu Sapa kolem půlnoci 6. listopadu 2008. Konkrétně se jednalo o sklad obuvi a textilů v hale na jihozápadní části tržnice.\n\nHasičům byl požár ohlášen v 0:33, na místo požáru vyjela jako první hasičská jednotka ze stanice č. 6 – Krč, v jejímž hasebním obvodu se objekt nachází. Po příjezdu jednotky v 0:45 její velitel konstatoval, že se jedná o požár skladové části obchodu v plném rozsahu. Plocha zasažená požárem činila dle prvotního odhadu téměř 100 m². V této chvíli na místo zásahu už dojížděly další jednotky PO, jejichž počet se v následujících hodinách vyšplhal k číslu 81. V prvních 24 hodinách zasahovalo celkem 421 hasičů z 55 sborů. V těsném sousedství hořícího skladu byl vyklizen sklad pyrotechniky, který by při vzplanutí představoval obrovské nebezpečí.\n\nV 1:41 byl vyhlášen III. stupeň poplachu dle požárního poplachového plánu. Oheň se totiž stále rozšiřoval, začalo docházet k prvním propadům střešní konstrukce vlivem tepelného namáhání. Stav komplikovala tma a mlha. Předpokládaná plocha zasažená požárem činila 50 m x 70 m. V objektu poblíž požáru byly zachráněny dvě osoby vietnamské národnosti. Na místě kromě pražských hasičů zasahovali hasiči ze Středočeského, Jihočeského, Královéhradeckého a Plzeňského kraje. Byl poprvé v Praze přivolán také vrtulník policejní hasící ČR, protože nebylo možné hasit jádro požáru. Vlivem mlhy a nízké oblačnosti se produkty hoření držely při zemi a nerozptylovaly se. V den nejintenzivnějšího požáru byly zavřeny přilehlé ulice, dokonce musela být na některých místech odkloněná veřejná doprava.\n\nIntenzivně se hasilo až do 19:00 následujícího dne (7. listopadu), pak se požár dostal pod kontrolu. Hasiči zde pracovali na směny. Postupně počty proudů ubývaly a jednotky PO se mohly vracet na základny. V nočních hodinách probíhalo rozebírání konstrukcí a vyhledávání skrytých ohnisek. Celý areál obklopovali vietnamští obchodníci, mající své stánky uvnitř hořícího objektu.\n\nPožár byl definitivně zlikvidován 181 hodin po příjezdu, 13. listopadu ve 13 hodin.\n\nMěstský statik Petr Macháň po konečné likvidaci ohně nařídil zbourání části objektu (asi čtvrtiny až pětiny obří haly bývalého masokombinátu) ve lhůtě do půl roku.\n\nPolicejní vyšetřování na základě výpovědí svědků zamítlo verzi, že šlo o žhářství, a připustili verze nedbalosti a technické závady. Byly zjištěny stavební úpravy v rozporu s dokumentací i porušení protipožárních předpisů a policie je vyšetřovala jako podezření z obecného ohrožení. Provozovatel dostal od hasičů pokutu půl milionu Kč, na horní hranici sazby. Po požáru provedli systematickou kontrolu dalších tržnic v Praze, ale nikde jinde už tak závažné nedostatky neobjevili. Pojišťovny odhadly škody způsobené požárem asi na 200 milionů korun.\n\nNevznikly zde žádné škody na lidských životech, ale byli lehce zraněni dva hasiči.\n\nNa místě zbourané haly vzniklo volné prostranství a další hala se zde nepostavila (stav z roku 2017).\n\n"}
{"id": "1319739", "url": "https://cs.wikipedia.org/wiki?curid=1319739", "title": "Savanté Stringfellow", "text": "Savanté Stringfellow\n\nSavanté Stringfellow (* 6. listopadu 1978) je bývalý americký sportovec, atlet, který se specializoval na skok daleký. \n\nNa začátku 21. století patřil do světové špičky skokanů do dálky – v 2001 získal stříbrnou medaili na mistrovství světa v Edmontonu, v roce 2004 se stal halovým mistrem světa v této disciplíně. Jeho osobní rekord 852 cm znamenal v roce 2002 nejlepší světový výkon dané sezóny.\n"}
{"id": "1319741", "url": "https://cs.wikipedia.org/wiki?curid=1319741", "title": "Marie Henrietta Černínová", "text": "Marie Henrietta Černínová\n\nMarie Henrieta hraběnka Černínová (německy \"Marie Henriette Franziska Bertha Gräfin Czernin von Chudenitz\", 12. srpna 1806, Praha – 20. prosince 1872, Kostelec nad Orlicí) byla česká hraběnka z rodu Černínů z Chudenic.\n\nNarodila se 12. srpna 1806 jako dcera Wolfganga Marii Černína z Chudenic ze starobylého českého rodu a jeho manželky Marie Antonie ze Salmu, hraběnky ze Salm-Neuburgu. Marie Henrietta byla sestrou Otakara Černína staršího, rakouského a českého šlechtice a politika.\n\nProvdala se za Josefa Ervina Zdeňka Kinského (25. října 1806 – 17. července 1872), syna Ferdinanda Jana Nepomuka Kinského ze staročeského šlechtického rodu. Spolu měli dvě dětiː\n\n"}
{"id": "1319742", "url": "https://cs.wikipedia.org/wiki?curid=1319742", "title": "Ruth Pfau", "text": "Ruth Pfau\n\nRuth Katherina Martha Pfau (přechýleně \"Pfauová\"; 9. září 1929 Lipsko, Německá říše – 10. srpna 2017, Karáčí, Pákistán) byla německá řádová sestra, která svůj život zasvětila úsilí o vymýcení lepry v Pákistánu. Díky tomu byla přezdívána \"Matka Tereza Pákistánu\". \n\nRuth Pfau se narodila v protestantské rodině v Lipsku, měla čtyři další sestry a jednoho bratra. Její rodný dům byl v závěru 2. světové války vybombardován. Po druhé světové válce uprchla ze sovětské okupační zóny do americké. Vystudovala medicínu ve městě Mainz. Později se rozhodla stát se katoličkou a vstoupila do Kongregace Dcer Mariina srdce. Její rozhodnutí pro řeholní život ovlivnilo dílo německého teologa Romano Guardiniho.\n\nV roce 1960 se vydala na cestu do jižní Indie, kvůli obtížím s vízy se ale musela zastavit v pákistánském Karáčí. Tehdy se poprvé setkala s leprou. V Karáčí se pak rozhodla zůstat. Založila zde první nemocnici pro léčbu lepry, později díky spolupráci s místními vládami a dárci mnoho dalších po celém Pákistánu. \n\nV roce 1979 byla jmenována poradkyní pákistánského ministerstva zdravotnictví. Roku 1988 získala pákistánské občanství jako odměnu za službu místním obyvatelům.\n\nZemřela v 87 letech v Karáčí. V muslimském Pákistánu byl této křesťanské řeholnici vystrojen státní pohřeb. Její rakev doprovázela vojenská eskorta, zádušní mši svatou přenášela státní televize. Je pohřbena na křesťanském hřbitově Gora Qabaristan. \n\nV 80. letech 20. století bylo v Pákistánu téměř 20 tisíc malomocných; v roce 2016 asi 500. \n\n"}
{"id": "1319747", "url": "https://cs.wikipedia.org/wiki?curid=1319747", "title": "Kostel Nanebevzetí Panny Marie (Schirgiswalde)", "text": "Kostel Nanebevzetí Panny Marie (Schirgiswalde)\n\nKostel Nanebevzetí Panny Marie () je římskokatolický farní kostel stojící na vrchu Kirchberg v Schirgiswalde (místní část města Schirgiswalde-Kirschau). První zmínka o kostelu pochází z roku 1376. Barokní sakrální stavbu zasvěcenou Nanebevzetí Panny Marie a spoluzasvěcenou svatému Janu Nepomuckému vybudoval v letech 1736–1741 lipovský stavitel Zacharias Hoffmann (1678–1754). Hlavní zásluhu na novém chrámu měl budyšínský děkan a apoštolský prefekt Johann Freyschlag von Schmiedenthal (1669–1743). V letech 1866–1868 bylo ke kostelu přistavěno novorománské průčelí s věžemi. Památkově chráněný chrám je jediným kostelem drážďansko-míšeňské diecéze s dvěma věžemi.\n\nTrojlodní chrámová stavba je dlouhá 38 metrů a široká 18 metrů, věže se tyčí do výšky 48 metrů. Jižní stěnu zdobí plastické ztvárnění křížové cesty z roku 1896. Bohatě zdobený hlavní oltář je patrně dílem Františka Xavera Karla Palka (1724–1767/70). Kromě titulárního obrazu oltář zdobí menší vyobrazení Nejsvětější Trojice a sochy světců. Vlevo od vítězného oblouku je umístěna rokoková kazatelna, vpravo pak ztvárnění Bolestné Matky Boží. Naproti oltáři Matky Boží stojí Boží hrob. Hlavní loď zdobí řada soch umístěných na konzolách. Varhany z roku 1975 od budyšínské firmy Hermann Eule disponují 31 rejstříky a 2 066 píšťalami. Ve věžích visí tři zvony z roku 1869, v jižní věži je umístěna zvonkohra z roku 1991 složená z 29 zvonků.\n\nKostel obklopuje hřbitov s hřbitovní kaplí svatého Ducha. Jeden z památkově chráněných náhrobků zdobí socha Krista Krále. Jižním směrem od kostela se nachází barokní fara s mansardovou střechou z roku 1716.\n\nSchirgiswalde bylo patrně založeno již ve 13. století, písemné prameny je však prvně zmiňují až roku 1376. V historické listině je k tomuto roku zaznamenán farář Heinrich Herold ze Schirgiswalde, vesnice tak již musela mít vlastní farní kostel neznámého data založení. V polovině 16. století pronikla do vsi reformace, v letech 1552–1628 pak bylo Schirgiswalde evangelické. Rekatolizace vsi skončila roku 1628 a katolická víra se udržela mimo jiné proto, že i po ztrátě Lužice v roce 1635 zůstalo Schirgiswalde českou exklávou. Po rekatolizaci, konkrétně v letech 1628–1676, nemělo Schirgiswalde vlastní faráře a bohoslužby tak vedli kneží z okolních farností. Během třicetileté války utrpěl kostel škody, a proto musel být ve druhé polovině 17. století opraven. Roku 1716 přikročila farnost k vybudování nové fary.\nPřípravy na výstavbu nového kostela začaly roku 1735. Dne 4. října tohoto roku ji schválil pátý litoměřický biskup Mořic Adolf Sachsen-Zeits (1702–1759). Stavební práce oficiálně zahájil 16. června 1736 budyšínský děkan a apoštolský prefekt Johann Freyschlag von Schmiedenthal (1669–1743), jenž sloužil mezi lety 1705 a 1721 v Schirgiswalde jako farář a byl zároveň hlavním iniciátorem výstavby nového chrámu. Slavnostní položení základního kamene následovalo až po více než dvou letech 15. srpna 1738 a vedl je opět děkan Freyschlag. Realizace stavby byla svěřena hraběcímu staviteli Zachariasi Hoffmannovi (1678–1754) z nedaleké Lipové. Stavební práce vedl místní zednický mistr David Pietschmann a krovy zhotovil rovněž místní tesařský mistr Christoph Sanner. Stavba byla dokončena o tři roky později a 8. října 1741 ji děkan Freyschlag požehnal. Kostel vysvětil 16. srpna 1750 biskup Jakob Wosky von Bärenstamm (1692–1771).\n\nV 18. století se stalo Schirgiswalde letním sídlem budyšínských apoštolských prefektů, respektive biskupů. Až do roku 1809 bylo město součástí Českého království, v letech 1809–1845 pak svobodnou republikou a roku 1845 připadlo Saskému království. Rozsáhlá stavební úprava kostela proběhla v letech 1866–1868 za faráře Jakoba Sauera (ve službě 1861–1887), během které dostal barokní svatostánek přístavbu novorománského průčelí, díky níž se stal jediným římskokatolickým kostelem drážďansko-míšeňské diecéze s dvěma věžemi. Teprve roku 1894 oficiálně skončila příslušnost objektu k litoměřické diecézi. Po obnovení míšeňské diecéze roku 1921 patřil schirgiswaldský kostel mezi důležité chrámy, což dosvědčuje třeba návštěva apoštolského nuncia Eugenia Pacelliho (budoucí papež Pius XII.) nebo pořádání 7. saského katolického dne roku 1925, který navštívilo na 10 000 účastníků. Významné úpravy a opravy proběhly za faráře Hermanna Josepha Scheiperse (ve službě 1960–1983). V letech 1966–1968 se uskutečnila úprava interiéru, při níž kostel přišel o boční oltáře, galerie, vitráže a další kusy mobiliáře. Během let 1971–1972 byly renovovány věže, roku 1974 interiér a v letech 1982–1983 exteriér kostela. Roku 2008 proběhla zatím poslední rekonstrukce kostela.\n\nSchirgiswaldský farní kostel je zasvěcený Nanebevzetí Panny Marie se spoluzasvěcením svatému Janu Nepomuckému. Pravidelné mše svaté slouží místní farář Martin Prause, a to v úterý, ve čtvrtek a v pátek od 8.00 hodin a v neděli od 10.00 hodin. Krom bohoslužeb a různých farních akcí slouží kostel také k občasnému konání koncertů, povětšinou duchovní a vážné hudby. Dvakrát až třikrát do roka pořádá farnost varhanní koncerty. V letním čase je kostel denně otevřený od 8.00 do 18.00 hodin, v zimním od 8.00 do setmění. Kostel je chráněnou kulturní památkou s číslem 09252352.\n\nTrojlodní orientovaná sakrální stavba je postavena v barokním slohu, mladší průčelí s dvěma věžemi je však novorománské. Kostel má délku 38 metrů, šířku 18 metrů, stěny jsou vysoké rovněž 18 metrů a věže se tyčí do výšky 48 metrů. Hlavní loď zakončuje odsazený presbytář půlkruhového půdorysu. Hrubou fasádu žluté barvy člení bílé lizény a jednoduché šambrány bílé barvy. Okna ve spodní řadě jsou větší, zakončená segmentovým obloukem s klenákem, menší okna v druhé řadě mají jednoduchý segmentový oblouk. Průčelí a věže kombinují šedou a bílou barvu, okna ukončuje jednoduchý oblouk. Ze střechy presbytáře vybíhá sanktusník. Plastické ztvárnění křížové cesty z roku 1896 zdobí jižní zeď. Dílo pochází z mnichovské umělecké dílny Fischer a do roku 1976 bylo umístěno na severní stěně. Hlavní vchod jižní stěny doplňují z obou stran pískovcové náhrobníky, nad vedlejším vchodem je umístěn polychromovaný znak Johanna Freyschlaga von Schmiedenthal. \n\nHlavní loď je sklenuta křížovou klenbou, presbytář pak zakončuje koncha. Bohatě zdobený barokní hlavní oltář pochází z roku 1740. Titulární oltářní obraz znázorňuje Nanebevzetí Panny Marie. Autorství se připisuje baroknímu malíři historických a oltářních obrazů Františku Xaverovi Karlu Palkovi (1724–1767/70). Vlevo od obrazu stojí sochy svatého Víta a svatého Josefa, vpravo pak figury svatého Jáchyma a svatého Václava. Zlacený eucharistický svatostánek, umístěný pod oltářním obrazem, pochází z roku 1903. Vyobrazení nad hlavním obrazem představuje Nejsvětější Trojici, vlevo pak stojí socha svatého Petra a vpravo svatého Pavla. Vrchol hlavního oltáře korunuje svatozář s monogramem IHS uprostřed. Zdobí ji hlavy osmi andělů symbolizující osm blažeností z Kristova Horského kázání. Hlavní oltář byl v letech 1966–1968 kompletně restaurován. Na konzolách po stranách presbytáře stojí vlevo socha svatého Jana Nepomuckého a vpravo svatého Floriána. Obětní stůl před oltářem nese znak biskupa Wosky von Bärenstamm. Kamenná křtitelnice pochází z předchozího kostela. \n\nVlevo od vítězného oblouku je umístěna rokoková kazatelna, jež pochází od některého z žáků pražské školy. Korunuje ji svatozář se znakem Jahve, pod níž stojí anděl držící desku s desaterem. O něco níže po stranách střechy kazatelny drží dva andělé kříže, přičemž kříž vpravo obtáčí had. Spodní díl kazatelny zdobí figurky andělů a znaky čtyř evangelistů. Reliéf uprostřed představuje Ježíše, který káže z člunu. Vpravo od vítězného oblouku je umístěna Bolestná Matka Boží. Na bočním oltáři je umístěna Matka Boží s malým Ježíšem pocházející z doby kolem roku 1760. Naproti bočnímu oltáři se nachází Boží hrob. Hlavní loď zdobí řada soch umístěných na konzolách. Na pilířích stojí sochy církevních otců, zakoupené z vratislavského dómu roku 1934. Na straně u kazatelny jsou to svatý Augustin a svatý Ambrož, na protější straně svatý Řehoř Veliký a svatý Jeroným. Kůr zdobí socha svatého Benna umístěná vlevo a svatého Bonifáce vpravo, obě vyrobila roku 1907 firma Rifesser z jihotyrolského města Ortisei. Socha na bočním vchodu představuje svatého Antonína Paduánského. Zpovědnice jsou umístěné ve věžních kaplích a v boční lodi, v jižní věžní kapli visí obraz čtrnácti svatých pomocníků. Chronogram nade dveřmi severní věžní kaple připomíná svěcení kostela v roce 1750. Do lavic se vejde přibližně 400 věřících.\n\nStaré varhany nahradily roku 1975 nové od budyšínské firmy Hermann Eule. Elektromechanicky ovládaný nástroj disponuje 31 rejstříky ve třech manuálech a pedálu. V novobarokní skříni je umístěno celkem 2 066 píšťal.\n\nVe zvonici visí tři zvony z roku 1869, které pocházejí z dílny Friedricha Gruhla z Kleinwelky. Jsou laděné do tónu Es moll. V sanktusové vížce visí malý sanktusový zvonek. Od roku 1991 je v okně zvonice jižní věže umístěna zvonkohra složená z 29 bronzových zvonků. Nejhlubší zvon zní tónem g. Zvonkohru vyrobila firma Schilling z Apoldy. U příležitosti 250. výročí vysvěcení kostela ji daroval tehdejší biskup Joachim Reinelt (* 1936). V období od Velikonoc do konce října pravidelně vyzvání v úterý a ve čtvrtek v 15.00 a v neděli v 17.00, příležitostně pak během církevních svátků či při svatbách.\n\nKostel stojí severně od náměstí na kopci zvaném Kirchberg, podle nějž dostala označení také přilehlá ulice. Obklopuje jej doposud používaný hřbitov s řadou památkově chráněných náhrobků. Jihovýchodně od kostela stojí hřbitovní kaple svatého Ducha z roku 1927. Před ní se nachází biskupská hrobka a kněžská krypta zdobená sochou Krista Krále. Jižně od kostela stojí barokní patrová budova fary s mansardovou střechou. Stavbu dal postavit roku 1716 tehdejší farář Johann Freyschlag von Schmiedenthal. Hlavní přístupové schodiště vedoucí ke kostelu od náměstí z roku 1878 bylo rekonstruováno v roce 2002. Má 64 schodů a stojí u něj socha Ježíše Krista u sloupu. Misijní kříž před kostelem pochází z roku 1860. Naproti západnímu průčelí chrámu stojí Goethova základní škola.\n\nSchirgiswaldská farnost byla založena ve středověku neznámého roku. V letech 1552–1628 byla protestantská, od dovršení rekatolizace roku 1628 je nepřetržitě obsazena faráři. Původně zahrnovala pouze Schirgiswalde a jeho místní části Neuschirgiswalde a Petersbach. Roku 2002 se k ní připojila farnost z Großpostwitz, roku 2007 z Wilthenu a roku 2009 kvazifarnost ze Sohlandu an der Spree. Od roku 1991 pořádá farnost tříkrálové zpěvy.\n\n\n"}
{"id": "1319748", "url": "https://cs.wikipedia.org/wiki?curid=1319748", "title": "Günter Kunert", "text": "Günter Kunert\n\nGünter Kunert (6. března 1929, Berlín – 21. září 2019) byl německý spisovatel, řadící se k literátům poválečného literárního období.\n\nNarodil se v Berlíně v období Výmarské republiky. Z důvodu židovského původu svojí matky Edith mu byla odepřena možnost studovat. Jeho literární prvotinou byla báseň \"Ein Zug rollt vorüber\", uveřejněná roku 1947 v deníku \"Berlin am Mittag\". O dva roky později vstoupil do německé Sjednocené socialistické strany (SED). Na počátku 50. letech 20. století uveřejnil svoji první básnickou sbírku \"Wegschilder und Mauerinschriften\"; následně vzbudil pozornost literáta a tehdejšího ministra kultury v jedné osobě Johannese R. Bechera, který jej také podporoval. Vliv na jeho literární směřovaní avšak mělo i seznámení s německým dramatikem Bertoltem Brechtem. V 70. letech 20. století náležel ke skupině více než 150 intelektuálů a umělců, kteří se postavili proti vyhoštění německého písničkáře Wolfa Biermanna. Následně byl avšak ze strany SED vyloučen, což vedlo k tomu, že v roce 1979 emigroval do Západního Německa. \n\nJedná se o všestranně založeného spisovatele, jenž se během svého života věnoval rozmanitým literárním žánrům počínaje např. baladami, sonety, fejetony, divadelními hrami, konče romány, či kratšími prozaickými útvary, v nichž se kriticky vyrovnával s pocitem odcizení, či temnou německou minulostí. Dle jeho vlastních slov ovlivnili jeho tvorbu spisovatelé, kterými byli kupříkladu Franz Kafka, Marcel Proust, či Christian Friedrich Hebbel.\n\nV roce 1952 se oženil, s manželkou Marianne žije ve vesnici Kaisborstel ve Šlesvicku-Holštýnsku.\n\n\n\n"}
{"id": "1319753", "url": "https://cs.wikipedia.org/wiki?curid=1319753", "title": "Kaple Panny Marie (Suché Studánky)", "text": "Kaple Panny Marie (Suché Studánky)\n\nKaple Panny Marie, též Mariánská či Můstecká kaple, v zaniklé osadě Suché Studánky náleží katastrálnímu území Javorná na Šumavě. Nachází se na náhorní planině severovýchodně od hory Můstek, na okraji přírodní rezervace Městišťské rokle, v nadmořské výšce 1080 m − na počátku 90. let 20. století byla nejvýše položenou zachovanou kapličkou na české straně Šumavy, v současnosti se výše nacházejí obnovené kaple svatého Michala na Bučině a kaple svatého Huberta na Boubíně.\n\nKaple byla postavena u bývalého dvora Christlgirgl jako přesná zmenšená kopie staré Hauswaldské kaple u Srní. V roce 1868 namaloval pro tuto kapli nýrský malíř Wieder na plátně malovaný obraz Madony s děťátkem, jedná se o originální lidovou malbu z okruhu pasovských madon. Když plátno zchátralo, byla podle originálu pořízena hodnotná kopie, obraz je i v současnosti umístěný nad oltářem. V 50. letech 20. století byl interiér kaple zdevastován, odcizeny byly i obrázky na skle malované rovněž Wiederem z Nýrska, včetně 14 obrazů křížové cesty, na nichž Kristovo utrpení bylo zasazeno do zdejší šumavské krajiny. Při opravě v roce 1989 byla kapli odstraněna zvonička.\n"}
{"id": "1319754", "url": "https://cs.wikipedia.org/wiki?curid=1319754", "title": "Václav Sedláček (fotbalista)", "text": "Václav Sedláček (fotbalista)\n\nVáclav Sedláček (* 8. července 1952) je bývalý český fotbalista, záložník.\n\nV československé lize hrál v sezóně 1979/80 za RH Cheb. Nastoupil v 1 ligovém utkání, gól nedal.\n\n"}
{"id": "1319755", "url": "https://cs.wikipedia.org/wiki?curid=1319755", "title": "Ďapalovce", "text": "Ďapalovce\n\nĎapalovce jsou obec na Slovensku v okrese Vranov nad Topľou ležící v blízkosti vodní nádrže Veľká Domaša.\n\nPrvní písemná zmínka o obci pochází z roku 1408. Nachází se zde římskokatolický kostel Nanebevzetí Panny Marie, který byl vysvěcen 17. října 2009.\n\n"}
{"id": "1319759", "url": "https://cs.wikipedia.org/wiki?curid=1319759", "title": "Čistírna odpadních vod Karviná", "text": "Čistírna odpadních vod Karviná\n\nČistírna odpadních vod Karviná má kapacitu 88 tisíc ekvivalentních obyvatel a denně dokáže zpracovat až 30 tisíc krychlových metrů odpadních vod. Čistírna je vybavená technologií, která plně vyhovuje všem současným legislativním nárokům na účinnost čištění odpadních vod.\n\nPůvodní mechanicko-biologická čistírna odpadních vod v Karviné byla uvedena do provozu v roce 1961. Postupem let přestávala stačit kapacitou a nebyla schopna vyhovět zpřísňujícím se požadavkům na účinnou eliminaci organického znečištění a potřebu odstraňování dusíkatých látek a fosforu. Nemožnost čistit další odpadní vody prakticky limitovala rozvoj města jak z hlediska bytové výstavby, tak ve výrobě a službách.\n\nKoncem 80. let dvacátého století počítaly Ostravsko-karvinské doly s dalším rozmachem těžby uhlí v této oblasti a v roce 1992 začaly stavět koksovnu, jejíž odpadní vody spolu s městskými měla zpracovávat nová čistírna odpadních vod. Předpoklady se však nesplnily, stavba byla zastavena a společnost SmVaK Ostrava musela řešit problematiku kapacity a účinnosti čištění odpadních vod v Karviné.\n\nDošlo k investorskému převzetí rozestavěného díla společností Severomoravské vodovody a kanalizace Ostrava a po úpravě původního projektu se začalo stavět nové moderní zařízení. Stavební práce začaly na podzim roku 1998 a v jarních měsících roku 2001 bylo nové zařízení spuštěno do zkušebního provozu. Na výstavbu bylo vynaloženo 410 miliónů korun.\n\nOdpadní vody jsou přiváděny jednotnou kanalizací z jednotlivých částí Karviné. Dále sem směřují odpadní vody z průmyslových podniků.\n\nČistírna odpadních vod Karviná je mechanicko-biologickým zařízením s nízkozatíženou aktivací, s nitrifikací a předřazenou denitrifikací a se zvýšeným biologickým odstraňováním fosforu.\n\nPrimární i přebytečný kal se stabilizuje mezofilním vyhníváním, vyhnilý kal je mechanicky odvodňován. Bioplyn se využívá pro výrobu elektrické energie a tepla.\n"}
{"id": "1319760", "url": "https://cs.wikipedia.org/wiki?curid=1319760", "title": "Chris de Burgh", "text": "Chris de Burgh\n\nChris de Burgh, rodným jménem Christopher John Davison (* 15. října 1948 Venado Tuerto) je britsko-irský zpěvák populární hudby narozený v Argentině. Celosvětové slávy dosáhl především hitem „The Lady in Red“ z roku 1986. Prodal přes 45 milionů desek.\n\nNarodil se v rodině britského diplomata na jeho misi v Argentině. Jeho matka byla irského původu a její dívčí jméno \"de Burgh\" později přijal jako své umělecké jméno. Vyrůstal v Irsku, kde také vystudoval francouzštinu, angličtinu a historii na univerzitě v Dublinu (na Trinity College). Díky otcovým diplomatickým a obchodním aktivitám žil v mládí také na Maltě, v Zairu či Nigérii. Jeho dědeček z matčiny strany, Eric de Burgh, byl během druhé světové války náčelníkem generálního štábu v Indii (řada Chrisových písní je mimochodem věnována tématice první i druhé světové války).\n\nJeho otec v Irsku koupil starý zchátralý hrad, který přestavěl na hotel. Chris začínal svou hudební kariéru tím, že v tomto hotelu zpíval pro hosty. První smlouvu s hudebním vydavatelstvím podepsal roku 1974. Hrál pak jako předskokan skupiny Supertramp. Toho roku vydal také své první, lehce folkové album \"Far Beyond These Castle Walls\". Velmi rychle se ukázalo, že zatímco americký a britský trh vůči Chrisovi zůstává chladný, zaznamenává velmi dobré prodeje v kontinentální Evropě a v Jižní Americe, zvláště v Brazílii. To bylo typickým po celou jeho kariéru. Tento vzorec narušil až hit „The Lady in Red“, který dobyl trůn britské singlové hitparády a ve Spojených státech amerických se stal dvojkou. Album „Into the Light“, na které byl hit zařazen, pak dosáhlo ve Spojeném království na druhé místo prodejního albového žebříčku.\n\nOd roku 1977 je ženatý a jeho manželka Diana mu porodila dva syny, Hubieho a Michaela, a dceru Rosannu. Ta se stala vítězkou soutěže Miss World 2003, kde reprezentovala Irsko. Píseň „For Rosanna“ na otcově přelomovém albu „Into the Light“ je věnována jí (tehdy jí ovšem byly dva roky).\n\n"}
{"id": "1319761", "url": "https://cs.wikipedia.org/wiki?curid=1319761", "title": "Čistírna odpadních vod Frýdek-Místek", "text": "Čistírna odpadních vod Frýdek-Místek\n\nMechanicko-biologická Čistírna odpadních vod Frýdek-Místek zabezpečuje čištění komunální odpadních vod Frýdku-Místku a přilehlých obcí, dále odpadních vod z průmyslových a potravinářských podniků. Čistírna splňuje požadavky legislativy EU i České republiky na kvalitu čištěných vod. Kapacita je 164 466 ekvivalentních obyvatel.\n\nPůvodní mechanicko-biologická čistírna odpadních vod pro Frýdek-Místek byla vybudována ve Sviadnově v roce 1967.\n\nByla určena k čištění odpadních vod od obyvatelstva a zpracovávala také odpadní vody frýdecko-místeckých průmyslových závodů. Později se na zařízení napojil i pivovar Radegast v Nošovicích. Kapacita přestávala stačit rostoucím nárokům na kvalitu vyčištěné vody, zařízení nebylo schopno zajistit eliminaci dusíku.\n\nOd konce 80. let bylo plánováno rozšíření a rekonstrukce čistírny odpadních vod. Jejím cílem bylo zvýšit účinnost odstraňování organických látek a odbourávání dusíku. Vlastní výstavba nové čistírny byla zahájena v roce 1990.\n\nV 90. však došlo k zásadním změnám v množství a kvalitě odpadních vod v důsledku restrukturalizace průmyslu. Proto bylo nutné přistoupit k úpravám původního projektu.\n\nV prosinci roku 1995 byla nová čistírna dokončena. Zahrnuje část rekonstruovaných původních objektů a objekty nově.\n\nRekonstrukce hrubého předčištění\n\nInstalace zařízení na chemickou eliminaci fosforu\n\nRekonstrukce dešťové zdrže\n\nRekonstrukce biologického stupně čištění na kaskádovou aktivaci s doplněním postdenitrifikace\n\nInstalace dekantační odstředivky\n\nRekonstrukce česlí v dešťové zdrži\n\nRekonstrukce plynového hospodářství\n\nRekonstrukce aktivačních nádrží\n\nRekonstruovaná mechanicko-biologická čistírna odpadních vod Frýdek-Místek (s kaskádovou aktivací, s chemickým odstraňováním fosforu, s výrobou elektrické energie z přebytků bioplynu a s kompletní automatizací řízení provozu) zabezpečuje čištění komunální odpadních vod Frýdku-Místku a přilehlých obcí, dále odpadních vod z významných průmyslových a potravinářských závodů.\n\nČistírna splňuje nejpřísnější požadavky legislativy EU i České republiky na kvalitu čištěných vod, včetně dodržení limitu ukazatele celkového dusíku ve vypouštěných vodách na úrovni pod 10,0 mg.l-1.\n\nKapacita čistírny je 164 466 ekvivalentních obyvatel, za den dokáže vyčistit 40 450 m³ odpadních vod.\n"}
{"id": "1319762", "url": "https://cs.wikipedia.org/wiki?curid=1319762", "title": "Rekombinantní protilátky", "text": "Rekombinantní protilátky\n\nRekombinantní protilátky jsou fragmenty protilátek, které vznikají za použití kódujících genů rekombinantních protilátek. Zpravidla jsou složeny z těžkého a lehkého řetězce variabilní oblasti imunoglobulinu. Rekombinantní protilátky přináší mnoho výhod a rozšiřují využití protilátek jak v medicíně tak ve výzkumu. Postupně se stávají oblíbeným předmětem výzkumu a slouží k produkci nových molekul cílících specifické, předem vytipované antigeny. Nejčastěji užívaná typ rekombinantních protilátek je tzv. scFv z anglického single chain variable fragment, neboli jednoduchý řetězec variabilní oblasti. ScFv se ukazuje být nadějnou strukturou pro využití v lidské medicíně i ve výzkumu. Na rozdíl od monoklonálních protilátek tvořených v hybridomové buněčné linii, ve které může postupem času dojít ke změnám jak výsledného produktu tak i k úplnému zastavení exprese, které mají výrazný vliv na funkčnost výsledného produktu, zůstávají rekombinantní protilátky vytvořené v bakteriálním displeji stabilní, zachovávají si vysokou specifitu a nízkou imunogenicitu. \n\nExistuje několik známých a běžně produkovaných rekombinantních protilátek, které dělíme podle jejich způsobu produkce, původní struktury, ze které vycházejí a vazebné specifity. Mezi základní typy rekombinantních protilátek patří Fab fragmenty, již zmiňované scFv a bispecifické protilátky. Každý z těchto typů má odlišné využití a může být využíván v širokém spektru aplikací od výzkumu přes lidskou po veterinární medicínu. Další oblastí, která je zkoumána je vývoj anti-idiotypových protilátek. Anti-idiotypové protilátky se váží na paratop jiné specifické protilátky, což umožňuje jejich využití při měření a určování množství protilátek a koncentrace léčiv v séru pacienta. Na základě místa vazby a vazebné specifity, dělíme anti-idiotypové protilátky na tři typy, které se částečně překrývají s již navrženým dělením výše. Prvním typem jsou tzv. klasické protilátky. Pod tímto pojmem se skrývají Fab fragmenty, protilátky, které se váží na idiotop mimo vazebné místo pro léčivo, a protilátky, které se váží pouze na komplex léčiva s cílovou protilátkou. Nejčastěji jsou využívané scFv, Fab fragmenty a bispecifické protilátky.\n\nscFv je nejmenší typ rekombinantní protilátky, který je schopen vázat antigen. scFv mají molekulovou hmotnost okolo 27kDa. Jde o rekombinantní protilátky, tvořené lehkým a těžkým řetězcem variabilní oblasti imunoglobulinu. Tyto dva řetězce jsou spojeny pružným spojením, tzv. linkerem. Pružný linker obvykle sestává z krátké několikrát se opakující sekvence čtyř glycinů a serinu a slouží ke stabilizaci celé struktury, čímž příspívá k její funkčnosti. Funkčnost může být dále zvýšena vazebně specifickými chemickými modifikacemi, mezi které patří například vazba peptidového tagu nebo fúze s dvou genů, která vede ke vzniku bispecifické rekombinantní protilátky. Pro zajištění správné funkce je třeba zkontrolovat vazebnou afinitu a aktivitu výsledné protilátky. Pro zjištění přítomnosti dané protilátky se běžně používá test ELISA. \n\nStrukturně se Fab fragmenty skládají ze dvou párů variabilních a konstatních komponent, které tvoří stabilní strukturu dvou polypeptidových řetězců. Pokud nahlížíme na Fab fragmenty z pohledu anti-idiotypových protilátek, jedná se o rekombinantní protilátky, které se váží přímo do vazebného místa paratopu na cílové protilátce. V praxi to znamená, že konkurují léčivu na vazebném místě a mají tak inhibiční funkci. Protilátky tvořené Fab fragmentem mohou být používány k detekci nenavázaného léčiva, případně léčiva, které se vyskytuje volně v séru. Fab rekombinantní protilátky se používají v případě, kdy existuje riziko rozvoje negativních vedlejších účinků způsobených nespecifickou vazbou Fc části protilátky. Fab rekombinantní protilátky nenesou žádnou Fc oblast. Fab fragmenty se také používají v případech, kdy je nutné podat pacientovi nebo použít v diagnóze či experimentu rekombinantní IgG imunoglobulin. Rekombinantní Fab fragmenty jsou konvertovány na rekombinantní formu IgG imunoglobulinu. Tento způsob přípravy rekombinantních IgG dále rozšiřuje možnosti využití rekombinantních protilátek i počet jejich cílových struktur.\n\nVedle scFv a Fab fragmentů se mezi rekombinantní protilátky počítají i bispecifické protilátky. Bispecifické protilátky spojují dohromady dvě rozdílné antigen vazebné specifity do jedné rekombinantní molekuly. Bispecifické protilátky se používají k provázání neboli crosslinkování cílové molekuly se dvěma rozdnílnými buňkami nebo mohou přímo zprostředkovávat cílenou cytotoxicitu.\n\nRekombinantní protilátky mají mnohé výhody pro využití ve výzkumu i v medicíně. Velkou výhodou na úvod je naprosté odbourání etických problémů, protože není potřeba imunizovat pokusná zvířata. Díky velikosti rekombinantích protilátek, které jsou menší než kompletní imunoglobuliny, konkrétně než 2000 nm a zároveň větší než 8 nm dochází k jejich vyloučení přes filtraci v ledvinách, což je žádaná cesta. Nedochází tak k příliš časné likvidaci, jak je tomu u menších částic nebo naopak k zatěžování jater, jak se tomu děje u větších částic. Další velkou výhodou využití rekombinantních protilátek je jejich monovalence neboli jednomocnost, tedy schopnost vysoce specificky vázat jeden konkrétní antigen. Vědeckým týmům se podařilo vytvořit takové protilátky, které opravdu nesou jen vazebnou aktivitu cílící antigen a žádnou jinou, která by narušovala diagnostický postup nebo léčbu. Rekombinantní protilátky jsou založené na přesně definované sekvenci, jsou proto spolehlivější a zároveň jsou výsledky pokusů a léčebných postupů provedených s nimi opakovatelné neboli reproducibilní. Kombinace malé velikosti s vysokou specifitou může být také využita při podávání léků, které mohou být přesně zacílené. Díky vhodné velikosti prostupují rekombinantní protilátky snadno do tkání a dostanou se tak přesně na místo určení. Jako důkaz poslouží experiment, ve kterém vědci dosáhli lepší prostupnosti rekombinantních protilátek do nádorové tkáně a tak i lepších výsledků terapie s rekombinantními protilátkamai než jakých dosáhli s celým IgG imunoglobulinem. Malá velikost také vede k dobré biodistribuci. V porovnání s protilátkami produkovanými výhradně technologií hybridomů, nezpůsobují rekombinantní protilátky z bakteriálního displeje rozvoj HAMA odpovědi u pacientů, z anglického human anti-mouse antibody (lidské protilátky proti myším komponentům), což výrazně rozšiřuje možnosti uplatnění rekombinantních protilátek. \n\nV prvním odstavci jsme shrnuli výhody využití rekombinantních protilátek v lidské medicíně a to konkrétně v přímém využití pro pacienty. Nicméně, i v průběhu tvorby a přípravy rekombinantních protilátek nacházíme další výhody v porovnání s tradičními monoklonálními protilátkami vytvořenými v hybridomálních buněčných kulturách. I když v bakteriálním displeji nelze získat tak vysoké koncentrace cílových protilátek jako v hybridomech, tvorba protilátek je mnohem rychlejší a po celou dobu produkce máme nad procesem lepší kontrolu než je tomu u hybridomů. S tím souvisí i možnost zasáhnout během produkce a pozměnit podmínky za cílem optimalizace nebo upravení dané protilátky pomocí metod genového inženýrství podle aktuálních potřeb. Navíc, mohou být rekombinantní protilátky navrženy proti jakémukoliv antigenu, s jistým omezením tvaru a velikosti, ale bez omezení na peptidové struktury. Tedy do spektra možných zacílených antigenů můžeme zahrnout i polysacharidové nebo lipidové struktury. K rekombinantním protilátkám je také možné fúzí připojit léčiva nebo toxiny, které mohou být za pomoci rekombinantních protilátek zacíleny přímo do žádoucí tkáně nebo orgánu.\n\nNicméně, je také důležité zmínit, že i produkce rekombinantních protilátek v bakeriálním displeji s sebou nesou několik nevýhod. První z nich jsou již zmiňované nižší výnosy protilátek v porovnání s protilátkami z hybridomů. Další nevýhodou je potřeba zaměstnávat zkušený personál, případně personál zaškolit do metody bakteriálního displeje. Poslední výraznější nevýhodou je nutnost spolupráce a spolehnutí se na firmu, která bude schopná zajistit syntézu genů a produkci cílových konstruktů. Obě dvě poslední nevýhody představují jak personální tak finanční zatížení, které s sebou metoda bakteriálního displeje přináší.\n\nTvorba rekombinantních protilátek probíhá podle jednotné strategie. Nejdříve je potřeba určit sekvenci cílové protilátky. Následně dojde k upřesnění kodonu, syntéze požadovaného genu a produkci konstruktu, tedy rekombinantní protilátky. V okamžiku, kdy je cílová protilátka doručena do laboratoře, dojde k vytvoření expresních konstruktů, které jsou přeneseny do buněčné kultury v procesu označovaném pojmem transfekce. Buněčná kultura začne produkovat cílovou rekombinantní protilátku, ta je pravidelně sbírána, čištěna a analyzována nebo případně použita k dalším experimentům. Pro tvorbu protilátek se používají stabilní buněčné kultury, jako je například Chinese hamester ovary (CHO), buněčná linie z vaječníků čínského křečka nebo human embryonic kidney (HEK293), tedy buňky z lidské embryonální ledviny. V počátcích rozvoje technologie rekombinantních protilátek bylo nutné vyřešit jak uměle vytvořit funkční Fv fragment a spojit těžký a lehký řetězec, takovým způsobem, aby vznikla funkční protilátka. Vytvořit funkční Fv fragment se podařilo v bakterii \"Escherichia coli.\" Ukázalo se, že pro funkčnost protilátky je zásadní správné zabalení protilátky. Tyto dva experimenty položily základy dalšímu rozvoji a vylepšování technologií rekombinantních protilátek, které se běřně využívají i dnes.\n\nMonoklonální protilátky hrají zásadní roli v mnohých běžně užívaných terapiích v lidské medicíně. První úspěšná metoda, která vedla k jejich produkci v laboratorních podmínkách byla technologie využívající hybridomy. Poprvé byla tato technologie představena v roce 1975. Velkou výhodou hybridomových buněčných kultur je velké množství protilátek, které jsou schopné vyprodukovat a to v přijatelné kvalitě. Od té doby byly hybridomy využity pro vývoj širokého spektra metod a terapií, včetně medicínských a veterinárních diagnostických a léčebných postupů. Přes veškerý přínos, který hybridomy přinesly vědě, staví před výzkumné týmy překážky a to v podobě etických problémů, možné ztráty exprese cílových rekombinantních protilátek a rozvoje HAMA, jak již bylo zmíněno výše. Proto je potřeba tuto technologii doplnit dalšími metodami, které zpřesní produkci protilátek, vazebnou specifitu a množství a sníží míru kontaminace. Přes nevýhody, které s sebou nese využití hybridomů, zůstávají i dnes důležitou součástí vývoje a produkce rekombinantních protilátek, protože často slouží jako původní zdroj monoklonálních protilátek, případně Fab fragmentů, scFv nebo fúzovaných a bispecifických protilátek.\n\nNejčastějí užívané technologie pro tvorbu rekombinantních protilátek v dnešní vědě a experimentální i aplikované medicíně je bakteriální displej. Bakteriální displej vede k produkci cílové rekombinantní protilátky na povrchu bakteriofága. Tento přístup umožňuje rychlou a snadnou produkci rekombinantních protilátek v laboratorních podmínkách. Jak scFv tak Fab fragmenty jsou běžně produkovány pomocí bakteriálního displeje. Ze všech možností je nejčastější pro bakteriální displej používána \"Escherichia coli\" a to hlavně pro svůj rychlý růst a finančně nenáročné udržování a skladování bakterií.\n\nPři tvorbě scFv fragmentů se nejčastěji uplatňuje jedna ze dvou strategií. První je označována jako nekolineární přístup, funguje na principu heterodimerizace dvou řetězců a vede k tvorbě bispecifických protilátek. Druhá metoda bývá označována jako kolineární a dochází při ní k fúzi dvou rozdílných scFv fragmentů s biologicky aktivním proteinem. \n\nRekombinantní protilátky se využívají v širokém spektru oborů. Jejich specifita a nízká imunogenicita z nich dělají výbornou alternativu k tradičním přístupům k léčbě, diagnóze a výzkumu, protože jsme schopni zpřesnit cílení na žádoucí molekuly a předcházet rozvoji vedlejších účinků.\n\nRekombinantní protilátky se uplatňují při léčbě nádorových onemocnění, HIV, herpes simplex virus (HSV) a dalších. ScFv jsou součástí slibné technologie zaměřeného na léčbu nádorových onemocnění, která je známá pod pojmem (univerzální) chimerní antigenní receptor, kde zaujímá roli tzv TM z anglického target module, což bychom volně přeložili jako cílový modul. Jedná se vlastně o rekombinantní protilátku, která zprostředkovává interakci mezi specifickými nádorovými buňkami, exprimujícími zacílený antigen a imunitním systémem, obzvláště jeho cytotoxickou složkou. \n\nCo se týče výzkumu využití při léčbě HIV infekce, rekombinantní protilátky jsou uplatňovány pro svou neutralizující funkci. Stejně tak fungují technologie vyvíjené proti infekci HSV. Specifické rekombinantní protilátky jsou navržené tak, aby vázaly povrchový heparan sulfát proteoglykan, čímž se pro virus výrazně ztíží nebo dokonce znemožní proniknout do hostitelovy buňky. Tento přístup vedl ke zmírnění průběhu infekce HSV.\n\nRekombinantní protilátky mohou být využívány i pro diagnostické účely. Příkladem diagnostického využití rekombinantních protilátek je rozpoznání viru vztekliny. V současnosti využívané monoklonální protilátky nejsou tak přesné, jak by pro tak závažnou nemoc bylo žádoucí a proto tady právě rekombinantní protilátky poskytují slibnou alternativu. V případě nákazy virem vztekliny je nutné reagovat rychle a přesně, protože jediná možnost, jak pacienta zachránit je podat léky co nejdřív po infekci. V porovnání s komerčně dostupnými protilátkami jsou rekombinantní protilátky levnější na výrobu a citlivější a přesnější při detekci nákazy. Další výhodou rekombinantních protilátek je možnost výzkumu v oblasti jejich neutralizačních vlastností a případného využití v další terapii.\n\nPotenciál rekombinantních protilátek v lidské i zvířecí medicíně je obrovský, jak dokazuje i zmíněný úzký výběr využití. Rekombinantní protilátky a především potom ty, které byly vytvořeni v bakteriálním displeji jsou vysoce specifické, mají výbornou farmakokinetiku a mohou být využity na léčbu širokého spektra chorob. Je však také třeba si uvědomit, že neočekáváme a nebylo by ani žádoucí snažit se úplně vytěsnit technologii hybridomů. Cílem je vytvořit doplňující se systémy, které budou kombinovat to nejlepší z obojího.\n"}
{"id": "1319764", "url": "https://cs.wikipedia.org/wiki?curid=1319764", "title": "Nejstarší české pověsti", "text": "Nejstarší české pověsti\n\nNejstarší české pověsti jsou soubor příběhů historického a epického charakteru nejstarších dějinách českého kmene a přemyslovské dynastie, zaznamenaný ve středověkých kronikách a legendách. Nejstarším pramenem těchto příběhů, ovšem velmi stručným, je Kristiánova legenda z konce 10. století. Kosmova kronika z počátku 12. století již obsahuje rozvinuté vyprávění a většinu motivů známých z pozdějších zpracování této látky. Dalším významným zpracováním je Dalimilova kronika z počátku 14. století a Hájkova kronika z první poloviny 16. století.\n\nPod vlivem stejnojmenného populárního díla Aloise Jiráska jsou známy jako „staré pověsti české“, které však zahrnují mezi tuto látku několik příběhů vzniklých několik století po napsání Kosmovy kroniky a obsahují i řadu dalších odlišností. Jiráskova verze, vedle několika dalších pozdních zpracování, však zafixovala podobu této látky v českém povědomí.\n\nČást z těchto pověstí představuje také zakladatelský mýtus přemyslovské dynastie a českého státu. Události tohoto mýtu se odehrávají v středních a severozápadních Čechách, tedy na území ovládaném ranými Přemyslovci, případně jejich spojenci a soupeři.\n\nOtázka původu příběhů a motivů v nejstarších českých pověstech představuje předmět sporů. Tradiční výklad je chápe jako historické událostí přežívající v lidovém povědomí, kde byly obohaceny o fantastické prvky, které byly zaznamenány Kosmou a jeho následovníky. Tato pozice byla zaujímána i českými marxisty, například Zdeňkem Nejedlým, kteří považovali příběhy o Libušinu soudu a dívčí válce za vzpomínku na matriarchát.\n\nExistuje však také řada výkladů odmítající historické jádro pověstí. Část badatelů v první polovině 20. století, například Aleksander Brückner a Rudolf Turek, považovala v duchu pozitivismu Kosmovo vyprávění o předkřesťanských dějinách Čech za literární fikci inspirovanou antickými předlohami. Výklad starých českých pověstí jako transformací mýtů pohanských a pokus o jejich výklad psychologický přinesl Záviš Kalandra v druhém díle svého \"Českého pohanstv\"í. \n\nLidový původ, ale nikoliv historicitu, pověstem přiznali na přelomu 20. a 21. století Zdeněk Váňa a Dušan Třeštík chápající tyto příběhy jako literární zpracování české archaické mytické tradice, která poté zanikla. Naopak Vladimír Karbusický v 60. letech 20. století odvodil řadu motivů z dvorské epiky.\n"}
{"id": "1319774", "url": "https://cs.wikipedia.org/wiki?curid=1319774", "title": "Žleb (skalní útvar)", "text": "Žleb (skalní útvar)\n\nŽleb (také žlab případně skalní žleb nebo horský žleb) je svislý nebo šikmý skalní útvar. Je často využívaný horolezci či vysokohorskými turisty jako přístupová cesta k vrcholu hory, případně k přechodu z jednoho vysokohorského údolí do druhého přes sedlo.\n\nPojmenováním žleb je především na Moravě označováno hluboké a úzké údolí, v Čechách je užíváno pojmenování důl nebo starší dol a označení žleb se používá zejména jako český ekvivalent německého názvu „Grunt“.\n\n\n\n"}
{"id": "1319775", "url": "https://cs.wikipedia.org/wiki?curid=1319775", "title": "Vilín (rozcestník)", "text": "Vilín (rozcestník)\n\nVilín může být:\n\n"}
{"id": "1319776", "url": "https://cs.wikipedia.org/wiki?curid=1319776", "title": "Žlab", "text": "Žlab\n\nŽlab může označovat:\n\n\n"}
{"id": "1319779", "url": "https://cs.wikipedia.org/wiki?curid=1319779", "title": "Západogrónský pidžin", "text": "Západogrónský pidžin\n\nZápadogrónský pidžin je vymřelý pidžin vycházející z grónštiny. Vznikl při kontaktu mezi Inuity a Evropany (hlavně Dány). Používal se v Grónsku, vznikl v 17.století a vymřel v 19.století.\n\nVětšina slov pocházelo z grónštiny. Západogrónský pidžin sice obsahoval několik slov z germánského původu, ale většina slov, co nepocházela z grónštiny pocházela z jiných místních obchodních jazyků.\n\nZápadogrónský pidžin měl zjednodušenou gramatiku a zbavil se písmen, které Evropané neznali (jako je \"r\" a \"q\"). Například označení pro slaninu je v grónštině \"orsoq\", a v západogrónském pidžinu se toto slovo změnilo na \"oksok\". Dále zmizely i další hlásky, jako \"sh\" (v moderní grónštině psáno jako \"s\") a shluky souhlásek (ze slova pro háček \"nigsik\" (v moderní grónštině \"nissik\") se stal \"nieksik\").\n"}
{"id": "1319782", "url": "https://cs.wikipedia.org/wiki?curid=1319782", "title": "Mistrovství světa v atletice 2017 – Ženy 1500 metrů", "text": "Mistrovství světa v atletice 2017 – Ženy 1500 metrů\n\nBěh na 1500 metrů žen na Mistrovství světa v atletice 2017 probíhal 4. (rozběhy), 5. (semifinále) a 7. srpna (finále). Zvítězila Keňanka Faith Chepngetich Kipyegonová.\n\n"}
{"id": "1319785", "url": "https://cs.wikipedia.org/wiki?curid=1319785", "title": "František Kročka", "text": "František Kročka\n\nFrantišek Kročka (* 14. srpna 1932, Svätý Jur) je bývalý slovenský silniční motocyklový závodník. Ve své generaci byl po Srnovi druhým nejlepším slovenským závodníkem.\n\nVystudoval gymnázium a elektrotechnickou průmyslovku. Byl zaměstnaný nejprve jako opravář motocyklů, mistr mechanické a svářečské díly a 5 let jako vedoucí výroby prototypů v BAZ. Jeho předností bylo, že si uměl sám výborně nastavit motocykl. Jeho velkým soupeřem ve třídě do 175 cm³ byl Václav Parus. Po skončení aktivní kariéry pracoval jako státní trenér.\n\nJezdil jako soukromník. Poprvé startoval na své dvoudobé Jawě 350 cm³ v roce 1952 na závodech v Trnavě, kde při tréninku způsobil rozruch nejrychlejším časem. Vedl až do posledního kola, ale po technické závadě nevyhrál. Poprvé vyhrál hned následující závod na horském okruhu Slavín v Bratislavě. Třídu do 350 cm³ jezdil do roku 1956, kdy získal I. výkonnostní třídu. Přešel do třídy do 175 cm³, kdy v době základní vojenské služby v Nitře jezdl na upravené a převrtané ČZ 150 cm³. Na prvních závodech Mistrovství Československa v Uherském Hradišti skončil druhý za továrním jezdcem Františkem Bartošem. V následující době absolvoval více než 200 závodů. V letech 1960, 1963, 1964, 1966 a 1967 byl ve třídě do 175 cm³ mistrem Československa a je historicky nejúspěšnějším závodníkem této třídy. Navíc byl v mistrovství Československa i jednou druhý a dvakrát třetí a ve třídě do 250 cm³ byl dvakrát druhý s motocyklem vlastní konstrukce. Na základě výsledků dostal od Svazarmu přidělenou ČZ 350 cm³ (v podstatě vylepšený Walter) a později Junior 250 cm³. Později závodil jen s motocykly vlastní konstrukce. Po zrušení třídy do 175 cm³ dostal z Považských strojíren nabídku jezdit na továrním motocyklu Tatran 50 cm³, na kterém jezdil až do roku 1974 a získal na něm šestý titul mistra Československa. \n\n\n"}
{"id": "1319786", "url": "https://cs.wikipedia.org/wiki?curid=1319786", "title": "Šenava", "text": "Šenava\n\nŠenava (něm. \"Schönau\") může být dřívější počeštělý název více českých sídel:\n\n"}
{"id": "1319801", "url": "https://cs.wikipedia.org/wiki?curid=1319801", "title": "Carlo Ginzburg", "text": "Carlo Ginzburg\n\nCarlo Ginzburg (* 15. dubna 1939, Turín) je italský historik židovského původu, výrazný představitel tzv. mikrohistorie. K jeho nejslavnějším pracím patří kniha \"Sýr a červi\" (\"Il formaggio e i vermi\"), v níž analyzoval svět raně novověkého heretika Menocchia. Podobně se věnoval lidovému čarodějnickému hnutí ve středověku v knihách \"I Benandanti: Stregoneria e culti agrari tra Cinquecento e Seicento\" a \"Storia notturna: Una decifrazione del Sabba\". Vystudoval historii na Univerzitě v Pise. Vyučoval na univerzitě v Bologni a na Kalifornské univerzitě v Los Angeles. Proslul svou žádostí papeži Janu Pavlovi II. o otevření inkvizičních archivů z roku 1979. Jeho matka Natalia Ginzburgová byla významnou italskou spisovatelkou, jeho otec Leone Ginzburg byl známý novinář a bojovník proti fašismu. \n\n"}
{"id": "1319803", "url": "https://cs.wikipedia.org/wiki?curid=1319803", "title": "Šanghaj Šen-sin", "text": "Šanghaj Šen-sin\n\nŠanghaj Šen-sin () je čínský profesionální fotbalový klub, který sídlí v Šanghaji. Založen byl v roce 2003 pod názvem Šanghaj Cheng-jüan. V roce 2004 proběhlo stěhování do města Nan-čchang v provincii Ťiang-si. Zpátky do Šanghaje se klub přestěhoval v roce 2013. Svůj současný název nese od roku 2013. Klubové barvy jsou žlutá, modrá a bílá. Od sezóny 2016 působí v čínské druhé nejvyšší fotbalové soutěži.\n\nSvé domácí zápasy odehrává na stadionu Ťin-šan s kapacitou 30 000 diváků.\n\nPlný název klubu je Fotbalový klub Šanghaj Šen-sin ()\n\n\n\nZdroj: \n\n\n\nZdroj: \n\n"}
{"id": "1319805", "url": "https://cs.wikipedia.org/wiki?curid=1319805", "title": "Grand Prix Ázerbájdžánu", "text": "Grand Prix Ázerbájdžánu\n\nGrand Prix Ázerbájdžánu () je závod Formule 1, který se poprvé konal v roce .\n\nKoná se na okruhu Baku City Circuit, městské závodní trati v Baku, hlavním městě Ázerbájdžánu. Na okruhu se v roce konala Grand Prix pojmenovaná Grand Prix Evropy.\n"}
{"id": "1319810", "url": "https://cs.wikipedia.org/wiki?curid=1319810", "title": "Grand Prix Ázerbájdžánu 2017", "text": "Grand Prix Ázerbájdžánu 2017\n\nGrand Prix Ázerbájdžánu 2017 (oficiálně 2017 Formula 1 Azerbaijan Grand Prix) se jela na městské trati v Baku v Ázerbájdžánu dne 25. června 2017. Závod byl osmým v pořadí v sezóně 2017 šampionátu Formule 1. Na této trati se jela v roce 2016 Velká cena Evropy.\n\nV kvalifikaci byl nejrychlejší Lewis Hamilton, ale vítězství pro sebe vybojoval Daniel Ricciardo. Favorité závodu Sebastian Vettel a Lewis Hamilton po vzájemné kolizi skončili mimo stupně vítězů na 4. a 5. místě.\n\nTřetím místem se blýskl nováček Lance Stroll, který se tak ve věku 18 let a 239 dní stal druhým nejmladším závodníkem na pódiu a nejmladším nováčkem na pódiu v historii.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1319813", "url": "https://cs.wikipedia.org/wiki?curid=1319813", "title": "Seznam rybníků v okrese Strakonice", "text": "Seznam rybníků v okrese Strakonice\n\nSeznam vodních ploch v okrese Strakonice zahrnuje rybníky, nádrže a další vodní plochy nacházející se v okrese Strakonice. Nejprve je uveden název plochy, poté fotka, odkaz do kategorie s dalšími fotografiemi na projektu Wikimedia Commons. Následně plocha uváděná v hektarech, celkový objem v tisících metrech krychlových, název odtoku, geografické souřadnice, katastr, ID DIBAVOD a poznámky.\n"}
{"id": "1319814", "url": "https://cs.wikipedia.org/wiki?curid=1319814", "title": "Herrera", "text": "Herrera\n\nHerrera může být:\n\n\n"}
{"id": "1319816", "url": "https://cs.wikipedia.org/wiki?curid=1319816", "title": "Š’-ťia-čuang Jung-čchang", "text": "Š’-ťia-čuang Jung-čchang\n\nŠ’-ťia-čuang Jung-čchang () je čínský profesionální fotbalový klub, který sídlí ve městě Š’-ťia-čuang v provincii Che-pej. Založen byl v roce 2001 pod názvem Sia-men Tung-jü-chang ve městě Sia-men v provincii Fu-ťien. V roce 2013 proběhlo stěhování do města Š’-ťia-čuang. Svůj současný název nese od roku 2014. Klubové barvy jsou modrá a bílá. Od sezóny 2017 působí v čínské druhé nejvyšší fotbalové soutěži.\n\nSvé domácí zápasy odehrává v Jü-tchungském mezinárodním sportovním centru s kapacitou 29 000 diváků.\n\nPlný název klubu je Fotbalový klub Š’-ťia-čuang Jung-čchang ()\n\n\n\nZdroj: \n\n\n\nZdroj: \n\n"}
{"id": "1319817", "url": "https://cs.wikipedia.org/wiki?curid=1319817", "title": "Devekut", "text": "Devekut\n\nDevekut, hebrejsky , je výraz, který v obecném hebrejském úzu znamená \"„oddanost a zbožnost“\". V kabale však tento výraz vyjadřuje „společenství s Bohem“ ve smyslu dosažení nejvyššího stupně \"„přimknutí se“\" nebo \"„přilnutí“\" k němu, kterého dosahují jen ti, kdo se touto cestou výstupů vydají a tuto cestu dokončí. V běžném pojetí judaismu však samotná devekut není konečným bodem, ale výchozím. Každý ji může uskutečnit tím, že začne dbát na tarjag micvot, neboť jednotlivé micvy jsou v hlubším slova smyslu chápány jako pouta, jež člověka spojují s Bohem. Devekut svou podstatou nemá ani mesiášskou ani eschatologickou hodnotu – lze ji totiž dosáhnout již nyní vlastním osobním úsilím.\n"}
{"id": "1319827", "url": "https://cs.wikipedia.org/wiki?curid=1319827", "title": "Wu-chan Kuang-ku", "text": "Wu-chan Kuang-ku\n\nWu-chan Kuang-ku () byl čínský profesionální fotbalový klub, který sídlil ve městě Wu-chan v provincii Chu-pej. Založen byl v roce 1954 pod názvem Wu-chan, zanikl v roce 2008. Po jeho zániku byl ve městě založen náhradní profesionální klub, který byl pojmenován jako Chu-pej Lu-jin. Klubové barvy byly oranžová a černá. V čínské nejvyšší fotbalové soutěži klub působil celkem osm ročníků (sezóny 1987–1988, 1998–1999 a 2005–2008).\n\nSvé domácí zápasy odehrával ve Wu-chanském sportovním centru s kapacitou 60 000 diváků.\n\nPlný název klubu byl Fotbalový klub Wu-chan Kuang-ku ()\n\n\n\nZdroj: \n\n\n\nZdroj: \n\n"}
{"id": "1319831", "url": "https://cs.wikipedia.org/wiki?curid=1319831", "title": "Annan", "text": "Annan\n\nAnnan může být:\n\n\n"}
{"id": "1319833", "url": "https://cs.wikipedia.org/wiki?curid=1319833", "title": "Wu-chan Čuo-er", "text": "Wu-chan Čuo-er\n\nWu-chan Čuo-er () je čínský profesionální fotbalový klub, který sídlí ve městě Wu-chan v provincii Chu-pej. Založen byl v roce 2009 pod názvem Chu-pej Lu-jin po krachu původního Wu-chan Kuang-ku. Svůj současný název nese od roku 2012. Klubové barvy jsou oranžová a černá. Od sezóny 2014 hrál v čínské druhé nejvyšší fotbalové soutěži. V sezóně 2018 postoupil do Chinese Super League, kterou v roce 2019 zakončil na šestém místě. Na konci ledna 2020, během epidemie koronaviru SARS-CoV-2, klub odcestoval z Kantonu na předsezónní přípravu do Španělska, kde kvůli odložení startu nového ročníku Superligy na duben zůstal i po plánovaném návratu v polovině února.\n\nSvé domácí zápasy odehrává ve Wu-chanském sportovním centru s kapacitou 60 000 diváků.\n\nPlný název klubu je Fotbalový klub Wu-chan Čuo-er ()\n\n\n\nZdroj: \n\n\n\nZdroj: \n\n"}
{"id": "1319843", "url": "https://cs.wikipedia.org/wiki?curid=1319843", "title": "Sia-men Lan-š’", "text": "Sia-men Lan-š’\n\nSia-men Lan-š’ () byl čínský profesionální fotbalový klub, který sídlil ve městě Sia-men v provincii Fu-ťien. Založen byl v roce 1996 pod názvem Sia-men Jin-čcheng, zanikl v roce 2008. Klubové barvy byly modrá, červená a bílá. V čínské nejvyšší fotbalové soutěži klub působil celkem tři ročníky (sezóny 2000 a 2006–2007).\n\nSvé domácí zápasy odehrával na stadionu Sia-men s kapacitou 32 000 diváků.\n\nPlný název klubu byl Fotbalový klub Sia-men Lan-š’ ()\n\n\n\nZdroj: \n\n\n\nZdroj: \n"}
{"id": "1319858", "url": "https://cs.wikipedia.org/wiki?curid=1319858", "title": "Pusté pleso", "text": "Pusté pleso\n\nPusté pleso nebo Dolné Pusté pleso je ledovcové jezero na dně Pusté kotliny v horní části Veľké Studené doliny ve Vysokých Tatrách na Slovensku. Má rozlohu 1,1890 ha. Je 165 m dlouhé a 93 m široké. Dosahuje maximální hloubky 6,6 m a objemu 32 079 m³. Leží v nadmořské výšce 2056 m. Je největší ze skupiny tří Pustých ples.\n\nOkolí plesa je převážně kamenité, pusté, což se také stalo původem jeho názvu. Na sever od plesa se zvedá hlavní hřeben Vysokých Tater s vrcholy Svišťového štítu a Rovienkové steny, které odděluje Svišťové sedlo. Severovýchodně od plesa se nachází Malé Pusté pleso a jihovýchodně vysychající Pusté oko.\n\nPleso nemá povrchový přítok. Z jihozápadního konce odtéká Zbojnícky potok do Pustého oka a Zbojníckych ples, načež vytváří pravou zdrojnici Veľkého Studeného potoka. Rozměry jezera v průběhu času zachycuje tabulka:\nPleso je veřejnosti přístupné pouze s horským vůdcem, když okolo něj prochází výstupová cesta od Zbojnícke chaty na Svišťový štít přes Svišťové sedlo.\n\n\n"}
{"id": "1319859", "url": "https://cs.wikipedia.org/wiki?curid=1319859", "title": "Johann Philipp Reis", "text": "Johann Philipp Reis\n\nJohann Philipp Reis (7. ledna 1834, Gelnhausen – 14. ledna 1874, Friedrichsdorf) byl německý fyzik, jeden z vynálezců telefonu a mikrofonu. Někdy je označován dokonce za „skutečného vynálezce telefonu“, ačkoli je prvenství tradičně přiznáváno Alexanderu Grahamu Bellovi. To proto, že v roce 1861 představil přístroj, zvaný též Reisův telefon. Šlo o elektromagnetické zařízení, které využívalo membránu ze zvířecího měchýře, která se zvukem (řečí) prohýbala, čímž spojovala dva pružné kovové proužky. Problém jeho telefonu spočíval v tom, že bylo špatně rozumět slovům. Navíc si Reis nedal přístroj patentovat. Uznání mu ztěžovalo také to, že se nepohyboval v univerzitních kruzích, vzhledem k rodinné situaci (otec i matka mu zemřeli v dětství) měl nesoustavné vzdělání a živil se jako učitel.\n\n"}
{"id": "1319862", "url": "https://cs.wikipedia.org/wiki?curid=1319862", "title": "WestJet", "text": "WestJet\n\nWestJet je kanadská nízkonákladová letecká společnost se sídlem v Calgary. Má letecké základny na letištích ve Vancouveru, Torontu a Calgary. Byla založena v roce 1966 jako nízkonákladová konkurence ostatním velkým leteckým společnostem. Po Air Canada se jedná o druhou největší kanadskou aerolinii (2017). V současnosti (2017) létá do 91 destinací v Kanadě, USA, Evropě, Mexiku, Střední Americe a Karibiku. Má sesterskou aerolini WestJet Encore, ta působí na regionálních letech po Kanadě a provozuje Bombardiery Dash 8 Q400.\n\nFlotila se v srpnu 2017 skládala ze 119 letadel průměrného stáří 9,5 let. Jde o 115 Boeingů 737 různých verzí a 4 Boeingy 767-300 na delší tratě. WestJet bude provozovat efektivnější letouny Boeing 737 MAX všech verzí a Boeing 787-9.\n\n"}
{"id": "1319864", "url": "https://cs.wikipedia.org/wiki?curid=1319864", "title": "Pusté plesá", "text": "Pusté plesá\n\nPusté plesá je označení tří ledovcových jezer nacházejících se Pusté kotlině na konci Veľké studené doliny nad Zbojníckou chatou. Plesa leží v nadmořské výšce od 2039 do 2061 m a jsou různě velká.\n\n\n\n"}
{"id": "1319866", "url": "https://cs.wikipedia.org/wiki?curid=1319866", "title": "Spirit Airlines", "text": "Spirit Airlines\n\nSpirit Airlines je americká nízkonákladová letecká společnost. Má sídlo ve městě Miramar na Floridě. Provozuje pravidelné lety napříč USA, Karibikem, Mexikem, Střední a Jižní Amerikou. Má základny na letištích v Atlantic City, Chicago–O'Hare, Dallas/Fort Worth, Detroit, Fort Lauderdale–Hollywood a Las Vegas. Společnost byla založena v roce 1980 jako \"Charter One\".\n\nK srpnu 2017 létala do 60 destinací a měla ve flotile 105 letounů. Nejčastějším typem je Airbus A320, poté A319 a A321. Společnost provozuje také 4 kusy Airbusů A320neo, jednalo se o první americkou společnost provozující tento typ.\n\n"}
{"id": "1319867", "url": "https://cs.wikipedia.org/wiki?curid=1319867", "title": "Če-ťiang I-tcheng", "text": "Če-ťiang I-tcheng\n\nČe-ťiang I-tcheng () je čínský profesionální fotbalový klub, který sídlí ve městě Šao-sing v provincii Če-ťiang. Založen byl v roce 1988 pod názvem Ta-lien Tchie-lu ve městě Ta-lien v provincii Liao-ning. V průběhu své existence se klub postupně stěhoval do Charbinu v provincii Chej-lung-ťiang, následně do Jen-tchaje v provincii Šan-tung, zpátky do Ta-lienu a poté i znovu do Charbinu. Poslední stěhování proběhlo v roce 2016, a to do Šao-singu. Svůj současný název nese od roku 2016. Klubové barvy jsou modrá a bílá. Od sezóny 2015 působí v čínské druhé nejvyšší fotbalové soutěži.\n\nSvé domácí zápasy odehrává v Šao-singském sportovním centru s kapacitou 40 000 diváků.\n\nPlný název klubu je Fotbalový klub Če-ťiang I-tcheng ()\n\n\n\nZdroj:\n\n\n\nZdroj:\n\n"}
{"id": "1319879", "url": "https://cs.wikipedia.org/wiki?curid=1319879", "title": "Georg Baselitz", "text": "Georg Baselitz\n\nGeorg Baselitz, vlastním jménem Hans-Georg Kern (* 23. ledna 1938, Deutschbaselitz) je německý malíř a sochař. Bývá řazen k neoexpresionismu. Umělecké jméno si zvolil na počest svého rodného města.\nVyrůstal ve východním Německu, navštěvoval uměleckou školu v Berlíně-Weissensee, ale roku 1957 byl vyloučen a následně emigroval do západního Německa. Zde ho nejprve nadchl informel, tachismus, konceptuální umění a art brut. V 70. letech byl členem umělecké skupiny Novodobí fauvisté. Od roku 1969 vystavoval figurativní obrazy zásadně obráceně, hlavami dolů. V 80. letech se věnoval hlavně sochaření. Jeho dřevěná socha hajlující postavy byla představena v roce 1980 na Benátském bienále a vzbudila velké kontroverze. V roce 2004 získal cenu Praemium Imperiale.\n\n"}
{"id": "1319881", "url": "https://cs.wikipedia.org/wiki?curid=1319881", "title": "Mistrovství světa v atletice 2017 – Muži 5000 metrů", "text": "Mistrovství světa v atletice 2017 – Muži 5000 metrů\n\nBěh na 5000 metrů mužů na Mistrovství světa v atletice 2017 probíhal 9. (rozběhy) a 12. srpna (finále). Zvítězil Etiopan Muktar Edris.\n\n"}
{"id": "1319883", "url": "https://cs.wikipedia.org/wiki?curid=1319883", "title": "Aurangábád (Bihár)", "text": "Aurangábád (Bihár)\n\nAurangábád je město v Indii ve státě Bihár. Leží v suché zemědělské oblasti a roku 2006 ho indická vláda klasifikovala jako chudý region. V roce 2011 zde žilo 102 244 obyvatel.\n\nMěsto se nachází na severovýchodě Indie. Prochází jím dálnice National Highway 19 a křižuje se s dálnicí National Highway 139. Nejbližším městem je Bódhgaja, které leží o 70 km dále na západě. Hlavní město státu Bihár Patna je 140 km daleko na severovýchodě.\n"}
{"id": "1319886", "url": "https://cs.wikipedia.org/wiki?curid=1319886", "title": "Kirill Serebrennikov", "text": "Kirill Serebrennikov\n\nKirill Semjonovič Serebrennikov (rusky \"Кирилл Семёнович Серебренников\"; * 7. září 1969, Rostov na Donu, SSSR) je ruský divadelní a filmový režisér, ředitel moskevského divadla Gogol-centr, kritizující politiku Kremlu. \n\nKyrill Semjonovič Serebrennikov vystudoval původně fyziku na Rostovské státní univerzitě.\n\nJe autorem divadelní hry, \"(M)učedník\", německého dramatika Maria von Mayenburga, již adaptoval na ruské prostředí.\n\nV druhé polovině roku 2017 mu soud nařídil domácí vězení v rámci vyšetřování podezření ze zpronevěry státní dotace 68 milionů rublů, za což mu hrozí v případě odsouzení až deset let vězení.\n"}
{"id": "1319889", "url": "https://cs.wikipedia.org/wiki?curid=1319889", "title": "Stará radnice (Künzelsau)", "text": "Stará radnice (Künzelsau)\n\nStará radnice je hrázděná stavba v německém Künzelsau (zemský okres Hohenlohe), stojící na Hauptstraße 41. Byla postavena roku 1522. \n\nBudova ve franckém stylu byla postavena po požáru v roce 1522, až do roku 1989 zde sídlila městská správa. Někdy byla také používána pro jiné účely, například jako tržnice. V současné době zde sídlí městská knihovna. Kamenná deska na budově nese nápis \"IN DISEM 1522 JAR IST DIS RATHAUS VON NEUEM ERBAUET WORDEN\". Severní část radnice je zdobena erby a medailonem, která zobrazuje hlavu Jana Křtitele.\n\nPředpokládá se, že radnice v Künzelsau byla od roku 1400. Není jasné, zda tato radnice stála na stejném místě jako současná radnice. Hlavní ulice, centrální osa starého města, sleduje průběh potoka, který protéká pod Starou radnicí. \n"}
{"id": "1319891", "url": "https://cs.wikipedia.org/wiki?curid=1319891", "title": "Kostel svatého Floriána (Brno)", "text": "Kostel svatého Floriána (Brno)\n\nKostel svatého Floriána byl římskokatolický chrám v Brně, ve čtvrti Černovice. Postaven byl v roce 1898, zbořen byl roku 1960.\n\nKostel byl postaven na černovické návsi (dnešní Faměrovo náměstí), v místě starší kaple svatého Floriána. Ta byla vysvěcena v roce 1718, po několika pohromách (požáry, vichřice) byla v následujících desetiletích opravována, případně zcela nově postavena. Po vichru, který ji poškodil v roce 1883, již nebyla kaple opravena, neboť Černovičtí začali uvažovat o kostelu. V roce 1894 zpracovali brněnští architekti Vojtěch Dvořák a Karel Welzl projekt, který posléze podle požadavků přepracovali. Náklady měly dosáhnout maximálně částky 25 000 zlatých. Výsledkem byl menší jednolodní novogotický chrám s polygonálně ukončeným odsazeným kněžištěm na východě a 34 metrů vysokou hranolovou věží na západě, v jejímž přízemí byl vchod do kostela.\nZchátralá kaple byla v listopadu 1897 zbořena a o několik měsíců později, v březnu následujícího roku, byl položen a posvěcen základní kámen nového kostela stejného zasvěcení. Na jeho stavbu, prováděnou stavitelem Josefem Jelínkem, dohlížel architekt Germano Wanderley, který projekt během realizace částečně ještě upravil. Hrubá stavba chrámu byla dokončena v srpnu 1898, o měsíc později byly v brněnské katedrále posvěceny tři nově vyrobené zvony. Kostel byl vysvěcen biskupem Františkem Saleským Bauerem 27. srpna 1899 a stal se filiálním ke komárovské farnosti.\n\nZa první světové války byly zvony zrekvírovány. Nové, odlité firmou Manoušek, získal po válce. V roce 1925 byly pořízeny věžní hodiny.\n\nKostel byl těžce poničen při spojeneckém bombardování Brna dne 20. listopadu 1944. Zničen byl presbytář, poškozeny byly i další části chrámu. Roku 1946 byla zničená část kněžiště dozděna, byly provedeny i další úpravy. Plánovala se celková rekonstrukce kostela, ta byla ovšem odsouvána a nakonec k ní kvůli značným nákladům (v roce 1957 odhadnuty na 1–1,2 miliónu korun) i přes snahu komárovského faráře Šmerdy nedošlo. V roce 1960 byl státními orgány vydán souhlas s demolicí chátrajícího kostela, takže 2. dubna 1960 byl chrám odstřelen. Kamenný kříž stojící u vchodu byl ještě předtím přemístěn ke vchodu komárovského kostela.\n\nMísto bývalého kostela svatého Floriána je parkově upraveno. Nachází se zde litinový kříž přenesený sem z černovického hřbitova a pomník z roku 1999 s pamětní deskou, připomínající zbořený chrám.\n\n\n"}
{"id": "1319895", "url": "https://cs.wikipedia.org/wiki?curid=1319895", "title": "Římovka", "text": "Římovka\n\nŘímovka je pravostranný přítok řeky Rokytné v okrese Třebíč v Kraji Vysočina. Délka toku měří 11,3 km. Plocha povodí činí 29,15 km².\n\nPotok pramení v lese pod vrchem Kobylí Hlava (688 m n. m.) severozápadně od Chlístova v nadmořské výšce 626 m. Dále potok teče směrem na jihovýchod, podtéká silnici I/23 a přijímá několik pravostranných přítoků. Před Římovem napájí Holomlýnský rybník. Za Římovem přijímá zprava Dašovský potok a napájí Sádecký rybník. Jižně od Kojetic se v nadmořské výšce 454 m Římovka vlévá zprava do Rokytné.\n\n"}
{"id": "1319897", "url": "https://cs.wikipedia.org/wiki?curid=1319897", "title": "Malcolm Arnold", "text": "Malcolm Arnold\n\nMalcolm Henry Arnold (21. října 1921 Northampton – 23. září 2006 Norwich) byl anglický hudební skladatel. Proslavil se zvláště filmovou hudbou, napsal hudbu k více než stovce filmů, k nejslavnějším patří ta pro válečný snímek \"Most přes řeku Kwai\", za niž získal Oscara. Tento film ho proslavil, ačkoli zdaleka nejslavnější melodie – pískaná – byla adaptací \"Colonel Bogey march\" Kennetha Alforda. Arnold napsal též devět symfonií, sedm baletů a dvě opery. Začínal jako trumpetista, vystudoval hru na trubku v Royal College of Music a v letech 1943-1948 byl hlavním trumpetistou Londýnské filharmonie. V 50. letech patřil k nejvyhledávanějším britským skladatelům, ale v 60. letech, po rozvodu, začal mít vážné problémy s alkoholem. Trpěl též depresemi a několikrát se pokusil o sebevraždu. Roku 1993 byl uveden do šlechtického stavu. \n\n"}
{"id": "1319898", "url": "https://cs.wikipedia.org/wiki?curid=1319898", "title": "Izotopy xenonu", "text": "Izotopy xenonu\n\nPřírodní xenon (Xe) je tvořen osmi stabilními izotopy a jedním s velmi dlouhým poločasem přeměny (u Xe, Xe a Xe se předpokládá dvojitá beta minus přeměna, ale nebyla pozorována, a tak jsou tyo izotopy považovány za stabilní). Nejběžnějším izotopem je Xe (přirozený výskyt 26,4 %). Bylo také popsáno 32 umělých radioizotopů, s nukleonovými čísly 108 až 148, a několik jaderných izomerů tohoto prvku. Nejstabilnější umělé radioizotopy jsou Xe (poločas přeměny 36,346 dne), Xe (5,247 5 dne), Xe (20,1 hodin) a Xe (16,9 h). Všechny ostatní mají poločasy kratší než 10 hodin, většina pod 1 minutu. Radioizotopy s nukleonovým číslem 127 a nižším se většinou přeměňují beta plus přeměnou na izotopy jodu, zatímco u Xe a těžších radioizotopů převažuje přeměna beta minus na cesium..\n\nXenon-133 (prodávaný jako léčivo pod obchodním názvem Xeneisol) je radioizotop xenonu, který se vdechuje za účelem vyhodnocení funkce plic a k jejich zobrazení. Také se používá k zobrazení toku krve, například v mozku.\n\nXenon-135 se získává jaderným štěpením uranu. Má poločas přeměny 9,14 hodiny a je nejsilnějším známým neutronovým jedem, má výrazný vliv na jaderný reaktor (způsobuje xenonovou otravu reaktoru.\n"}
{"id": "1319906", "url": "https://cs.wikipedia.org/wiki?curid=1319906", "title": "Khulaná", "text": "Khulaná\n\nKhulaná či anglicky Khulna je velkoměsto v Bangladéši a centrum po něm pojmenované správní oblasti. V roce 2012 mělo asi 800 tisíc obyvatel, s aglomerací asi 1.5 milionu, což ho činí třetím největším městem Bangladéše. Jde o významné průmyslové město a říční přístav.\n"}
{"id": "1319909", "url": "https://cs.wikipedia.org/wiki?curid=1319909", "title": "Šubrá al-Chejma", "text": "Šubrá al-Chejma\n\nŠubrá al-Chejma je velkoměsto v Egyptě. Je součástí metropolitní oblasti Velké Káhiry a má asi 1,1 milionu obyvatel. Nejvýznamnější památkou je palác Muhammada Alího Paši z let 1808 až 1821 postavený ve stylu mísícím orientální a evropské prvky.\n"}
{"id": "1319911", "url": "https://cs.wikipedia.org/wiki?curid=1319911", "title": "SEAT Ibiza Mk1", "text": "SEAT Ibiza Mk1\n\nPrvní vozy Seat Ibiza, vyráběné pod označením 021a, byly vyrobeny v závodě Zona France u Barcelony koncem dubna 1984, oficiální premiéru měl nový automobil v červenci. Výroba začala 3,65 m dlouhou třídveřovou variantou karoserie, s variabilním zavazadlovým prostorem, kterou navrhl Giorgetto Giugiaro, šéf turínského studia Ital Design. Pro tuto novou Ibizu, spolu se sedanem Seat Málaga, byly navrženy nové motory, uložené vpředu napříč pohánějící přední kola. Jejich vývoj, výrobu hlavy motoru a několik dalších součástí, kapalinou chlazených spalovacích motorů OHC o objemu 1.2 L, 1.5 L a 1.7 L pro Seat zajišťoval renomovaný stuttgartský výrobce sportovních vozů Porsche, proto byly doplněné nápisem Systém Porsche na ventilovém víku spolu s logem Seat. Za tento ozdobný prvek platil Seat podíl z každého prodaného kusu.\n\nMotor o objemu 1 193 cm³ (1.2 L) v první verzi vyráběné v letech 1984 – 1989 dosahoval nejvyššího výkonu @5800rpm, větší motor o objemu 1 461 cm³ (1.5 L) pak @5600rpm. Oba motory byly vybavené pětistupňovou převodovkou dosahovaly nejvyšší rychlosti 155 km/h (1.2 L) a 175 km/h (1.5 L). Dávkování paliva zajišťoval karburátor.\n\nOd roku 1985 byl také k dispozici pro vznětový motor Fiat 1.7D o objemu 1 714 cm³. Tento dieselový motor o výkonu @4500rpm měl výrobcem psanou maximální rychlost 150 km/h a udávanou spotřebu při 90 km/h jen 5,2 l / 100 km.\n\nV lednu 1985 nabídku rozšířil nejlevnější model 900 Junior s motorem o objemu 903 cm³ o výkonu @5800rpm se čtyřstupňovou převodovkou.\n\nNa podzim téhož roku pak přibyly nově pětidveřové karosářské varianty. Mezitím Volkswagen v červnu 1986 získal majoritní podíl automobilky Seat a tím se Seat stal součástí VW.\n\nNa jaře 1987 se poprvé objevila sportovní varianta Ibiza SXI, původní čtyřválec 1 461 cm³ (1.5 L) díky čtyřbodovému vstřikování paliva dosahoval výkonu @5900rpm a umožňoval dle parametrů výrobce jet rychlostí až 184 km/h. Na autosalónech tento vůz působil coby úspěšné lákadlo, na jeho sériovou verzi si však zákazníci museli počkat až do dubna 1988. V červenci toho roku bylo vyrobeno celkem již více jak 500 000 kusů.\n\nV prosinci 1988 dostala Ibiza modernější interiér a lehce upravenou masku. V téže době se objevil i luxusní model Businessline s koženým čalouněním a standardně montovaným mobilním telefonem. U motorů 1.2 L se došlo k navýšení výkonu díky změně podávání paliva na vstřikovací trysky, konkrétně tedy na hodnotu @6000rpm a stejným způsobem byl navýšen i výkon u motoru 1.5 L na @6000rpm. Verze 1.5 L díky katalyzátoru a změně řídící jednotky klesla výkonem na 66kW kvůli emisním normám. Varianta 900 Junior byla nahrazena 900 Special, kde byl přidán pouze neřízený katalyzátor a výkon zůstal zachován.\n\nPoslední restyling zaznamenala Ibiza první generace v březnu 1991: radikálně se změnila přední část vozu, méně pak zadní část a výbava, přibylo označení New Style. Na jaře 1991 byla vyrobeno již celkově 1 000 000 vozidel. V březnu toho roku také přibyla pouze pro Švýcarský trh varianta motoru 1.5 L s turbodmychadlem. Výkon tohoto motoru dosahoval .\n\nBěhem posledních dvou let produkce (1992 – 1993) byl na trh uveden nový model Sportline, s motorem o objemu 1 675 cm³ (1.7 L) o a výkonu , nebo @5700rpm podle trhu pro který byl určen.\n\nPo ukončení výroby ve Španělsku byly výrobní linky prodány v roce 1997 firmě Nanjing Automobile v Číně. Výroba vozidel na těchto linkách započala až po 6 letech od poslední Ibizy 021a. Pro čínský trh bylo provedeno několik specifických úprav karoserie. V roce 2003 vypršela Nanjingu licence na výrobu Ibiz a proto byl model zmodernizován a pozměněn. V roce 2005 přibyla karosářská varianta Soyat Unique, která měla zadní část podle modernějšího SEATu Inca. Motory 1.2 L byly během produkce nahrazeny modernějšími motory Toyota 1.3 L. V roce 2007 obdržel Soyat poslední facelift a v roce 2008 došlo k ukončení výroby.\n\n\nK dostání na všech dostupných trzích byly po celou dobu produkce nabízeny tyto edice:\n\n\n\n\nTyto edice byly k dispozici většinou jako akční modely k příležitosti významnější sportovní nebo jiné události:\n\n\n\n\n\n\n\n\n\n\n\n\n\n\n\n\n\n\n\n\n\n\nV některých zemích byly také prodávany dealery upravené verze a speciální a méně známé lokální edice, např.:\nVarianty SXI a Sportline byly oproti základnímu provedení lépe vybavené, například klimatizací, sportovními sedačkami, elektronickými předními okny vpředu, regulací podsvícení interieru, centrálním zamykáním, středovým tunelem mezi předními sedadly poskytujícím úložiště a ukazatelem tlaku oleje. Stejně jako u ostatních verzí modelu však byla vzadu použita pevná náprava s listovým odpružením, což se projevilo na jízdních vlastnostech. Přední náprava byla doplněna o stabilizátor a větší brzdové třmeny schopné pojmout chlazené brzdové kotouče. Vzhledem k počtu vyrobených kusů variant SXI a Sportline se v posledních letech z těchto edic vozidla postupně začíná stávat tzv. youngtimer, podobně jako například Peugeot 205 GTI, Golf Mk2 GTI nebo Renault Clio Williams.\n\nZajímavostí motorů System Porsche, tedy všech benzínových o obsahu 1.2 L, 1.5 L a 1.7 L, je fakt, že využívaly naprostou většinu společných dílů. Pro dosažení změny objemu se měnilo pouze vrtání nebo zdvih pístů. U motorů 1.2 L a 1.5 L jsou rozdíly jednotlivých objemů dány jiným tvarem pístu (tím došlo ke změně kompresního poměru z 11:1 na 10,2:1), dále pak jinou řídící jednotkou a katalyzátorem.\n\n<nowiki>*</nowiki> – Kódy byl doplněn znakem A-Z podle série namísto hvězdičky\n\n\n\n\n\nV roce 1986 pro tehdy připravovanou Skupinu S, která měla debutovat v roce 1988 jako náhrada za Skupinu B, automobilka SEAT chtěla připravit svůj závodní stroj, který by reprezentoval značku v této prestižní a sledované soutěži. V té době nové a rychle populární převodovky schopné rozdělit výkon na obě nápravy byly drahým konstrukčním řešením a SEAT neměl dostatečné finance pro vývoj vlastních převodovek pro pohon všech kol. Dva bratři Serivàs přišli v té době s domácím levným řešením – použít motor zvlášť pro každou nápravu. Toto řešení nazvali SEAT Ibiza Bimotor. Při představení konceptu sportovní divizi značky – SEAT Sport se tento nápad setkal s úspěchem a byl převzat jako oficiální řešení.\n\nVozidlo bylo upraveno tak, že velká část motorového prostoru a podvozku byla předělána z jiného vozu do zadní části. Přístrojová deska obsahovala všechny ukazatele zdvojené. Použity byly motory o objemu \"1461 cm³\" a celkový objem tedy činil \"2922 cm³.\" Každý z motorů dosahoval výkonu ' (dohromady tedy teoretických ').\n\nŘešení však ze začátku naráželo na problémy se synchronizací obou pohonných jednotek a propojení obou převodovek. Chlazení zadního motoru bylo řešeno chladičem umístěním speciálního chladiče před motor a přívodem vzduchu speciálními otvory v zadních oknech.\n\nSamotná karoserie však zůstala víceméně nezměněná, některé díly byly nahrazeny lehčími z kompozitních materiálů, i přestože napříč faktu, že vozidlo mělo dva motory, vážilo pouhých \"1001 kg\". \n\nV době, kdy byl projekt Ibizy Bimotor téměř dokončený však došlo ke zrušení Skupin B a S. Vozidlo tak bylo pouze několikrát poměrně úspěšně vyzkoušeno v menších Španělských soutěžích.\n\nPozději bylo vozidlo upraveno a oba motory dosahovaly výkonu ', tedy teoreticky dohromady '. Celý projekt byl pozastaven později v roce 1988 na základě definitivního rozhodnutí zrušit Skupinu S. Ibiza Bimotor od té doby ještě několikrát soutěžila na domácích soutěžích a poté byla uskladněna až do roku 2011, kdy byla předvedena na Festivalu závodů do vrchu v Goodwoodu.\n\nPo skončení realizace projektu pro Skupinu S se SEAT Sport rozhodl zaměřit svou pozornost na závodění v Dakarské soutěži. Pro tu vyvinul koncept zvaný SEAT Ibiza Marathon Grand Raid Concept. Ten počítal s využitím motoru V8 od Audi a pohonem všech čtyř kol. Koncept nikdy nebyl realizován do finální podoby, nicméně sloužil jako studie pro další závodní vozidlo: SEAT Toledo Marathon.\n"}
{"id": "1319912", "url": "https://cs.wikipedia.org/wiki?curid=1319912", "title": "Jiří Koníček", "text": "Jiří Koníček\n\nJiří Koníček (* 1963) je český římskokatolický duchovní olomoucké arcidiecéze a prezident Moravsko-slezské křesťanské akademie.\n\nVystudoval Katolickou teologickou fakultu Univerzity Karlovy.\n\nJako duchovní působil mj. ve farnostech Rýmařov a Penčice. Od roku 2013 působí jako kaplan v katedrální farnosti u svatého Václava v Olomouci a excurrendo kaplan ve farnosti Olomouc-Hodolany\n\nPo dokončení doktorátu teologie a udělení licenciátu kanonického práva založil s několika kolegy \"Centrum pro dialog církve a státu,\" jehož je doposud výkonným předsedou a ideovým tvůrcem. Aktivně se podílí jako člen na činnosti Mariánského kněžského hnutí a dalších duchovních činností. Spoluzaložil nebo byl aktivně činný v rámci fungování \"CEVRO Institutu\", \"Společnosti pro obnovu Mariánského sloupu\", Moravsko-slezské křesťanské akademie a Hnutí obnovy duchovních tradic. V Moravsko-slezské křesťanské akademii je navíc od února 2017 řádně zvoleným prezidentem.\n\nNěkolikrát organizoval putování s Paládiem země české Prahou, za účelem podpory duchovní tradice mariánských sloupů založil roku 2016 \"Hnutí obnovy duchovních tradic\", které vyzvalo k pravidelnému duchovnímu setkávání u mariánských morových sloupů a vydalo za tímto účelem také modlitební příručku.\n\nZabýval se po historicko-právní stránce otázkou modus vivendi. V rámci Společnosti pro dialog církve a státu uskutečnil několik sympozií a kolokvií na téma dějin z oblasti církevně-právních vztahů od dob josefinismu až po nedávnou současnost.\n\n\n\n\n"}
{"id": "1319913", "url": "https://cs.wikipedia.org/wiki?curid=1319913", "title": "Fred Kilgour", "text": "Fred Kilgour\n\nFrederick \"Fred\" Gridley Kilgour (6. ledna 1914, Springfield, Massachusetts – 31. července 2006, Chapel Hill, Severní Karolína) byl americký knihovník a pedagog. Založil OCLC (Online Computer Library Center), mezinárodní počítačovou knihovnickou síť a databázi. Jejím prezidentem zůstal třináct let, od roku 1967 do roku 1980. \n\nKilgour se narodil ve Springfieldu ve státě Massachusetts Edwardu Francisovi a Lillian Piper Kilgourové. Bakalářský titul z chemie získal v roce 1935 na Harvardově univerzitě, poté se stal jedním z asistentů ředitele Harvard University Library.\nV roce 1940 se oženil s Eleanor Margaret Beachovou, kterou poznal právě v Harvard College Library.\nZa druhé světové války, mezi lety 1942 a 1945, sloužil jako poručík v U.S. Naval Reserve a zároveň byl výkonným tajemníkem a výkonným předsedou U.S. government’s Interdepartmental Committee for the Acquisition of Foreign Publications (IDC), která vyvinula systém získávání publikací od nepřítele a z nepřátelských území. Organizace o 150 osobách rozmístěných na různých místech planety filmovala noviny a další periodika a posílala je ve formě mikrofilmů do Washingtonu, DC.\nPříkladem využití informací může být shromažďování japonských zpráv “News for Sailors”, které oznamovaly polohy nových minových polí. Tyto zprávy byly posílány z Washingtonu, D.C. přímo do Pearl Harboru a do amerických ponorek v Tichém oceánu. Kilgour za svou činnost obdržel v roce 1945 vyznamenání Záslužné legie. V roce 1946 až 1948 pracoval jako zástupce ředitele v Office of Intelligence Collection and Dissemination na americkém ministerstvu zahraničí (United States Department of State).\n\nV roce 1948 byl Kilgour jmenován knihovníkem v Yale Medical Library. Na Yale rovněž přednášel o historii vědy a techniky a o těchto tématech rovněž akademicky psal. Během vedení knihovny začal Kilgour publikovat i studie a články o využívání a efektivitě knihoven. Požadoval po svém personálu, aby sbírali různá empirická data, která by mohla vést ke vhodnému rozšíření titulů nabízených knihovnou. \n\nNa počátku automatizace v knihovnách v 70. letech 20. století byl členem Library and Information Technology Association (LITA), což byla organizace zaštítěná American Library Association. Kilgour byl prezidentem této asociace od roku 1973 do roku 1975. V roce 1967 se připojil k Ohio College Association, která vyvíjela OCLC (Online Computer Library Center) a která vedla ke vzniku knihovnické sítě čítající k dnešnímu dni 72 000 institucí ve 170 zemích. Při svém vzniku v roce 1971 systém obsahoval 54 akademických knihoven nacházejících se v Ohiu a v roce 1977 se rozšířil i do ostatních států. \n\nKilgour byl prezidentem OCLC od roku 1967 do roku 1980 a stál tak například při zrodu databáze WorldCat. Dnes má OCLC zhruba 1200 zaměstnanců a kanceláře je možné nalézt v sedmi zemích. Cílem organizace je stále to stejné: ještě větší přístup k informacím po celém světě a snižování nákladů knihoven. V roce 1981 Kilgour odstoupil z managementu centra, ovšem setrval ve správní radě a to do roku 1995.\n\nByl emeritním profesorem na University of North Carolina at Chapel Hill's School of Information and Library Science. Zde učil od roku 1990 až do svého odchodu do důchodu v roce 2004.\nKilgour zemřel v roce 2006 ve věku 92 let. Zanechal za sebou manželku a tři dcery.\n\nKilgour je považován za jednu nejdůležitějších postav knihovnictví 20. století. Patří mezi nejstarší zastánce využívání počítačových technologií v knihovnických procesech.\nKilgourem vytvořená databáze — dnes nazvaná WorldCat — je považovaná za největší světový počítačový knihovnický katalog, který zahrnuje nejenom přístup do velkých institucí typu\nLibrary of Congress, British Library, Russian State Library a Singapore, ale i do malých veřejných knihoven, uměleckých muzeí a historických společností. Databáze nyní zajišťuje i přístup k elektronickým článkům, knihám, obrázkům a zvukovým nahrávkám. Obsahuje více než 70 miliónů záznamů a miliardu lokačních seznamů. Každých 10 sekund přidá knihovna nový záznam. \n\nKilgour byl inspirován prací Ralpha H. Parkera z roku 1936. \nParker v článku popisuje praxi používání děrných štítků v automatizaci knihoven, Kilgour v návaznosti na Parkera začal experimentovat s automatizací knihovny v Harvard University Library. Promýšlel způsob využití děrných štítků v procesu vypůjčování a vrácení položek. Kilgour studoval pod vedením George Sartona, průkopníka v nové disciplíně nazvané dějiny vědy. Pod Sartonem začal publikovat akademické texty. Rovněž spustil projekt sbírky mikrofilmových periodik ze zahraničí, který pomohl akademikům získat přístup k textům z celého světa.\nV roce 1961 byl jedním z vedoucích postav ve vývoji prototypu počítatového knihovnického katalogizačního systému, určeného pro lékařské knihovny na Kolumbijské, Harvardské a Yaleově univerzitě. Projekt byl podpořen National Science Foundation. V roce 1965 byl Kilgour jmenován knihovníkem pro výzkum a vývoj na Yaleově univerzitě. Pokračoval zde se svými experimenty s automatizací a publikoval své výsledky v akademických periodikách. \nKilgour byl jeden z prvních, kteří poukazovali na fakt, že exploze výzkumných informací klade nové požadavky na knihovny a jejich schopnost informace poskytnout rychle a uceleně. Obhajoval využívání počítačů v takových knihovnických činnostech, které jsou pro personál repetetivní, například vytváření katalogových karet. Dokázal obdivuhodně brzy rozpoznat potenciál pomocí počítačových sítí propojených knihoven, ve kterých by fungoval tzv. „síťový efekt”, který by zvyšoval hodnotu sítě tím víc, čím více by v ní bylo přítomno uživatelů. \n\nSídlo kampusu OCLC je pojmenováno podle Kilgoura. Hlavní příjezdová cesta je pak nazývána jako Kilgour Place.\nOCLC udílí každoročně ocenění, tzv. Kilgour Award, výzkumníkům, kteří přispěli k rozvoji informační vědy.\n"}
{"id": "1319915", "url": "https://cs.wikipedia.org/wiki?curid=1319915", "title": "František Patočka (spisovatel)", "text": "František Patočka (spisovatel)\n\nFrantišek Patočka (27. října 1836 Vysoké nad Jizerou – 5. října 1906 Praha) byl český spisovatel a pedagog, středoškolský profesor latiny a řečtiny. Byl autorem sbírky českých bajek pro mládež.\n\n\n\n"}
{"id": "1319916", "url": "https://cs.wikipedia.org/wiki?curid=1319916", "title": "Mai Zetterlingová", "text": "Mai Zetterlingová\n\nMai Elisabeth Zetterlingová (24. května 1925 Västerås – 17. března 1994 Londýn) byla švédská filmová herečka a režisérka. Působila ve stockholmském Královském dramatickém divadle a absolvovala jeho hereckou školu. Ve filmu debutovala hlavní ženskou rolí v psychologickém dramatu \"Štvanice\" (1944, režie Alf Sjöberg, scénář Ingmar Bergman). Hrála také v Bergmanově filmu \"Hudba v temnotách\", prosadila se i v anglické kinematografii (\"Kvartet\", \"Ztracení lidé\", v komedii \"Jen dva mohou hrát\" byl jejím partnerem Peter Sellers). V roce 1963 režírovala svůj první film \"Hra na válku\", oceněný na festivalu v Benátkách. Točila podle scénářů, které napsala sama nebo ve spolupráci s manželem, anglickým spisovatelem Davidem Hughesem, její tvorba se vyznačovala na svou dobu nezvyklou mírou společenské kritiky a sexuální otevřenosti, režisérka v ní projevovala své feministické a radikálně levicové názory. Adaptace knihy Agnes von Krusenstjernové \"Milenecké dvojice\" vyvolala skandál na festivalu v Cannes 1965, plakát k filmu musel být pro svoji provokativnost stažen. Dalšími jejími úspěšnými filmy byly \"Noční hry\", \"Doktor Glas\" (podle stejnojmenného románu Hjalmara Söderberga) a \"Mladé ženy\" (aktualizovaná verze \"Lysistraty\"). Do dokumentárního filmu o olympijských hrách 1972 \"Viděno osmi\" přispěla Zetterlingová ironickým pohledem do zákulisí vzpěračských soutěží. Osobnosti a dílu Agnes von Krusenstjernové se věnovala i ve filmu \"Amorosa\" (1986). K herectví se vrátila roku 1990 ve filmech \"Čarodějky\" (režie Nicolas Roeg) a \"Tajné složky\" (režie Ken Loach). Vedle filmu se věnovala také literatuře, vydala romány \"Bird of Passage\" a \"Shadow of the Sun\" a autobiografii \"All Those Tomorrows\". \n\n\n"}
{"id": "1319920", "url": "https://cs.wikipedia.org/wiki?curid=1319920", "title": "Litsea", "text": "Litsea\n\nLitsea (\"Litsea\") je rod rostlin z čeledi vavřínovité. Jsou to dřeviny s jednoduchými listy a nevelkými květy v okolíkovitých květenstvích. Plodem je bobule. Rod zahrnuje asi 400 druhů. Je rozšířen v oblasti od tropické Asie po Austrálii a Tichomoří a v Severní a Střední Americe. Nejvíce druhů roste v tropické Asii. Litsey mají význam zejména jako zdroj dřeva a v tradiční medicíně.\n\nLitsey jsou dvoudomé, stálezelené nebo opadavé stromy a keře. Stromovití zástupci jsou většinou spíše nižšího vzrůstu, některé druhy však mohou dorůst výšky až 45 metrů. Listy jsou nevelké, jednoduché, většinou střídavé, výjimečně vstřícné nebo přeslenité, se zpeřenou či ojediněle od báze trojžilnou (triplinervní) žilnatinou.\nKvěty jsou jednopohlavné, uspořádané zpravidla v pseudookolících skládajících volné nebo stažené hrozny. Okvětí je zpravidla trojčetné (výjimečně čtyřčetné nebo chybějící), ve dvou kruzích, ve spodní části krátce až dlouze trubkovité. Samčí květy obsahují 5 až 20 (nejčastěji 9 nebo 12) tyčinek ve 3 či 4 kruzích. U některých druhů je přítomen i rudiment semeníku. V samičích květech je svrchní semeník a sterilní patyčinky. Ploché až hluboce miskovité receptákulum za plodu dužnatí a podepírá plod jako číška. Plodem je kulovitá, dužnatá bobule.\n\nRod litsea zahrnuje v současném taxonomickém pojetí asi 400 druhů. Je rozšířen v tropech všech kontinentů s výjimkou Afriky a Jižní Ameriky, jmenovitě v jižní, východní a jihovýchodní Asii, Austrálii, Tichomoří, Novém Zélandu a Severní a Střední Americe od jihovýchodu USA po Kostariku. Největší počet druhů se vyskytuje v tropické Asii. Druhy \"Litsea japonica\" a \"Litsea coreana\" zasahují na sever až do Koreje a Japonska. V Austrálii roste 9 druhů, z toho 8 endemických. V USA roste jediný druh, \"Litsea aestivalis\", rozšířený od Marylandu po Louisianu. V Mexiku se vyskytují 4 druhy, z nichž jeden (\"Litsea glaucescens\") přesahuje do Střední Ameriky. V tropické Asii tvoří lidsey běžnou součást podrostu tropických deštných lesů.\nDruh \"Litsea aestivalis\" je v USA hostitelskou rostlinou housenek otakárka \"Papilio palamedes\". V Austrálii různé druhy litsey hostí např. housenky otakárka \"Graphium sarpedon\", soumračníků rodu \"Chaetocneme\" a druhu \"Netrocoryne repanda\" nebo modráska \"Philiris diana\", v tropické Asii otakárky rodu \"Papilio\" a babočkovitého motýla \"Charaxes latona\".\n\nRod není dosud jednoznačně vymezen a čeká na taxonomickou revizi. V současném pojetí je pravděpodobně parafyletický. V minulosti byl od něj oddělován samostatný rod \"Adenodaphne\", v současné taxonomii jsou oba rody zpravidla slučovány, neboť neexistují jasné taxonomické znaky které by je jednoznačně vymezovaly. Blízce příbuzným a velmi podobným rodem je \"Lindera\".\n\nŘada druhů je v tropické Asii kácena pro dřevo. V Malajsii je toto dřevo podobně jako dřevo jiných stromů čeledi vavřínovité obchodováno pod názvem \"medang\". Těží se také v Austrálii. Z druhu \"Litsea cubeba\" se vyrábí esenciální olej. Některé asijské druhy mají význam v tradiční medicíně.\n\n"}
{"id": "1319921", "url": "https://cs.wikipedia.org/wiki?curid=1319921", "title": "Volker Braun", "text": "Volker Braun\n\nVolker Braun (* 7. květen 1939, Drážďany) je německý dramatik.\n\nPo složení maturitní zkoušky vykonával řadu profesí např. dělníka, či strojníka, teprve posléze započal studium filozofie na univerzitě v Lipsku. V roce 1965 jej přivedla herečka Helena Weigelová, manželka Bertolta Brechta, k berlínskému divadlu Berliner Ensemble. \n\nZa svoji literární tvorbu obdržel řadu literárních ocenění např. Literární cenu města Brémy (1986), či cenu Georga Büchnera (2000). \n\n"}
{"id": "1319922", "url": "https://cs.wikipedia.org/wiki?curid=1319922", "title": "Olbia", "text": "Olbia\n\n\"Pro starořecké město vizte Pontská Olbia.\"\nOlbia je italské město v severní Sardinii v regionu Gallura. Má kolem 60 tisíc obyvatel. Jméno je řeckého původu, takže město mohlo být založeno ve starověku Řeky, i když podle archeologických nálezů zde nejdříve sídlili Féničané. Město je významné jako centrum průmyslu i turistického ruchu. Je zde románská bazilika San Simplicio.\n"}
{"id": "1319925", "url": "https://cs.wikipedia.org/wiki?curid=1319925", "title": "Teramo", "text": "Teramo\n\nTeramo, za starého Říma Interamnia Praetuttorium, je město ve střední Itálii v regionu Abruzzo. Má asi 55 tisíc obyvatel. Je správním centrem provincie Teramo, sídlem univerzity Università degli Studi di Teramo a římskokatolické diecéze Teramo-Atri. Významnou památkou je teramská katedrála založená roku 1158 a zasvěcená Nanebevzetí Panny Marie a sv. Berardovi, místnímu patronovi.\n"}
{"id": "1319927", "url": "https://cs.wikipedia.org/wiki?curid=1319927", "title": "Hindustán", "text": "Hindustán\n\nHindustán je označení pro severní část Indického subkontinentu, v níž se mluví hindustánštinou (na rozdíl od jihu, kde převažují drávidské jazyky). Výraz pochází ze sanskrtského názvu řeky Indus \"Sindhu\" a perského slova \"stán\", které znamená „země“, a začal se používat ve středověku díky muslimským vládcům Dillíského sultanátu. Hindustán zahrnuje převážně úrodné a hustě zalidněné nížiny v Paňdžábu a v povodí řeky Gangy, jeho severní hranici tvoří Himálaj a jižní pohoří Vindhja. Oblast byla kolébkou indické civilizace. Politicky je Hindustán rozdělen mezi Pákistán a Indii. Bengálsko je sice ze zeměpisného hlediska součástí Indoganžské nížiny, ale z kulturních a historických důvodů se k Hindustánu nepočítá. \n\n"}
{"id": "1319935", "url": "https://cs.wikipedia.org/wiki?curid=1319935", "title": "Třída Shachi", "text": "Třída Shachi\n\nTřída Shachi (jinak též Projekt 21) je třída oceánských hlídkových lodí indického námořnictva. Jejich indické označení je Naval Offshore Patrol Vessel (NOPV). Celkem bylo objednáno pět jednotek této třídy. Mezi jejich úkoly patří hlídkování ve výlučné ekonomické zóně země, potírání pirátství, nebo ochrana námořních obchodních tras. Jsou to první indické válečné lodě stavěné indickým soukromým sektorem a nikoliv ve státních loděnicích.\n\nCelkem bylo v červnu 2010 objednáno pět jednotek této třídy. Hodnota kontraktu dosahuje 550 milionů dolarů. Třídu navrhla a staví indická loděnice Reliance Defence and Engineering Limited (RDEL) v Pipavavu ve státě Gudžarát. Veřejnosti je poprvé představila na veletrhu Defence Expo India 2014. Plavidla jsou stavěna ve dvou sériích po dvou a třech jednotkách. První dvě jednotky byly na vodu spuštěny 25. července 2017.\n\nJednotky třídy \"Shachi\":\nPlavidla mají ocelový trup a nástavby ze slitin hliníku. Výzbroj tvoří jeden 76mm kanón OTO Melara Super Rapid ve věži na přídi a dva 30mm kanóny AK-630M. Obranu posilují vrhače klamných cílů KAVACH. Na zádi se nachází přistávací plocha a hangár pro vrtulník. Pohonný systém tvoří diesely o celkovém výkonu 18 200 kW, pohánějící dva lodní šrouby se stavitelnými lopatkami. Stabilitu zlepšuje dvojice pevných trupových stabilizátorů a dvojice aktivních ploutvových stabilizátorů. Nejvyšší rychlost dosahuje 25 uzlů. Dosah je 11 000 km při ekonomické rychlosti 16 uzlů.\n"}
{"id": "1319936", "url": "https://cs.wikipedia.org/wiki?curid=1319936", "title": "Reputation", "text": "Reputation\n\nReputation je šesté studiové album americké zpěvačky Taylor Swift. Vyšlo dne 10. listopadu roku 2017. Vydání alba bylo oznámeno 23. srpna toho roku, kdy byl rovněž zveřejněn jeho obal. Jde o zpěvaččinu první desku od roku 2014, kdy vyšla nahrávka \"1989\". Do té doby její alba vycházela s dvouletými rozestupy. Na nahrávce „End Game“ se kromě Taylor Swift objevili i Ed Sheeran a rapper Future. V roce 2018 vyhrálo album na Billboard Music Award ocenění za nejprodávanější desku roku 2017. Album v sobě mísí hned několik témat, mezi nimi například špatnou reputaci, kterou v minulosti u svých kritiků měla či stále má a od níž se odvíjí celý název desky, pomstu nebo lásku a vztahy.\n"}
{"id": "1319937", "url": "https://cs.wikipedia.org/wiki?curid=1319937", "title": "Crostwitz", "text": "Crostwitz\n\nCrostwitz () je obec v německé spolkové zemi Sasko. Nachází se v zemském okrese Budyšín a má obyvatel. Obec se nachází v Horní Lužici a je obývaná z velké části Lužickými Srby. Více než 90 % obyvatel ovládá lužickou srbštinu a němčinu a mnoho obyvatel má lužickou srbštinu jako svou mateřskou řeč. Živý naboženský život je zde velice charakteristický.\n\nCrostwitz leží ve střední části okresu. Vesnice se rozkládá po obou stranách potoka Satkula (přítok Klášterní vody) v nadmořské výšce 160–180 m n. m. Nejvyšším bodem obce je Galgenberg s nadmořskou výškou 216 m. Do Crostwitz nevede železnice.\n\nPrvní písemná zmínka pochází z roku 1225. Název vsi je odvozen ze staroslověnského slova \"chróst\", které označovalo křoví, houštinu. Od 13. století nabýval na významu místní farní kostel.\n\nCrostwitz se dělí na 6 místních částí. Uvedený počet obyvatel udává stav z roku 2016.\n\n\n\n\n"}
{"id": "1319941", "url": "https://cs.wikipedia.org/wiki?curid=1319941", "title": "Archaeopteris", "text": "Archaeopteris\n\nArchaeopteris je vyhynulý rod cévnatých rostlin s kapraďorostům podobnými listy. Jedná se o užitečnou vůdčí fosilii, která se nachází v geologických vrstvách, jež spadají do období od svrchního devonu do spodního karbonu, a je celosvětově rozšířena. Jméno rodu je odvozeno od starořeckých slov ἀρχαῖος (\"archaīos\") neboli pradávný a πτέρις (\"ptéris\") neboli kapradina.\n\nDo objevení rodu \"Wattieza\" v roce 2007 se mnozí vědci domnívali, že je \"Archaeopteris\" nejstarší známý strom.\n\nStromy tohoto rodu dorůstaly obvykle do výše 10 m a svým olistěním připomínaly některé jehličnany. Kmeny některých druhů měly přes 1,5 m v průměru.\n\nDůkazní materiál nasvědčuje, že stromy \"Archaeopteris\" dávaly přednost vlhkým půdám poblíž tekoucích vod a v údolních nivách. Byly významnou součástí stromového patra raných lesů.\n\n\n"}
{"id": "1319942", "url": "https://cs.wikipedia.org/wiki?curid=1319942", "title": "Bublák a niva Plesné", "text": "Bublák a niva Plesné\n\nBublák a niva Plesné je národní přírodní památka v okrese Cheb v Karlovarském kraji, vyhlášená v roce 2017. Předmětem ochrany jsou přírodní útvary mokřadního charakteru, biotop ohrožených druhů rostlin a živočichů. Předmětem ochrany jsou rovněž výskyty mofet, přírodních vývěrů oxidu uhličitého.\nMofety Bublák jsou geologickou lokalitou Geoparku Egeria, části Česko-bavorského geoparku.\n\nPéčí o území je pověřena správa CHKO Slavkovský les.\n\nVyhlášení chráněného území předcházela registrace menšího významného krajinného prvku s názvem Hartoušovské mofety chebskou radnicí v roce 2010.\nPředmětem ochrany však bylo pouze mofetové pole v okolí říčky Plesné západně od Hartoušova. Mofety jsou ve střední Evropě ojedinělým a pozoruhodným jevem. Společně s dalšími mofetovými poli v blízkém okolí, např. NPR Soos, představuje lokalita jedno z největších území s výskytem mofet.\nNa základě nových poznatků o nadregionálním významu geologických jevů, které jsou v rámci střední Evropy unikátní, zveřejnilo 24. března 2014 Ministerstvo životního prostředí na portálu veřejné správy návrh na vyhlášení Hartoušovských mofet a mofet Bublák jako novou národní přírodní památku s názvem Bublák a niva Plesné. Chráněné území bylo rozšířeno směrem na sever. Zároveň byl rozšířen předmět ochrany o ohrožené druhy rostlin a živočichů.\n\nÚzemí NPP se nachází v severovýchodní části Chebské pánve v mělké říční nivě Plesné mezi Milhostovem a Hartoušovem. V podloží holocénních náplavů údolní nivy jsou sedimenty svrchního písčito-jílovitého cyprisového souvrství Chebské pánve. Místy náplavy chybí a na povrch vystupují jílovce cyprisového souvrství. V roce 1958 zde byl realizován průzkumný vrt, který prokázal velký přítok rozpuštěného i volného CO. Množství plynné fáze mnohonásobně převyšuje množství podzemní vody, kterou plyn vytlačuje z hlubších obzorů. Z důvodu vysokého množství oxidu uhličitého je jeho obsah nesnadno měřitelný. Při silně bouřlivém oddělování plynné fáze dochází k jeho intenzivnímu bouřlivému uvolňování. Z nepřesných měření byl stanoven obsah volného oxidu uhličitého na 2000 až 2500 mg/l. Analýzy prováděl Výzkumný ústav balneologický z Mariánských Lázních ve spolupráci s Výzkumným institutem pro balneologii z Bad Elsteru (Sasko).\n\nZ geologického podloží podél tzv. Hrzínského zlomu v Oherském riftu proudí do mofet z hloubek desítek kilometrů plyn, který je tvořen téměř čistým oxidem uhličitým (99,5 %). Zbytek tvoří dusík, kyslík a methan. V neobvykle vysoké koncentraci (1,8 až 4 ‰) se v plynu vyskytují izotopy helia He a He, které se jinak na zemi vyskytují velice vzácně. To svědčí o tom, že plyny vystupují z velkých hloubek.\nVýrony plynů v mofetách vydávají charakteristický silný zvuk, jakoby voda v mofetách vařila. Teplota vody je však nízká, nedosahuje ani 10 °C. V případě vysokého průtoku dochází k prudkému vytlačení sloupce vody k povrchu, čímž vzniká miniaturní gejzír. Při hledání vývěrů se dá spolehnout na sluch, mofety hlasitě bublají. Geologové se domnívají, že plyny unikají přímo z plastické astenosféry ve svrchním zemském plášti podél hranic geotektonických zlomů a procházejí oslabenými zónami v zemské kůře.\n\nZ ohrožených druhů rostlin se v chráněném území vyskytují hrotnosemenka bílá (\"Rhynchospora alba\") a rosnatka okrouhlolistá (\"Drosera rotundifolia\"). Z dalších vzácnějších druhů zde roste prstnatec májový (\"Dactylorhiza majalis\") a vachta trojlistá (\"Menyanthes trifoliata\").\n\nZ ohrožených druhů živočichů zde žijí bobr evropský (\"Castor fiber\"), mihule potoční (\"Lampetra planeri\") a blatnice skvrnitá (\"Pelobates fuscus\"). Rákosové porosty poskytují prostor pro hnízdění motáka pochopa (\"Circus aeruginosus\") a jeřába popelavého (\"Grus grus\").\n\n"}
{"id": "1319947", "url": "https://cs.wikipedia.org/wiki?curid=1319947", "title": "Irtyš (nosná raketa)", "text": "Irtyš (nosná raketa)\n\nIrtyš () také zvaný Sojuz 5 () nebo dříve Sunkar (), je ruská raketa vyvíjená společností CSKB-Progress v rámci projektu Fenix (). Hlavním důvodem bylo nahradit nedostupné rakety rusko-ukrajinské výroby Zenit, ze které i částečně vychází a Proton Srednij. Bude také sloužit jako základ pro supertěžkou raketu Jenisej. Starty budou probíhat z rampy 45/1 určené pro Zenit na kosmodromu Bajkonur. V roce 2023 by měl dle aktuálního scénáře zahájit letové testy. Původní plány této rakety hovořili také jako o nosiči pro novou kosmickou loď Federacija, ale v druhé polovině roku 2019 státní korporace Roskosmos své plány znovu přehodnotila a rozhodla se preferovat rakety Angara 5.\nRaketa Sojuz 5 se poprvé objevila roku 2013 jako projekt společnosti CSKB-Progress. Projekt byl zpracováván z iniciativy společnosti. Měla mít startovní hmotnost kolem 270 tun, nosnost na nízkou oběžnou dráhu 9 tun, motory na kapalný kyslík a metan. Dohotovení prvního letového exempláře se předpokládalo v letech 2021–2022. CSKB-Progress hodlal na vývoj rakety získat prostředky z tématu „Fénix“ Federálního kosmického programu Ruska na léta 2016–2025. V rámci tématu „Fénix“ bylo totiž (počínaje rokem 2018) vyděleno 30 mld rublů na vývoj rakety o nosnosti 9 tun na nízkou oběžnou dráhu.\n\nRoku 2016 RKK Energija předložila návrh dvoustupňové nosné rakety – nástupce Zenitu-3 – se startovní hmotností 520 tun a s nosností na nízkou oběžnou dráhu 17 tun, motory na kapalný kyslík a kerosin. V prvním stupni měla mít motor RD-171M, v druhém stupni dva motory odvozené od RD-0124A, počítalo s použitím urychlovacího bloku DM-SLB. Navrhovaly se starty z Bajkonuru v rámci rusko-kazašského programu Bajterek, proto bajkonurská varianta dostala kazašské jméno Sunkar. Vývoj dostal financování z tématu „Fénix“.\n\nRoku 2017 se Roskosmos vzdal letů projektované kosmické lodi Federacija na raketě Angara A5P a jako nosiče pro Federaci určil nástupce Zenitu navrhovaného Energií, který dostal označení Sojuz 5. CSKB Progress poté projekt své metanové rakety přejmenoval na Sojuz-7.\n\n\n\n\n\n\nZáklad rakety Irtyš budou tvořit dva stupně stejně jako u Zenitu, ale jejich průměr se zvětší z 3,9 na 4,1 metrů. Tento průměr umožní použít stejné nástroje jako u raket Proton a zároveň bude kompatibilní s vlakovou dopravou na kosmodrom Bajkonur.\n\nPrvní stupeň bude osazen modernizovaným čtyřkomorovým motorem RD-171MV na kapalné pohonné látky (RG-1/LOX) a s výškou 37,4 metrů bude také vyšší než u Zenitu (32,9 m).\n\nNaproti tomu druhý stupeň se zkrátí z 10,4 na 7,77 metrů a o jeho pohon se budou starat dva upravené motory RD-0124.\n\nPro vyšší oběžné dráhy může být raketa volitelně vybavená ještě horním stupněm Blok DM-03, který je používán i na raketách Zenit, Proton nebo Angara.\n\nRusko počítá s využitím prvního stupně Sojuzu 5 jako základ pro budoucí supertěžkou raketu. Tento první stupeň by mohl být použit jako urychlovací bloky i centrální stupeň rakety. Nejtěžší varianta, neoficiálně označována jako Eněrgija-5V, by použila svazek celkem šesti těchto stupňů. Při startu by se souběžně zapálily motory RD-171MV na urychlovacích blocích i na centrálním stupni. V závislosti na použití horního stupně by taková raketa byla schopná na nízkou oběžnou dráhu Země dopravit 88 nebo 108 tun nákladu. Starty supertěžké rakety budou probíhat z kosmodromu Vostočnyj.\n\n4. ledna 2019 šéf Roskosmosu Dmitrij Rogozin prostřednictvím sociální sítě oznámil oficiální název \" Jenisej \" pro připravovaný supernosič. Zároveň byl podepsán podrobný harmonogram vývoje. \n\n\n"}
{"id": "1319948", "url": "https://cs.wikipedia.org/wiki?curid=1319948", "title": "Aquaman (film)", "text": "Aquaman (film)\n\nAquaman je americký akční film z roku 2018 režiséra Jamese Wana natočený na motivy komiksů z vydavatelství DC Comics o stejnojmenném superhrdinovi. V titulní roli se představil Jason Momoa, v dalších rolích se objevili Willem Dafoe, Amber Heard, Patrick Wilson, Yahya Abdul-Mateen II, Temuera Morrison, Dolph Lundgren a Nicole Kidman. Scénář napsal David Leslie Johnson-McGoldrick na základě námětu od Geoffa Johnse. Jedná se o šestý snímek filmové série DC Extended Universe.\n\nDo amerických kin byl film uveden 21. prosince 2018. \n\nV lednu 2019 se Aquaman stal nejvýdělečnějším snímek celého DC Extended Universe a na konci měsíce pak i nejvýdělečnějším filmem v rámci DC Comics. Po 38 dnech v kinech s celosvětovými tržbami 1,09 miliardy dolarů překonal dřívější rekordmany Temný rytíř (1,003 miliardy) a Temný rytíř povstal (1,085 miliardy).\n\nFilm začíná rokem 1985, kdy strážce majáku Thomas Curry zachrání z rozbouřeného moře zraněnou Atlannu, princeznu podmořské říše Atlantidy. Dvojice se do sebe zamiluje a z jejich lásky se narodí syn Arthur. Atlanna je ovšem brzy donucena se vrátit do Atlantidy. Arthura nadále vychovával jeho otec Thomas na souši. Arthur se narodil s darem komunikovat s podmořskými živočichy a dalšími schopnostmi, které mu v mládí pomohl rozvinout Nuidis Vulko, rádce královské rodiny z Atlantidy.\n\nV současnosti, jeden rok od invaze Steppenwolfa, Arthur překazí moderním pirátům krádež ruské ponorky. Během souboje zemře vůdce pirátů Jesse Kane, jeho syn David přežije se slibem, že otcovu smrt pomstí. David se spolčí s Ormem, mladším nevlastním bratrem Arthura, který spravuje vládu nad Atlantidou a má ambici se stát Ocean Masterem, válečným vládcem všech moří. David ukradne jinou ponorku a ta zaútočí na Atlantidu, aby byl vyvolán konflikt mezi podmořskými říšemi a suchozemí. Po útoku slíbí král Nereus z říše Xebel, že Ormův útok na souš podpoří. Ovšem Nereova dcera Mera, která byla zaslíbena Ormovi, s útokem nesouhlasí a vydá se na souš vyhledat Arthura a požádat ho o pomoc. Arthur ji nejdříve odmítne, jelikož nevěří nikomu z Atlantidy, říše, která ho kvůli jeho původu zavrhla a jeho matku Atlannu odsoudila k smrti. Nicméně Mera brzy poté zachrání Arthurova otce Thomase před utonutím v přílivové vlně, kterou vyvolal Orm jako svůj předvoj. Mera dovede Arthura do Atlantidy za Vulkem, který je vyšle na pouť za hledáním ztraceného trojzubce legendárního krále Atlana, který je nesporným znakem pravého krále Atlantidy a všech moří. Ovšem během setkání jsou přepadeni Ormovými vojáky a Arthur je zajmut.\n\nVe vězení Arthura navštíví jeho bratr Orm, který mu potvrdí, že Atlanna byla odsouzena k smrti za porození míšence. Orm mu nabídne, že ho propustí pod podmínkou, že se už nikdy nevrátí, ten ho ovšem v návalu hněvu vyzve na souboj v kruhu podmořské lávy. V podmořském prostředí má Orm výhodu a téměř Arthura zabije, než ho Mera zachrání a uprchne s ním z Atlantidy. Na souši se dvojice vydá hledat trojzubec. Pouť je dovede do Sahary a poté na Sicílii. Mezitím se Orm znovu spojí s Davidem Kanem a vybaví ho moderním bojovým oblekem z Atlantidy a dá mu za úkol zabít Arthura a Meru. Orm současně uvězní Vulka za velezradu a pokračuje v přesvědčování podmořských říší pro spojení a útok na souš.\n\nNa Sicílii na Arthura s Merou zaútočí David, pod pseudonymem Black Manta, v nové zbroji, kterou modifikoval. Arthur je při souboji zraněn, ale nakonec Davida přemůže. Pouť za trojzubcem je poté dovede do temné zóny podmořské propasti, která je obydlena monstry. Propast je dovede k portálu, který je teleportuje do skryté země ve středu Země. V ní se setkají s Atlannou, která zde strávila posledních třicet let poté, co byla obětována do propasti, což ovšem přežila. Atlanna jim potvrdí, že jsou u svého cíle a nalezli trojzubec krále Atlana. Ten je ovšem střežen starodávným a nebezpečným leviatanem Karathenem. Arthur ho ovšem přesvědčí svou schopností komunikace s podmořskými tvory, že je hoden královského odkazu. Následně se chopí trojzubce a zbroji krále Atlana.\n\nMezitím Orm sjednotil podmořské říše, které postavil proti poslednímu odporujícímu podmořskému království Brine. Do bitvy zasáhne Arthur, Mera s Karathenem a monstry s propasti, které nyní poslouchají Arthura jako právoplatného vládce sedmi moří. Orm je poražen a uvězněn. V závěru se Atlanna vrátí na povrch a znovu se setká se svou láskou Thomasem.\n\nV mezititulkové scéně je odhaleno, že David Kane byl po fatálním souboji s Arthurem zachráněn Dr. Stephenem Shinem, vědcem, který usiluje o nalezení Atlantidy. David mu slíbí, že ho tam dovede pod podmínkou, že mu pomůže naplnit pomstu proti Arthurovi.\n\n\nSnímek se po vydání udržel po tři týdny na prvním místě návštěvnosti kin v Severní Americe. Při otevíracím víkendu v Severní Americe utržil 67,8 milionu dolarů. Celkem film utržil 1 132 501 102 amerických dolarů. Z toho 331,8 milionu dolarů v Severní Americe a 800,7 milionu dolarů ve zbytku světa. Významným trhem byla Čína, kde film utržil 298,3 milionu dolarů. Stal se tak ve své době nejúspěšnější adaptací komiksu od DC Comics. V Česku snímek otevíral s návštěvnsotí 77 000 diváků. Do polovinu února ho v Česku zhlédlo 378 000 diváků, kteří v kinech nechali 61,2 milionu korun.\n\n"}
{"id": "1319952", "url": "https://cs.wikipedia.org/wiki?curid=1319952", "title": "Aleš Graf", "text": "Aleš Graf\n\nAleš Graf (* 27. března 1972 Ústí nad Labem) je český podnikatel a jediný akcionář Centropol Holdingu a.s. a mateřské firmy Centropol Energy a.s., která je jedním z nejvýznamnějších dodavatelů elektřiny a plynu v České republice, obsluhuje na 300 000 odběrných míst z řad domácností, firem a institucí. Časopis Forbes odhadl Grafův majetek ke dni 5. října 2017 na 2,9 miliardy korun a ústeckého podnikatele zařadil na 62. místo žebříčku českých miliardářů. \n\nPodnikat začal po skončení střední školy v roce 1991, kdy mu bylo 18 let. V průběhu 90. let podnikal v oboru nemovitostí a informačních technologií. V roce 1996 založil Centropol Holding a.s. a v prosinci roku 2002 založil společnost Centropol Energy, která se stala jedním z prvních alternativních dodavatelů elektřiny a později plynu koncovým zákazníkům v České republice. Dodávky energií koncovým odběratelům rozšířil v září 2013 o služby mobilního virtuálního operátora. V roce 2016 vykázala společnost s tržbami 6,8 miliardy korun čistý zisk 288 milionů korun. Od roku 2013 se firma Aleše Grafa Centropol Energy pravidelně umísťuje v žebříčku nejvýznamnějších českých firem Czech Top 100. Pravidelné nabídky k odkupu firmy dlouhodobě odmítá. \n\nAleš Graf pobývá část roku na Floridě, ve Spojených státech, kde podniká v oblasti rezidenčního developerství.\n\nVystudoval ekonomiku na Univerzitě Jana Evangelisty Purkyně v Ústí nad Labem, obor podnikové ekonomie a managementu, později absolvoval studium programu MBA na Prague International Business School.\n\nAleš Graf se narodil v Ústí nad Labem, kde dodnes mají jeho firmy sídlo. Je ženatý s operní pěvkyní Lenkou Graf a má s ní dvě děti, se kterými žije střídavě v České republice a v USA.\n\nAleš Graf a jeho společnosti dlouhodobě spolupracují s českými nadacemi. V létě 2017 zakládá s manželkou Lenkou Graf za účelem podpory sociální sféry, zdraví, zdravotní péče, vzdělávání, kulturních a volnočasových aktivit Nadační fond Energie pomáhá. Fond je financován výlučně z příspěvků společnosti Centropol, kterou vlastní.\n\n"}
{"id": "1319954", "url": "https://cs.wikipedia.org/wiki?curid=1319954", "title": "Malé Pusté pliesko", "text": "Malé Pusté pliesko\n\nMalé Pusté pliesko, Pusté pliesko nebo Horné Pusté pleso je ledovcové jezero na dně Pusté kotliny v horní části Veľké Studené doliny ve Vysokých Tatrách na Slovensku. Má rozlohu 0,1450 ha. Je 69 m dlouhé a 31 m široké. Dosahuje maximální hloubky 4,4 m a objemu 1807 m³. Leží v nadmořské výšce 2061 m. Je největší ze skupiny tří Pustých ples.\n\nOkolí plesa je převážně kamenité, pusté, což se také stalo původem jeho názvu. Na sever od plesa se zvedá hlavní hřeben Vysokých Tater s vrcholy Svišťového štítu a Rovienkové steny, které odděluje Svišťové sedlo. Jihozápadně od plesa se nachází větší Pusté pleso.\n\nPleso nemá povrchový přítok ani odtok. Voda odtéká pod zemí do Pustého plesa, které náleží k povodí Veľkého Studeného potoka. Rozměry jezera v průběhu času zachycuje tabulka:\nPleso je veřejnosti přístupné pouze s horským vůdcem, když okolo něj prochází výstupová cesta od Zbojnícke chaty na Svišťový štít přes Svišťové sedlo.\n\n\n"}
{"id": "1319958", "url": "https://cs.wikipedia.org/wiki?curid=1319958", "title": "US Open 2017", "text": "US Open 2017\n\nUS Open 2017 představoval 137. ročník čtvrtého a závěrečného grandslamového turnaje tenisové sezóny, jediného hraného na americkém kontinentu. Probíhal na otevřených dvorcích s tvrdým povrchem DecoTurf v Národním tenisovém centru Billie Jean Kingové newyorského Flushing Meadow, jakožto Mezinárodní tenisové mistrovství USA v období od 28. srpna do 10. září 2017.\n\nTurnaj byl součásti kalendáře profesionálních okruhů mužů ATP World Tour 2017 a žen WTA Tour 2017. Vítězové, vyjma soutěže smíšené čtyřhry, si do žebříčků připsali 2 000 bodů. V kvalifikacích dospělých, soutěžích juniorů, vozíčkářů a exhibicí byla zkoušena nová pravidla v rámci jejich reformy a možného nasazení na okruhy.\n\nObhájci vítězství v singlových soutěžích se stali čtvrtý hráč žebříčku Stan Wawrinka ze Švýcarska, který v srpnu 2017 předčasně ukončil sezónu pro zranění kolena a mezi ženami, německá světová šestka Angelique Kerberová, jíž v úvodním kole hladce vyřadila Japonka Naomi Ósakaová. Po turnaji tak Němka po dvou letech opustila elitní světovou desítku.\n\n137. ročník US Open se odehrával mezi 28. srpnem až 10. zářím 2017 v Národním tenisovém centru Billie Jean Kingové, ležícím v parku Corona Flushing Meadows newyorské čtvrti Queens. Probíhal na tvrdém polymethylmethakrylátovém povrchu DecoTurf. První ročník turnaje se v tomto areálu uskutečnil v roce 1978. Jako jediný z událostí velké čtyřky uplatňoval tiebreak i v rozhodujících sadách zápasů.\n\nSoutěže se konaly na 14 z celkového počtu 33 dvorců. Hlavním kurtem byl největší tenisový stadion světa Arthur Ashe Stadium s kapacitou 23 771 sedících diváků, opatřený zatahovací střechou. Dlouhodobě druhý největší dvorec Louis Armstrong Stadium podstoupil po ročníku 2016 demolici a pro sezónu 2017 jej nahradila provizorní aréna vedle parkovacího stanoviště B při centrálním kurtu. Do nové třetí arény Grandstand Stadium se vtěsnalo 8 125 sedících návštěvníků.\n\nGrandslam zahrnoval soutěže mužské i ženské dvouhry, mužskou, ženskou a smíšenou čtyřhru a soutěže juniorů do osmnácti let, které patřily do nejvyšší kategorie Grade A. Singlové a deblové soutěže vozíčkářů, včetně kvadruplegiků, se po roční přestávce vrátily do programu v rámci vozíčkářské UNIQLO tour.\n\nKonaly se také deblové události legend, do nichž nastoupilo osm mužů a osm žen, kteří v minulosti vyhráli grandslam.\n\nDruhý rok v řadě měl grandslam tradiční délku 14 hracích dnů, se završením ve druhou neděli. Semifinále ženské dvouhry se odehrály ve čtvrtek 7. září od 19 hodin místního času. Semifinále mužského singlu pak večer 8. září po skončení finále mužské čtyřhry. V sobotu 9. září se uskutečnilo finále smíšené čtyřhry a po něm od 16 hodin zápas o titul v ženském singlu. Poslední hrací den v neděli 10. září došlo na finále ženské čtyřhry následované zakončením programu v podobě závěrečného duelu mužské dvouhry od 16 hodin.\n\nV kvalifikacích dospělých, soutěžích juniorů, vozíčkářů a exhibicích byla testována upravená pravidla v rámci jejich možného nasazení na okruhy.\n\nOd nástupu na dvorec byly pro los mincí určeny dvě minuty. Po pětiminutové rozehře měl podávající minutu na otevření zápasu. V jeho průběhu museli hráč výměnu rozehrát do 25 sekund, což bylo o pět sekund více než dle regulí Mezinárodní tenisové federace. Čas byl odpočítáván na světelné tabuli od okamžiku oznámení stavu rozhodčím. Koučování hráče bylo v průběhu zápasu přípustné, pokud trenér seděl v hráčově boxu a vyjma posunků mohl využít i mluvený projev, jestliže se tenista nacházel na straně dvorce shodné s boxem.\n\nPravidla povolovala průběh bez postihu koučování. Nestaly by se tak incidenty trenérského vedení během zápasů, které se týkaly Viktorie Azarenkové a Caroline Garciaové ve Wimbledonu 2017.\n\nVe Spojených státech měl na vysílací práva potřetí exkluzivitu kanál ESPN, který zajišťoval živé přenosy z celé US Open Series. Jednalo se o jedenáctiletý kontrakt na období 2015–2026 v hodnotě 825 milionu dolarů. Stanice ESPN disponovala na americkém území právy na tři ze čtyř grandslamů kalendářního roku.\n\nMužskou dvouhru vyhrál nejvýše nasazený Španěl Rafael Nadal, který získal již svou šestnáctou grandslamovou trofej, třetí pak z US Open.\n\nV ženské dvouhře triumfovala nenasazená Američanka Sloane Stephensová, která získala svůj první grandslamový titul pouhé dva měsíce po téměř rok dlouhé pauze zaviněné zraněním.\n\nMužskou čtyřhru vyhrál dvanáctý nasazený nizozemsko-rumunský pár Jean-Julien Rojer a Horia Tecău, jehož členové si po triumfu na Wimbledonu 2015 připsali druhou grandslamovou trofej z mužské čtyřhry.\n\nŽenskou čtyřhru ovládla tchajwansko-švýcarská druhá nasazená dvojice Čan Jung-žan a Martina Hingisová. Připsaly si premiérovou společnou grandslamovou a celkovou sedmou trofej ze čtyřhry.\n\nSmíšenou soutěž ovládla nejvýše nasazená švýcarsko-britská dvojice Martina Hingisová a Jamie Murray, pro které to byl druhý společný titul. V předchozí části sezóny triumfovali také ve Wimbledonu.\n\n\nCelkový základní rozpočet US Open 2017 činil 50 400 000 dolarů, což představovalo meziroční nárůst o 3,7 %. K danému datu se tak newyorský grandslam stal nejnákladnějším turnajem světa, s vyšší dotací než Wimbledon 2017.\n\nVítězové mužské a ženské dvouhry si připsali částku 3 700 000 dolarů. Také kvalifikační turnaj zaznamenal zvýšení dotace o 49,2 % na 2,9 milionu dolarů.\n\nPoprvé od zřízení US Open Series v roce 2004 nebyly uděleny bonusy prvním třem hráčům pořadí dvouher, když došlo i ke zrušení klasifikace série.\n\nTabulka uvádí zisk bodů do žebříčku ATP a WTA v závislosti na kole turnaje, ve kterém tenista vypadl.\n\n\"Úplné složení odstoupivších a hráčů, kteří je nahradili v mužské dvouhře.\"\n\n\"Úplné složení odstoupivších a hráček, které je nahradily v ženské dvouhře.\"\n\nNásledující tenisté obdrželi divokou kartu do hlavních soutěží.\n\nDivoké karty pro zástupce australského a francouzského tenisu v singlových soutěžích byly přiděleny v rámci reciproční dohody tří ze čtyř tenisových svazů pořádajících Grand Slam – Tennis Australia, United States Tennis Association (USTA) a Fédération Française de tennis (FFT). Francouzská federace je udělila Geoffreymu Blancaneauxovi a Amandine Hesseové. Australský svaz zvolil Alexe De Minaura a Arinu Rodionovvou. Poprvé od Australian Open 2016 se také na grandslamu představí pětinásobná šampionka z majorů a bývalá světová jednička Maria Šarapovová, jíž organizátoři udělili jednu z karet.\n\n\nOsmnáct mužů a šestnáct žen postoupilo do hlavních soutěží dvouher z kvalifikací probíhajících mezi 22.–25. srpnem 2017 v areálu Národního tenisového centra Billie Jean Kingové.\n\n"}
{"id": "1319962", "url": "https://cs.wikipedia.org/wiki?curid=1319962", "title": "Průleh", "text": "Průleh\n\nPrůleh je protierozní opatření zadržující vodu a půdu v krajině. Jedná se o mělké, široké, často zatravněné příkopy s mírným sklonem proti okolnímu svahu, kopírující vrstevnice. Vytvářejí se na prudších delších svazích s ornou půdou nebo i ve městech. \n\nVytváří „schody\", které umožní napršené vodě se vsáknout do půdy (průleh vsakovací), či umožňující neškodný a zpomalený odtok zachycené vody z pozemku (průlehy odváděcí). Kromě zadržování vody v krajině zabraňuje průleh přívalovým povodním. Pokud je zatravněn či pokryt jinou vegetací, může zvýšit místní biodiverzitu.\n\n"}
{"id": "1319966", "url": "https://cs.wikipedia.org/wiki?curid=1319966", "title": "Božena Cibulková", "text": "Božena Cibulková\n\nBožena Cibulková (6. června 1914, Svébohov – 2. prosince 1995 Mohelnice) byla novodobá křesťanská mystička, duchovní učitelka a autorka duchovních textů.\n\nNarodila se v obci Svébohov na severní Moravě, mládí prožila na Dolní Moravě. Nebylo jí dopřáno vzdělání a žila v chudém moravském prostředí. Do konce svého života napsala rozsáhlý soubor textů, který její přátelé následně zpracovávali. Celý soubor má okolo 10 tisíc stran, některé jeho části byly vydány v knižní podobě, např. Slovo Kristovo, Duchovní život, Cesta duše anebo sbírky modliteb.\n\n\n"}
{"id": "1319967", "url": "https://cs.wikipedia.org/wiki?curid=1319967", "title": "Skye Bridge", "text": "Skye Bridge\n\nSkye Bridge (gaelsky \"Drochaid an Eilein Sgitheanaich\"), česky \"Skyeský most\", je silniční most, který překlenuje průliv Loch Alsh mezi obcí Kyleakin na ostrově Skye a ostrůvkem Eilean Bàn (v překladu ze skotské gaelštiny \"Bílý ostrov\"), který se nachází uprostřed mořské úžiny. V dalším úseku je spojnicí mezi Eilean Bàn a pevninou tzv. \"Carrich Viaduct\", který je zhruba ještě o 100 metrů delší, než zmíněný obloukový most s dvěma pilíři. Název \"Skye Bridge\" se ovšem často užívá nejen pro samotný most, ale pro celé spojení mezi skotskou pevninou a ostrovem Skye. Most je součástí silnice A87 z Invergarry do Kyle of Lochalsh a dále na ostrově Skye přes Kyleakin, Broadford a Portree až do přístavu Uig na západním pobřeží poloostrova Trotternish. \n\nPřekonání mořské úžiny mezi obcemi Kyle of Lochalsh na pevnině a Kyleakin představovalo již po staletí tradiční spojení mezi severozápadním Skotskem a ostrovem Skye. Pravidelné spojení zde zajišťovali soukromí lodní dopravci zhruba od roku 1600 a tuto tradici ve 20. století převzala společnost Caledonian MacBrayne, která provozuje trajekty v oblasti Vnitřních a Vnějších Hebrid. \n\nJiž od 19. století, kdy bylo vybudováno silniční a železniční spojení z centrální části Skotska do Kyle of Lochalsh, se objevovaly úvahy a návrhy na výstavbu mostu na Skye. Ačkoliv zde byly podmínky pro stavbu o něco příznivější, než v případě Forth Bridge u Edinburghu, záměr nebyl dlouho realizován. Hlavním důvodem odkladů byla odlehlost ostrova Skye a malá početnost místní populace.\n\nV druhé polovině 20. století se v důsledku určitého ekonomického rozvoje hebridského souostroví a zvýšeného turistického ruchu otázka výstavby mostu opět dostala na pořad dne.\n\nV roce 1989 vyhlásil James Douglas-Hamilton, baron Selkirk z Douglasu, poslanec britského parlamentu za konzervativní stranu a státní podtajemník pro Skotsko (\"Under-Secretary of State for Scotland\") veřejnou soutěž na stavbu silničního mostu přes úžinu Loch Alsh. Již v této fázi byl most plánován jako \"toll bridge\" – most, na němž je vybíráno mýtné. Realizaci zakázky získalo konsorcium Miller-Dywidag, které tvořila skotská stavební firma Miller Construction, německá strojírenská společnost DYWIDAG Systems International a Bank of America. Ve spolupráci se společností Arup Group byl navržen most s jedním obloukem a dvěma pilíři, spočívajícími na kesonech. Stavba byla zahájena v roce 1992 a dokončena za tři roky. Most byl slavnostně otevřen 16. října 1995 za přítomnosti Michaela Forsytha, státního tajemníka pro Skotsko ve vládě Johna Majora. Náklady na výstavbu mostu a mimo jiné též na odškodnění za ukončení lodní přepravy měly představovat zhruba 15 miliónů liber, vzhledem k prodlevám a změnám během stavby byla podle zjištění britských médií skutečnost asi o 10 miliónů liber vyšší.\n\nVzhledem k tomu, že stavbu nefinancoval stát, nýbrž soukromá \"Private Finance Iniciative\" (PFI), za použití mostu bylo stanoveno mýtné. Výše mýtného vzápětí způsobila u obyvatel ostrova Skye i jeho návštěvníků velké pobouření. Zatímco původně předpokládaná výše poplatku byla 40 pencí, v roce 2004 účtoval koncesionář, Skye Bridge Ltd, zpáteční poplatek za použití mostu ve výši 11,40 liber, což bylo čtrnáctkrát více, než činilo mýtné na mostě Forth Road Bridge, který je navíc dvojnásobně delší. Mnozí navíc poukazovali na to, že v době výstavby Skye Bridge byly postaveny některé menší mosty mezi ostrovy v Hebridách a na těchto mostech nebylo stanoveno žádné mýtné. Vžilo se rčení, že \"Skye Bridge je jediné místo na světě, kde budete oloupeni a dostanete na to stvrzenku.\" Odpor neustával, vznikla občanská iniciativa SKAT (\"Skye and Kyle\" \"Against Tools\") a nechyběly ani protesty ve formě odmítání placení mýtného. Celkem na 500 odpůrců mýtného bylo v průběhu prvních let provozu mostu zatčeno a 130 z nich bylo odsouzeno k pokutám či krátkodobému vězení. Mezi obviněnými odmítači mýtného byla dokonce i Clodagh Mackenzie, stará dáma, jejíž pozemky v Kyleakinu byly vykoupeny pro stavbu mostu. Objevily se také pochybnosti o legálnosti výběru mýtného na Skye Bridge, avšak příslušné podklady nakonec nebyly zveřejněny s odvoláním na hospodářské tajemství.\n\nPo ustanovení Skotského parlamentu v roce 1998 vznikla koalice skotské Labour Party se skotskými liberálními demokraty a tato koalice si jako jednu ze svých priorit stanovila zrušení mýtného na Skye Bridge. Realizaci tohoto záměru napomohlo, že odpovědnost za správu silniční sítě ve Skotsku byla přenesena z Londýna na skotskou vládu. V červnu 2004 oznámil Jim Wallace, ministr skotské vlády, že se připravuje vykoupení mostu a zrušení mýtného. Zpráva o uskutečnění tohoto záměru byla pak oznámena 21. prosince 2004. Most byl vykoupen od soukromé společnosti za 27 miliónů liber. Za deset let provozu konsorcium vydělalo na mýtném 33,3 miliónů liber, přičemž provozní náklady na údržbu mostu představovaly 3,5 miliónů liber, t. j. zhruba jen desetinu celkového zisku. O historii bojů proti mýtnému na Skye Bridge natočila BBC filmový dokument. \n\n\n"}
{"id": "1319969", "url": "https://cs.wikipedia.org/wiki?curid=1319969", "title": "Winston-Salem Open 2017", "text": "Winston-Salem Open 2017\n\nWinston-Salem Open 2017 byl profesionální tenisový turnaj pořádaný jako součást mužského okruhu ATP World Tour, který se odehráváal na otevřených dvorcích s tvrdým povrchem DecoTurf v areálu Wake Forest University. Představoval nástupnický turnaj po událostech na Long Islandu a mužské části Connecticut Open. Konal se mezi 20. až 26. srpnem 2017 v americkém Winston-Salemu, ležícím v Severní Karolíně, jako čtyřicátý devátý ročník turnaje.\n\nTurnaj s rozpočtem 748 960 dolarů patřil do kategorie ATP World Tour 250. Jedná se o poslední díl mužské poloviny letní US Open Series 2017, jakožto závěrečné přípravy před čtvrtým grandslamem sezóny US Open 2017.\n\nNejvýše nasazeným hráčem ve dvouhře se stal čtrnáctý tenista světa Roberto Bautista Agut ze Španělska. Jako poslední přímý účastník do hlavní singlové soutěže nastoupil 100. brazilský hráč žebříčku Thiago Monteiro.\n\nDruhý singlový titul sezóny vybojoval Roberto Bautista Agut. Deblovou část vyhrála nizozemsko-rumunská dvojice Jean-Julien Rojer a Horia Tecău, jejíž členové získali patnáctou společnou trofej.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do čtyřhry z pozice náhradníka:\n\n"}
{"id": "1319970", "url": "https://cs.wikipedia.org/wiki?curid=1319970", "title": "Seznam měst ve Francii podle počtu obyvatel", "text": "Seznam měst ve Francii podle počtu obyvatel\n\nToto je seznam padesáti největších měst ve Francii, včetně zámořských území. Údaje vychází ze sčítání lidu v roce 2013 a užívají metodu INSEE pro zamezení dvojího započtení.\n\nKompletní seznam poskytuje seznam měst ve Francii.\n"}
{"id": "1319971", "url": "https://cs.wikipedia.org/wiki?curid=1319971", "title": "Atribuční zkreslení", "text": "Atribuční zkreslení\n\nAtribuční zkreslení (angl. ' nebo ') je typ kognitivního zkreslení, který popisuje tendenci lidí systematicky chybovat v posouzení sebe či jiných osob nebo se mýlit v odůvodnění svého či jejich chování. \nAtribuční zkreslení vzniká kvůli potřebě lidí poznat příčinu svého chování či chování ostatních, toto přisuzování (atribuce) nemusí ale odrážet realitu. Spíše než o objektivní zhodnocení jde v prvé řadě o vnímání takových chyb, které vedou k potvrzování vlastní interpretace (sociálního) světa. \n\nAtribuční zkreslení byla poprvé popisována v 50. a 60. letech psychologem Fritzem Heiderem, jeho práci pak rozšířili další psychologové, Harold Kelley a Ed Jones. Kelley a Jones se věnovali popisu podmínek, za kterých u lidí k atribucím dochází. \nAtribuční zkreslení jsou velmi častým kognitivním zkreslením, proto se jedná o důležité vědecké téma. Příkladem atribučního zkreslení může být situace, ve které nás řidič automobilu donutí prudce zastavit při přecházení silnice či uskočit na chodník. První myšlenkou může být jednoznačné odsouzení bezohledného řidiče, i když šlo spíše důsledek podmínek dané situace — je možné, že si nás řidič nevšiml anebo všiml pozdě. \nExistuje mnoho různých typů atribučních zkreslení, například ultimate attribution error, fundamental attribution error, actor-observer bias či hostile attribution bias. Každé takové zkreslení či chyba popisují určitou tendenci lidí, kterou projevují při odůvodňování různých typů chování. \n\nVýzkum atribučního zkreslení je založen na teorii atribuce, která byla navržena jako odpověď na otázku, proč a jak lidé vytváří význam svého vlastního chování a chování ostatních. Tato teorie se soustředí na identifikaci způsobu, kterým člověk zpracovává informace ze svého prostředí, proto aby vysvětlil kauzalitu událostí. Atribuční teorie rovněž poskytuje vysvětlení skutečnosti, proč si různí lidé můžou stejnou událost vykládat různými způsoby a jaké faktory přispívají k atribučním zkreslení.\n\nPsycholog Fritz Heider popisoval atribuce ve své knize z roku 1958 s názvem \"The Psychology of Interpersonal Relations\". Heider posunul výzkum zkoumaní atribuční teorie a autribučního zkreslení dále a je autorem zásadních poznatků týkajících se tohoto tématu. Poznamenal, že lidé tíhnou k vytváření rozdílů mezi chováním, které je zapříčiněno osobními dispozicemi, situačními či enviromentálními podmínkami. Všiml si také, že lidé mají tendenci vysvětlovat si chování druhých spíše dispozičními faktory (tedy jejich vlastnostmi) a zároveň ignorovat vnější podmínky.\n\nV návaznosti na Heidera začali další psychologové nabízet další teorie. V roce 1965 sociální psychologové Edward E. Jones a Keith Davis přišli s vysvětlením modelu atribuce, který nazvali teorií odpovídajících závěrů (angl. correspondent inference theory). \nTato teorie předpokládá, že lidské chování odráží jeho stabilní dispozice nebo osobnostní charakteristiky. Dle Jonese a Davise existují určité podmínky, které na nás působí a ve kterých pravděpodobněji podlehneme „odpovídajícím závěrům” při přemýšlení o chování někoho dalšího:\n\nLidé pravděpodobněji ohodnotí chování dalšího člověka jako záměrné, spíše než nezáměrné.\nLide s větší pravděpodobností dojdou k dispozičnímu závěru (tedy že je člověk jedná na základě svých dispozic, ne na základě dané situace), pokud je toto chování společensky nežádoucí, spíše než když je konvenční.\nLidé s větší pravděpodobností dojdou k dispozičnímu závěru (tedy že je člověk jedná na základě svých dispozic, ne na základě dané situace), pokud činy druhého člověka vedou k výsledkům, které se objevují zřídka, nebo jsou unikátní.\n\nKrátce po teorii Jonese a Davise přichází Harold Kelley s tzv. kovariačním modelem. Tento model pomohl vysvětlit, jak si lidé vybírají, zda určité chování přiřadí vnitřním, či vnějším dispozicím. Navrhl tři faktory, které lidi ovlivňují v jejich vysvětlování chování:\n\nVědci považovali dříve atribuční zkreslení za kognitivně řízené a za produkt chybného zpracování informací. Na počátku 80. let bylo prokázáno, že atribuční zkreslení může být poháněno vlastní motivací, jako například vlastními touhami či emocemi, které ovlivňují to, jak lidé interpetují sociální svět. Současné výzkumy pokračují v dokazování obou dvou vysvětlení a hledají spojitost mezi funkcí určitých typů atribučního zkreslení a chováním.\n\nNěkteří psychologové teoretické poznatky demonstrují na veřejnosti a ukazují, jakým způsobem fungují atribuční zkreslení v reálném světě. Někteří výzkumníci rovněž využívají teoretické rámce atribucí a atribučního zkreslení k pozměnění způsobu, jakým lidé interpretují informace ze svého sociálního světa. Studie pak vedou ke vzniku programů pomáhajících například studentům získat pozitivnější náhled na své akademické schopnosti.\n\nVědci identifikovali mnoho specifických typu atribučního zkreslení, níže je uvedeno několik příkladu. Nejedná se úplný přehled.\n\nAtribuční chyba, či tzv. fundamentální atribuční chyba popisuje zkreslení, k němuž dochází při snaze vysvětlit chování ostatních lidí. Jde o tendenci pozorovatele podceňovat v regulaci chování vliv situačních faktorů a přeceňovat úlohu dispozičních faktorů. \n\nTermín atribuční chyby byl poprvé použit na počátku 70. let psychologem Lee Rossem, který pokračoval v experimentu prováděném s Edwardem E. Jonesem a Victorem Harrisem v roce 1967. V této studii byli účastníci požádání, aby si přečetli dva texty — jeden vyjadřoval procastrovské názory, druhý proticastrovské. Poté měli účastníci zhodnotit své postoje vůči přečteným textům. Poprvé jim bylo řečeno, že se autoři textů dobrovolně rozhodli, jaký styl textů napíší (zda pro-, nebo proticastrovský). Účastníci studie vyjádřovali více pozitivních postojů vůči autorovi proticastrovského textu. Podruhé jim bylo řečeno, že si autoři hodili kostkou a podle toho poté psali své texty, účastníci ale přesto vyjadřovali více pozitivních postojů k autorovi proticastrovského textu. Studie tak ukázala, že účastníci nebrali v úvahu situační faktory, pokud měli ohodnotit třetí stranu. Tento důkaz pak přispěl k definování základní atribuční chyby.\n\nZkreslení aktér-pozorovatel (angl. actor-observer bias, nebo také actor–observer asymmetry) může být chápán jako rozšíření základní atribuční chyby. Jedná se o tendenci, ve které člověk přisuzuje své chování situačním faktorům, zatímco pozorovatel stejné chování přisuzuje osobním dispozicím. \nZkreslení bylo popsáno Edwardem E. Jonesem a Richardem E. Nisbettem v roce 1971.\n\nZkreslení sloužící sobě (angl. self-serving bias) je tendence lidí připisovat své úspěchy vnitřním faktorům (například schopnostem) a neúspěchy těm vnějším (například obtížnosti úkolu). Ve skutečnosti tu hrají roli dvě tendence – sebeposilující (kdy člověk připisuje zásluhy za úspěch sobě) a sebeobranné (kdy člověk popírá zodpovědnost za neúspěch). \nZkreslení sloužící sobě je považováno za prostředek k udržení vlastní sebeúcty a zdá se být obranným mechanismem vlastního ega, který pomáhá vyrovnávat se s osobními neúspěchy. \nVýzkumy dále ukazují, že pokud se člověk dostane do situace, ve které cítí ohrožení své sebeúcty, tíhne k tomuto zkreslení více. Pokud například jedinec obdrží negativní hodnocení, je pravděpodobnější, že bude vinit vnější faktory, spíše než ty vnitřní.\n\nHostile attribution bias je definován jako sklon k interpretaci záměrů druhých, jakožto hostilních, spíše než neškodných. Jedná se tedy o zkreslené myšlení, které přisuzuje druhým ty nejhorší motivy jednání.\nVýzkumy naznačují spojitost mezi tímto zkreslením a agresí, takže lidé, kteří častěji interpretují záměry lidí jako nepřátelské, také pravděpodobněji tíhnou k agresivnímu chování. \n"}
{"id": "1319974", "url": "https://cs.wikipedia.org/wiki?curid=1319974", "title": "Annwn", "text": "Annwn\n\nAnnwn, Annwfn, nebo také Annwfyn (ve středověké Velštině, \"Annwvn\", \"Annwyn\", \"Annwyfn\", \"Annwvyn\", nebo \"Annwfyn\", česky vyslovováno jako Anún) je v legendách velšských Keltů mytologické podsvětí. Vládcem tohoto podsvětí je Arawn (v Artušovských legendách to bývá také mýtický vládce Gwyn ap Nudd). Je to v podstatě svět potěšení a věčného mládí, kde neexistují nemoci a hodovní síně přetékají jídlem a pitím. Jeho křesťanskou obdobou bývá označován tzv. Ráj nebo také Království nebeské .\n\nStředověké zdroje naznačují, že termín měl ve středověku znít jako \"velmi hluboký\". Jiný výklad ovšem uvádí, že by se mohlo jednat o formu galského slova \"antumnos\" nalezeného na jedné z galských starověkých proklínacích tabulek, jehož původní termín mohl být \"ande-dubnos\", což bylo obyčejné Galo-Bretonské slovo, které doslovně znamenalo \"podsvětí\".\n\n\n"}
{"id": "1319978", "url": "https://cs.wikipedia.org/wiki?curid=1319978", "title": "Winston-Salem Open 2017 – mužská dvouhra", "text": "Winston-Salem Open 2017 – mužská dvouhra\n\nMužská dvouhra Winston-Salem Open 2017 probíhá v závěru srpna 2017. Do singlové soutěže winston-salemského tenisového turnaje nastoupilo čtyřicet osm hráčů. Obhájcem titulu je španělský tenista Pablo Carreño Busta, kterého ve druhém kole vyřadil Francouz Julien Benneteau.\n\nVítězem se stal nejvýše nasazený Španěl Roberto Bautista Agut, jenž ve finále zdolal bosenského nenasazeného Damira Džumhura po dvousetovém průběhu 6–4 a 6–4. V probíhající sezóně si tak připsal druhé turnajové vítězství, které představovalo šestý singlový titul na okruhu ATP Tour.\n\nVšichni nasazení hráči obdrželi volný los do druhého kola.\n"}
{"id": "1319979", "url": "https://cs.wikipedia.org/wiki?curid=1319979", "title": "Šaul Ladany", "text": "Šaul Ladany\n\nŠaul Ladany (שאול לדני, \"Shaul Ladany\", 2. dubna 1936 Bělehrad) je izraelský inženýr a bývalý reprezentant ve sportovní chůzi.\n\nNarodil se v židovské rodině v Bělehradě, po německé okupaci Jugoslávie uprchl s rodiči do Maďarska, kde se skrývali v klášteře. V roce 1944 byli prozrazeni a odvezeni do koncentračního tábora Bergen-Belsen. Šaul byl zařazen do skupiny vězňů, za které američtí Židé zaplatili výkupné a kteří byli odvezeni tzv. Kastnerovým vlakem do neutrálního Švýcarska. Od roku 1948 žije v Izraeli. Vystudoval Technion - Izraelský technologický institut a vyučoval průmyslový management na Ben Gurionově univerzitě v Negevu, je autorem řady odborných knih a patentů.\n\nOd osmnácti let se věnoval maratonskému běhu, později se přeorientoval na chůzi. Získal 28 titulů atletického mistra Izraele, pětkrát vyhrál Makabejské hry. Je držitelem dosud platného světového rekordu v chůzi na 50 mil časem 7:44:47 a mistrem světa v chůzi na 100 km z roku 1972. Reprezentoval na olympiádě 1968, kde obsadil na padesátikilometrové trati 24. místo, a na olympiádě 1972, kde skončil devatenáctý. Podařilo se mu přežít Mnichovský masakr, když při útoku teroristů na ubikace izraelských sportovců vyskočil z okna a ukryl se ve vedlejší budově.\n\nChůzi se věnuje i ve vysokém věku, je držitelem veteránského světového rekordu. Žije s rodinou ve městě Omer, jeho zálibou je filatelie. Vydal knihu svých vzpomínek. V roce 2007 mu byla udělena Coubertinova medaile a v roce 2012 byl uveden do Mezinárodní síně slávy židovského sportu. \n\n"}
{"id": "1319987", "url": "https://cs.wikipedia.org/wiki?curid=1319987", "title": "Autosampler", "text": "Autosampler\n\nAutosampler je obecné označení zařízení, které je připojeno k analytickému přístroji. Tento analytický přístroj poskytuje periodické analýzy. Autosampler můžeme také chápat jako automatický dávkovač – zařízení, které pravidelně odebírá vzorky z většího zdroje vzorků (například atmosféry nebo jezera). Protože autosamplery umožňují zvýšení přesnosti a preciznosti (zvedají tedy produktivitu práce), jsou široce používány v laboratořích.\n\nAutosamplery nacházejí využití např. u plynových či kapalinových chromatografů, NMR spektrometrů, a mnoha dalších přístrojů.\n"}
{"id": "1319988", "url": "https://cs.wikipedia.org/wiki?curid=1319988", "title": "Hong Kong Premier League", "text": "Hong Kong Premier League\n\nHong Kong Premier League (), sponzorským názvem BOC Life Hong Kong Premier League (), je nejvyšší profesionální fotbalová liga na území zvláštní správní oblasti Čínské lidové republiky Hongkongu.\n\nSoutěž byla založena v roce 2014 a nahradila tak ve funkci nejvyšší soutěže Hong Kong First Division League, která byla založena v roce 1908. Soutěž se odehrává, navzdory většině východoasijským profesionálním soutěžím (jaro – podzim), evropským způsobem podzim – jaro.\n\nTabulka ukazuje finanční ohodnocení klubů po ukončení inaugurální sezóny Premier League.\n\n\n"}
{"id": "1319991", "url": "https://cs.wikipedia.org/wiki?curid=1319991", "title": "Ciudad Bolívar", "text": "Ciudad Bolívar\n\nCiudad Bolívar je město na řece Orinoko ve východní části Venezuely, žije v něm okolo 700 000 obyvatel. Je hlavním městem největšího venezuelského státu Bolívar a bývá nazýváno \"La Puerta del Sur de Venezuela\" (Brána jižní Venezuely).\n\nSídlo založil v roce 1595 conquistador Antonio de Berrío a pojmenoval ho \"Santo Tomé de Guayana\" (jméno svatého Tomáše nese dosud místní římskokatolická diecéze), v roce 1764 dostalo městská práva. Později se mu začalo říkat \"Angostura\" (španělsky „zúžení“), protože se zde břehy řeky přibližují na vzdálenost méně než jednoho kilometru. V roce 1846 rozhodl prezident Carlos Soublette o přejmenování města na počest bojovníka za nezávislost Simóna Bolívara, protože se zde roku 1819 konal ústavodárný Angosturský kongres.\n\nMěsto má savanové podnebí, průměrná denní teplota činí 28,5 °C, období dešťů trvá od května do září. Ciudad Bolívar je významným říčním přístavem a centrem zemědělské oblasti, kde se chová hovězí dobytek a pěstuje mangovník indický, mauricie převislá, ledvinovník západní, rohovník obecný a maniok jedlý, v řece se loví želvy a ryby, především kujaba Hilarova. Vznikl zde alkoholický nápoj angostura, pojmenovaný podle bývalého názvu města. Město má Letiště Tomáse Herese, přes řeku vede visutý Angosturský most z roku 1967. Sídlí zde vysoké školy Universidad de Oriente a Universidad Nacional Experimental de Guayana. Turistům město nabízí řadu památek koloniální architektury v čele s katedrálou Panny Marie Sněžné, nachází se zde také muzeum místního rodáka, avantgardního výtvarníka Jesúse Rafaela Sota.\n\n"}
{"id": "1319992", "url": "https://cs.wikipedia.org/wiki?curid=1319992", "title": "Hong Kong First Division League", "text": "Hong Kong First Division League\n\nHong Kong First Division League () je druhá nejvyšší fotbalová liga na území zvláštní správní oblasti Čínské lidové republiky Hongkongu.\n\nSoutěž byla založena v roce 1908 a stala se tím tak nejstarší ligovou fotbalovou soutěží na asijském kontinentu. Do roku 2014 pak byla nejvyšší fotbalovou soutěží v Hongkongu, poté byla nahrazena nově založenou Hong Kong Premier League. Soutěž se odehrává, navzdory většině východoasijským profesionálním soutěžím (jaro – podzim), evropským způsobem podzim – jaro.\n\n"}
{"id": "1319993", "url": "https://cs.wikipedia.org/wiki?curid=1319993", "title": "Winston-Salem Open 2017 – mužská čtyřhra", "text": "Winston-Salem Open 2017 – mužská čtyřhra\n\nMužská čtyřhra Winston-Salem Open 2017 probíhala v závěru srpna 2017. Do deblové soutěže winston-salemského tenisového turnaje nastoupilo šestnáct dvojic. Obhájcem titulu byl pár Guillermo García-López a Henri Kontinen, který se na turnaji rozhodl nestartovat.\n\nVítězem se stal druhý nasazený nizozemsko-rumunský pár Jean-Julien Rojer a Horia Tecău, který ve finále zdolal chilsko-argentinský pár Julio Peralta a Horacio Zeballos po dvousetovém průběhu 6–3 a 6–4. Oba šampioni si do žebříčku ATP připsali 250 bodů a získali patnáctou společnou trofej.Jean-Julien Rojer vybojoval dvacátý čtvrtý deblový titul na okruhu ATP Tour a pro Horia Tecăua to bylo třicáté druhé takové turnajové vítězství.\n\n"}
{"id": "1319994", "url": "https://cs.wikipedia.org/wiki?curid=1319994", "title": "Erasistratos", "text": "Erasistratos\n\nErasistratos, řecky \"Ἐρασίστρατος\" (asi 304 př. n. l. – asi 250 př. n. l.) byl starořecký lékař, jeden ze zakladatelů anatomie a patologie, představitel Alexandrijské lékařské školy. Narodil se na ostrově Kou. Pocházel z lékařské rodiny. Učili ho Metrodoros a Theofrastos. Stal se dvorním lékařem Seleuka I. Níkátóra. Pitval lidské mrtvoly a všímal si změn nemocných orgánů, z čehož usuzoval na příčinu smrti, čímž se dostal až na pomezí patologie. Jako první rozlišil mezi senzorickými a motorickými nervy, stejně tak je mu připisováno prvenství v rozlišení cév a žil. Anatomický pokrok dosáhl především při popisu fungování srdce. V mozku popsal koncový mozek a mozeček. Byl prvním představitelem pneumatismu, který byl založen na předpokladu, že život způsobuje jemná pára zvaná \"pneuma\". Jako lékař kladl velký důraz na hygienu. Pravděpodobně spáchal sebevraždu, když pochopil, že trpí nevyléčitelnou chorobou. Zemřel na ostrově Samu.\n"}
{"id": "1319996", "url": "https://cs.wikipedia.org/wiki?curid=1319996", "title": "Ian Freeman (judista)", "text": "Ian Freeman (judista)\n\nIan Freeman (* 8. července 1973 Camberley, Spojené království) je bývalý britský a anglický zápasník–judista.\n\nPřipravoval se v Camberley a později v Budokwai v Londýně. Společně s Danny Kingstonem patřil k nadějím britského juda. V britské seniorské reprezentaci se poprvé objevil jako šestnáctiletý v roce 1990 v pololehké váze do 65 kg. V roce 1992 uspěl v britské nominaci na olympijské hry v Barceloně, ale vypadl v úvodním kole s Argentincem Francisco Moralesem. Od roku 1993 startoval v lehká váze do 73 kg, kde se na úkor Kingstona v reprezentaci neprosazoval. V roce 1995 zkoušel opět štěstí v pololehké váze bez výraznějšího úspěchu. Sportovní kariéru ukončil předčasně v roce 1997.\n\n\n"}
{"id": "1320002", "url": "https://cs.wikipedia.org/wiki?curid=1320002", "title": "Mary Wagnerová", "text": "Mary Wagnerová\n\nMary Wagnerová (* 12. února 1974) je kanadská pro-life aktivistka a vězeňkyně svědomí.\n\nJejí aktivity spočívají v tom, že uvnitř potratových klinik nebo v jejich blízkosti dává pacientkám bílé růže, letáky, nabízí jim pomoc a odrazuje je od potratu. Za své aktivity byla opakovaně odsouzena a vězněna.\n\nRoku 2014 o ní polský režisér Grzegorz Braun natočil dokumentární film \"Nie o Mary Wagner\" (\"Ne o Mary Wagnerové\").\n\n"}
{"id": "1320003", "url": "https://cs.wikipedia.org/wiki?curid=1320003", "title": "Pusté oko", "text": "Pusté oko\n\nPusté oko je vysychající ledovcové jezero na dně Pusté kotliny v horní části Veľké Studené doliny ve Vysokých Tatrách na Slovensku. Je nejmenší ze skupiny tří Pustých ples a jeho rozměry nejsou proměřeny. Vyschlá jezerní plocha má rozlohu 0,1321 ha. Je 69 m dlouhá a 30 m široká.\n\nOkolí plesa je kamenité a travnaté. Na jihovýchodě se zvedá Svišťový chrbát. Severozápadně od plesa se nachází Pusté pleso.\n\nDo severního konce přitéká Zbojnícky potok z Pustého plesa a z východního konce odtéká do Zbojníckych ples, načež se níže v dolině stává pravou zdrojnicí Veľkého Studeného potoka.\n\nPleso je veřejnosti přístupné pouze s horským vůdcem, když okolo něj prochází výstupová cesta od Zbojnícke chaty na Svišťový štít přes Svišťové sedlo.\n\n"}
{"id": "1320007", "url": "https://cs.wikipedia.org/wiki?curid=1320007", "title": "Bartolomeo Eustachi", "text": "Bartolomeo Eustachi\n\nBartolomeo Eustachi (1500 nebo 1514, San Severino – 27. srpna 1574, Řím) byl italský lékař, který položil základy moderní evropské anatomie. Zkoumal vnitřní ucho a Eustachovu trubici (průchod spojující středoušní dutinu s nosohltanem), o jejíž funkci psal, a která dodnes nese jeho jméno. Jako první též popsal kladívko, třmínkový sval a složitou stavbu hlemýždě v uchu. V roce 1563 objevil nadledviny, velmi přesně též popsal dělohu a placentu. Jako první objevil, že zuby nejsou kosti, ale zcela autonomní orgány. Dokázal rovněž, že dětské a druhé zuby nemají žádný společný kořen, jak se dlouho předpokládalo. Připravil průlomové anatomické rytiny (1552), které však nemohly být v jeho době vydány, spis skončil v neveřejné části Vatikánské knihovny. Prvně vyšel až roku 1714 pod názvem \"Bartholomæi Eustachii Tabulæ Anatomicæa\" i s takovýmto odstupem se stal vědeckým bestsellerem. Podle některých tak evropská anatomie ztratila 150 let. Při bádání používal lupu, tkáně též hojně maceroval a preparoval. O jeho raném životě je známo málo, ví se, že jeho otec byl lékařem a zřejmě to byl on, kdo synovi zajistil vynikající vzdělání, neboť uměl perfektně řecky, hebrejsky i arabsky. Byl osobním lékařem kardinála Giulia della Rovere a také profesorem anatomie na Collegio delle Sapienze, díky čemuž získával mrtvoly k pitvání.\n\n"}
{"id": "1320008", "url": "https://cs.wikipedia.org/wiki?curid=1320008", "title": "Marder (rozcestník)", "text": "Marder (rozcestník)\n\nMarder (německy \"kuna\") může znamenat:\n\n\nMarder je rovněž příjmení:\n\n"}
{"id": "1320009", "url": "https://cs.wikipedia.org/wiki?curid=1320009", "title": "Web ostrý jako břitva", "text": "Web ostrý jako břitva\n\nWeb ostrý jako břitva je česká kniha o procesu návrhu webu (webdesignu), kterou napsal Jan Řezáč, český konzultant webů, lektor a zakladatel agentury House of Řezáč. První vydání knihy vyšlo v roce 2014 v nákladu 3000 kusů a bylo zcela rozebráno během 15 měsíců. Druhého vydání se kniha dočkala v roce 2016.\n\nKniha vznikla jako reakce na dlouhodobě chybějící formální vzdělávání a neexistující standardy v oblasti webdesignu a webových projektů v Česku. Cílem knihy bylo tyto standardy nastavit a připravit pro zadavatele i dodavatele návod, jak webový projekt řídit, kontrolovat a zasadit do širšího kontextu.\n\nKniha se zabývá návrhem webových prezentací, které prodávají produkty či služby, tedy návrhem firemních webů, internetových obchodů, microsites apod. V první části kniha představuje úvod do oboru webdesignu (typy webových projektů, klíčové pojmy jako KPI, konverzní akce apod.), práce s poptávkou (cenotvorba, ukotvení projektu, nastavení očekávání) a také projektového řízení (definování jednotlivých rolí, technika WBS aj.).\n\nHlavní část knihy je věnována procesu návrhu webu a jednotlivým fázím\nPoslední kapitoly knihy se obrací spíše na dodavatele a webdesignery pro které zasazují návrh webu do širších souvislostí (Maslowova pyramida webdesignu).\n\n"}
{"id": "1320015", "url": "https://cs.wikipedia.org/wiki?curid=1320015", "title": "Katedra automatizační techniky a řízení Fakulty strojní Vysoké školy báňské – Technické univerzity Ostrava", "text": "Katedra automatizační techniky a řízení Fakulty strojní Vysoké školy báňské – Technické univerzity Ostrava\n\nKatedra automatizační techniky a řízení je jedním z pracovišť Fakulty strojní Vysoké školy báňské - Technické univerzity Ostrava. Nabízí bakalářské studium, navazující magisterské studium a doktorské studium v oblasti oborů automatizace a aplikované informatiky.\n\nSpecializované pracoviště bylo založeno v září 1959, kdy se na tehdejší Katedře energetiky zformovala skupina pracovníků v oddělení automatizace s úkolem připravit výuku předmětů z oblasti základů automatizace a technického měření. U zrodu pozdější první celoškolské katedry automatizace patřili prof. Ing. Jan Šoch, CSc., prof. Ing. Vladimír Strakoš, DrSc., a později Ing. Jan Brudný. V roce 1962 byla ustavena samostatná Katedra základů automatizace pod vedením prof. Ing. Svetozára Kepperta, CSc. Těžiště práce katedry spočívalo v pedagogické oblasti a ve spolupráci s průmyslem a v letech 1964 až 1974 se na ní podílelo ročně asi sedm pedagogů. V dalším období vedli katedru prof. Ing. Jiří Litschmann (1964-1972) a Ing. Jan Brudný (1972-1974). V říjnu 1974 se stal součástí Katedry automatizace rovněž Ústav mechanizace a automatizace hornických výrobních procesů z Hornicko-geologické fakulty (prof. Ing. Vladimír Strakoš, DrSc., prof. Ing. Alois Burý, CSc.) a pracovníci z bývalé katedry automatizace v hutích z Hutnické fakulty (prof. Ing. Longin Tomis, CSc., doc. Ing. Milan Heger, CSc.) a název společné katedry se změnil na Katedru automatizovaných systémů řízení (ASŘ). Tato katedra s celoškolskou působností zajišťovala všechny formy výuky předmětů měřicí, řídicí a výpočetní techniky na všech fakultách Vysoké školy báňské v Ostravě i nově otevřeného pětiletého inženýrského studijního oboru Automatizované systémy řízení.\n\nV roce 1980 se Katedra automatizovaných systémů řízení rozdělila opět na tři samostatná pracoviště na Fakultě strojní a elektrotechnické, Hornicko-geologické fakultě a Hutnické fakultě. Katedra automatizovaných systémů řízení zmodernizovala své laboratoře v souladu s požadavky na zajištění výuky ve čtyřletém studijním oboru automatizované systémy řízení výrobních procesů ve strojírenství a od roku 1986 i v mezioborovém studiu Robototechnologie.\n\nV roce 1991 byl nový inženýrský obor inovován pod názvem Automatizační technika a řízení a katedra byla přejmenována na Katedru automatizační techniky a řízení. Oborové pětileté inženýrské studium zajišťované Katedrou automatizační techniky a řízení úspěšně ukončilo od roku 1979 do roku 2004 celkem 680 absolventů – inženýrů a bakalářů (nově od roce 1996 ročně cca 15 - 20 absolventů - bakalářů).\n\nKatedru automatizovaných systémů řízení nejprve vedl doc. RNDr. Josef Smutka, CSc. (1974-1975) a od roku 1976 do 1986 pak doc. Ing. Vladimír Podhorný. Od roku 1986 do 1996 stál v čele katedry prof. Ing. Antonín Víteček, CSc., Dr.h.c. Po jeho nástupu do funkce děkana (od března 1996 do roku 2002, dále proděkan Fakulty strojní 2002-2005) byl jmenován vedoucím katedry prof. Dr. RNDr. Lubomír Smutný (1996 - 2010), kterého vystřídal prof. Ing. Jiří Tůma, CSc. (2010 - 2013). Od května 2013 vede katedru doc. Ing. Renata Wagnerová, Ph.D.\n\n\n"}
{"id": "1320020", "url": "https://cs.wikipedia.org/wiki?curid=1320020", "title": "Mezinárodní letiště Šen-jang Tchao-sien", "text": "Mezinárodní letiště Šen-jang Tchao-sien\n\nMezinárodní letiště Šen-jang Tchao-sien (, IATA: SHE, ICAO: ZYTX) je mezinárodní letiště u Šen-jangu, hlavního města provincie Liao-ning v Čínské lidové republice. Leží ve vzdálenosti přibližně dvaceti kilometrů jižně od centra Šen-jangu v obvodě Chun-nan a s centrem jej spojuje linka 2 šenjangské tramvajové sítě.\n\nJako uzlové letiště jej využívají China Southern Airlines.\n"}
{"id": "1320021", "url": "https://cs.wikipedia.org/wiki?curid=1320021", "title": "Dašovský potok", "text": "Dašovský potok\n\nDašovský potok je pravostranný přítok Římovky v okrese Třebíč v Kraji Vysočina. Délka toku měří 7,1 km. Plocha povodí činí 11,9 km².\n\nPotok pramení pod vrchem Mařenka (711 m) jihozápadně od Štěměch v nadmořské výšce 646 m. Zprvu potok teče směrem na sever, ale po přijmutí několika malých toků zleva se stáčí směrem na jihovýchod. Dále potok napájí rybník Pančák a teče kolem Dašovského mlýna, který funguje také jako muzeum mlynářství a venkovského životního stylu. Potok teče pod Spáleným vrchem (647 m) a zprava přijímá bezejmenný tok. Dále potok podtéká silnici II/410 a napájí rybník Římov. V Římově se Dašovský potok zprava vlévá do Římovky v nadmořské výšce 497 m.\n\n"}
{"id": "1320027", "url": "https://cs.wikipedia.org/wiki?curid=1320027", "title": "Mistrovství světa v atletice 2017 – Ženy 5000 metrů", "text": "Mistrovství světa v atletice 2017 – Ženy 5000 metrů\n\nBěh na 5000 metrů žen na Mistrovství světa v atletice 2017 probíhal 10. (rozběhy) a 13. srpna (finále). Zvítězila Keňanka Hellen Onsando Obiriová.\n\n"}
{"id": "1320029", "url": "https://cs.wikipedia.org/wiki?curid=1320029", "title": "Mezinárodní letiště Ťi-nan Jao-čchiang", "text": "Mezinárodní letiště Ťi-nan Jao-čchiang\n\nMezinárodní letiště Ťi-nan Jao-čchiang (, IATA: TNA, ICAO: ZSJN) je mezinárodní letiště u Ťi-nanu, hlavního města provincie Šan-tung v Čínské lidové republice. Leží ve vzdálenosti přibližně třiceti kilometrů severovýchodně od centra Ťi-nanu a severně od městyse Jao-čchiang, podle které je pojmenováno.\n\nLetiště je uzlovým pro Shandong Airlines.\n"}
{"id": "1320031", "url": "https://cs.wikipedia.org/wiki?curid=1320031", "title": "Mistrovství světa v atletice 2017 – Muži 10000 metrů", "text": "Mistrovství světa v atletice 2017 – Muži 10000 metrů\n\nBěh na 10 000 metrů mužů na Mistrovství světa v atletice 2017 probíhal 4. srpna. Zvítězil Brit Mohamed Farah.\n\n"}
{"id": "1320032", "url": "https://cs.wikipedia.org/wiki?curid=1320032", "title": "Ignacy Feliks Dobrzyński", "text": "Ignacy Feliks Dobrzyński\n\nIgnacy Feliks Dobrzyński (25. února 1807 Romanow, Ukrajina – 9. října 1867 Varšava) byl polský hudební skladatel, dirigent, klavírista a pedagog.\n\nIgnacy Dobrzyński se narodil v Romanivě na Ukrajině v Žytomyrské oblasti. (V letech 1933–2003 se město jmenovalo Dzeržinsk.) Hudební základy získal u svého otce, který byl houslistou, skladatelem a hudebním ředitelem. V Romanivě Ignacy navštěvoval jezuitskou školu a ve studiu pokračoval na gymnáziu ve Vinnycji.\n\nV roce 1825 odešel do Varšavy, kde byl nejprve soukromým žákem skladatele Józef Elsnera a o rok později začal studovat na varšavské konzervatoři, kde byl jeho spolužákem Fryderyk Chopin. Absolvoval v roce 1828.\n\nV roce 1835 získal druhou cenu ve skladatelské soutěži za \"2. symfonii c-mo\"ll, která byla později nazvána \"„Symfonie v charakteristickém duchu polské hudby“\". Získal si pověst jako vynikající učitel hry na klavír. V roce 1845 vydal ve Varšavě \"Školu hry na klavír\" (Szkoła na fortepian). V témže roce odcestoval do Německa, kde vystupoval jako sólista i jako dirigent. Nějaký čas pobýval v Berlíně, kde se živil jako učitel hudby. V té době mu byl úřady zakázán návrat do Polska kvůli několika vlasteneckým písním na texty Adama Mickiewicze. Domů se mohl vrátit až v září 1847.\n\nV letech 1836–1838 zkomponoval Dobrzyński svou první operu \"Monbar czyli Flibustierowie\" (Monbar aneb Piráti) op. 30. Části opery byly nejprve koncertně provedeny ve Varšavě, Poznani, Berlíně a v Drážďanech. Jako celek byla opera uvedena poprvé ve Velkém divadle ve Varšavě v roce 1863. Od roku 1841 vyučoval hudbu na Alexandrově ústavu pro vzdělávání dívek.\n\nV roce 1852 byl Dobrzyński jmenován šéfem opery Velkého divadla ve Varšavě, ve funkci však vydržel méně než rok. V následujících letech řídil operní orchestr na symfonických koncertech. V letech 1858–1860 byl členem zakládajícího výboru Hudebního institutu a členem Lvovské hudební společnosti.\n\nV roce 1860 se zhoršilo jeho zdraví, postupně odešel z varšavského hudebního života a věnoval se pouze komponování. Zemřel ve Varšavě 9. října 1867 ve věku šedesáti let.\n\n\n\n\n\n\n"}
{"id": "1320035", "url": "https://cs.wikipedia.org/wiki?curid=1320035", "title": "Vyšné Račkovo pleso", "text": "Vyšné Račkovo pleso\n\nVyšné Račkove pleso je nejvýše položené jezero z Račkových ples v Račkově dolině v Západních Tatrách na Slovensku. Má rozlohu 0,7425 ha a je 127 m dlouhé a 83 m široké. Dosahuje maximální hloubky 12,3 m a objemu 27 058 m³. Leží v nadmořské výšce 1697 m.\n\nNachází se v nejvyšší části Račkovy doliny zvané Račkov Zadok. Na severu se tyčí Končistá, z níž hřeben severozápadně od plesa klesá do sedla Jarząbcza Przełęcz a poté západně od plesa stoupá na Hrubý vrch. Jihozápadně od plesa se tyčí Jakubina. Ve stejném kotli na jihovýchod od něj se nacházejí i Suché a Nižné Račkovo pleso.\n\nDo západního konce přitéká Račkov potok a z plesa odtékají jeho ramena jak do Suchého tak i Nižného Račkova plesa. Náleží k povodí Váhu. Rozměry jezera v průběhu času zachycuje tabulka:\nVe vzdálenosti 150 m od plesa prochází žlutá turistická značka přístupná pěšky v období od 16. června do 31. října, z níž vede neznačená odbočka k plesu, na níž je přístup zakázán.\n\n\n"}
{"id": "1320038", "url": "https://cs.wikipedia.org/wiki?curid=1320038", "title": "Irena Eliášová", "text": "Irena Eliášová\n\nIrena Eliášová (* 3. květen 1953, Nová Dedina, Slovensko) je romská spisovatelka, žijící v severočeské Mimoni. \n\nNarodila se roku 1953 v romské osadě na jihozápadě Slovenska, její rodina se v 60. letech 20. století přestěhovala do severočeské Chrastavy. Po absolvování základní školní docházky se živila jako šička. Je členkou Obce spisovatelů (od roku 2008). Je vdaná a má tři děti. V současnosti je již v penzi. \n\nJe autorkou prozaických děl, mezi které náleží např. \"Naše osada\" (2008) - smutné, veselé i tajemné příběhy Romů, povídka \"Listopad\" (Kher, 2013), novela \"Sluce zapadá už ráno\" (v romštině) či historický román \"Oheň přestal plápolat,\" pojednávající o historii Romů. V jejích dílech rezonují vzpomínky na dětství prožité v romské osadě.\n\nPíše do romského časopisu \"Kereka\", do \"Libereckého deníku\", do časopisu \"Kalmanach\" a do časopisu \"Světlík\".\n\n\n"}
