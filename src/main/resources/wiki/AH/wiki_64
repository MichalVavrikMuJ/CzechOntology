{"id": "1301810", "url": "https://cs.wikipedia.org/wiki?curid=1301810", "title": "Narcos", "text": "Narcos\n\nNarcos je americký kriminální televizní seriál mapující vzestup a pád vládce drogového impéria Pabla Escobara. První a druhá série, jež každá obsahovala 10 epizod, vyšly v letech 2015 a 2016, přičemž odvysílání třetí a čtvrté řady seriálu bylo ohlášeno na roky 2017 a 2018. Hlavní roli známého kolumbijského drogového bosse ztvárnil brazilský herec Wagner Moura. Role detektivů usilujících o Escobarovo zatčení obsadili herci Boyd Holbrook a Pedro Pascal. Čtvrtá série seriálu nakonec nevznikla, místo toho Netflix vytvořil samostatný seriál \"\".\n\nV první sérii je vykreslen Escobarův život od konce 70. let. 20. století, kdy se poprvé zapletl do obchodu s kokainem, až do roku 1992, kdy uprchnul ze svého soukromého vězení \"La Catedral\". Vedle jeho příběhu jsou zmíněny i důležité události, které se v této době v Kolumbii odehrály. Vypravěčem příběhu je americký agent Národního úřadu pro kontrolu obchodu s drogami, Steve Murphy, který se snažil Escobara zadržet. Druhá série začíná Escobarovým útěkem z \"La Catedral\", načež se mezi jeho Medellínským kartelem, kolumbijskou vládou a kartelem z Cali rozhořela krvavá válka. Spolupráce Escobarových nepřátel nakonec vede k oslabení Medellínského kartelu a izolaci Pabla Escobara, který je v závěru druhé série usmrcen. Třetí série mapuje příběh drogového kartelu z Cali. \n\n\n"}
{"id": "1301812", "url": "https://cs.wikipedia.org/wiki?curid=1301812", "title": "Mistrovství Československa v krasobruslení 1971", "text": "Mistrovství Československa v krasobruslení 1971\n\nMistrovství Československa v krasobruslení 1971 se konalo 16. ledna a 17. ledna 1971 v Plzni.\n\n\n"}
{"id": "1301813", "url": "https://cs.wikipedia.org/wiki?curid=1301813", "title": "Mistrovství Československa v krasobruslení 1970", "text": "Mistrovství Československa v krasobruslení 1970\n\nMistrovství Československa v krasobruslení 1970 se konalo 16. ledna a 17. ledna 1970 v Prešově.\n\n"}
{"id": "1301819", "url": "https://cs.wikipedia.org/wiki?curid=1301819", "title": "Bolívar", "text": "Bolívar\n\nBolívar je španělské příjmení baskického původu. Jeho známými nositeli jsou:\n\n"}
{"id": "1301820", "url": "https://cs.wikipedia.org/wiki?curid=1301820", "title": "Mistrovství Československa v krasobruslení 1969", "text": "Mistrovství Československa v krasobruslení 1969\n\nMistrovství Československa v krasobruslení 1969 se konalo 11. ledna a 12. ledna 1969 v Českých Budějovicích.\n\n\n"}
{"id": "1301826", "url": "https://cs.wikipedia.org/wiki?curid=1301826", "title": "Mistrovství Československa v krasobruslení 1968", "text": "Mistrovství Československa v krasobruslení 1968\n\nMistrovství Československa v krasobruslení 1968 se konalo 6. ledna a 7. ledna 1968 v Brně.\n\n\n"}
{"id": "1301832", "url": "https://cs.wikipedia.org/wiki?curid=1301832", "title": "W0", "text": "W0\n\nformula_1 (či v ČR také familiárně Vatrtova konstanta) je hodnota, kterou s týmem spolu-vypočítal český vědec prof. Ing. Viliam Vatrt, DrSc. a byl za to v roce 2011 oceněn českým oceněním za vědu a výzkum Česká hlava (cena společnosti Kapsch). Byla uznána světově. Jedná se o globální hodnotu geopotenciálu geoidu. Jde o konvenční hodnotu, která se nemění s tím, jak se mění hladina moře (a potenciál na ní). Označení potenciálu geoidu jako formula_1 a výpočty jsou však starší (70. léta 20. století). Tudíž Vatrt (narozený v roce 1953) není mezinárodně uznávaným autorem této veličiny.\n\nHodnota reprezentuje ideální hladinu, ve které se nachází výška 0 metrů nad mořem. Historicky měřené výšky krajinných bodů oproti hladině moře v jednotlivých zemích a místech na planetě jsou měřeny oproti lokálně stanovené hladině moře. Vzhledem k pohybům hladiny moří díky slapovým jevům, salinitě a dalším jevům se mohou výšky různých bodů mezi místy na planetě lišit až o několik metrů.\n\nHodnota formula_1 se používá například pro:\n\nHodnota geopotenciálu je:\n\nformula_4 ms\n\nTato hodnota byla stanovena již v roce 1999 na základě satelitních měření NASA z let 1993-1998 v práci, jejímž hlavním autorem je Milan Burša (Astronomický ústav AV ČR) a Vatrt je jedním ze spoluautorů. Hodnota W geopotenciálu, kterou roku 2000 přijala Mezinárodní astronomická unie (IAU), je založena na jejich hodnotě 62636856 ms, ale jiní vědci dospěli k hodnotám lišícím se například i o 2,5 ms (Sanchez 2007). Moderní měření (například pomocí satelitů GOCE) ukazují, že hodnota potenciálu na hladině moře může být i pouze 62636853,1 ms a hodnota IAU z 2000 („Vatrtova“) není v souladu s novými geodetickými modely. Hodnota konvenčně přijatá Mezinárodní geodetickou asociací (IAG) v roce 2015 je 62636853,4 ms a liší se tak od konvence IAU.\n\n"}
{"id": "1301835", "url": "https://cs.wikipedia.org/wiki?curid=1301835", "title": "Stará radnice v Crystal River", "text": "Stará radnice v Crystal River\n\nStará radnice je historická budova v Crystal River, na Floridě, ve Spojených státech. Nachází se na 532 North Citrus Avenue. Byla postavena roku 1939 z vápence a vnitřní stropy jsou vyrobeny z magnolie. Město ji užívalo až do roku 1970.\n\nV budově se nyní nachází Coastal Heritage Museum, které provozuje Historická společnost Citrus County. Exponáty se zaměřují na ranou historii západní strany Citrus County na Floridě a zahrnují diorámu z roku 1929 centra Citrus Avenue, fasádu rybárny a původní vězeňskou celu. Vstupné je zdarma.\n\nBudova byla zapsána do National Register of Historic Places v roce 1998. \n"}
{"id": "1301838", "url": "https://cs.wikipedia.org/wiki?curid=1301838", "title": "Bedřich ze Strážnice", "text": "Bedřich ze Strážnice\n\nBedřich ze Strážnice (? – 1459 Potštejn) byl středověký husitský kněz a hejtman. Významná osobnost historického husitství. Proslul svým uměním vyjednávat a taktizovat. Svým rozhodnutím výrazně rozhodl výsledek bitvy u Lipan. \n\nO životě Bedřicha ze Strážnice před husitskými válkami víme pouze to, že pocházel z Moravy a byl vladyckého původu. Podle teorie historika a teologa Amadea Molnára mohl být vysvěcen na kněze již roku 1417 na hradě Lipnice spolu s dalšími husitskými kněžími. Osobnosti Bedřicha ze Strážnice se věnovali 23. 9. 2016 i účastníci semináře \"Kolín v období husitských válek a osobnost Bedřicha ze Strážnice\". Na tyto snahy a na Molnárovu teorii navazuje Filip Martinek, který o Bedřichově osobnosti píše:\n\n\"„Bedřich patřil své době, byl to člověk dobový se vším všudy. Ale nutno podotknout, [že to] byl to také člověk naší doby. Toliko mnohovrstevnatý a osobnostně podivný, až pozdně moderní, politicky angažovaný. Spíše nežli šlechtice a kněze připomíná Bedřich vzděláním manažera anebo kreativního marketéra agitujícího tajně v politických lobby. Boží zákon ustoupil moci politicko-ekonomické, ustoupil člověku, a tak sekularizace začíná již v osobě Bedřicha ze Strážnice, ač on sám zjevně zůstával uvnitř oddaným služebníkem Boha (ač to tak mnohdy nevypadalo a nevypadá).“\"\n\nSpolečně s Tomášem z Vizovic se pokusil založit „moravský Tábor“ u Nedakonic, ale tento projekt se nezdařil. Roku 1421 Bedřich opustil Moravu a připojil se nejprve k sirotkům a později k táborskému svazu. Byl velitelem husitské posádky ve slezském Němčí. Účastnil se husitských rejs do Slezska, Polska a Uherska. Před bitvou u Lipan sice dorazil na válečné pole, ale po marných jednáních se sirotky a tábority, kterým navrhoval uzavřít s nepřáteli mír, bojiště opustil. V létě 1434 byl zajat slezským šlechticem Heinem z Černova, který jej posléze 20 týdnů věznil na hradě Falkenstein. Propuštěn byl až na popud Aleše Vřešťovského z Rýzmburka. Roku 1435 velel táborské posádce v Kolíně, který se posléze stal na mnoho let jeho hlavní pevností. V roce 1436 uznal Zikmunda českým králem a ten mu na oplátku zapsal Kolín (společně s 23 okolními vesnicemi). Roku 1437 v Kolíně na troskách zničeného kláštera vybudoval hrad, který pojmenoval Lapis refugii (Kámen útočiště). Po popravě Jana Roháče z Dubé se Bedřich ze Strážnice od Zikmunda opět odvrátil.\n\nPo smrti krále Zikmunda Bedřich neuznal jeho dědice Albrechta Habsburského a připojil se k tzv. polské straně, podporující nároky Jagellonců na český trůn. Po porážce příznivců polské strany roku 1438 v bitvě u Želenic se spojil s Václavem Cardou z Petrovic, jemuž se podařilo z bitvy ujet. Společně pak u Loun odrazili chystaný útok Jakoubka z Vřesovic na město. Roku 1440 se společně s Janem Koldou z Žampachu a Benešem Mokrovouským z Hustířan neúspěšně pokoušel dobýt Prahu. V roce 1444 se podřídil Jiřímu z Poděbrad a v roce 1446 bojoval se zemským škůdcem Ondřejem Keřským z Římovic na Čáslavsku, kde dobyl jeho hrad Paběnice. Po dobytí Prahy Jiřím z Poděbrad roku 1448 se podařilo Oldřichovi z Rožmberku přivést Bedřicha ze Strážnice a Tábor na svou stranu pro boj proti Jiřímu. Bedřich ze Strážnice plenil Poděbradsko a odrazil útok Jiřího z Poděbrad na Kolín. Po uzavření smíru mezi oběma stranami roku 1450 setrvával v Kolíně. \n\nRoku 1453 se Bedřich poddal králi Ladislavovi a ten mu potvrdil držbu Kolína. Během revize majetků v Čechách v roce 1454 nechal převést Jiří z Poděbrad město Kolín na sebe. Není jasné, za jakým podmínek Bedřich Jiřímu město vydal. Patrně jej směnil za hrad Potštejn v Orlických Horách, kam posléze Bedřich s rodinou přesídlil a kde roku 1459 zemřel. \nBedřich po sobě zanechal manželku Alžbětu a 4 děti (Jan, Hedvika, Kateřina a Anna), které se mu podařilo legitimizovat prostřednictvím povolení od papežské kanceláře. Bedřich měl rovněž bratra Šimona, jehož potomky byli vladykové ze Strážnice a Štítar. Z rodu vladyků ze Štítar pocházela Kateřina ze Štítar, milenka Hynka z Poděbrad. \n\n"}
{"id": "1301851", "url": "https://cs.wikipedia.org/wiki?curid=1301851", "title": "Programovací konvence", "text": "Programovací konvence\n\nProgramovací konvence je v informatice soubor pokynů pro konkrétní programovací jazyk, kterými je doporučen styl zápisu programu, postupy a metody pro každý aspekt programu napsaném v tomto jazyce. Tyto úmluvy se obvykle týkají organizace souborů, stylu odsazování, komentářů, deklarací, příkazů, použití bílých znaků, konvencí pojmenovávání (proměnných, názvů funkcí…), postupů programování, , architektonicky osvědčených postupů, atd. Tyto pokyny jsou určeny pro dodržení strukturální kvality kódu. Programátorům je doporučeno pokyny dodržovat, aby se lepšila čitelnost jejich zdrojového kódu a aby byla údržba softwaru jednodušší. Programovací konvence se vztahují pouze na lidské správce a peer recenzenty softwarových projektů. Programovací konvence mohou být formálně zdokumentovaný soubor pravidel, která celý tým nebo společnost dodržuje nebo mohou být neformální, jako obvyklé postupy používané jedincem. Programovací konvence nemají vliv na práci překladače.\n\nSnížení nákladů na údržbu softwaru je nejčastější důvod pro dodržování programovacích konvencí. V jejich úvodu do programovacích konvencí pro programovací jazyk Java, Sun Microsystems poskytuje následující odůvodnění:\nProgramovací konvence jsou důležité pro programátory z řady důvodů:\nSoftwarové inženýrství je proces, při kterém je projekt specifikován a navržen. To je naprosto zásadní pro úspěch projektů, zejména u velkých projekty. Dobré softwarové inženýrství může znamenat rozdíl mezi úspěšným projektem - a to jak po finanční tak i technické stránce - a projektem, který je, v nejhorším případě, mrtvý při dodání. Dobré softwarové inženýrství bude minimalizovat následné náklady a maximalizovat marketingový úspěch projektu.\n\nNásledující dokumenty musí být vyrobeny:\nCelý proces specifikace projektuje to co se nazývá řetězce dokumentace. Každý dokument má 1:1 vztah k předchozímu dokumentu. A nakonec specifikaci testu má 1:1 vztah ke specifikaci požadavků. Řetězec dokumentace je obousměrný.\n\nTyto metody se nazývají formální metody.\n\nSoftware peer review často zahrnuje čtení zdrojového kódu. Tento typ peer review je především k detekci vad a chyb v kódu. Podle definice, pouze původní autor kódu má číst zdrojový soubor před jeho předložením k přezkoumání. Kód, který je upravený konzistentně upravený je pro ostatní recenzenty jednodušší  k pochopení a lépe se tudíž detekují jeho chyby.\n\nI pro původního autora, důsledně konzistentní software usnadňuje udržovatelnost. Neexistuje žádná záruka, že si jedinec bude pamatovat přesné zdůvodnění \", proč\" konkrétní kus kódu byl napsán určitým způsobem, dlouho poté, kód byl původně napsán. Kódovací konvence mohou pomoci. Důsledné používání mezer zlepšuje čitelnost a snižuje čas potřebný k pochopení softwaru a jeho funkcí.\n\nPokud  jsou programovací konvence speciálně navrženy tak, aby vytvářeli vysoce kvalitní kód, a poté formálně přijaty mohou se tyto konvence stát standardy programování. Specifické styly, bez ohledu na to, zda jsou běžně přijaty, nemusí automaticky produkovat kvalitní kód.Pouze pokud jsou dobře navrženy může výsledkem být vysoce kvalitní kód. To znamená že musí být velmi logické, v každém aspektu jejich design - každý aspekt musí být důrazně  zdůvodnitelný a  mít za výsledek produkovat kvalitní kód.\n\nOmezování složitosti je velmi důležité. JE velice důležité si během vývoje projektu položit otázku: \"Je tento projekt realizován s co nejkratším a nejjednodušším kódem?\". Pokud ne s vývojem vznikají nadbytečné náklady a je prováděna \"zbytečná\" práce. \n\nSložitost je možno ovlivnit jak ve fázi návrhu(jak projekt je navržen) i vefázi vývoje - co je použito při programování. Pokud je použito jednoduché a základní programování je možnost omezit složitost kódu na minimum. To často udržet programování \"fyzické\", tedy programovat způsobem, který je velmi přímý a velmi ne-abstraktní. To vytváří optimální kód, který lze snadno číst a sledovat.\n\nČím složitější kód je, tím více je pravděpodobné, že se v kódu budou vyskytovat chyby a bude je obtížnější odhalit. Zvyšuje se také riziko skrytých chyb, které mohou ovlivnit bezpečnost aplikace. Bezpečné programování je velmi důležité.\n\nRefaktorizace se týká softwarové údržby, kdy je zdrojový kód upraven tak, aby se zlepšila čitelnost nebo jeho struktura. Software je často refaktorován, aby  se uvedl do souladu s vývojáři stanovenými standarty po jeho počátečním vydání. Každá změna, která nemění chování software může být považován za refaktorizaci. Běžné refaktorizační činnosti zahrnují  změny názvů proměnných, přejmenování metod, posunutí metody nebo celé třídy a lámání velkých metody (nebo funkce) do menších.\n\nAgilní metodiky vývoje software plánuje pravidelné (nebo i kontinuální) refaktorizace což je nedílnou součástí procesu vývoje software.\n"}
{"id": "1301854", "url": "https://cs.wikipedia.org/wiki?curid=1301854", "title": "Surfer Girl", "text": "Surfer Girl\n\nSurfer Girl je třetí studiové album americké surf rockové skupiny The Beach Boys, vydané roku 1963. Album \"Surfer Girl\" se ve Spojených státech umístilo na 7. příčce během 56týdenního pobytu na hitparádě. Ve Velké Británii bylo album vydáno na jaře roku 1967 a dostalo se na 13. příčku. Jedná se o první album skupiny, za jehož produkci byla Brianu Wilsonovi připsána plná zásluha. Tuto pozici pak Brian Wilson zastával několik následujících let.\n\nJedná se o první album Beach Boys, které Brian Wilson sám plně produkoval. Společně s Mikem Lovem, Garym Usherem a Rogerem Christianem Brian Wilson napsal v rámci tohoto alba několik z jeho dnes nejuznávanějších písní. Titulní píseň, která se ve Spojených státech vyšplhala na 7. pozici v hitparádě, byla první písní, kterou Brian Wilson kdy složil. Složil ji již dříve v 19 letech, přičemž se inspiroval písní ze studia Walta Disneyho pro kreslený film Pinocchio (film, 1940) „When You Wish Upon A Star“. Jelikož se jedná o baladu, bylo riskantní ji použít jako singl, ale píseň díky své nepopiratelné kvalitě překonala jakýkoliv hrozící komerční neúspěch. Druhá píseň na singlu, „Little Deuce Coupe“, se stala nejúspěšnější „Stranou 2“ skupiny, přičemž se v americké hitparádě vyšplhala na 15. místo a stala se odznakem hot rodové subkultury. Taktéž to dodrželo soudobý trend kapely, který představoval písně o surfování na Straně 1 singlů a písně spojené s automobilismem na Straně 2. V písni „Catch a Wave“ si sestra Mikea Lovea Maureen zahrála na harfu, píseň „The Surfer Moon“ byla první písní skupiny, která obsahovala smyčcovou sekci. „In My Room“ byla pravděpodobně první osobní písní Briana Wilsona, v níž autor vyjádřil pocit bezpečnosti jednotlivce, který má nějaké útočiště před stresem, v tomto případě svůj pokoj. Až na drobné výjimky („South Bay Surfer“, „Boogie Woodie“) bylo jasné, že \"Surfer Girl\" představovalo pro The Beach Boys první z mnoha velkých kroků vpřed.\n\nJako spoluautor textu k písni „South Bay Surfer“ je uveden také Al Jardine, který se ke skupině vrátil v létě roku 1963, avšak již ne jako plnohodnotný člen a ani se neobjevuje na přebalu alba.\n\nInstrumentální nahrávka k písni „The Surfer Moon“ (Brianovo první známé využití smyčcových nástrojů) byla nahrána již na začátku května pod názvem „The Summer Moon“ pro uskupení mimo Beach Boys s názvem „Bob & Vikki“. Tato verze však nebyla nikdy vydána, ačkoliv existuje její acetátová nahrávka. „Bob“ byl Bob Norberg, Brianův spolubydlící v roce 1962.\n\nDatum nahrávání - 16. červenec - které je na obalu alba uvedeno u písní, které nebyly dříve vydány jako singly, není ani tak diskutabilní, jako spíše zcela nemožné. Ačkoliv existuje dokumentující důkaz (štítek na krabici s nahrávkami), že písně „Surfers Rule“, „South Bay Surfer“ a „Boogie Woodie“ byly skutečně nahrány toho dne ve Western Sound Studious, je patrné, že zatímco vedoucí vokály Mikea Lovea k písním „Hawaii“, a „Catch a Wave“ jsou poznamenané silným nachlazením, jeho ostatní vedoucí vokály na albu jsou zcela v pořádku. Z těchto důvodů je jisté, že nahrávání probíhalo také v jiné dny. Dále je známo, že Alan Jardine měl hrát či zpívat v případě čtyř písní - baskytara v „Boogie Woodie“, „Surfers Rule“ a „Catch a Wave“ a vokály k „In My Room“ - ale ne v případě těch ostatních, přičemž Hal Blaine se podílel na písních „Our Car Club“ a „Hawaii“. Je tedy pravděpodobné, že k albu proběhla alespoň čtyři další nahrávací sezení, ale jelikož příslušná dokumentace chybí, není potvrzení této domněnky dostupné.\n\nPřední strana alba \"Surfer Girl\" zobrazuje (zleva doprava) Dennise Wilsona, Davida Markse, Carla Wilsona, Mikea Lovea a Briana Wilsona, kteří drží surfovací prkno z téhož focení z roku 1962, z nějž vzešla fotka k jejich debutovému albu Surfin' Safari. Fotku pořídil fotograf nahrávací společnosti Capitol Records Kenneth Veeder na pláži v Paradise Cove, severně od Malibu v Kalifornii. Na fotce mají všichni Beach Boys stejné modré plédové košile Pendleton Woolen Mills. Tento typ košile se dnes nazývá „board shirt“ a stále se hojně prodává.\n\n\n"}
{"id": "1301855", "url": "https://cs.wikipedia.org/wiki?curid=1301855", "title": "421 (číslo)", "text": "421 (číslo)\n\nČtyři sta dvacet jedna je přirozené číslo. Římskými číslicemi se zapisuje CDXXI. Následuje po číslu čtyři sta dvacet a předchází číslu čtyři sta dvacet dva.\n\n421 je:\n\n"}
{"id": "1301858", "url": "https://cs.wikipedia.org/wiki?curid=1301858", "title": "422 (číslo)", "text": "422 (číslo)\n\nČtyři sta dvacet dva je přirozené číslo. Římskými číslicemi se zapisuje CDXXII. Následuje po číslu čtyři sta dvacet jedna a předchází číslu čtyři sta dvacet tři.\n\n422 je:\n\n"}
{"id": "1301859", "url": "https://cs.wikipedia.org/wiki?curid=1301859", "title": "423 (číslo)", "text": "423 (číslo)\n\nČtyři sta dvacet tři je přirozené číslo. Římskými číslicemi se zapisuje CDXXIII a řeckými číslicemi υκγ. Následuje po číslu čtyři sta dvacet dva a předchází číslu čtyři sta dvacet čtyři.\n\n423 je:\n\n"}
{"id": "1301861", "url": "https://cs.wikipedia.org/wiki?curid=1301861", "title": "Richard Štipl", "text": "Richard Štipl\n\nRichard Štipl (* 23. března 1968 Šternberk) je český výtvarník, malíř a sochař.\n\nNarodil se v moravském městě Šternberk. V roce 1979 emigroval s rodiči do Kanady. V letech 1988–1993 studoval malbu na Ontario Colledge of Art (Toronto) a získal prestižní kanadskou cenu Governor General’s Award (1992). Na začátku devadesátých let se vrátil do České republiky, do rodného Šternberka, kde se podílel na organizaci sympozií světového umění. Přednášel na VŠUP v Praze (2010) a New York Academy of Art (2011). Do roku 2017 působil jako odborný asistent na Vysoké škole uměleckoprůmyslové. V současnosti žije a tvoří v Praze.\n\nDílo Richarda Štipla je zastoupeno v mnoha významných soukromých i veřejných sbírkách (například v Museum der Bildenden Kunste Leipzig). Prosadil se především svými hyperrealistickými kolorovanými sochami a velkoformátovými obrazy. V České republice byla jeho díla vystavená v projektu \"Decadence Now\" (s autory jako Damien Hirst, Cindy Sherman, Joel Peter Witkin ad.) v pražském Rudolfinum, v Chebu na výstavě nazvané \"Plato's Revenge\" v Galerii výtvarného umění, v Galerii Caesar v Olomouci (s Lubomír Typlt) nebo v pražské Trafo Gallery na expozici \"Život je bolestný a přináší zklamání\" (kurátor výstavy Otto Urban). Pravidelně se účastní výstav a veletrhů umění (Volta Basel, Frieze London, Art Basel Miami).\n\n„\"Richard Štipl podrobuje ve svém díle lidskou figuru kritické revizi. Při hledání nové platnosti sochařské figurace pro současnost přetváří autor radikálně její podobu. Socha je tu především modelem, maskou, kostýmem pro evokaci, přehrání nebo dekonstrukci nějakého konkrétního vnitřního pocitu či situace. Odtud úsilí o živou, fungující naturalistickou formu, která by ukazovala tělo nezakrytě, nahé v jeho „vnitřní pravdivosti“.\" (Petr Vaňous, Praha, říjen 2013)\n\n"}
{"id": "1301867", "url": "https://cs.wikipedia.org/wiki?curid=1301867", "title": "424 (číslo)", "text": "424 (číslo)\n\nČtyři sta dvacet čtyři je přirozené číslo. Římskými číslicemi se zapisuje CDXXIV a řeckými číslicemi υκδ. Následuje po číslu čtyři sta dvacet tři a předchází číslu čtyři sta dvacet pět.\n\n424 je:\n\n"}
{"id": "1301869", "url": "https://cs.wikipedia.org/wiki?curid=1301869", "title": "Abell 2065", "text": "Abell 2065\n\nAbell 2065 (nebo Kupa galaxií v Severní koruně) je kupa galaxií v souhvězdí Severní koruny. Její nejjasnější galaxií je PGC 54876. Nachází se ve vzdálenosti přibližně 1 miliardy světelných let od Slunce. Obsahuje přibližně 400 galaxií, z nichž nejjasnější dosahují zdánlivé magnitudy 16. Tato kupa galaxií je zvlášť významná, protože byla jednou ze kup galaxií, kterou pozoroval Milton Humason a Edwin Hubble ve třicátých letech minulého století k prokázání rozpínání vesmíru. Abell 2065, spolu s kupami galaxií Abell 2061, Abell 2067, Abell 2079, Abell 2089 a Abell 2092 tvoří superkupu galaxií v Severní koruně.\n\nNejvětší galaxie: PGC 54821, PGC 54858, PGC 54867, PGC 54869, PGC 54870, PGC 54875, PGC 54876, PGC 54883, PGC 54884, PGC 54888, PGC 54891, PGC 54894.\n\nDalší názvy: PGC 4599088\n\n"}
{"id": "1301870", "url": "https://cs.wikipedia.org/wiki?curid=1301870", "title": "Josef Grňa", "text": "Josef Grňa\n\nJosef Grňa (11. srpna 1897 Předklášteří – 8. června 1967 Kroměříž) byl český právník, profesor brněnské techniky, představitel domácího odboje za 2. světové války.\n\nVystudoval Právnickou fakultu Univerzity Karlovy, poté nastoupil na Finanční prokuraturu v Brně, nejprve jako koncipient, později se stal vrchním komisařem, radou a v roce 1937 vrchním radou. Roku 1932 se habilitoval pro obor civilního práva procesního a stal se soukromým docentem. V březnu 1938 byl jmenován mimořádným profesorem věd právních na české vysoké škole technické v Brně. Hned na počátku druhé světové války se zapojil do domácího odboje. Stal se členem odbojové organizace Petiční výbor Věrni zůstaneme (PVVZ) na Moravě, patřil k jeho zemskému vedení. Byl pověřen vybudováním sítě PVVZ na Moravě a navázáním kontaktů na Slovensku. Dne 2. října 1941 ho v Ratajích na Kroměřížsku přišlo zatknout gestapo, podařilo se mu však uniknout. Při přechodném utajení v Žarošicích a ve Zdravé Vodě mu pomohl místní statkář a mecenáš umění Josef Frydrych. Do konce války žil v ilegalitě. Patřil k autorům politického programu PVVZ, po zatčení všech zbývajících vedoucích osobností organizace PVVZ pokračoval v odbojové činnosti ve skupině Přípravný revoluční výbor. V roce 1944 se podílel na vzniku odbojové skupiny Rada tří. Šlo o organizaci nekomunistického protifašistického odboje, která zajišťovala zejména formování partyzánských jednotek v prostoru Českomoravské vrchoviny a přijímání parašutistických výsadků ze Západu. Byl spoluzakladatelem a členem revoluční České národní rady. Po skončení války působil jako profesor národního hospodářství na brněnské technice. V roce 1951 byl odsouzen za údajné neoznámení protistátní činnosti na 2,5 roku vězení. Rehabilitován byl v roce 1965.\n\nV roce 1991 se stal nositelem Řádu Tomáše Garrigue Masaryka II. třídy in memoriam.\n\n"}
{"id": "1301871", "url": "https://cs.wikipedia.org/wiki?curid=1301871", "title": "Indické hnutí za nezávislost", "text": "Indické hnutí za nezávislost\n\nIndické hnutí za nezávislost bylo politické a kulturní hnutí usilující o ukončení vlády Východoindické společnosti (1757-1858) a Britské Indie (1858-1947) na indickém subkontinentu. Hnutí trvalo 190 let (1757-1947).\n\nPrvní militantní hnutí odporu bylo zorganizováno v Bengálsku (Velké indické povstání 1857), ale později se v nově zformovaném Indickém národním kongresu (1885) prosadili umírnění vůdci, jako by Gópál Krišna Gókhalé. \n\nNa počátku 20. století ještě v Kongresu měli velkou váhu radikálové bojující za politickou samosprávu, jako byli Lal Bal Pal, filozof Šrí Aurobindo nebo Chidambaram Pillai. Ve dvacátých let 20. století však Kongres přijal politiku nenásilného občanského odporu Mahátma Gándhího, ačkoli radikální křídla stále existovala, ať už nacionalistické (Subhas Chandra Bose), socialistické (Bhagat Singh), nebo radikálně hinduistické (Vinayak Damodar Savarkar). \n\nKrom toho existovalo významné křídlo feministické, jeho představitelka Sarojini Naidu v roce 1925 stanula v čele Indického národního kongresu. Ve 30. letech načas převládl Singhův socialismus. Hnutí mělo i svou kulturní složku, básníci a spisovatelé jako Subramania Bharati, Muhammad Iqbal, Josh Malihabadi, Mohammad Ali Jouhar, Bankim Chandra Chattopadhyay nebo Kazi Nazrul Islam používali literaturu jako nástroj politického boje. \n\nDruhou klíčovou organizací vedle Kongresu bylo ozbrojené hnutí Indická národní armáda (\"Azad Hind Fauj\"), které vzniklo v roce 1942, a které založil a vedl Subhas Chandra Bose. Obě klíčové organizace v roce 1942 zorganizovaly kampaň občanské neposlušnosti zvanou Opusťte Indii! (\"Quit India;\" \"Bhārat Chodo Āndolan\"). \n\nPo druhé světové válce oslabená koloniální mocnost Británie a nový místokrál Indie Louis Mountbatten shledali situaci v kolonii neudržitelnou. Sám britský parlament pak 18. července 1947 přijal Zákon o nezávislosti Indie, který dal vzniknout dvěma novým státům, hinduistické Indii a muslimskému Pákistánu, které nicméně zůstávaly britskými dominii s britským monarchou v čele. Indie však 26. ledna 1950 formální moc britského panovníka odvrhla a vyhlásila republiku. Pákistán tak učinil roku 1956. Indické hnutí za nezávislost, v němž převážil nenásilný boj, mělo obrovský inspirační vliv na ostatní koloniální země i na západní kulturu. Otevřeně na něj navazoval například americký aktivista Martin Luther King, v současnosti například barmská politička Aun Schan Su Ťij.\n"}
{"id": "1301873", "url": "https://cs.wikipedia.org/wiki?curid=1301873", "title": "Uniregistry", "text": "Uniregistry\n\nUniregistry je stránka která nabízí registraci stránek a taky spravuje domény nejvyšší úrovně .audio, .auto, .blackfriday, .car, .cars, .christmas, .click, .diet, .flowers, .game, .gift, .guitars, .help, .hiphop, .hiv, .hosting, .juegos, .link, .lol, .mom, .photo, .pics, .property, .sexy, a .tattoo. V momentální době bylo přes stránku registrováno 1,3 miliónů adres.\n \n"}
{"id": "1301875", "url": "https://cs.wikipedia.org/wiki?curid=1301875", "title": "Zasílání zpráv", "text": "Zasílání zpráv\n\nV počítačové vědě proces předávání zpráv odešle zprávu na proces (což může být objekt) a spoléhá na proces a podpůrné infrastruktury, aby vybraly a vyvolaly spuštění daného kódu. Předávání zpráv se od konvenčního programování liší tím, kde je proces, podprogram nebo funkce přímo vyvolána názvem. Předávání zpráv je klíčové pro některé modely souběžnosti a objektově orientované programování.\n\nPředávání zpráv je používán v každém moderním počítačovém softwaru. Používá se jako způsob kooperace mezi objekty, které tvoří program a také jako prostředek k interakci mezi objekty a systémy, které běží na různých počítačích (např. na Internetu). Předávání zpráv může být realizováno různými mechanismy, včetně kanálů.\n\nPředávání zpráv je technika pro vyvolání chování (tj. spuštění programu) na počítači. Na rozdíl od tradiční techniky volání programu podle názvu se v předávání zpráv používá model objektu, který rozlišuje obecné funkce z konkrétní implementace. Vyvolaný program odešle zprávu a spoléhá na objekt, aby vybral a zrealizoval odpovídající kód. Důvody pro použití pokročilé vrstvy v podstatě spadají do dvou kategorií: zapouzdření a distribuce.\n\nZapouzdření je myšlenka, která praví, že software objektů by měl být schopen k vyvolání služby na jiné objekty, aniž by věděl, nebo se staral o to, jak jsou tyto služby jsou realizovány. Zapouzdření může snížit množství logického kódování a umožnit to, aby byly systémy více spravovatelné. Např.: Spíše než použitím IF-THEN podmínky, která určí, který podprogram nebo funkce se zavolá, může prostě vývojář poslat zprávu na objekt a objekt bude vybere příslušný kód náležící jeho typu.\n\nJedním z prvních příkladů, jak se tento způsob dá použít, je v oblasti počítačové grafiky. Zde jsou všechny typy složitostí, které se týkají manipulace grafických objektů. Například, jednoduché použití správného vzorce, který spočítá plochu uzavřeného tvaru, se bude lišit v závislosti na tom, jestli je to trojúhelník, obdélník, elipsa, nebo kruh. V tradičním počítačovém programování by to vzešlo v dlouhé IF-THEN podmínky, které by testovaly, jaký daný objekt nabývá tvar a poté dle toho by volal odpovídající kód. Objektově orientovaný způsob, jak tento problém zvládnout, je vyřešen definováním třídy s názvem codice_1 s podtřídami, jako jsou codice_2 a codice_3 (které mají ještě podtřídy codice_4 a codice_5) a poté se jednoduše pošle zpráva na libovolný codice_1, která požádá o výpočet dané oblasti. Každý codice_1 objekt poté vyvolá svůj kód vzorce, který vhodný pro daný druh objektu.\n\nDistribuované posílání zpráv umožňuje vývojářům používat úroveň architektury, která poskytuje běžné služby, které budují systémy, skládajících se z \"podsystémů\", které běží na různorodých počítačích na různých místech a v různém čase. Když distribuovaný objekt posílá zprávu, tak odesílající vrstva se může postarat o problémy jako:\n\n"}
{"id": "1301876", "url": "https://cs.wikipedia.org/wiki?curid=1301876", "title": "425 (číslo)", "text": "425 (číslo)\n\nČtyři sta dvacet pět je přirozené číslo. Římskými číslicemi se zapisuje CDXXV a řeckými číslicemi υκε. Následuje po číslu čtyři sta dvacet tři a předchází číslu čtyři sta dvacet šest.\n\n425 je:\n\n"}
{"id": "1301877", "url": "https://cs.wikipedia.org/wiki?curid=1301877", "title": "427 (číslo)", "text": "427 (číslo)\n\nČtyři sta dvacet sedm je přirozené číslo. Římskými číslicemi se zapisuje CDXXVII a řeckými číslicemi υκζ. Následuje po číslu čtyři sta dvacet šest a předchází číslu čtyři sta dvacet osm.\n\n427 je:\n\n"}
{"id": "1301879", "url": "https://cs.wikipedia.org/wiki?curid=1301879", "title": "428 (číslo)", "text": "428 (číslo)\n\nČtyři sta dvacet osm je přirozené číslo. Římskými číslicemi se zapisuje CDXXVIII a řeckými číslicemi υκη. Následuje po číslu čtyři sta dvacet sedm a předchází číslu čtyři sta dvacet devět.\n\n428 je:\n\n"}
{"id": "1301880", "url": "https://cs.wikipedia.org/wiki?curid=1301880", "title": "Vačice vlnatá", "text": "Vačice vlnatá\n\nVačice vlnatá (\"Caluromys philander\") je vačice, která pochází z Jižní Ameriky.\n\nPrůměrná délka těla je 41-68,5 cm, hmotnost 140-390 g. Délka ocasu je 25-40,5 cm. Tato střední vačice má hustou a hebkou srst na zadní straně červenohnědou, na bocích a na břiše žlutooranžovou nebo šedou. Na šedé hlavě má tři tmavě hnědé proužky. Chápavý ocas je pokryt srstí na cca. 1/3 délky.\n\nŽije v korunách stromů a téměř nikdy neslézá na zem. Žije v noci. Živí se ovocem, květinami, nektarem, hmyzem. Nejsou teritoriální, ale obvykle žijí v určité oblasti o velikosti 1,3-8,9 ha (velikost závisí na pohlaví a věku zvířete - největší území mají dospělé samice).\n\nReprodukční cyklus této vačice není dobře známý. Těhotenství samice trvá 24 dní a v jednom vrhu bývá 1-7 mláďat. Samice krmí mláďata mlékem více než tři měsíce, a po cca. pěti měsících jsou mláďata plně soběstačná. Vačice se začínají množit ve věku 9 měsíců. Průměrná životnost ve volné přírodě je 3 až 4 roky, v zajetí žije až 5 let.\n\nVačice vlnatá je rozdělena na 4 poddruhy:\n\nVačici vlnatou loví predátoři jako jsou hadi, kočky, oceloti, a stejně tak dravci, například harpyje krahujcová a sovy. Hlavní hrozbou je pro ní člověk, jelikož ničí deštné pralesy. Někteří ptáci obývají banánové plantáže a jí ovoce, čímž jsou pro tyto vačice považovány za škůdce. Celkový stav tohoto druhu je ale dobrý. Zvířata jsou malá, snadno se přizpůsobují novým životním podmínkám a nehrozí jim bezprostřední vyhynutí. V Červené knize ohrožených druhů Mezinárodního svazu ochrany přírody byl klasifikován jako LC (neohrožené/málo dotčené).\n"}
{"id": "1301881", "url": "https://cs.wikipedia.org/wiki?curid=1301881", "title": "Emirates SkyCargo", "text": "Emirates SkyCargo\n\nEmirates SkyCargo (arabsky: الإمارات للشحن الجوي‎‎) je nákladní aerolinie a divize Emirates, sídlí ve Spojených arabských emirátech, konkrétně v Dubaji. V roce 2015 byla druhou největší nákladní leteckou společností podle poměru náklad a vzdálenost. Hlavní leteckou základnu má na mezinárodním letišti Al-Maktúma v Dubaji. Její slogan je „\"Delivering the highest standards of product quality\"\". V roce 2016 měla ve flotile 15 letounů typů Boeing 777F a Boeing 747-400ERF a létala do 50 destinací po celém světě.\n\n"}
{"id": "1301882", "url": "https://cs.wikipedia.org/wiki?curid=1301882", "title": "Pisila černá", "text": "Pisila černá\n\nPisila černá (\"Himantopus novaezelandiae\") je kriticky ohrožený druh dlouhokřídlého ptáka, jenž se řadí do čeledi tenkozobcovití (Recurvirostridae) a rodu \"Himantopus\". Nevytváří žádné poddruhy, jedná se tedy o monotypický taxon. Příbuzný je s pisilou čáponohou (\"Himantopus himantopus\"), křížení pak probíhá s pisilou bělohlavou (\"Himantopus leucocephalus\").\nDruh obývá oblast Nového Zélandu o rozloze 3 300 km. Jedná se o zdejší endemit. Žije na Jižním ostrově, ale v minulosti byl rozšířen i na Severním. Obývá zde oblast Waitaki a k hnízdění využívá místa, kde vodní tok divočí, lze ho najít ale také v bažinách. Důležitá je přítomnost štěrkových břehů, které sem přinášejí proudy řek z hor. Některé pisily tráví zimu v níže položených oblastech; jedná se o částečně tažné ptáky.\n\nPisila černá je pták štíhlého těla a dosahuje velikosti mezi 37 až 40 cm, přičemž váží 195 až 220 g. Má dlouhé končetiny červeného zbarvení. Dlouhý je rovněž zobák jemného vzezření, ten má ale barvu černou. Peří má černou barvu, křídla a záda se navíc mohou zeleně lesknout. Mladí ptáci se od dospělců odlišují bílými znaky. Dospělého zbarvení dosáhnou v osmnácti měsících věku. Hybridy s pisilou bělohlavou mohou mít různé zbarvení a od pisil černých je odlišují tmavší barva společně s kratšíma nohama. Naopak zobák bývá delší než u pisil černých.\n\nPisily černé se ozývají hlasitým vysokým voláním, jejich zvuk zní jako \"jek\", \"jek\", \"jek\". Žerou drobné ryby, ale hlavní část potravy tvoří hmyz, konzumují i jiné bezobratlé. Potravu pisily vybírají z bahna svým zobákem. Tento monogamní druh, který si hlídá území před jinými pisilami, tvoří páry, které spolu zůstávají až do smrti jednoho z partnerů. Vrchol období páření, kdy si druh staví hnízdo, připadá na říjen, ale rozmnožování nastává už od srpna a končí v lednu. Snůška činí čtyři vejce, na jejichž vysezení spolupracují oba rodiče a spolu krmí následně i vylíhnutá mláďata. Pohlavní dospělosti je dosaženo mezi druhým a třetím rokem života.\nPisila černá patří mezi nejohroženější ptačí druhy, podle Mezinárodního svazu ochrany přírody je kriticky ohrožena. Řeky, které ptákům přinášejí potřebný štěrk k hnízdění, lidé přehradili, což vedlo ke snížení vhodných hnízdišť. Nebezpečí představuje i další ztráta přirozeného prostředí, například kvůli přetváření krajiny na zemědělské oblasti, některá hnízda zničí turisté. Největší hrozbu však představují introdukované (nepůvodní) druhy savců (kočky domácí, fretky, hranostajové či potkani), které mohou žrát ptákům vejce a zabíjet dospělce. Nakonec pak představuje problém hybridizace s pisilou bělohlavou probíhající od roku 1960.\n\nVe 40. letech 20. století druh přestal hnízdit na Severním ostrově, do roku 1981 pak populace pisil černých poklesla na 23 jedinců, zhruba za dvacet let bylo objeveno ve volné přírodě jenom osm chovných jedinců. Díky rychlému odchovu v zajetí a následnému vypouštění desítek ptáků do volné přírody se velikost populace v roce 2016 dostala na 93 ptáků a má vzrůstající tendenci. Oblast, kde se pisila černá vyskytuje, byla vyhlášena chráněnou rezervací, ze které byly vybity nepůvodní druhy savců. Ve volné přírodě jsou párům odebírána vejce (a následně odchována v zajetí), díky čemuž samice položí další snůšku. Probíhá rovněž kontrola hybridizace a obnova přirozeného prostředí. Navržena jsou rovněž další ochranná opatření.\n\n"}
{"id": "1301883", "url": "https://cs.wikipedia.org/wiki?curid=1301883", "title": "429 (číslo)", "text": "429 (číslo)\n\nČtyři sta dvacet devět je přirozené číslo. Římskými číslicemi se zapisuje CDXXIX a řeckými číslicemi υκθ. Následuje po číslu čtyři sta dvacet osm a předchází číslu čtyři sta třicet.\n\n429 je:\n\n"}
{"id": "1301889", "url": "https://cs.wikipedia.org/wiki?curid=1301889", "title": "Bělík", "text": "Bělík\n\nPříjmení Bělík nosí více významných osobností:\n\n"}
{"id": "1301890", "url": "https://cs.wikipedia.org/wiki?curid=1301890", "title": "430 (číslo)", "text": "430 (číslo)\n\nČtyři sta třicet je přirozené číslo. Římskými číslicemi se zapisuje CDXXX a řeckými číslicemi υλ. Následuje po číslu čtyři sta dvacet devět a předchází číslu čtyři sta třicet jedna.\n\n430 je:\n\n"}
{"id": "1301891", "url": "https://cs.wikipedia.org/wiki?curid=1301891", "title": "431 (číslo)", "text": "431 (číslo)\n\nČtyři sta třicet jedna je přirozené číslo. Římskými číslicemi se zapisuje CDXXXI a řeckými číslicemi υλα. Následuje po číslu čtyři sta třicet a předchází číslu čtyři sta třicet dva.\n\n431 je:\n\n"}
{"id": "1301892", "url": "https://cs.wikipedia.org/wiki?curid=1301892", "title": "Baumruk", "text": "Baumruk\n\nPříjmení Baumruk nosí více významných osobností:\n\n"}
{"id": "1301894", "url": "https://cs.wikipedia.org/wiki?curid=1301894", "title": "Požár Grenfell Tower", "text": "Požár Grenfell Tower\n\nPožár 24patrové bytové věže Grenfell Tower začal 14. června 2017 krátce po jedné hodině v noci britského letního času, byl ukončen až den poté ráno – 15. června. Věž Grenfell Tower se nacházela ve čtvrti North Kensington v západním Londýně. Na následky tohoto požáru zemřelo 72 lidí. Dům pocházel z roku 1974 a bylo v něm 127 bytů.\n\nBudova stojí v západním Londýně v oblasti North Kensington. V rámci revitalizace oblasti a potlačení slumů bylo v roce 1967 naplánováno několik set staveb, mezi nimi i tato obytná věž. Plány schválila městská rada Kensington & Chelsey v roce 1970, stavba byla zahájena 1972 a dokončena 1974. Nová výstavba byla navržena jako nájemní byty v majetku města vhodné pro pracující třídu, navzdory plánům však podobně jako jiné projekty ve vnitřním městě začala trpět asociáním chováním, problémy s drogami, zločinem a rasovými rozbroji. V 80. letech platila oblast v době karnevalu na Notting Hillu za jednu z nejrizikovějších. Po roce 2010 zesílily snahy o nápravu poměrů, obyvatelstvo však proti plánům úřadů o regeneraci protestovalo jako proti \"čištění.\"\n\nDominantní budova sídliště, Grenfellova věž, je vysoká 67 m a vyprojektovaná v brutalistním slohu. Má 24 podlaží, z nichž 20 obsahuje v každém patře 6 nájemních bytů (čtyři 2+1 a dva 1+1). V letech 2015–2016 proběhla renovace, mimo jiné výměna oken a pokrytí fasády hliníkovými deskami s polyetylénovou mezivrstvou a tepelně izolační vrstvou.\n\nZatímní pravděpodobnou hypotézou je požár v kuchyni, možná od přehřátého motoru nebo výměníku chladničky v jednom z bytů ve druhém patře.\n\nJeden z důvodů tragičnosti tohoto požáru je prý i malé protipožární zabezpečení, na které upozorňovali zdejší obyvatelé již delší dobu před incidentem jak bytový podnik (KCTMO) tak i radu městské části.\n\nDůvodem neočekávaně rychlého rozšíření požáru (během půlhodiny byla v plamenech celá budova) mohou být jak hořlavé věci a odpad odložený na chodbách tak i neuzavřené instalační otvory v bytových jádrech po nedávné rekonstrukci bytů. Podstatné bylo šíření plamenů vnějším obložením budovy. Po změně stavebních předpisů v roce 1986 údajně už není striktně dána požární odolnost vnějších stěn londýnských bytů 1 hodina a vnější obklady nemusejí být nehořlavé ale jen nepodporující šíření ohně, přičemž u takto vysoké budovy je komínový efekt značný. Podle zpráv vzplála jedna strana budovy téměř naráz a přihlížející i zasahující byli ohrožováni padajícími kusy obložení. Agentura Reuters později přinesla zprávu, že výrobce použitých panelů doporučuje (pro jejich vysokou hořlavost a termoplasticitu) jejich použití pouze u budov o výšce pod 10 metrů. Jejich ohnivzdorná alternativa od téže firmy je o 2 libry na metr čtvereční dražší.\n\nObčanská iniciativa GAG a po ní i londýnský starosta Sadiq Khan kritizovali předpisy správy městských domů, které radily nájemníkům pro případ požáru v domě uzavřít se ve svém bytě a vyčkat příjezdu hasičů s tím, že dveře mají požární odolnost 30 minut. Ti, kdo přežili, uvádějí, že byli varováni sousedy bušením na dveře a utekli dokud nebyla celá budova v plamenech.\n\nV pátek 23. června 2017 londýnská policie oznámila, že příčinou požáru byla pravděpodobně závadná lednička, která vzplála v kuchyni jednoho z nájemníků.\n\nVyšetřování dospělo k závěru, že v přímém důsledku požáru zemřelo 71 lidí. Počátkem roku 2018 zemřela v nemocnici na následky těžkých popálenin ještě jedna oběť, čímž počet stoupl na 72.\n\n"}
{"id": "1301895", "url": "https://cs.wikipedia.org/wiki?curid=1301895", "title": "Komik do půl osmé", "text": "Komik do půl osmé\n\nKomik do půl osmé (2017) je sedmé oficiálně vydané řadové album skupiny Květy, první album v nové trojčlenné sestavě, kde Martina Kyšperského a Aleše Pilgra doplňuje Ondřej Kyas. Zatímco předchozí řadové album \"Miláček slunce\" vyšlo na narozeniny Martina Kyšperského, toto album vyšlo na narozeniny Aleše Pilgra. Obsahuje 12 písniček, které jsou autorským dílem frontmana kapely Kyšperského, pod aranžemi písní je podepsána celá kapela. Obal alba vytvořili Kyšperský a Pavla Kačírková.\n\nVydání alba předznamenal singl \"Byt\".\n\n\n"}
{"id": "1301898", "url": "https://cs.wikipedia.org/wiki?curid=1301898", "title": "Listovnice ostruhatá", "text": "Listovnice ostruhatá\n\nListovnice ostruhatá (\"Cruziohyla calcarifer\", syn. \"Agalychnis calcarifer\") je žába náležící do čeledi rosničkovití (Hylidae) a rodu \"Cruziohyla\". Popsal ji George Albert Boulenger v roce 1902. Obývá oblast Střední a Jižní Ameriky, konkrétně Kolumbii, Kostariku, Ekvádor, Honduras, Nikaraguu a Panamu. Žije zde v tamějších vlhkých nížinných lesích, přičemž preferuje baldachýn stromových porostů. Lze ji najít až do nadmořské výšky 750 metrů.\n\nJedná se o velký druh s robustně stavěným tělem náležící k takzvaným „létajícím žábám”, samci mohou dorůst od čenichu (který má při pohledu seshora zkosený tvar) po kloaku 51 až 81 mm, samice 61 až 87 mm. Hlava tohoto druhu je širší než delší, samci mají jeden rezonanční měchýřek. Ve velkých očích jsou zornice vertikálního postavení. Okolo končetin žábě roste volná kůže, trojúhelníkový kus kůže se potom nachází na patách a slouží jako identifikační znak odlišující listovnici ostruhatou od jiných listovnic. Prsty měří zhruba 3,7 mm a jsou vybaveny zaoblenými „přísavkami”. Pokud žába roztáhne nohy, může i přes svou velikost plachtit. Tělo má barvu tmavozelenou, se žlutou spodní stranou, boky jsou potom oranžové a žába je zdobena černými pruhy. Tento noční živočich se ozývá převážně během období dešťů. Rozmnožování probíhá od března do dubna a poté od srpna do září. Během této doby žáby slézají ze stromů. Samice klade 10 až 54 vajíček na padlé stromy nad vodní hladinou, kde se z nich vylíhnou pulci vejcovitého tvaru, jež spláchne déšť do vody. Úmrtnost je vysoká a činí i 98 %. Žerou je například larvy vážek, ale někteří pulci mohou lovit i své méně vyvinuté protějšky. Pokud přežijí, žába se z nich stane asi za půl roku.\n\nMezinárodní svaz ochrany přírody hodnotí listovnici ostruhatou jako málo dotčený druh kvůli jejímu velkému areálu rozšíření spojenému s velkou populací. Nebezpečí může způsobovat ztráta přirozeného prostředí a odchyt žab pro obchod se zvířaty.\n\n"}
{"id": "1301902", "url": "https://cs.wikipedia.org/wiki?curid=1301902", "title": "Vačice čtyřoká", "text": "Vačice čtyřoká\n\nVačice čtyřoká (\"Philander opossum\") je vačice, která pochází ze Střední a Jižní Ameriky.\n\nBarvu srsti má černou nebo břidlicově šedou. Jako jediná vačice má černé tělo a bílé kruhy kolem očí (brýle). Má šedo-bílé nebo bílé břicho. Téměř polovina ocasu je černá, pak má barvu masa jako končetiny a čumák. Jedná se o středně velkou vačici, jejíž délka těla je 30-35 cm, ocas dorůstá téměř 30 cm a hmotnost je přibližně 330 g.\n\nNachází se od mexické provincie Tamaulipas po severovýchod Argentiny.\n\nNalézá se v tropických deštných lesích, vlhkých lesích, pobřežních křovinách a ve vlhkém prostředí v zemědělské krajině.\n\nAktivní je pouze v noci. Živí se drobnými živočichy, včetně žab, ale i šťavnatým ovocem. V průběhu roku na svět přijde 4 až 5 mláďat.\n\n"}
{"id": "1301903", "url": "https://cs.wikipedia.org/wiki?curid=1301903", "title": "432 (číslo)", "text": "432 (číslo)\n\nČtyři sta třicet dva je přirozené číslo. Římskými číslicemi se zapisuje CDXXXII a řeckými číslicemi υλβ. Následuje po číslu čtyři sta třicet jedna a předchází číslu čtyři sta třicet tři.\n\n432 je:\n\n"}
{"id": "1301906", "url": "https://cs.wikipedia.org/wiki?curid=1301906", "title": "Římskokatolická farnost Ronov nad Doubravou", "text": "Římskokatolická farnost Ronov nad Doubravou\n\nŘímskokatolická farnost Ronov nad Doubravou je územním společenstvím římských katolíků v rámci chrudimského vikariátu královéhradecké diecéze.\n\nDuchovní správa v Ronově existovala již od roku 1334. Původní kostel byl zbořen v roce 1847, a v letech 1847–1857 byl postaven kostel nový v pseudobarokním stylu. Jeho malířskou výzdobu obstaral benediktinský mnich Pantaleon Jaroslav Major, OSB z pražských Emauz. V 90. letech 20. století se projevila vadná statika kostela a byly podniknuty zajišťovací práce. Vzhledem k pokračujícím problémům se statikou byla následně adaptována část hospodářského zázemí fary, kde vznikla \"kaple svaté Zdislavy\" a kostel byl uzavřen. V roce 2018 se opět začaly pravidelně sloužit mše ve farním kostele. \n\nRoku 1689 vyhořela fara a s ní i farní matriky a kroniky. Duchovní správci jsou zde uváděni od r. 1689.\n\n\nFarnost je spravována místním duchovním správcem, který bydlí na faře. Správce dále spravuje okolní farnosti (excurrendo) Seč, Běstvina a Míčov.\n\n"}
{"id": "1301908", "url": "https://cs.wikipedia.org/wiki?curid=1301908", "title": "Park Mistra Jana Husa (Hradec Králové)", "text": "Park Mistra Jana Husa (Hradec Králové)\n\nPark Mistra Jana Husa je park v Hradci Králové, který se nachází mezi ulicemi Husitskou, Bezejmennou a U Náhona. Jeho velikost je 3 124 m, vznikl v roce 1936. Neoficiálně byl nazýván U Husa, v roce 2014 zdejší místní komise na podnět svého místopředsedy Zdeňka Cvejna navrhla přejmenování na název Park Mistra Jana Husa a na městském webu se objevila zpráva, že se tak park bude jmenovat a jeho nové pojmenování se zapíše do oficiálních map, ale že pojmenování ještě podléhá rozhodnutí orgánů města. Podle zprávy webu Plotiste.info nový název schválilo zastupitelstvo města 30. září 2014, v RÚIAN ani RSO však tento název jako název veřejného prostranství dosud (červen 2017) registrován není.\n\nPůvodně se jednalo o neudržované místo, kde se často zdržovaly kočovné společnosti. Vedle toho tam bývaly hnojiště, případně pásly husy i kozy. Část byla dokonce zarostlá vytrvalým plevelem a náletovými dřevinami.\n\nV roce 1934 sem byla dopravena navážka, došlo k zorání půdy a vyrovnání terénu i následnému oplocení, přičemž úprava okolí (řemeslné práce, stromy, travní semeno) přišla zaokrouhleně na 10 000 korun. 14. července téhož roku zde byl slavnostně položen základní kámen pomníku Mistra Jana Husa. Ten byl odhalen až 6. července 1936. Právě díky němu se toto místo zkulturnilo a stalo se ozdobou obce.\n\nK pojmenování parku došlo teprve v roce 2014, kdy magistrát obdržel návrh na pojmenování parku od zdejší komise místní samosprávy a nebyl důvod se příliš odklánět od zažitého názvu U Husa, pod nímž občané Plotišť park znali. 29. července 2014 název odsouhlasila městská rada a 30. září téhož roku také městské zastupitelstvo, v RÚIAN ani RSO však tento název jako název veřejného prostranství dosud (červen 2017) registrován není.\n"}
{"id": "1301913", "url": "https://cs.wikipedia.org/wiki?curid=1301913", "title": "Eduard Malofejev", "text": "Eduard Malofejev\n\nEduard Vasiljevič Malofějev ( \"Эдуа́рд Васи́льевич Малофе́ев\", \"Эдуард Васілевіч Малафееў\", * 2. června 1942 Krasnojarsk) je bývalý sovětský fotbalista a trenér. Je ruské národnosti, ale většina jeho kariéry je spjata s Běloruskem.\n\nOperoval na postu útočníka, začínal v Kolomně, později hrál za FK Spartak Moskva, s nímž se stal v roce 1962 mistrem SSSR, většinu sezóny však byl náhradníkem. O rok později přestoupil do Dinama Minsk, kde odehrál zbytek kariéry. V roce 1971 byl nejlepším ligovým střelcem, se 109 prvoligovými brankami je členem Klubu Grigorije Fedotova. Za sovětskou reprezentaci odehrál 40 zápasů a vstřelil šest branek, zúčastnil se mistrovství Evropy ve fotbale 1964 (2. místo), mistrovství světa ve fotbale 1966 (4. místo) a mistrovství Evropy ve fotbale 1968 (4. místo). V roce 1963 vyhrál novinářskou anketu o nejlepšího sportovce Běloruska.\n\nPo ukončení hráčské kariéry v roce 1974 se stal trenérem, dovedl Dinamo Minsk k jeho jedinému titulu mistra Sovětského svazu v roce 1982. V letech 1984–1986 vedl sovětský národní tým, v letech 2000–2003 Bělorusko. Proslul jako vyznavač „upřímného fotbalu“, který odmítal nadšení hráčů svazovat taktickými příkazy. Je držitelem titulu Zasloužilý mistr sportu, Řádu rudého praporu práce a ceny UEFA za zásluhy.\n\n"}
{"id": "1301917", "url": "https://cs.wikipedia.org/wiki?curid=1301917", "title": "Mistrovství světa v šermu 2011", "text": "Mistrovství světa v šermu 2011\n\nMistrovství světa v šermu za rok 2011 se konalo v Catanii v Itálii ve dnech 8. až 16. října.\n\n\n"}
{"id": "1301922", "url": "https://cs.wikipedia.org/wiki?curid=1301922", "title": "Myslechovice (železniční zastávka)", "text": "Myslechovice (železniční zastávka)\n\nMyslechovice jsou železniční zastávka v Myslechovicích, části města Litovel v Olomouckém kraji, na železniční trati č. 273 z Červenky do Prostějova. Nachází se na severovýchodě Myslechovic v těsné blízkosti silnice III/3732.\n"}
{"id": "1301953", "url": "https://cs.wikipedia.org/wiki?curid=1301953", "title": "Alois Dvořák", "text": "Alois Dvořák\n\nAlois Dvořák (23. května 1916 Plumlov – 24. září 1941) byl československý pilot. Měl dva starší bratry, Bohumila a Antonína. Během druhé světové války působil v 310. československé stíhací peruti RAF. Zemřel poté, co jeho Hawker Hurricane narazil křídlem do Leachie Hill ve Skotsku. Pohřben je na hřbitově v Dyce.\n\nV září 1991 byl in memoriam povýšen do hodnosti plukovník československého letectva.\n\n"}
{"id": "1301956", "url": "https://cs.wikipedia.org/wiki?curid=1301956", "title": "Parčík Pohádka (Hradec Králové)", "text": "Parčík Pohádka (Hradec Králové)\n\nParčík Pohádka je park v Hradci Králové, který se nachází v částečném vnitrobloku mezi Gočárovou třídou, ulicemi Šafaříkovou, V Lipkách a budovou filozofické fakulty. Jeho velikost je 4 236 m² a vznikl v roce 2001 revitalizací zanedbané zahrady základní školy, dnes Pedagogické fakulty UHK.\n\nPůvodně zde bývalo volné prostranství – obyčejná louka, z níž se později stala zahrada učitelského ústavu, resp. Pedagogické fakulty Univerzity Hradec Králové, která byla při stavbě budovy YMCA citelně znehodnocena. V období komunistického režimu byla opomíjena až zanedbávána.\n\nZahrada byla přebudována podle architektonického návrhu ing. Petry Součkové a ing. arch. Františka Čurdy v roce 2001. Autoři výše zmíněného návrhu využili jako základ parčíku původní vzrostlé stromy, které obohatili další parkovou výsadbou a mobiliářem, k němuž přibylo dětské hřiště. Veřejná zakázka na stavební úpravy byla 6. března 2001 zadána firmě Stavo & Sachs Kukleny, s.r.o., Hradec Králové, která ji úspěšně dokončila.\n\nPostupem času muselo být opraveno i dětské hřiště, jehož některé dožilé prvky byly v roce 2009 nahrazeny novými.\n"}
{"id": "1301961", "url": "https://cs.wikipedia.org/wiki?curid=1301961", "title": "Vačice bělobřichá", "text": "Vačice bělobřichá\n\nVačice bělobřichá (\"Didelphis albiventris\") je vačice, která pochází z Jižní Ameriky.\n\nPrůměrná délka těla samců je 278 mm a 315 mm ocasu. Samci jsou větší než samice. Průměrná tělesná hmotnost samců je 800 g, maximálně 1300 g. Má téměř na celém povrchu těla černou srst.\n\nV Jižní Americe se nachází od Kolumbie po severní pobřeží Patagonie.\n\nŽije v různých oblastech, od tropických lesů po horská pohoří.\n\nTato vačice je z velké části nebo téměř výhradně aktivní v noci. Je všežravá. Dobře se vzpíná. O rozmnožování tohoto druhu je málo známo.\n"}
{"id": "1301967", "url": "https://cs.wikipedia.org/wiki?curid=1301967", "title": "Hallwilersee", "text": "Hallwilersee\n\nHallwilersee (\"Hallwilské jezero\") je ledovcové jezero ve Švýcarsku. Leží na Švýcarské plošině, převážně v kantonu Aargau, jen jižní šestina náleží kantonu Lucern. S rozlohou 10,2 km² je šestnáctým největším jezerem Švýcarska. Průměrná hloubka činí 28 m a maximální 47 m, objem vody je 0,285 km³. Zamrzá pouze v tuhých zimách (naposledy v roce 1986).\n\nJezero je pojmenováno podle rodu pánů z Hallwylu, který si roku 1256 nechal postavit stejnojmenný vodní hrad u výtoku říčky Aabach ze severního konce jezera. Je využíváno k rekreaci, provozují se vodní sporty i vyhlídkové plavby. Okolí jezera je zemědělskou oblastí, vysoká koncentrace fosforečnanů vedla k zarůstání jezera řasami, proto je uměle okysličováno. Po západním břehu vede železniční trať Seetalbahn.\n\nV roce 1938 zde Malcolm Campbell vytvořil na motorovém člunu světový rychlostní rekord 210,66 km/h.\n\nSeznam jezer ve Švýcarsku\n\n"}
{"id": "1301972", "url": "https://cs.wikipedia.org/wiki?curid=1301972", "title": "Pryšec kosmatý", "text": "Pryšec kosmatý\n\nPryšec kosmatý (\"Euphorbia illirica\") je vytrvalá, málo četná bylina vyskytující se na vlhkých místech. Je jedním z více než pětadvaceti druhů pryšců vyrůstajících v české přírodě a je považován za vzácný druh ohrožený vyhynutím. Jeho vědecké jméno prošlo v nedávné minulosti několika změnami, např. ještě nedávno mu bylo přisuzováno jméno \"Euphorbia villosa\" a předtím zase \"Tithymalus villosus\".\n\nRostlina má centrum výskytu v jižní Evropě, odkud přesahuje do střední Evropy a ostrůvkovitě až na Ukrajinu a do Turecka. Arelu má i severní Africe v Alžírsku.\n\nV České republice se řídce vyskytuje v Českém středohoří a v Polabí, na střední a jižní Moravě a v jihovýchodě Bílých Karpat, kde je koncentrováno nejvíce lokalit. Je hemikryptofyt, který obvykle roste v termofytiku až mezofytiku do nadmořské výšky okolo 400 m. Řada jeho stanovišť se nachází v chráněných územích, jsou to např. národní přírodní rezervace Čertoryje, přírodní rezervace Dolnoněmčanské louky i Plané loučky a dále přírodní památka Daliboř.\nOsídluje vlhké, i pouze střídavě vlhké louky, křoviny v blízkosti vodních toků nebo nádrží i mokré, prosvětlené listnaté lesy. Nejlépe roste na trvale mokrých, zastíněných půdách s dostatkem humusu, které jsou dusíkem i minerálně bohaté a mají vápnité podloží. Někdy vyrůstá i na druhotných stanovištích, jako jsou zavlhlé navážky nebo náspy.\n\nPři poranění listu nebo lodyhy rostlina mléčí, vytékající tekutina obsahuje estery forbolu a toxické terpenoidní alkoholy, při potřísnění kůže způsobuje její zarudnutí a při styku se sliznicí nebo okem zánětlivé onemocnění, obzvlášť nebezpečná je pro děti.\n\nVytrvalá, v trsu vyrůstající rostlina s lodyhami vysokými 40 až 80 cm, vybíhajícími z hrubého, vícehlavého oddenku. Lodyhy jsou přímé, podélně rýhované a v horní části z nich odbočují bezkvěté větvičky, které se později prodlužují. Lodyhy jsou střídavě porostlé přisedlými listy dlouhými 2 až 5 cm a širokými 1 až 2 cm. Jejich čepele jsou kopinaté či vejčité, bázi mají srdčitou a vrchol tupě špičatý, v dolní části bývají celokrajné a v horní jemně zubaté. Oboustranně jsou šedě zelené a roztroušeně až hustě chlupaté, starší olysávají. Listeny okolíků jsou vejčité, žlutozelené, na konci zašpičatělé a po obvodě celistvé nebo v horní části řídce zubaté.\n\nKvětenství cyathia vyrůstají v koncových i úžlabních lichookolících zpravidla s pěti větvemi, které se dále dvakrát vidličnatě rozvětvují. Jednotlivé zákrovní listence bývají vejčité či obvejčité, mají vnořenou střední žilku a jsou zářivě žlutě zbarvené. Nad listenci vykvétají drobné, žluté, bezobalné květy s pěti tyčinkami a pestíkem vytvořeným ze tří plodolistů. Žlázky s nektarem jsou příčně oválné, bez přívěsků, nejprve jsou žluté a později červenají.\n\nPlod je kulovitá, 3,5 až 4 mm velká, trojpouzdrá tobolka, která bývá na povrchu lysá až roztroušeně chlupatá a někdy jemně bradavčitá. Obsahuje četná vejcovitá semena asi 2,5 mm dlouhá, která jsou tmavohnědá a na povrchu hladká. Rostliny se v přírodě rozšiřují semeny nebo oddenky.\n\nNásledkem úbytků vhodných lokalit se pryšec kosmatý vyskytuje stále méně často a stává se z něj druh ohrožený vymizením z české krajiny. Pro svou vzácnost je klasifikován jako ohrožený druh, a to jak v \"Červeném seznam cévnatých rostlin České republiky 3. edice\" z roku 2012 (C3), tak i ve \"Vyhlášce MŽP ČR č. 395/1992 Sb. ve znění vyhl. č. 175/2006 Sb\" (§3).\n\n"}
{"id": "1301973", "url": "https://cs.wikipedia.org/wiki?curid=1301973", "title": "Michal Lukniš", "text": "Michal Lukniš\n\nProf. RNDr. Michal Lukniš, DrSc. ( 26. únor 1916, Zlatno - 20. září 1986, Malacky) byl významný slovenský geograf a vysokoškolský profesor, zakládající člen a první vedoucí Katedry fyzické geografie (1952-1960) na Přírodovědecké fakultě Univerzity Komenského.\n\nVe Zlatých Moravcích absolvoval gymnázium. Dále pokračoval ve studiu na Přírodovědecké fakultě Univerzity Komenského v Bratislavě, kde byl žákem profesora Jana Hromádka. Byl představitelem regionální geografické školy. S jeho jménem se pojí rozvoj moderní geomorfologie, geomorfologického mapování a regionální geografie. Jeho geomorfologická škola dosáhla mezinárodní význam. V roce 1977 byl oceněn Národní cenou SSR. Jako první geograf v Československu začal s podrobným geomorfologickým mapováním, zajímal se io problematiku regionální geografie, územního rozvoje a problematiku životního prostředí. Jako univerzitní profesora působil na Přírodovědecké fakultě Univerzity Komenského v Bratislavě. Byl také prvním předsedou Slovenské geografické společnosti.\n\nByl členem Vědecké rady PFUK, zakladatel Geografického ústavu Slovenské akademie věd, předseda Geografického ústavu v letech 1955-1970.\n\n\n\n\n\n\n\n"}
{"id": "1301977", "url": "https://cs.wikipedia.org/wiki?curid=1301977", "title": "O církvi", "text": "O církvi\n\nO církvi (\"De ecclesia\") je teologicky nejzávažnější spis Jana Husa. Byl sepsán latinsky roku 1413.\n\nHus v něm silně navazuje na oxfordského reformátora Jana Viklefa. Vyslovil v něm názor, že papež, jakožto hlava církve, nesmí žít v hříchu. Upírá papežům jejich nárok, že oni jsou tou skálou nebo základním člověkem v církvi a proto na nich celá církev stojí. To znamenalo narušení autoritativního systému církve a na koncilu mu to kardinálové vytýkali především. Vyslovil zde kritiku papežství v situaci, kdy v církvi byli tři papežové, v Římě to byl Řehoř XII., v Avignonu Benedikt XIII. a koncil v Pise zvolil Alexandra V.\n\nHus nevidí hodnoty člověka v jeho společenském postavení a úřadě, který zastupuje, ale v jeho životě zbožném a mravném, či nezbožném a nemravném životě. Tato kritika hluboce zasáhla papežství a církev. Svým schválením přijímání pod obojí položil základy nové církve.\n\nTento ve světě nejznámější traktát z Husova díla lze rozvrhnout na dvě části. V první části autor soustavně vysvětluje své názory na církev. Druhá část obsahuje jeho polemicky a osobně vyhrocenou odpověď profesorům na pražské teologické fakultě a útoky na zásady buly Bonifáce VIII. Unam sanctam. Dále jsou v ní zařazeny obrany proti papeži Alexandru V., křížové výpravě Jana XXIII. a proti předvolání před papežskou kurii pro obvinění z kacířství.\n\nV traktátu Hus převzal Viklefovo učení, že církev je sbor vyvolených ke spasení, v jehož čele stojí Kristus, a nikoli organizace vedená a řízená papežem. Hus z tohoto názoru sám pro sebe vyvodil, že se i po exkomunikaci papežem může pokládat za člena církve, a naopak, že se z církve sám vylučuje papež a každý jiný duchovní, žije-li ve hříchu. Odmítl autoritářství a namísto důstojnosti plynoucí z postavení položil důraz na jiné měřítko pro hodnocení lidí – jejich vlastní život.\n\nHus v tomto spisu také učil, že „boží zákon\" jako regulativní princip je plně přístupný lidskému rozumu. Rozum každého konkrétního člověka rozhoduje, jsou-li „boží zákon\" a „boží pravda\" správně ve společnosti uplatňovány. Každý poddaný člověk má právo posoudit svým rozumem, zda jeho představený jedná v souladu s touto pravdou a mají-li jeho rozkazy pro něho závaznost.\n\n\n\n\n"}
{"id": "1301978", "url": "https://cs.wikipedia.org/wiki?curid=1301978", "title": "Americký jezdecký kůň", "text": "Americký jezdecký kůň\n\nAmerický jezdecký kůň, neboli Saddlebred je jezdecký kůň, jehož název vychází z předka Kentucky Saddler - v americké angličtině „\"saddler\"\", znamená „\"jezdecký kůň\"\", a „\"bred\"\", což překládáme jako „\"šlechtěný\"\".\n\nPlemeno pochází ze státu Kentucky, kde vzniklo v 19. století, když osadníci křížili plemena, aby vyšlechtili všestranně využitelného koně. Kanadský mimochodník, který se později dostal do Spojených států amerických, a narrangasettský mimochodník jsou dvě hlavní plemena, ze kterých Saddlebred vzešel, později se přidali i morgan, hackney a anglický plnokrevník.\n\nMá specifický postoj - celé tělo je nakloněno dopředu a zadní nohy zůstávají daleko za tělem.\n\nMá malou hlavu posazenou na dlouhém svalnatém krku, krátký hřbet a dlouhé štíhlé nohy, a proto je \"saddlebred\" vyhlášený pružným a příjemným chodem, také vysoko nasazený ocas, který se často podřezává, aby byl nesen ještě výš. Toto „zkrášlování\" je v Evropě zakázáno, protože je považováno za poškození a týrání koně. \n\nKopyta se často u přehlídkových koní nechávají přerůst, poté jsou okována speciálními těžkými podkovami, které nutí koně do vysokého chodu.\n\nBarva srsti bývá spíše ryzá, ale mohou však být i jiné barvy (např. hnědák, bělouš, vraník, palomino a plavák). Kůň bývá v kohoutku vysoký 153 - 160 cm.\n\n\"Saddlebred\" je typické přehlídkové plemeno, využívá se v zápřahu, parkurech, armádě, dálkových jízdách, drezuře i honech, také k obyčejnému rekreačnímu ježdění.\n\nPovahou to jsou koně citliví, ochotní, učenliví a houževnatí. Na druhou stranu jsou temperamentní, energičtí a vytrvalí.\nV jezdeckém sportu, na přehlídkách, či v armádě procházejí velmi náročným speciálním výcvikem, a proto při předvádění chodů mohou působit až nepřirozeně. I když jsou na tyto koně kladeny vysoké nároky, patří mezi poměrně poddajná, snášenlivá a klidná plemena.\n\n"}
{"id": "1301999", "url": "https://cs.wikipedia.org/wiki?curid=1301999", "title": "Park Skleněnka", "text": "Park Skleněnka\n\nPark Skleněnka je park v Hradci Králové, který se nachází ve vnitrobloku mezi ulicemi Hořickou, Dukelskou a Chelčíckého. Vybudován byl v letech 2014-2015.\n\nToto místo ve vnitrobloku mezi ulicemi Hořickou, Dukelskou a Chelčíckého dříve sloužilo jako zahrada mateřské školy. Později přestalo být udržováno a město se zde rozhodlo zřídit park. Zde je třeba zmínit, že vznik parku v těchto místech navrhl již architekt Josef Gočár a projekt na vybudování parku se znovu objevil v 80. letech 20. století při zpracovávání plánů na rekonstrukci Hořické ulice. V 90. letech zhotovil architekt Jan Falta studii parku a v roce 2005 byla vypracována nová ideová studie, jež byla rozdělena na 2 etapy, z nichž ta druhá teprve čeká na realizaci.\n\nSvůj název získal park v roce 2010, kdy se rada města přiklonila k jednomu z názvů, které navrhli obyvatelé města. Má odkazovat na blízký Dům U skleněné věže. Některé návrhy se shodovaly - „Duha\" či „Centrální park\", a jiné byly výplodem bujné fantazie jednotlivců - „Rozinka\" či „Dukelský průsmyk\".\n\nJeho zřízení radnice připravovala několik let a původně měl mít park zhruba dvojnásobný rozsah. Kvůli nevyřešeným majetkovým vztahům v celém území radnice zatím uskutečnila jen polovinu zamýšleného projektu, a to na pozemcích, které patří městu.\n\nRozhodnutí o umístění stavby bylo vydáno 8. listopadu 2013. Zhotovitelem stavby byla společnost GREEN PROJECT, s. r. o., realizace začala 1. května 2014 a původně měla skončit 31. října 2014. Cílem projektu bylo „vytvoření volného průchozího prostoru se zapojením upravených travnatých ploch a vzrostlé zeleně, které budou sloužit především odpočinku a krátkodobé rekreaci obyvatel města“. Ke slavnostnímu otevření došlo teprve až 6. února 2015 a park měl vyjít na zhruba 4 miliony korun.\n"}
{"id": "1302001", "url": "https://cs.wikipedia.org/wiki?curid=1302001", "title": "Rakousko-uherská banka, filiálka Hradec Králové", "text": "Rakousko-uherská banka, filiálka Hradec Králové\n\nRakousko-uherská banka, filiálka Hradec Králové byla pobočkou rakousko-uherské centrální banky, která rozpočala svoji činnost v roce 1887 a zanikla po vzniku ČSR roku 1918.\n\nPrvní centrální bankou na našem území byla Privilegovaná Rakouská národní banka a vznikla jako soukromá akciová společnost k 1. červnu 1816. V roce 1867 došlo k rakouskouherskému vyrovnání a jako její nástupce byla zřízena 27. června 1878 Rakousko-uherská banka. Hlavní ústavy byly ve Vídni a Budapešti se společnou generální radou banky. Sám Hradec Králové si musel na otevření místní pobočky počkat skoro jedno desetiletí.\n\nO jejím vzniku se občané dozvěděli z místního tisku, který uveřejnil tento inzerát:\n\"„Vyhláška.\nDnem 29. srpna 1887 započne zde nově zřízená filiálka Rakousko-uherské banky činnosť svou v místnostech 1. poschodí domu čís. 139 na velkém náměstí. Úřední hodiny ustanoveny jsou, pokud změny nebude, od osmé hodiny ranní až do druhé hodiny odpolední.\nV obor působnosti filiálky náležeti bude:\na) eskontování požadavkům bankovním vyhovujících směnek, cenných papírů a kuponů,\n\nb) kommissionářské inkasso směnek, cenných papírů a kuponů,\n\nc) kommissionářské opatření přijetí (vyzdvižení přijaté primy a t. d.),\n\nd) vydávání a vyplácení poukázek bankovních mezi filiálkou v Hradci Králové a oběma hlavními ústavy, jakož i veškerými filiálkami,\n\ne) půjčování na způsobilé k tomu cenné papíry,\n\nf) vyplácení splatných, však nikoliv přes rok dospělých kuponů,\n\ng) kommissionářské opatření archů kuponových cenných papírů všeho druhu, ač-li se archy kuponové vydávají v sídle některého ústavu bankovního,\n\nh) kommissionářská koupě a prodej cenných papírů a mincí,\n\ni) koupě a prodej zlata,\n\nk) kommissionářské opatření poukázek na místa zahraničná,\n\nl) přejímání deposit k dopravení na hlavní ústavy,\n\nm) výměna bankovek za bankovky a\n\nn) prodej stříbrných mincí za bankovky al pari dle zásob po ruce jsoucích.\nPodrobná ustanovení o jednání obchodním s Rakousko-uherskou bankou lze u filiálky na žádosť obdržeti zdarma.\nV Hradci Králové v srpnu 1887.\nRakousko-uherská banka\nfiliálka Hradec Králové.“\"\nSamotnému otevření hradecké pobočky předcházelo zvolení jejích cenzorů. Ti byli zvoleni na schůzi liberecké obchodní komory v červnu 1887 a stali se jimi Filip Berger, společník firmy Berger a Munk, Samuel Ganz, obchodník v Hradci Králové, František Hanuš, obchodník s kůžemi v Hradci Králové, Josef Hloušek, majitel pily a továrny na vlákna dřevní a koberce v Malé Čermné, Václav Formánek, člen správní rady ZÚÚ a měšťanského pivovaru v Hradci Králové, Jakub Kalh, obchodník s plodinami a moukou v Hradci Králové, Antonín Komárek, obchodník a předseda správní rady ZÚÚ, Jan Kruschwitz (později používal počeštěnou formu Krušvic), obchodník se suknem a módním zbožím v Hradci Králové, Čeněk Mahrle, člen správní rady ZÚÚ, Ladislav Pospíšil ml., knihkupec v Hradci Králové, Karel Schulz, společník firmy Märky, Bromovský a Schulz, Vilém Waldek, člen správní rady ZÚÚ, Bohumír Weisz, obchodník se zbožím rukodělným v Hradci Králové. Samotné založení hradecké filiálky této banky v roce 1887 znamenalo pro Hradec Králové zařazení mezi desítku privilegovaných měst v Čechách a další vzpruhu místní ekonomice a bankovnictví. Její finanční dary také v mnohém pomohly, např. v září 1899 dala 20 zlatých pro vichřicí poškozené občany v Malšovicích.\n\nV březnu 1900 se stal přednostou filiálky Adolf Křepelka. Byl tak prvním hradeckým přednostou českého původu, neboť předtím byli do této funkce jmenováni vždy Němci, i když mnohdy poněkud znalí českého jazyka. Koncem téhož roku se stal kontrolorem a náměstkem ředitele pražské pobočky a na jeho místo byl jmenován JUDr. Bohuslav Jiřík, adjunkt filiálky v Plzni. 12. června 1902 přijel do města na inspekci místní filiálky guvernér banky rytíř Leon Biliński, kterého doprovázel generální tajemník Pranger. Druhého dne ráno odjel do Pardubic.\n\nDlouhé roky měla pobočka své úřadovny v Caivasových domech na Velkém náměstí. Později přesídlila do domu, který stával na místě domu firmy Berger a Munk. Ten však potřebám banky také nepostačoval, a tak v letech 1903-1904 postavila Rakousko-uherská banka vlastní palác v tehdejší Jiříkově třídě, na jehož místě dnes stojí budova České spořitelny. Z dosavadních místností v domě F. Bergra čp. 150 se filiálka přestěhovala v červnu 1905.\n\nV roce 1907 dosáhl celkový eskompt 13,61 mil. K, úhrnné operace činily 14,17 mil. K a čistý zisk obnášel 78 340 K. Za rok 1908 činil čistý zisk 41 996 K, přičemž její celkové finanční operace dosáhly 14,41 mil. K.\n\nK 1. lednu 1909 vídeňské ředitelství jmenovalo v dorozumění se zemědělskou radou v Praze a obchodní a živnostenskou komorou v Liberci cenzory hradecké filiálky továrníky ing. Karla A. Schulze a Jana Petrofa ml. V prosinci 1910 byl cenzorem jmenován obchodník a majitel domu Rudolf Helwich, přičemž v této funkci se střídaly vždy významné osobnosti z Hradce Králové a okolí. Z těch nejvýznamnějších jmenujme náměstka starosty Viléma Waldeka nebo dalšího náměstka starosty a továrníka Josefa Pilnáčka, který v tomto úřadu strávil více než 2 desítky let.\n\nPracovníci banky se ve velké míře účastnili společenského a kulturního života obce. V roce 1911 se revident Jindřich Tomášek stal prvním předsedou hradeckého odboru Klubu českých turistů, ale již po půl roce byl přeložen do Mladé Boleslavi. Mnozí z nich také povýšili, a to především díky odchodu z města. Například koncem roku 1911 byl adjunkt Antonín Malý jmenován přednostou filiálky ve Dvoře Králové nad Labem, jež byla otevřena následujícího roku. Proto bylo samozřejmé, aby bylo vedení i úřednictvo veřejně vidět, a tak 20. srpna 1907 byl přednosta filiálky Bohuslav Jiřík přítomen vítání ministra obchodu dr. Fořta a v lednu 1912 se zúčastnil II. plesu peněžního úřednictva v Praze. Tento člověk však byl nositelem i mnoha pokrokových myšlenek. 27. října 1908 se na zasedání městské rady přimlouval, aby se zřídila elektrická dráha z Hradce Králové k nádraží na Pražském Předměstí. Koncem roku 1911 mu byl dokonce propůjčen rytířský řád Františka Josefa. Na jeho tradici i úspěchy navázal i nový přednosta Karel Srdínko.\n\nPočátkem 10. let 20. století byla hradecká pobočka tak úspěšná, že měla po Praze největší roční obrat ze všech filiálek v Království českém, přitom ještě v 90. letech 19. století Prahu následovaly pobočky v Liberci, Plzni a Českých Budějovicích. V březnu 1913 navštívil město na své inspekční cestě centrální inspektor Rakousko-uherské banky Jan Freyer a při té příležitosti poctil též návštěvou společně s přednostou zdejší filiálky JUDr. Jiříkem budovu Záložního úvěrního ústavu. Následujícího roku byla při filiálce zřízena válečná půjčková pokladna, např. na 5. válečnou půjčku bylo u filiálky upsáno 286 850 K. V souvislosti s válkou se později projevil nedostatek kovových mincí a tak musela hradecká pobočka přijímat i půlky a čtvrtky dvoukorunových bankovek, přičemž jejich okraje měly být rovné a celistvé.\n\nPo vzniku ČSR byla pobočka Rakousko-uherské banky převzata státem a její úřednictvo muselo přísahat věrnost nové republice. Stala se z ní filiálka Bankovního úřadu ministerstva financí. O něco později se přeměnila na pobočku Národní banky československé, která byla ustavena 21. března 1926.\n"}
{"id": "1302028", "url": "https://cs.wikipedia.org/wiki?curid=1302028", "title": "Edmund Hirst", "text": "Edmund Hirst\n\nSir Edmund Langley Hirst (21. červenec 1898 Preston – 29. říjen 1975 Edinburgh ) byl britský chemik.\nV letech 1959–1964 byl prezidentem Royal Society.\n\nV roce 1934 asistoval Walteru Haworthovi, který jako první syntetizoval vitamín C.\n\n"}
{"id": "1302034", "url": "https://cs.wikipedia.org/wiki?curid=1302034", "title": "Rombach-le-Franc", "text": "Rombach-le-Franc\n\nRombach-le-Franc je francouzská obec v departementu Haut-Rhin v regionu Grand Est. V roce 2014 zde žilo 813 obyvatel.\n\nObec leží u trojmezí departementů Haut-Rhin – Bas-Rhin – Vosges.\n\nSousední obce jsou: Breitenau (Bas-Rhin), Fouchy (Bas-Rhin), Lièpvre, Lubine (Vosges), Neubois (Bas-Rhin), Sainte-Croix-aux-Mines, Urbeis (Bas-Rhin) a La Vancelle (Bas-Rhin).\n\n\"Počet obyvatel\"\n\n\n"}
{"id": "1302041", "url": "https://cs.wikipedia.org/wiki?curid=1302041", "title": "Michal Vachun", "text": "Michal Vachun\n\nMichal Vachun (* 27. června 1944 Prostřední Bečva, Protektorát Čechy a Morava) je bývalý československý zápasník–judista. S judem začínal v 15 letech v Pardubicích, kde studoval chemickou školu. Vrcholově se připravoval v Praze v klubu Slávia VŠ (dnešní USK). V roce 1965 reprezentoval Československo na mistrovství světa v Riu. Od roku 1973 působil jako judistický trenér. V polovině sedmdesátých let vypracoval jako ústřední trenér tréninkovou metodiku, která stála u zrodu úspěšné generace československých judistů z osmdesátých let dvacátého století. Po pádu komunistického režimu působil jako reprezentační trenér na Islandu. Od roku 2005 se věnuje funkcionářské činnosti, je pravidelně volen do funkcí v Evropské judistické unii.\n\n\n"}
{"id": "1302047", "url": "https://cs.wikipedia.org/wiki?curid=1302047", "title": "Alfried Krupp von Bohlen und Halbach", "text": "Alfried Krupp von Bohlen und Halbach\n\nAlfried Krupp von Bohlen und Halbach (13. srpen 1907, Villa Hügel v Essenu – 30. červenec 1967, tamtéž) byl německý průmyslník, pocházející z essenské zbrojařské dynastie Kruppových.\nByl nejstarší z osmi dětí německého právníka a diplomata Gustava Kruppa von Bohlen und Halbach a jeho ženy Berthy Krupp von Bohlen und Halbach, jediné dědičky rodiny Kruppových. Po univerzitních studiích v Berlíně, Cáchách a Mnichově nastoupil roku 1935 do firmy svého otce. O dva roky později se oženil s tehdy rozvedenou Anneliese Lampertovou (roz. Bahr), která mu porodila jediného syna, Arndta von Bohlen und Halbach, avšak toto manželství nemělo dlouhého trvání, i na nátlak rodičů bylo v roce 1946 rozvedeno.\n\nDle jeho neteře, Diany Marie Friz, byl velice introvertní a činilo mu problémy navazovat vztahy s ostatními lidmi. \n\nPři XI. letních olympijských hrách, jež se konaly roku 1936 v Berlíně, se zúčastnil závodu plachetnic, v němž získal se svojí šestičlennou posádkou bronzovou medaili. \n"}
{"id": "1302058", "url": "https://cs.wikipedia.org/wiki?curid=1302058", "title": "Isaac Jacob Schoenberg", "text": "Isaac Jacob Schoenberg\n\nIsaac Jacob Schönberg (21. dubna 1903 Galați – 21. února 1990 Madison) byl rumunský-americký matematik, známý pro jeho objev splajny.\n\nNarodil se v Galați. Studoval na Univerzitě v Jasech, kde získal titul M. A. v roce 1922. Od roku 1922 do 1925 studoval na Humboldtově univerzitě v Berlíně a Göttingenu, kde pracoval v oboru analytické teorie čísel s doporučením Issaia Schura. Prezentoval svoji práci na Universitě of Iasi, kde v roce 1926 získal doktorát Ph.d. V Göttingenu se setkal s Edmundem Landau, který mu zařídil návštěvu ve městě Schönberg na Hebrejské univerzitě v Jeruzalémě v roce 1928. V roce 1930 se vrátil z Jeruzaléma do Berlína, kde se oženil se s Charlottou dcerou Edmunda Landaua.\n"}
{"id": "1302059", "url": "https://cs.wikipedia.org/wiki?curid=1302059", "title": "Vřešťan mono", "text": "Vřešťan mono\n\nVřešťan mono (\"Alouatta pigra\") je ohrožený druh opice z čeledi chápanovití (Atelidae) a rodu vřešťan (\"Alouatta\") obývající Belize, Mexiko a Guatemalu.\nVřešťan mono patří do čeledi chápanovití (Atelidae) a rodu vřešťan (\"Alouatta\"), kde se řadí do skupiny \"Alouatta palliata\" (tvořené vřešťanem pláštíkovým, vřešťanem panamským a vřešťanem mono). Revizi taxonomie vřešťanů provedl americký podnikatel a ornitolog George Newbold Lawrence, který také roku 1933 popsal populace vřešťanů z Mexika, Belize a Guatemaly jako \"Alouatta pigra\". Některé populace vřešťana mono byly někdy (Hill, 1962) považován za poddruh vřešťana pláštíkového, ale analýza DNA ze začátku dvacátého století tuto příbuznost vyloučila.\n\nRodové jméno \"Alouatta\" má svůj původ v nové latině nebo pochází z francouzštiny.\n\nVřešťan mono je zvířetem neotropické oblasti. Lze jej najít v Belize (celá země), Guatemale (sever) a Mexiku (Yucatánský poloostrov, kde se vyskytuje jako jediná opice, Campeche a další), nepotvrzeně potom v Hondurasu. Se vřešťanem pláštíkovým oba druhy odděluje horstvo. Druh ve své domovině obývá tropický deštný les, lze jej najít jak v opadavých lesích tak neopadavých, vyskytovat se může i v lesích sekundárních (obnovených) i nenarušených, žije rovněž v oblastech porostlých mangrovníky. Žije především ve stromovém baldachýnu a preferuje místa u řek nebo záplavové oblasti. Co se týče nadmořské výšky, ve které se vřešťan mono vyskytuje, nedělá mu problém život v nížinách ani ve vyšších nadmořských výškách; na základě studie uveřejněné roku 2007 byl nalezen až do 2 705 m n. m., odlišuje se tak od vřešťana pláštíkového, který preferuje především níže položené oblasti.\nVřešťan mono je jedna z největších opic Ameriky. Samci dosahují velikosti 67 až 71 cm s ocasem dlouhým 60 až 67 cm a hmotností okolo 11,4 kg, samice jsou menší, měřící 52 až 64 cm a jejich ocas dosahuje velikosti 50 až 54 cm. Hmotnost samic činí zhruba 6,4 kg. U druhu se vyvinul pohlavní dimorfismus. Ocas je schopen úchopu, končetiny jsou dlouhé. Zbarvení srsti, dosahující velké délky, je černé, některé části mohou být zabarveny hnědě; tato dospělá barva se vyvine asi za 9 až 10 týdnů, předtím jsou mladí vřešťani světlí. Šourek má barvu růžovou.\n\nTlupa, čítající 4 až 11 členů, z nichž je jeden samec a samice s mláďaty, někdy zde mohou žít i jiní samci, si brání území o rozloze mezi 3 a 25 hektary. Využívají k tomu hlasité volání, které vydávají samci, a je pro vřešťany typické. U vřešťana mono může řev dosáhnout hlasitosti až 88 decibelů. Vřešťani mono jsou aktivní nejvíce ráno a večer. Den většinou ze 70 % proodpočívají; nedokonalé trávení potravy jim neumožňuje velkou aktivitu. Shánění potravy zabírá vřešťanům okolo 18 % dne, 5 % využívají k přesouvání se na jiná stanoviště a okolo 1 % k socializaci mezi členy tlupy. Vřešťan mono je býložravec. Preferuje převážně ovoce, pokud ovoce není, živí se listy. Podle studie, která byla uveřejněna v roce 2004 v periodiku \"Primates\" bylo zjištěno, že během ledna až března jídeníček tvořily hlavně listy, a to z 86 %. Během dubna až července opice přešly na ovoce, které tvořilo 67 % stravy. Přiživit se mohou i na květech a sežrat někdy mohou i hmyz.\n\nRozmnožování může nastat během celého roku. Samice mají estrální cyklus trvající dva až čtyři dny a samci, pářící se s více samicemi, při něm olizují samicím genitálie. Kopulaci, trvající maximálně 1 minutu, pár několikrát opakuje. Březost trvá okolo 180 dní, přičemž mladší samice mají větší šanci na zplození potomka. Rodí se pouze jeden a samice se o něj stará rok. Pohlavní dospělosti je dosaženo za tři až čtyři roky a druh se může dožít i dvaceti let, pokud se nestane kořistí nějakého dravce: opici loví například harpyje pralesní (\"Harpia harpyja\"), pumy (\"Puma concolor\") a jaguáři (\"Panthera onca\"). Dospělí samci vřešťanů pak mohou zabíjet mláďata.\n\nVřešťan mono patří podle Mezinárodního svazu ochrany přírody mezi ohrožené druhy s klesající populací s 10,8 (± 5,7) opicemi na km. Nebezpečí představuje ztráta přirozeného prostředí, na vině je také lov lidmi a v neposlední řadě také nemoci. Úmluva o mezinárodním obchodu s ohroženými druhy volně žijících živočichů a rostlin jej zařadila na první přílohu. Vřešťan mono obývá ve svém areálu výskytu řadu chráněných oblastí − v Belize se jedná o dvanáct oblastí, v Mexiku o jedenáct a v Guatemale téměř čtyřicet.\n\n"}
{"id": "1302074", "url": "https://cs.wikipedia.org/wiki?curid=1302074", "title": "Lièpvre", "text": "Lièpvre\n\nLièpvre je francouzská obec v departementu Haut-Rhin v regionu Grand Est. V roce 2014 zde žilo 1 737 obyvatel.\n\nObec leží u hranic departementu Haut-Rhin s departementem Bas-Rhin.\n\nSousední obce jsou: Kintzheim (Bas-Rhin), Orschwiller (Bas-Rhin), Rodern, Rombach-le-Franc, Saint-Hippolyte, Sainte-Croix-aux-Mines a La Vancelle (Bas-Rhin).\n\n\"Počet obyvatel\"\n\n\n"}
{"id": "1302075", "url": "https://cs.wikipedia.org/wiki?curid=1302075", "title": "Cherished", "text": "Cherished\n\nCherished je čtrnácté studiové album zpěvačky a herečky Cher, vydané v září roku 1977 u Warner Bros. Records.\n\nAlbum Cherished je poslední album Cher produkované Snuffem Garretem. Roky 1975, 1976 a 1977 byly pro Cher velice neúspěšné, navzdory obrovské popularity její televizní show. Nová deska nebyla vůbec propagována, s žádnou písní nikdy nikde nevystoupila a fanoušci a kritici desku ignorovali. Prodalo se jí velmi málo – okolo 210 tisíc (z toho 98 tisíc v Americe a 6 tisíc v Anglii).\n\nBěhem nahrávání alba, Cher nebyla šťastná. Potýkala se s depresemi už od narození syna Elijaha v červnu 1976. Manželství s Greggem Allmanem se řítilo ke konci, její poslední studiové desky zcela propadly a dokonce i její kdysi velmi úspěšná televizní show začala upadat. Většina písní byla nahrána v dubnu 1977 v západním Hollywoodu v Larrabee Sound studiu. Jak sama zpěvačka později v interview sdělila, nahrávání si vůbec neužila a s konečným výsledkem nebyla spokojená. Album nahrála jen kvůli kontraktu s vydavatelstvím Warner Bros. Jeden zvukař vzpomíná: „Když poprvé přišla do studia, byla dost příjemná, ale ke konci nahrávání už štěkala na kdekoho. Koukal jsem, abych jí šel z cesty. Zřejmě se jí do těchhle písní vůbec nechtělo. Budilo to tehdy dojem, že se snad chce schválně sama zničit, ale dovedl jsem to pochopit. Když vás to táhne jinam, k něčemu novému, jako v tvůrčí inspiraci, je hrozně těžké vracet se zas znova ke starým věcem.“ \n\nStyl hudby připomíná její starší úspěšné hity jako \"Gypsies, Tramps & Thieves\", \"Half Breed\" nebo \"Dark Lady\". Vydavatelství jí záměrně tlačilo k těmto popovým melodiím, jelikož její vize stát se rockovou zpěvačkou neobstály. To vysvětluje návrat producenta Snuffa Garretta, který stojí za jejími největšími popovými hity ze začátku sedmdesátých let. To co však zabíralo tenkrát, nyní nefunguje. Až moc se drželo staré šablony.\n\nCherished je také první album Cher, kde nebylo na obale uvedeno její jméno – název alba ho totiž v sobě zahrnuje.\n\nPíseň \"Pirate\" se už objevila o rok dříve na některých vydáních alba \"I'd Rather Believe in You\", pojmenované jako \"Images\".\n\nStejně jako ostatní alba pod Warner Bros. Records ze sedmdesátých let, ani Cherished nevyšlo na kompaktním disku. Cher zřejmě vylastní veškerá práva k těmto počinům a vydavatelství nemá žádné pravomoce. \n\nKritiky alba byly většinou smíšené až negativní. Časopis Billboard označil jako nejlepší momenty písně \"L.A. Plane\", \"Send The Man Over\" a \"She Loves To Hear The Music\".\n\nPrvní singl z alba vyšel už v lednu 1977 – přibližně osm měsíců před vydáním alba. Byla jím píseň \"Pirate\", která měla jen nepatrný úspěch, v Americe debutovala na 96. místě, později si jen nepatrně polepšila a umístila se na místě 93. Singlu se prodalo asi 150 000 kusů. Píseň \"War Paint And Soft Feathers\" se stala druhým singlem z alba. Sandy Pinkard, spoluautorka písně, vzpomíná, že už před vydáním, nikdo z Warner Bros. druhému singlu nevěřil, ba už ani albu. Singl se vůbec nikde neumístil.\n"}
{"id": "1302098", "url": "https://cs.wikipedia.org/wiki?curid=1302098", "title": "Kanton Deuil-la-Barre", "text": "Kanton Deuil-la-Barre\n\nKanton Deuil-la-Barre (fr. \"Canton de Deuil-la-Barre\") je francouzský kanton v departementu Val-d'Oise v regionu Île-de-France. Tvoří ho čtyři obce. Zřízen byl v roce 2015.\n\n"}
{"id": "1302107", "url": "https://cs.wikipedia.org/wiki?curid=1302107", "title": "Groslay", "text": "Groslay\n\nGroslay je francouzská obec v departementu Val-d'Oise v regionu Île-de-France. V roce 2014 zde žilo 8 654 obyvatel.\n\nSousední obce jsou: Deuil-la-Barre, Montmagny, Montmorency, Saint-Brice-sous-Forêt a Sarcelles.\n\n\"Počet obyvatel\"\n\n\n"}
{"id": "1302115", "url": "https://cs.wikipedia.org/wiki?curid=1302115", "title": "Česká landrase", "text": "Česká landrase\n\nČeská landrase, zkratka ČL, je české plemeno prasat, lokální varianta prasete landrase. Je to velké, dlouhé bílé prase s klopenýma ušima, masného užitkového typu. Je to mateřské plemeno pro užitkovém křížení pro produkci jatečných selat, vyznačuje se však nejen dobrou plodností, ale i velmi dobrou masnou užitkovostí, vysokou intenzitou růstu a dobrým zužitkováním krmiv.\n\nV 60. letech 20. století byla to tehdejšího Československa importována plemena německá, polská a švédská landrase a taky landrase z Kanady. Česká landrase následně posloužila k zušlechtění tehdejší populace českého bílého ušlechtilého prasete.\n\nČeská landrase je větší prase jemnější konstituce, ale s pevnou kostrou, středně velkou hlavou a delším rypákem. Nápadné jsou středně dlouhé klopené uši. Osvalení plece je menší, hřbet je dlouhý a může být rovný nebo mírně klenutý, dlouhá je záď. Zmasilost kýt je dobrá. Kůže a štětiny jsou bílé.\n\nČeská landrase je vysoce odolné plemeno vůči stresu. Chovný cíl požaduje 13 živě narozených selat ve vrhu, průměrný denní přírůstek ve výkrmu 1250 g při spotřebě krmné směsi do 2,3 kg na kilogram přírůstku, 55 - 56 % libové svaloviny v jatečně upraveném trupu a obsah intramuskulárního tuku maximálně 1,8 %.\n\nČeská landrase je společně s českým bílým ušlechtilým hlavním mateřským plemenem v České republice. Čistokrevně se v roce 2017 chovala v šesti nukleových a 12 rezervních šlechtitelských chovech.\n"}
{"id": "1302116", "url": "https://cs.wikipedia.org/wiki?curid=1302116", "title": "Miriam Oremansová", "text": "Miriam Oremansová\n\nMiriam Oremansová, celým jménem Maria Johanna Martina Oremansová (* 9. září 1972 Berlicum, Severní Brabantsko) je bývalá nizozemská tenistka. Jejím oblíbeným povrchem byla tráva, nejlepším umístěním v singlovém žebříčku WTA bylo 25. místo.\n\nNevyhrála v kariéře ani jeden turnaj dvouhry na okruhu Ženské tenisové asociace, i když byla pětkrát ve finále. Má tři tituly ve čtyřhře, jeden získala s Monique Kieneovou a dva se Sabine Appelmansovou. V Grand Slamu bylo jejím nejlepším umístěním ve dvouhře čtvrté kolo ve Wimbledonu 1993 a Wimbledonu 1998, v ženské čtyřhře hrála semifinále v roce 1997 se Sabine Appelmansovou a ve smíšené čtyřhře v roce 1992 postoupila spolu s Jacco Eltinghem do finále.\n\nZa fedcupový tým Nizozemska odehrála 62 zápasů, z toho 35 vítězných, v roce 1997 s ním hrála finále Světové skupiny. Spolu s Kristie Boogertovou vybojovaly pro Nizozemsko stříbrnou medaili ve čtyřhře na olympiádě v Sydney 2000.\n\n"}
{"id": "1302120", "url": "https://cs.wikipedia.org/wiki?curid=1302120", "title": "Národní parlamentní knihovna Japonska", "text": "Národní parlamentní knihovna Japonska\n\nNárodní parlamentní knihovna Japonska, japonsky 国立国会図書館 (\"Kokuritsu Kokkai Tošokan\"), je jediná národní knihovna v Japonsku. Vznikla zákonem v roce 1948 při japonském parlamentu (\"Kokkai\"), po vzoru americké Library of Congress. Vznikla na základě tří starších knihoven, dvou knihoven při horní a dolní komoře parlamentu a Imperiální knihovny, jež byla založena ministerstvem školství roku 1872. U vzniku knihovny v roce 1948 stál politik Tokujiro Kanamori a filozof Masakazu Nakai. Národní parlamentní knihovna má dvě hlavní sídla, v Tokiu (ve čtvrti Nagatachō, sídlo otevřeno 1961) a v Kjóto (\"Kansai-kan\"). V tokijské čtvrti Ueno je shromážděna sbírka literatury pro děti. Nejvzácnější součástí sbírek je 6000 dokumentů ze Šógunátu Tokugawa, 8000 lékařských rukopisů z období Edo, či čínské texty z období dynastie Čching.\n"}
{"id": "1302121", "url": "https://cs.wikipedia.org/wiki?curid=1302121", "title": "Sardinská rallye 2016", "text": "Sardinská rallye 2016\n\nSardinská rallye 2016 (formálně 13º Rally Italia Sardegna) byl 6. podnik Mistrovství světa v rallye 2016 (WRC). Podnik se konal 9. června až 12. června 2016. Nejvyšší soutěž vyhrál Belgičan Thierry Neuville za Hyundai Motorsport. Byla to pro něj 2. výhra ve WRC. Ve WRC 2 zvítězil Teemu Suninen a WRC 3 Ital Fabio Andolfi.\n"}
{"id": "1302123", "url": "https://cs.wikipedia.org/wiki?curid=1302123", "title": "Cher (album, 1987)", "text": "Cher (album, 1987)\n\nCher je osmnácté studiové album zpěvačky a herečky Cher, vydané v listopadu roku 1987 u Geffen Records. Pro Cher to byl návrat po pěti letech – po svém posledním albu \"I Paralyze\" se totiž soustředila na filmovou kariéru.\n\nAlbum produkovali Michael Bolton, Jon Bon Jovi, Richie Sambora a Desmond Child. Na albu se podílela dlouhá řada hostů.\n"}
{"id": "1302132", "url": "https://cs.wikipedia.org/wiki?curid=1302132", "title": "Sardinská rallye 2015", "text": "Sardinská rallye 2015\n\nSardinská rallye 2015 (formálně 12º Rally di Sardegna) byl 6. podnik Mistrovství světa v rallye 2015 (WRC), který konal na Sardínii 11. až 14. června 2015. Rally se konala na šotolině. Podnik měl 23 rychlostních zkoušek (SS). V hlavní soutěž zvítězil Sébastien Ogier s návigátorem Julienem Ingrassiou a WRC 2 zvítězil Jurij Protasov.\n"}
{"id": "1302133", "url": "https://cs.wikipedia.org/wiki?curid=1302133", "title": "Closer to the Truth", "text": "Closer to the Truth\n\nCloser to the Truth je pětadvacáté studiové album zpěvačky a herečky Cher, vydané v září roku 2013 u Warner Bros. Records.\n\nI když se o novém album, následníkovi po celkem úspěšné desce Living Proof (2001/2002) mluvilo už od roku 2005, Cher začala skutečně plánovat a pracovat na novém albu v roce 2011, krátce po účinkování v hudebním filmu Burlesque (2010) a po závěru jejího vystupování v Caesars Palace. Práce na albu pokračovaly i v letech 2012 a 2013. Ačkoliv bylo album původně plánované ve stylu pop-rocku (po vzoru alb Cher, Heart Of Stone a Love Hurts z let 1987 - 1991), Closer To The Truth se stalo prominentně taneční deskou. Jako výkonného producenta požádala dlouholetého spolupracovníka Marka Taylora (který se podílel na velmi úspěšném albu Believe (1998) a také o tři roky později na albu Living Proof) a o spolupráci byli také požádání (pro Cher) nová jména jako Paul Oakenfold, Billy Mann, Timbaland a MachoPsycho, aby dosáhli požadovaného zvuku Cher. Cher nazvala album jako \"velmi eklektický\" a \"její nejlepší album vůbec\".\n\nCloser To The Truth vyšlo po několika odkladech až v září roku 2013, téměř po dvanácti letech od její poslední studiové nahrávky (jedná se o nejdelší pauzu mezi studiovými deskami Cher). Po hudební stránce se tolik neliší od jejích předchozích alb, opět se jedná hlavně o taneční album, zahrnuje však i širší škálu různých hudebních žánrů, jako je house, synthpop, EDM, soft rock, country a obsahuje vlivy hudby 90. let. Lyrické témata se většinou týkají romantiky, feminismu, individualismu a sebepodnikání. Album také obsahuje další vokály a skladatelské příspěvky od několika nových partnerů, včetně zpěváků Pink a Jake Shears.\n\nAlbum získalo obecně pozitivní recenze od současných hudebních kritiků a bylo úspěšné na trhu, debutovalo a vrcholilo na třetí pozici na americkém Billboard 200 s prodejem 63 000 kopií v prvním týdnu a stal se nejsilnějším sólovým albem Cher ve Spojených státech. V únoru 2014 zde už bylo prodáno 285 000 kopií podle Nielsen SoundScan a bylo certifikováno zlatou deskou společností Music Canada. Do top10 se dostalo v Kanadě, Německu, Rusku a v UK.\n\nCher propagovala album několika televizníma vystoupeníma a vystoupeníma po celém světě. Také získala širokou pozornost médií, když odmítla pozvání k vystoupení na zimních olympijských hrách v roce 2014 kvůli ruským anti-LGBT náladám.\n\nV roce 2014 vyjela na turné Dressed To Kill Tour, které však bylo kvůli nemoci Cher předčasně ukončeno.\n\nZ alba vzešly čtyři singly. \"Woman's World\" se stal pilotním singlem alba, v USA a Kanadě vyšel 18. června 2013. Ačkoliv se singl nedostal do nejdůležitějšího amerického singlového žebříčku Hot100, v klubech slavil úspěch, dostal se na 1. místo v Billboard Hot Dance/Club Songs. Druhý singl \"I Hope You Find It\" vyšel 4. října 2013 a umístil se především v několika evropských hitparádách. Další vydané singly byly (v pořadí): \"Take It Like A Man\" a \"I Walk Alone\".\n"}
{"id": "1302135", "url": "https://cs.wikipedia.org/wiki?curid=1302135", "title": "Martin Musílek", "text": "Martin Musílek\n\nMartin Musílek (* 27. prosince 1980) je český historik dlouhodobě působící v Centru medievistických studií. Zabývá se především hospodářskými a sociálními dějinami českých středověkých měst a dějinami Prahy.\n\nPo studiích na Gymnáziu Dašická v Pardubicích absolvoval v letech 2000-2006 obory Historie a Učitelství pro střední školy na Filozofické fakultě Univerzity Karlovy. V roce 2014 získal tamtéž titul Ph.D.\nOd roku 2007 je zaměstnán v Centru medievistických studií. Od roku 2011 působí jako externí spolupracovník na projektu „Medieval Ashkenaz. Corpus der Quellen zur Geschichte der Juden im spätmittelalterlichen Reich“. V roce 2015 působil jako vedoucí oddělení Starších českých dějin v Národním muzeu. Mezi lety 2016 až 2018 pracoval jako odborný spolupracovník a kurátor ve Státním archeologickém muzeu v Saské Kamenici.\n\nOd 1. března 2018 působí jako vědecký tajemník generálního ředitelství Národního památkového ústavu v Praze.\n\n\n"}
{"id": "1302137", "url": "https://cs.wikipedia.org/wiki?curid=1302137", "title": "Vue.js", "text": "Vue.js\n\nVue.js (nebo jen Vue; vyslovuje se vjú, podobně jako view ) je open-source progresivní JavaScriptový framework pro vytváření uživatelských rozhraní. Začlenění do projektů, které používají jiné JavaScriptové knihovny je s Vue snadné, protože je navržen tak, aby mohl být přijímán postupně. Vue může také fungovat jako webový aplikační framework, na kterém je možné vytvářet pokročilé Single-page applications.\n"}
{"id": "1302144", "url": "https://cs.wikipedia.org/wiki?curid=1302144", "title": "Donja Voća", "text": "Donja Voća\n\nDonja Voća je opčina v Chorvatsku, ve Varaždinské župě. Opčinu tvoří 8 sídel. V roce 2001 žilo v celé opčině 2 433 obyvatel, v samotné vesnici Donja Voća 1 059 obyvatel.\n\n\n"}
{"id": "1302146", "url": "https://cs.wikipedia.org/wiki?curid=1302146", "title": "Thief River Falls", "text": "Thief River Falls\n\nThief River Falls je město v americkém státě Minnesota v Pennington County, jehož je sídlem. V roce 2010 zde žilo 8573 obyvatel.\n\nMěsto se nachází na soutoku řeky Červeného jezera a řeky Thief ve vzdálenosti 110 km jižně od americko-kanadská státní hranice a 84 km severovýchodně od Grand Forks v Severní Dakotě. Tři hlavní silnice, které se ve městě setkávají jsou U.S. Highway 59 a Minnesota State Highway 1 a 32.\n"}
{"id": "1302150", "url": "https://cs.wikipedia.org/wiki?curid=1302150", "title": "Vincenc Maria Josef Libštejnský z Kolovrat", "text": "Vincenc Maria Josef Libštejnský z Kolovrat\n\nVincenc Maria Josef hrabě Kolowrat-Liebsteinský (11. květen 1749 (1750), Černíkovice – 7. prosinec 1824, Vídeň) byl příslušník liebsteinské větve rodu Kolowratů, jednoho z nejstarších českých šlechtických rodů. Věnoval se vojenské kariéře, stal se kapitánem tělesné gardy, podmaršálem 4. rusko-rakouské pěchoty, získal Řád zlatého rouna, a byl jmenován 54. velkopřevorem maltézských rytířů. Nikdy se neoženil a zemřel bezdětný.\n\nNarodil se jako syn Františka Josefa I. hraběte Kolowrat-Liebsteinského (1718–1758), nejvyššího komisaře pro armádu v Čechách a Marie Karolíny hraběnky z Waldsteina (1724–1782). Měl dalších pět sourozenců. Nejúspěšnějším se stal František Josef II. hrabě Kolowrat-Liebsteinský (1747–1829), který se stal c.k. císařským komořím, čestným skutečným tajným radou a čestným baillim a velkokřižníkem řádu maltézských rytířů. Proslavil se jako významný mecenášem umění a kultury a sběratel umění. Podpořil například vznik obrazárny Společnosti vlasteneckých přátel umění (dnešní Národní galerie v Praze).\n\nVincenc Maria hrabě Kolowrat-Liebsteinský se nikdy neoženil a zemřel v roce 1824 bezdětný. Byl pochován v rodové hrobce v Rychnově nad Kněžnou.\n\nVincence Mariu čekala úspěšná vojenská kariéra, vojenství se věnoval prakticky celý život. Stal se mistrem polního tažení, kapitánem tělesné trabantské gardy a velkopřevorem maltézských rytířů v Čechách, a to v letech 1819–1824. Dosáhl tak skvělé vojenské kariéry, během níž získal vysoká vojenská ocenění. Za zásluhy o dobytí nepřátelského tábora Calafat ve válce s Turky 26. 9. 1790 dostal rytířský kříž vojenského řádu Marie Terezie. Za bitvu u Limburgu (u Neuwied) nedaleko Koblenze 18. 4. 1797 byl oceněn komandérským křížem.\n\nV bitvě u Slavkova (bitva Tří císařů) 2. prosince 1805 velel jako podmaršál 4. rusko-rakouské koloně pěchoty o síle 16 000 mužů. Rakouskou část pěchoty tvořili narychlo odvedení a nezkušení mladíci, a to se negativně projevilo i v bitvě, která byla spojenci navíc špatně připravena a řízena. Dne 23. 11. 1823 mu udělil císař František II. za zásluhy jako jedinému velkopřevorovi v dějinách Řád zlatého rouna, ve stejném roce obdržel také velkokříž francouzského Řádu čestné legie.\n\n\n"}
{"id": "1302157", "url": "https://cs.wikipedia.org/wiki?curid=1302157", "title": "Seznam wiki softwarů", "text": "Seznam wiki softwarů\n\nToto je seznam wiki softwarů.\n\n\n\n\n\n\n\n"}
{"id": "1302159", "url": "https://cs.wikipedia.org/wiki?curid=1302159", "title": "Přerov (nádraží)", "text": "Přerov (nádraží)\n\nŽelezniční stanice Přerov (německy: Prerau) se nachází na původní železniční trati společnosti c.k.privilegované Severní dráhy císaře Ferdinanda (SDCF) ve městě Přerov na adrese Husova 632/1. Je to důležitý železniční uzel a součást II. železničního rychlostního koridoru ČD a VI. evropského železničního koridoru. Výpravní budova je kulturní památka České republiky.\n\nStanicí Přerov vedla železniční trať SDCF z Vídně (Břeclavi) a dále se rozvětvovala ve směru na Olomouc (1841) a Lipník nad Bečvou (později 1847 Bohumín). Pravidelný provoz mezi Přerovem a Břeclaví byl zahájen 1. září 1841. V roce 1869 uvedena do provozu trať Brno–Přerov. Narůstající přepravní zátěž si vyžádala vybudování samostatného nákladního nádraží v letech 1889–1893. V roce 1888 byl vypracován projekt celkové přestavby stanice podle projektu oddělení pozemních staveb, které vedl Josef Echinger. V letech 1892–1893 došlo k přestavbě stanice.\n\nOprava nádraží probíhala od roku 2009 do 2014 v rámci \"Rekonstrukce žst. Přerov\". Rekonstrukce zahrnovala celkovou rekonstrukci železničního svršku (24 571 m a 100 výhybek), rekonstrukci stávajícího podchodu a výstavbu nového podchodu, vybudování průtahové koridorové koleje. Přesun nástupiště č. 3 a 4, repasování původních střecha osazení na nové ostrovní nástupiště. Rekonstruovány byly mosty a propustky, trakční vedení, zabezpečovací a sdělovací zařízení. Celá rekonstrukce si vyžádala přes čyři miliardy korun, které byly hrazeny z velké části evropskými operačními fondy.\n\n\nV roce 1841 měla stanice šest kolejí a výpravní budovu, restaurací a skladištěm. Přes koleje naproti výpravní budovy byla výtopna s dílnami. V průběhu 19. století vznikla tři nástupiště. Ze stanice byly vypravovány vlaky do čtyř směrů. Železniční uzel Přerov byl vybaven novým staničním zabezpečením ESA 44.\n\nPůvodní výpravní budovu navrhl architekt Anton Jüngling. Výpravní budova byla přízemní na obdélném půdorysu s valbovou střechou. V roce 1848 byla vedle výpravní budovy postavena podle návrhu architekta Ernesta Ehrenhause restaurace s hostinskými pokoji. Stará restaurace byla snesena. V roce 1860 (3. prosince) restaurace vyhořela. V roce 1862 byl celý objekt přestavěn na jednopatrovou budovu a hrázdění bylo nahrazeno cihelnými stěnami. Další rozšíření bylo v roce 1868. Podél celé budovy bylo postaveno kryté nástupiště. V přízemí výpravní budovy byla zřízena pošta (bývalá kancelář staniční inspekce).\n\nV letech 1892–1893 byla přestavěna původní budova restaurace podle architekta Hartwiga Fischela. Reprezentativní výpravní budova byla postavena v novorenesančním slohu s omítanou fasádou členěnou pásovou rustikou, přerušovanou hladkými pilastry, s okny v šambránách ukončenými obloukovými segmenty. V roce 2000 byla budova výpravny rekonstruována do podoby z roku 1893.\n\nVe výpravní budově je zachována dvorská čekárna (císařský salonek) přístupná z prvního nástupiště, která byla určená pro císařskou rodinu.\n\nSoučástí výpravní budovy je první nástupiště kryté pultovou střechou ve tvaru asymetrického V (tzv. vlaštovková střecha) nesena 27 litinovými sloupy, které měly zdobené hlavice. Druhé a třetí nástupiště měly pultové střechy ve tvaru písmene W a byly neseny 19 dvojicemi litinových sloupů se zdobenými hlavicemi. Střecha prvního nástupiště pocházela z roku 1868, druhé a třetí měly střechu z období 1892–1893. V roce 1892 byl vybudován k nástupištím podchod – první v českých zemích. Původní sloupy jsou dochovány na prvním a druhém nástupišti.\n\nDruhé nástupiště má zachovalý mechanický informační systém, který ukazoval směr k cílové stanici vlaku, pochází z roku 1898. Tabule s nápisy cílových stanic byly vztyčovány pomocí táhel. Mechanizmus byl v roce 2012 rekonstruován a opraven. Modernizací železničního uzlu v období 2009–2014 vznikla tři ostrovní nástupiště (2, 3 a 4) a rozšířené nástupiště u výpravní budovy (1A a 1B), které umožňuje nástup u kusých kolejí č. 5 a 7. Vytvořením průtahových kolejí mezi prvním a druhým nástupištěm byly třetí a čtvrté nástupiště vysunuty do nové polohy. Byl rekonstruován podchod a přistavěn nový jižní podchod s výtahy.\n\nVodárna, postavena v roce 1855, byla situována za kolejemi naproti výpravní budově v lokomotivním depu. Dvoupatrová věž s valbovou střechou a přízemními bočními křídly se dvěma řadami úzkých obdélných oken. Podle charakteristických znaků staveb se autorství přičítá projekční kanceláři SDCF, kterou vedl architekt Theodor Hoffmann. Další věžový vodojem podle typizovaného plánu (Normalplan No 120) byl postaven v Přerově-Lověšicích. Jde o věžový vodojem se sedlovou střechou s válcovou nádrží se sféricky vypouklým dnem postavený v roce 1908. V patře mezi vyzděnými nárožími byla bedněná pole s obdélnými okny. V lokomotivním depu byl postaven železobetonový věžový vodojem kombinovaný s cihelnou vyzdívkou kruhového půdorysu. Válcová nádrž přesahovala obvod dříku, který byl železobetonový rámové konstrukce s vystupujícími pilíři po obvodu a cihlovou vyzdívkou, ve které byla prolomena sklobetonová okna. Střecha byla plochá.\n\nV blízkosti vodárny se nacházela obdélná remíza (výtopna). Budova byla zděná omítaná ukončena segmentovými vraty. Podél okapové strany měla přístavbu. Tato stavba slouží jako revizní hala. V době uvedení do provozu Moravskoslezské severní dráhy byly postaveny další obdélné výtopny a vodárna. Nad tratí byla postavena v letech 1872–1873 přechodová lávka pro zaměstnance výtopny.\n\nKruhová remíza pochází z roku 1896, původně měla jen 15 kolejí. Později byla rozšířená po vnějším obvodu přístavbou, která byla zastřešena pultovou střechou. V období 1942–1943 bylo přidáno dalších osm kolejí do půlkruhu. V roce 1962 při přestavbě byla zastřešena novou segmentovou střechou a byly omítnuté fasády.\n\nV roce 1894 byla stanice Přerov vybavena jako první na světě elektrodynamickým zařízením vyrobeným firmou Siemens a Halske. V roce 1908 bylo postaveno levé přednádraží, obě přednádraží vybavena stavědly 4–12, která byla vybavena elektromechanickým zabezpečovacím zařízením a pěti stanovišti. Z výhybkářských stanovišť byly výměny přestavovány ručně. Unikátní stavědlo 1 (při kojetínském podjezdu) z roku 1933 bylo sneseno v roce 2012. Modernizací nádraží byla instalována do budovy Centrálního dispečerského pracoviště Přerov (CDP Přerov) moderní technologie staničního zabezpečovacího zařízení ESA 44.\n\nV železniční stanici jsou cestujícím poskytovány tyto služby: mezinárodní pokladní přepážka, vnitrostátní pokladní přepážka (ČD), možnost platit v eurech, platba platební kartou, automat na jízdenky ČD, bezbariérové WC, výdej In Karet (ČD), čekárna, ČD centrum, půjčovna kol, úschovna kol, úschovna zavazadel. V blízkosti je autobusové nádraží.\n\nPřed nádražím je umístěna lokomotiva 310.0102 (Kafemlejnek), která byla vyrobena První česko-moravskou továrnou na stroje v Praze v roce 1902. Lokomotiva byla určena pro Císařsko rakouské dráhy a jezdila na dráze Louny–Libochovice do roku 1918, pak v Táboře, v letech 1938–1945 u Českomoravských protektorátních drah, po druhé světové válce u Československých drah, od roku 1954 v cukrovaru v Němčicích nad Hanou. V sedmdesátých letech 20. století byla v depu v Přerově, kde byla renovována. Od roku 1978 do 2000 byla vystavena vedle výpravní budovy. Znovu po rekonstrukci byla vystavena v roce 2006 spolu se služebním vozem ČSD, který byl vyroben v Hüttelwagenu.\n\n\nPro zajištění kvalifikované a spolehlivé pracovní síly a především jejich dosažitelnost, byly pro zaměstnance dráhy stavěny obytné domy v blízkosti železnice. V letech 1872–1873 byly postaveny obytné domy se se služebními byty v ulici Husově (dvojdům) a Škodově (komplex šesti domů). V Škodově ulici budou zbourány.\n\n"}
{"id": "1302161", "url": "https://cs.wikipedia.org/wiki?curid=1302161", "title": "Václav Libštejnský z Kolovrat", "text": "Václav Libštejnský z Kolovrat\n\nVáclav hrabě Liebsteinský z Kolowrat (14. březen 1634 – 6. říjen 1659) byl příslušník liebsteinské větve rodu Kolowratů, jednoho z nejstarších českých šlechtických rodů. Byl nejvýznamnějším mecenášem rodu, příkladným kanovníkem Tovaryšstva Ježíšova a velkým vzdělancem. Do českých dějin se zapsal především svým finančním darem Tovaryšstvu Ježíšovu ve výši 178 500 zlatých na stavbu chrámu sv. Mikuláše a přilehlého profesního domu v Praze na Malé Straně.\n\nSyn Zdeňka Lva hraběte Kolowrat-Liebsteinského (1588–1640), komořího arcivévody Leopolda V. Tyrolského, plukovníka a Heleny Berkové z Dubé a Lipé (zemřela 1632). Kmotrem se mu stal císařský generalissimus Albrecht z Valdštejna. Hned po narození jej otec zaslíbil Bohu a přál si, aby vstoupil do Tovaryšstva Ježíšova. Hrabě Václav se tak stal příkladem vysoké barokní zbožnosti, pro kterou bývá někdy nazýván českým sv. Aloisem Gonzagou. \n\nNejprve vystudoval jezuitské gymnázium na Malé Straně a pod dojmem vyprávění o skutcích a mučednictví jezuitů ve světě zatoužil kázat evangelium nevěřícím v Asii nebo Americe a dosáhnout mučednické smrti. Rektor pražské koleje jej odmítl přijmout do řádu, protože byl z urozené hraběcí bohaté rodiny. Hrabě Václav proto požádal císaře Ferdinanda III., aby mu umožnil darovat celý majetek Tovaryšstvu Ježíšovu, díky čemuž by pak byl přijat do řádu. Tomu se stalo dne 22. října 1650, kdy jej přijali do noviciátu v Brně, kam ho přivedl slavný filozof a teolog Rodrigo de Arriaga (1592–1667). Zde dne 23. října 1652 skládá první slib. V letech 1655–1657 navázal studiem filosofii v Olomouci a Praze.\n\nVáclav byl velmi nadaný a zbožný, stal se příkladem extrémní barokní zbožnosti. Výborně hovořil česky, německy, italsky, latinsky a řecky, byl schopen číst bibli hebrejsky. Nechtěl používat jméno Kolowrat, aby mu snad nezajišťovalo privilegia, představení mu to ale nedovolili. Po studiích nechtěl působit v Čechách, neboť měl obavy, že bude muset přijmout čestnou funkci v zemské správě.\n\nMladý hrabě se v roce 1658 dostal na studia teologie v Římě, kde svým nadáním a horlivostí vzbuzoval velká očekávání. Bohužel zemřel dříve, než stihl studium dokončit.\n\nKe dni 24. 9. 1654 se hrabě Václav Kolowrat-Liebsteinský zříká majetku ve prospěch Tovaryšstva Ježíšova a rozhodne se žít v chudobě. Veškeré finance čítající 178 500 zlatých, z toho 50 000 zlatých byla cena panství Střela a Hoštice, které zdědil po svém bezdětném strýci Oldřichu Františkovi hraběti Kolowrat-Liebsteinském a 31 000 zlatých byl odhad ceny panství Sloup, Konojedy, Řepice a Starosedlský Hrádek, určil na stavbu chrámu sv. Mikuláše a profesního domu v Praze na Malé Straně a na zřízení hrobky Kolowratů s novou cínovou rakví pro jeho zemřelého otce.\n\nNa štítu kostela sv. Mikuláše na Malé Straně nalezneme znak údajného mecenáše stavby, Františka Karla hraběte Kolowrat-Liebsteinského. Znak skutečného mecenáše hraběte Václava hraběte na průčelí chybí. Byl natolik skromný, že si nepřál, aby bylo jeho jméno se stavbou spojováno, po dokončení stavby byl tedy použit na průčelí chrámu erb jeho strýce hraběte Františka Karla. Hrabě Václav svou fundaci ani nechtěl spatřit, nebudoval památník svému jménu, nýbrž jej nechával budovat Ad Maiorem Dei Gloriam, K větší slávě boží.\n\nBohužel zemřel na tyfus již 6. října 1659 ve věku 24 let, na začátku druhého ročníku studia. Pochován byl v chrámu sv. Ignáce v Římě, pod kaplí sv. Aloise Gonzagy. Jeho jméno nalezneme v galerii slavných jezuitů české provenience v refektáři pražského Klementina.\n\n\n\n"}
{"id": "1302166", "url": "https://cs.wikipedia.org/wiki?curid=1302166", "title": "Halfdan Černý", "text": "Halfdan Černý\n\nHalfdan Černý (; asi 810 – asi 860) byl král území známého jako Vestfold. Patřil do dynastie Ynglingů a byl otcem historicky prvního norského krále Haralda I. Krásnovlasého.\n\nPodle děl \"Heimskringla\" a \"Fagsrkinna\" byl Halfdan synem ynglingského krále Gudrøda zvaného Lovec a královny Åsy. Když byl král Gudrod zabit, Åsa vzala svého, tehdy ještě ročního syna a uprchla s ním do Agderu, kde oba našli útočiště a kde Halfdan vyrostl. Ve věku 18 nebo 19 let se Halfdan stal králem Agderu. Pomocí válečných tažení a mírových jednání rychle začal své území rozšiřovat. Se svým bratrem Olafem, si rozdělil území Vestfoldu napůl, načež vojenskou akcí přiměl krále Gandalfa z Vingulmarku, aby se vzdal poloviny svého království.\n\nZa jeho další významný úkon se považuje ovládnutí oblasti zvané Raumarike. Pro uplatnění svého nároku na Raumarike Halfdan nejprve porazil v bitvě a následně i zabil jejího předchozího vládce, Sigtryga Eysteinssona. Poté v řadě bojů zvítězil i nad Sigtrygovým bratrem a právoplatným nástupcem Eysteinem. To zajistilo Halfdanovi nárok nejen na Raumarike, ale i na polovinu Hedmarku, jádra Sigtrygova a Eysteinova království.\n\n\"Heimskringla\" a \"Fagsrkinna\" uvádějí, že Halfdanovou první ženou byla Ragnhilda, dcera krále Haralda Zlatovouse ze Sognu. Halfdan a Ragnhilda měli syna, který dostal po Ragnhildině otci jméno Harald. Brzy byl poslán do Sognu, kde vyrůstal na dvoře svého děda, jenž ho na sklonku života jmenoval svým nástupcem. Zanedlouho po smrti svého otce zemřela i Ragnhilda. Mladý král Harald těžce onemocněl a na jaře příštího roku zemřel také. Když se Halfdan dozvěděl o smrti svého syna, odcestoval do Sognu, kde si nárokoval titul krále. Nesetkal se s žádným odporem, a proto připojil Sogn ke své říši.\n\nI jeho druhá žena se jmenovala Ragnhilda. Ragnhilda Sigurdsdotter byla dcerou Sigurda Harta, krále Ringerike. Druhý syn se jmenoval opět Harald.\n"}
{"id": "1302173", "url": "https://cs.wikipedia.org/wiki?curid=1302173", "title": "Kamloops", "text": "Kamloops\n\nKamloops je město v kanadské provincii Britská Kolumbie. Leží na soutoku dvou zdrojnic řeky Thompson nedaleko jezera Kamloops. Je to největší město v regionálním distriktu Thompson-Nicola, jehož je sídlem a jež je známý také jako Thompson Country. Je to 41. největší město v Kanadě podle počtu obyvatel. V roce 2016 v něm žilo 90 280 obyvatel.\n"}
{"id": "1302193", "url": "https://cs.wikipedia.org/wiki?curid=1302193", "title": "Í", "text": "Í\n\nÍ (miniskule í) je písmeno latinky. Nazývá se I s čárkou. Nachází se ve faerské, maďarské, české, slovenské, islandské a tatarské abecedě. Tato podoba tohoto písmene se užívá také v katalánštině, irštině, okcitánštině, portugalštině, španělštině, galicijštině, navažštině a vietnamštině. Dříve se písmeno používalo i v grónštině, kde zapisovalo dnešní krátké i před dvěma stejnými souhláskami (např. Ikkatteq se psal jako Íkáteq), ale po změně grónského pravopisu v roce 1973 se toto písmeno v grónštině již prakticky nepoužívá.\n"}
{"id": "1302198", "url": "https://cs.wikipedia.org/wiki?curid=1302198", "title": "Hexan-2,5-dion", "text": "Hexan-2,5-dion\n\nHexan-2,5-dion je alifatický diketon a toxický metabolit hexanu a hexan-2-onu u člověka.\n\nChronická toxicita hexanu je způsobena jeho metabolizováním na hexan-2,5-dion. Příznaky otravy jsou brnění a křeče v rukách a nohách, následované celkovou svalovou slabostí. V některých případech byla pozorována atrofie kosterních svalů spolu se ztrátou koordinace a zrakovými problémy.\n\nPodobné příznaky byly pozorovány u zvířat. Jsou spojené s degenerací periferních nervů (a také centrálního nervstva).\n\nPředpokládá se, že neurotoxicita hexan-2,5-dionu vyplývá z jeho γ-diketonové struktury, neboť hexan-2,3-dion, hexan-2,4-dion a heptan-2,6-dion nejsou neurotoxické, ovšem heptan-2,5-dion, oktan-3,6-dion a ostatní γ-diketony jsou. Vyšší α-diketony, jako pentan-2,3-dion a hexan-2,3-dion, se dokonce v malých množstvích nacházejí v různých potravinách a používají se jako atromatické přísady do nealkoholických nápojů a pečiva.\n\nHexan-2,5-dion reaguje s pozůstatky lysinu v axonových bílkovinách za tvorby Schiffových bází následovanou cyklizací za vzniku pyrrolů. Oxidace pyrrolů má za následek síťování mezi dvěma n-hexanem modifikovanými proteiny. Výsledná denaturace proteinů naruší axonální transport a způsobí poškození nervových buněk.\n\nByl popsán proces výroby hexan-2,5-dionu.\n\nAcetonylaceton může být použit v syntéze isokarboxazidu, rolgamidinu a mopidralazinu.\n"}
{"id": "1302205", "url": "https://cs.wikipedia.org/wiki?curid=1302205", "title": "Kněžpole (rozcestník)", "text": "Kněžpole (rozcestník)\n\nNázev Kněžpole má více sídel:\n"}
{"id": "1302207", "url": "https://cs.wikipedia.org/wiki?curid=1302207", "title": "Požár hotelu Olympik", "text": "Požár hotelu Olympik\n\nDne 26. května 1995 došlo k požáru hotelu Olympik v Praze, při němž zahynulo 8 lidí a vznikla škoda 35 milionů Kč. Jedná se o jeden z největších požárů v dějinách Česka.\n\nHořet začalo v 26. května 1995 v 11. patře a oheň se schodištěm dostal do vyšších pater. Na tísňovou linku byl požár ohlášen kolem šesté hodiny večerní, zaznamenala ho také elektronická požární signalizace v budově. Ještě před příjezdem hasičů se dva zaměstnanci o požáru dozvěděli díky signalizaci, otevřeli tedy dveře služební místnosti, to ale urychlilo šíření ohně a došlo k explozi. Krátce po vypuknutí požáru přestaly fungovat výtahy, chodby zaplnil kouř.\n\nHasiči na místo dorazili 5 minut po tísňovém volání. Původně k němu vyjely pouze dvě jednotky, ale už z dálky viděly, že se jedná o větší požár a zavolali tak posily. Po příjezdu vyhlásili třetí stupeň požárního poplachu. Na pomoc přiletěly také vrtulníky, jeden z nich pomáhal zachraňovat lidi ze střechy, další lidé byli například na parapetech budovy. Zasahovali zde kromě pražských také kladenští hasiči.\n\nPožár dostali hasiči pod kontrolu, díky rychlému ohlášení, za několik hodin.\n\nJako příčina byl stanoven nepořádek na chladničce v pokoji pokojské. Na ledničce byla nejspíš prachovka či textílie, která vzplanula kvůli přehřátí. Na šíření požáru měl vliv také nepořádek na chodbách.\n\nPři tomto požáru zahynulo 8 lidí, 6 na místě a 2 Američanky v nemocnici. Dalších 34 jich bylo zraněno, hlavně intoxikací kouřem. Celkově se v budově nacházelo kolem 600 lidí.\nTaké důsledkem tohoto požáru byly postupně zpřísněny předpisy pro protipožární zabezpečení nově budovaných staveb v Česku. Požár také uspíšil pořízení moderních dýchacích přístrojů, s možností napojení druhé osoby na vzduch, pro pražské hasiče.\n\nZničené interiéry byly rekonstruovány a vybavení hotelu bylo doplněno o moderní požární signalizaci a protipožární zařízení. Hosté se do hotelu mohli vrátit již po třech týdnech po požáru.\n\n\n"}
{"id": "1302262", "url": "https://cs.wikipedia.org/wiki?curid=1302262", "title": "Borawskie (gmina Jedwabne)", "text": "Borawskie (gmina Jedwabne)\n\nBorawskie, je ves v Polsku v Podleském vojvodství v okrese Łonża, v gmině Jedwabne. Nachází se na území národního parku Biebrza zóny buffer.\n\nSídlo je vzdáleno 20 km od Łomża. V letech 1975-1998 spadala obec administrativně do dnes již neexistujícího Łomżynského vojvodství.\n\n"}
{"id": "1302264", "url": "https://cs.wikipedia.org/wiki?curid=1302264", "title": "Rich Piana", "text": "Rich Piana\n\nRich Piana (* 26. září 1971 Los Angeles, Kalifornie – 25. srpna 2017, Florida) byl americký kulturista, herec a populární YouTuber s více než 1 200 000 odběrateli. Proslavil se především svými videi, ve kterých se zabýval problematikou anabolických steroidů a kulturistiky.\n\nNarodil se v Los Angeles v Kalifornii. Matka i otec se zabývali profesionální kulturistikou, a tak Rich často navštěvoval posilovnu s rodiči již v dětství a sledoval ostatní cvičence. V 11 letech se rozhodl začít s kulturistikou. První kulturistické soutěže se zúčastnil v 15 letech.\n\n11. srpna 2017 prodělal Rich Piana zástavu srdce, když mu jeho přítelkyně Chanel Renee v koupelně stříhala vlasy. Rich se při pádu udeřil do hlavy. Chanel zavolala záchranou službu a podle pokynů operátora prováděla resuscitaci. Po příjezdu záchranářů sama zkolabovala a musela být ošetřena v sanitním voze. Záchranářům se po 20 minutách podařilo Richovi obnovit srdeční funkci. Zemřel po 2 týdnech v umělém spánku dne 25. srpna 2017 .\nRich Piana veřejně přiznal užívání anabolických steroidů již od svých 18 let. Po téměř 26 letech užívání extrémních dávek anabolických steroidů prohlásil, že jejich užívání nelituje a naopak pokračuje v navyšování dávek. Výhra na prestižní soutěži NPC California Championships, kterou vyhrál v 18 letech mu zajistila dostatečné předpoklady k dosáhnutí vrcholu v kulturistice. V posledních letech vzhledem k jeho mediální popularitě již nesoutěžil.\n\nRich Piana se objevil v seriálu \"\", v pořadu \"Ripleyho věřte nevěřte\" a v seriálu \"Mutant: Leaving Humanity Behind\". Hrál též vedlejší roli ve filmu \"Planeta opic (2001)\".\n\n\n"}
{"id": "1302272", "url": "https://cs.wikipedia.org/wiki?curid=1302272", "title": "Heart of Stone (album)", "text": "Heart of Stone (album)\n\nHeart of Stone je devatenácté studiové album zpěvačky a herečky Cher, vydané v červnu roku 1989 u Geffen Records.\n\nHeart of Stone je Cher druhé album u společnosti Geffen. Stejně jako u předchozího alba Cher (1987), Peter Asher, Jon Bon Jovi, Diane Warren, Guy Roche a Desmond Child stojí za autorstvím skladeb a produkcí. Bonnie Tyler a Michael Bolton zpívají zadní vokály v písni \"Emotional Fire\", která se na poslední chvíli nedostala na Boltonovo album The Hunger v roce 1987, stajeně jako píseň \"Starting Over\". Album se začalo nahrávat na konci roku 1988 a pokračovalo až do začátku roku 1989, v době, kdy Cher měla vztah s Robem Camillettim, kterému album věnovala.\n\nCher nazpívala dvě další skladby pro toto album \"Do Not Come Cryin 'To Me\" a \"Some Guys\", ale ani jedna se na albu neobjevila. Pozměněná verze \"Do Not Come Cryin 'To Me\" byla obsažena na kompilaci If I Could Turn Back Time: Cher's Greatest Hits v roce 1999. Re-edice tohoto alba, podle požadavku Cher, píseň už píseň neobsahuje. Demonstrační verze \"Some Guys\" se stala b-side na singlu \"Kdybych se mohl vrátit zpět\" (7 a 12palcové singly).\n\n\"Heart Of Stone\" and \"If I Could Turn Back Time\" byly zremixované pro budoucí singly.\n\nHeart of Stone se v té době stala její nejúspěšnější deskou. Album se umístilo v Americe na 10. místě, což bylo poprvé, co měla sólovou desku v top desítce. V Anglii se vyšplhalo až na 7. místo. Na 1. místě se album dostalo v Austrálii. Heart Of Stone se tak stalo první mezinárodní album společnosti Geffen na prvím místě. Celosvětově se alba prodalo 11 miliónů kusů.\n\nAlbum vyprodukovalo tři top10 hity a a jeden top20 hit.\n\nZ alba vzešlo dohromady pět singlů. První z nich byl duet s Peterem Ceterou \"After All\" z filmu Chances Are. Vyšel 21. února 1989 a to pouze v Americe, kde se umístil na 6. místě, což bylo nejvyšší umístění od singlu Dark Lady v roce 1974. Druhý singl, \"If I Could Turn Back Time\", vyšel 1. června téhož roku. Stal se obrovským hitem a do dneška je to jeden z největších hitů Cher. V Americe se umístil na místě 3., v Anglii na 6. a v Austrálii přímo na vrcholu. Do Top10 se dostal i v Belgii, Kanadě, Irsku, Nizozemsku nebo na Novém Zélandu. Následujícím třetím singlem se stala skladba \"Just Like Jesse James\". Vyšla v říjnu 1989 a stala se dalším velkým hitem, v Americe dobyla 8. místo a v Anglii 11. \"Heart Of Stone\" vyšel jako singl číslo 4 23. ledna 1990. V Americe obsadil 20. místo a v Anglii 43. Poslední singl, \"You Wouldn't Know Love\", vyšel v roce 1990 pouze v Evropě, v Anglii se umístil na 55. místě. K písním \"If I Could Turn Back Time\" a \"Heart Of Stone\" byly natočeny doprovodné videoklipy.\n"}
{"id": "1302274", "url": "https://cs.wikipedia.org/wiki?curid=1302274", "title": "Far Cry 5", "text": "Far Cry 5\n\nFar Cry 5 je akční FPS hra s otevřeným světem vyvinutá studiem Ubisoft Montreal a vydávaná společností Ubisoft pro platformy Microsoft Windows, PlayStation 4, Xbox One a podporou pro Playstation 4 Pro, Xbox One S a Xbox One X. Je to celkově šestý díl akční série \"Far Cry\". K vydání hry došlo 27. března 2018. Hra má české titulky jak na PS4, PC i Xbox One.\n\nHra se odehrává v odlehlém kraji Hope County v americkém státě Montana, kde se sektářský kněz Joseph Seed považuje za hlavu místního okresu. Ve skutečnosti se jedná o radikálního kazatele, který společně se svojí nevlastní sestrou a dvěma jejimy bratry stojí v čele militaristické sekty Eden's Gate (v českém překladu \"Rajská Brána\"), jež drancuje a trýzní místní obyvatele. Snaží se rozšířit komunitu a zároveň trestat jedince, jež by se opovážili ventilovat místní praktiky právním orgánům či veřejnosti. Postupem času ale budete odhalovat pravou prioritu této sekty a zjistíte že obyvatele Hope County neunáší jen tak. To nejhorší ještě přijde. Musíte tak zabíjet prorabáky (ti co se přidali k sektě a jsou ozbrojeni) ničit jejich věci a převzít zpět tento kraj z rukou těch \"šílenců\". Celou dobu budete mít s sebou parťáky jak zvířecí tak lidské, novinkou je že celou kampaň můžete odehrát s kamarádem nebo kamarády. Samozřejmě nechybí multiplayer kde můžou hráči hrát proti sobě i proti NPC.\n\nV současnosti se prodává Season Pass obsahující všechna 3 DLC. První DLC: \"Hours of Darkness\" se odehrává ve Vietnamské válce, kde jako uvězněný voják se musíte dostat pryč. Cestou zachraňujete své kamarády odpůrce režimu a ničíte vietnamské budovy. V druhém DLC: \"Lost on Mars\" hrajete jako Nick Rye (kamarád hlavní postavy z děje) a jste teleportováni na Mars abyste zachránili lidstvo. Musíte zabíjet mimozemštany a ničit jejich věci. Třetí DLC: \"Dead living Zombies\" se toho moc neví, snad jen to že tam budou zombies.\n\nMožnost vylepšování zbraní, kooperace mezi ostatními postavami v průběhu kampaně. Můžeme využívat speciálních vlastností nebo si jednoduše zavolat pomoc. Svoboda cestovat po otevřeném světě amerického venkova. Hráč si sám určuje co udělat, může si měnit, vylepšovat, upravovat postavu nebo si dokonce nahrát vlastní avatar. Dále hráče čeká krásná příroda. Široké využití nás nečeká jen v typech zbraní ale i vozidel. Od robustních vozidel přes traktory až po výkonné vozy nebo vozítka. Mimo misí je zde spoustu aktivit, ať už chytání ryb, lov, hledání skrytých prepper stashů (bunkrů s vybavením) nebo jen prozkoumávání rozhlehlé mapy.\n\n\n\n\n"}
{"id": "1302282", "url": "https://cs.wikipedia.org/wiki?curid=1302282", "title": "Love Hurts", "text": "Love Hurts\n\nLove Hurts je dvacáté studiové album zpěvačky a herečky Cher, vydané v červnu roku 1991 u Geffen Records.\n\nLove Hurts je třetím a posledním albem Cher vydaným u společnosti Geffen Records. Produkce se nově ujal Bob Rock a již zasvěcení John Kalodner, Diane Warrem a Desmond Child z let minulých. Album se začalo natáčet koncem roku 1990 a pokračovalo až do začátku roku 1991, během Cher vztahu s kytaristou skupiny Bon Jovi Richiem Samborou. Album věnovala jemu a \"každému muži, kvůli kterému jsem kdy uronila slzu\".\n\nDeska obsahuje celkem čtyři cover verze: \"Save Up All Your Tears\" nahraná koncem 80. let Bonnie Tyler a Robinem Beckem, písničku od skupiny Kiss \"A World Without Heroes\" z roku 1980, \"Fires Of Eden\" od Judy Collins z předchozího roku a \"Love Hurts\", skladbu, kterou Cher nahrála již pro své album Stars v roce 1975. Tentokrát byla více v pop/rockovém stylu, než jako balada. Originální verze pochází od Everly Brothers z roku 1960. Evropská verze alba obsahuje také celosvětový hit \"The Shoop Shoop Song (It's In His Kiss)\", melodii z filmu Mermaids, která pochází z pera zpěvačky Betty Everett z roku 1963.\n\nDřívější vydané verze alba v UK mají stejný obal alba jako americká vydání, ale později ho vystřídal přebal jiný, ukazující ležící Cher v červeno-zrzavé paruce. Evropské edice také obsahují tamní hit \"The Shoop Shoop Song (It's in His Kiss)\", který se umístil na 1. místě v deseti státech. V Americe, kde skladba slavila pouze vlažný úspěch, byla k dostání pouze na soundtrack albu k filmu Mermaids a na singlu.\n\nPro propagaci alba, Cher udělala několik vystoupení po celém světě. V Americe se účastnila Late Show s Davidem Lettermanem a zazpívala \"Save Up All Your Tears\". 21. června 1991 se také zúčastnila pořadu In Concert na programu ABC, kde účinkovala s písněmi \"Love Hurts\", \"Love and Understanding\", \"Save Your All Your Tears\" a \"A World Without Heroes\". Tento zvláštní výkon byl velmi kritizován, protože Cher zpívala všechny skladby na playback, i když ABC předpokládal \"čestný\" živý rock. Později v rozhovoru v průběhu roku Cher obhajovala své zpívání na playback a In Concert jí nabídlo šanci znovu se objevit (se svou kapelou připojenou a hraním) později v roce 1991, ale vystoupení se nikdy neuskutečnilo. Cher také propagovala album v Evropských zemích. V UK zazpívala \"Love And Understanding\", \"Save Up All Your Tears\" a \"Could've Been You\" v Top Of The Pops, ve Wogan zazpívala \"Love And Understanding\" a \"Save Up All Your Tears\" a v Aspel And Company zase \"Could've Been You\". V Austrálii, během Dame Edna Show, zazpívala \"Save Up All Your Tears\" a přidala přídavek v podobě dávného hitu \"I Got You Babe\", kterou zazpívala společně s Dame Ednou.\n\nDalší propagace přišla se světovým turné. The Love Hurts Tour začalo 15. dubna 1992 v německém Berlíně. Na turné zazněly z alba čtyři písně - Love and Understanding\", \"Save Up All Your Tears\", \"Love Hurts\" a \"Fires Of Eden\".\n\nZatímco se albu extrémně dařilo v UK, singly z něho vydané slavily pouze mírný úspěch. \"Love And Understanding\" byl jediný velký hit v tamních žebříčcích. Album však vyprodukovalo fanoušky oblíbený singl \"Could've Been You\" nebo samotmou Cher velmi oblíbené skladby \"Save Up All Your Tears\", \"Love Hurts\" a \"Fires Of Eden\".\n\nOproti předchozím deskám Cher (1987) a Heart Of Stone (1989) slavila deska Love Hurts pouze mírný úspěch v Severní Americe. Bylo zde oceněno zlatou deskou za prodej 500 tisíc kusů. V Evropě a v Oceánii však album slavilo obrovský úspěch, na 1. místo se dostalo v těchto čtyřech zemích: Rakousko, Irsko, Norsko a Spojené království. V UK album debutovalo rovnou na 1. místě a vydrželo tam šest týdnů za sebou. Poté se pět týdnů drželo v top trojce a stalo se tak nejlépe prodávané ženské album roku. Prodalo se ho zde 3 miliónů kusů, což je trojnásobná platina.\n\nZ alba vzešlo dohromady pět singlů. Pilotní singl \"Love And Understanding\" vyšel 21. května 1991. Umístil se na 16. místě v Severní Americe a na 10. místě v UK. Druhý singl \"Save Up All Your Tears\" se dostal do top40 jak v Americe, tak v Anglii i Kanadě. \"Love Hurts a \"Could've Been You\" byly vydané pouze v Evropě, zatímco \"When Lovers Become Strangers\" zase pouze v Severní Americe.\n"}
{"id": "1302283", "url": "https://cs.wikipedia.org/wiki?curid=1302283", "title": "Maci", "text": "Maci\n\nMaci (; 1652–1739) byl mandžuský politik, dlouholetý ministr a velký sekretář v říši Čching.\n\nMaci byl druhým synem mandžuského státníka Mišana, narodil se roku 1652, pocházel z klanu Fuca, byl členem žluté korouhve s lemem.\n\nOd roku 1669 pracoval v nižší funkci na ministerstvu prací, roku 1675 byl přeložen na ministerstvo daní. Mezitím se roku 1672 stal kapitánem nové roty v jeho korouhvi. Začátkem 70. let patřil k hodnostářům prosazujícím tvrdý postup vůči třem vazalům ovládajícím jih Číny.\n\nRoku 1682 povýšil na ředitele odboru na ministerstvu prací a byl pověřen dohledem nad cly ve Wu-chu v provincii An-chuej. Po dvou letech byl přeložen na úřednické místo ve velkém sekretariátu. Roku 1685 opět dostal úřad v provincii, tentokrát se stal provinčním (finančním) správcem (\"pu-čeng-š’\") v provincii Šan-si, kvůli čemuž velení korouhevní rotě předal mladšímu bratru, a následující rok povýšil na guvernéra téže provincie. Za úspěšnou práci v Šan-si získal nemalé uznání. \n\nRoku 1688 ho císař Kchang-si pověřil šetřením korupční aféry v provincii Chu-pej, téhož roku jmenoval vedoucím kontrolního úřadu a zařadil do delegace vyslané k mírovým rozhovorům s Rusy v Selenginsku, poselstvo se však kvůli válce v Mongolsku vrátilo z půli cesty.\n\nOd roku 1690 zasedal v radě princů a vysokých úředníků, začátkem roku 1691 byl jmenován ministrem vojenství. Ve funkci se věnoval zejména přípravám války s Džúngarským chanátem. Roku 1692 přešel na ministerstvo daní. V letech 1696/7 císař osobně vytáhl do pole proti Džúngarům, Maci organizoval zásobování armády a v nepřítomnosti císaře pomáhal korunnímu princi Jin-žengovi řídit vládu.\n\nRoku 1699 ho císař jmenoval velkým sekretářem. Funkci vykonával několik let, než se roku 1708 zapletl do debat o následníku trůnu. Patřil v nich mezi úředníky doporučující odvolání Jin-ženga a jmenování nového korunního prince, v důsledku sporů se však rozešel s císařem, což mu vyneslo odsouzení k smrti. Sice byl záhy omilostněn, nicméně přišel o úřední funkce. Do vysokých funkcí se vracel postupně, roku 1710 byl pověřen dohledem nad ruskými obchodníky v Pekingu (pro svou znalost ruských záležitostí, kterým se věnoval od 80. let). Po dvou letech (roku 1712) povýšil na úřadujícího ministra císařské domácnosti, a roku 1716 se podruhé stal velkým sekretářem. Za své zásluhy obdržel titul hraběte 1. stupně.\n\nRoku 1735 rezignoval kvůli vysokému věku, o čtyři roky později zemřel.\n"}
{"id": "1302285", "url": "https://cs.wikipedia.org/wiki?curid=1302285", "title": "Believe (album)", "text": "Believe (album)\n\nBelieve je dvaadvacáté studiové album zpěvačky a herečky Cher, vydané v říjnu roku 1998 u WEA a Warner Bros. Records.\n\n\"Believe\" je comebackové album, které následovala po nepříliš úspěšném albu It's a Man's World (1995). Vedoucí společnosti a producent alba, Rob Dickens, navrhl Cher, aby natočila taneční album a oslovila tak její početné gay publikum. Cher však nebyla touto myšlenkou nadšená, s tím, že se nejedná o \"opravdové písně\".\n\nCher začala na albu pracovat v létě roku 1998 v Londýně, kde se setkala s producenty Markem Taylorem a Brianem Rawlingem. Další producenti byli Todd Terry a Junior Vasquez. Cher také spolupracovala s dlouholetou spolupracovnicí Dianou Warren, která pro album napsala píseň \"Takin' Back My Heart\". Album také obsahuje tři cover verze starších písní - \"The Power\" od Amy Grant, \"Love Is the Groove\" od Betsy Cook a závěrečný remix jejího vlastního hitu z roku 1988 \"We All Sleep Alone\" z alba Cher (1987).\n\nPůvodními autory písně Believe jsou Brian Higgins, Matt Gray, Stuart McLennen a Tim Powell, a cirkulovala společností Warner Bros. několik měsíců, nikdo o ní nejevil zájem. Podle producenta skladby, Marka Taylora \"všichni milovali refrén, ale ne zbytek písně\". Steve Torch a Paul Barry nakonec píseň přepsali do podoby, se kterou byli Rob Dickens a Cher spokojení.\n\nS novým albem razantně změnila styl a natočila taneční desku. Album také obsahuje novátorský prvek. Poprvé v mainstreamu byl použit efekt zvaný vocoder nebo-li autotune, který se od té doby začal používat běžně. Tento Cher-efekt (jak se mu také říká), taneční hudba a ojedinělý vzhled jí přilákal mnoho nových fanoušků, především těch náctiletých.\n\nAlbum se ihned stalo obrovským hitem a jejím nejúspěšnějším album vůbec. Celosvětově se ho prodalo 12 miliónů. V USA se umístilo na 4. místě, což bylo do té doby její nejvyšší umístění (až album z roku 2013 Closer To The Truth toto prvenství předčilo). Prodalo se tu 4 miliony kopií a bylo tak oceněno čtyřnásobnou platinou. Na prvním místě se album umístilo v Dánsku, Kanadě, Německu, Novým Zélandě, Portugalsku a Rakousku. Do top10 se dostalo ve Francii, Maďarsku, Norsku, Španělsku nebo UK.\n\nV roce 1999 vyjela na Do You Believe? Tour (1999 - 2000), které rovněž slavilo úspěchy.\n\nRecenze alba byly smíšené. Mezi nejčastější výtky patřily kritika silné použití auto-tune efektu a podobnost s Madonniným albem z téhož roku - Ray Of Light.\n\nV letech 1999 a 2000 vyhrálo album mnoho cen. V roce 1999 bylo dokonce nominované na cenu Grammy pro nejlepší popové album. Grammy nakonec získala píseň Believe, a to v kategorii Nejlepší taneční nahrávka (rovněž byla nominovaná v kategorii Nahrávka roku).\n\nDodnes se jedná o nejprodávanější album umělce nad 50 let. Prodej činí 20 000 000.\n\nZ alba vzešly čtyři singly. Pilotní singl Believe je jedním z nejúspěšnějších singlů všech dob a trhal mnoho rekordů. V Americe se umístil na první příčce. Cher bylo v té době 52 let a stala se tak nejstarší ženou mající hit číslo 1 v americkém Hot100. Další singl Strong Enough slavil také úspěchy a stal se její signifikantní klasikou. Singly číslo 3 a 4 - All Or Nothing a Dov'è L'amore - byly rovněž úspěšné. Žádný vydaný singl z toho alba se však nevyrovnal pilotnímu singlu.\n"}
{"id": "1302286", "url": "https://cs.wikipedia.org/wiki?curid=1302286", "title": "Qassiarsuk", "text": "Qassiarsuk\n\nQassiarsuk (zastarale Brattahlíð nebo Brattahlid) je osada v kraji Kujalleq v Grónsku. V roce 2017 tu žilo 33 obyvatel.\n\nPrvní zmínky o osadě pocházejí již ze středověku, kdy byla známá pod jménem Brattahlíð. Puvodní osada se nacházela u fjordu Tunulliarfik (dánsky: \"Skovfjorden\"), moderní Qassiarsuk se nachází o asi kilometr dále. Ze staré osady se zachovaly ruiny z několika budov, obytných domů, hospodářských stavení a kostela. Ruiny staveb jsou stále zachovalé a od roku 2017 jsou zapsány na seznam světového kulturního dědictví UNESCO společně s dalšími místy na jihozápadě Grónska pod společným názvem „Kujataa v Grónsku: farmaření Seveřanů a Inuitů na okraji ledovcového pokryvu“.\n\nSoučasná obec byla založena jako první grónská ovčí farma v roce 1924, která se nachází na současném umístění Qassiarsuku.\n\nDo 31. prosince 2008 byla osada součástí okresu Narsaq v kraji Kitaa. Dne 1. ledna 2009 se Qassiarsuk stal součástí kraje Kujalleq, když zanikl kraj Kitaa a okresy Narsaq, Qaqortoq, a Nanortalik přestaly existovat jako samosprávné celky a sjednotily se spolu s částí okresu Ivituut do kraje Kujalleq.\n\nOsada se nachází na Narsackém poloostrově zhruba 5 km na západ od města Narsarsuaq přes fjord Tunulliarfik. Je tu velice úrodná země vhodná pro zemědělství.\n\nOsada má obchod se smíšeným zbožím provozovaný společností KNI a hostel pro turisty. Je tu také malý kostel. Elektřina je pro Qassiarsuk vyráběna místní elektrárnou.\n\nOblast u Qassiarsuku má poměrně rozsáhlou síť pískových a štěrkových silnic, celkově dlouhých přes 120 kilometrů, vyžadujících 500 000 dánských korun ročně na údržbu (silnice platí převážně Narsarsuaq, částečně také Qassiarsuk a grónská vláda). Silnice jsou převážně potřebné pro přepravu ovcí do ovčích farm Nunataaq a Inneruulalik. Nejdelší úsek silnice spojuje ovčí farmy Qassiarsuku s letištěm Narsarsuaq, a je dlouhý asi 50 km. Silnice jsou celkově špatně udržované, chybí převýšení proti povodním a jelikož se nepoužívá tvrdší žula, ale měkčí pískovec, jsou v létě závažné problémy s prachem. Nejsou doporučeny pro silniční vozidla, ale pouze pro terénní vozidla. Jízda mezi letištěm a Qassiarsukem je těžká, protože neexistuje žádný most přes ledovcovou řeku Narsarsuaq a je obtížné ji přebrodit kvůli naplaveninám písku v řece z Grónského ledovce (grónsky: Sermersuaq).\n\nVšechny důležité dopravy z Qassiarsuku jsou po moři. Všem sousedním osadám Narsarsuaqu (Nunataaq, Inneruulalik a Qassiarsuk) slouží letiště Narsarsuaq, jediné letiště v Kujallequ. Letiště provozuje Air Greenland a je z něho možné letět do Alluitsupu Paa, Kangerlussuaqu, Nanortaliku, Narsaqu, Nuuku, Paamiutu a Qaqortoqu. Qassiarsuk ani ostatní osady v oblasti nemají vlastní heliport.\n\nEkonomika Qassiarsuku je založena na chovu ovcí a farmářství. To je nezvyklé vzhledem k většině ostatních grónských osad, jejichž ekonomika je založena na rybolovu.\n\nFinančně je k dispozici také velký cestovní ruch v oblasti. Ruiny Brattahlíðu a zrekonstruovaného kostela Thodhildur patří mezi nejoblíbenější turistické destinace v celém Grónsku.\n\nPočet obyvatel Qassiarsuku byl stabilní v posledních dvou desetiletích, v posledních šesti letech však prudce klesl z 89 obyvatel (2010) na 48 obyvatel (2011), od té doby je však stabilní.\n\nRomán An Old Captivity napsaný Nevilem Shutem se odehrává v Qassiarsuku a popisuje archeologické expedice v roce 1930 v původním umístění osady (v Brattalíðu).\n"}
{"id": "1302287", "url": "https://cs.wikipedia.org/wiki?curid=1302287", "title": "Mistrovství světa v šermu 2010", "text": "Mistrovství světa v šermu 2010\n\nMistrovství světa v šermu za rok 2010 se konalo v Paříži ve Francii ve dnech 4. až 13. listopadu.\n\n\n"}
{"id": "1302291", "url": "https://cs.wikipedia.org/wiki?curid=1302291", "title": "Living Proof", "text": "Living Proof\n\nLiving Proof je čtyřiadvacáté studiové album zpěvačky a herečky Cher, vydané nejdříve v listopadu roku 2001 u WEA a Warner Bros. Records.\n\nPo obrovském komerčním úspěchu předchozí desky Believe se Cher rozhodla s téměř identickým týmem vytvořit další, do taneční hudby laděné album. Living Proof vyšlo nejdříve v listopadu 2001 v Evropě a dalších zemích mimo USA. V Americe vyšlo až na začátku roku 2002. Komerčně album nedosáhlo takového úspěchu předchozího alba Believe (1998). V Americe debutovalo na 9. místě s prodejem 82 tisíc v prvním týdnu.\n\nAby Cher album podpořila, vyjela v červnu 2002 na její největší a rekordy trhající turné s názvem Living Proof: The Farrewell Tour (2002 - 2005).\n\nZ alba vzešlo šest singlů. \"The Music's No Good Without You\" vyšel jako první (mimo Ameriku) celosvětový singl a udělal z Cher jednu z mála umělců, mající top10 hit v Anglii v pěti dekádách za sebou. Americký pilotní singl byl \"Song For The Lonely\", který se umístil na 85. místě v Billboard Hot 100 a na 1. místě v Hot Dance Club Songs. V Evropě poté vyšel singl \"Alive Again\". Následující písně \"A Different Kind Of Love Song\", \"When The Money's Gone\" a \"Love One Another\" vyšly na singlech v Americe.\n"}
{"id": "1302292", "url": "https://cs.wikipedia.org/wiki?curid=1302292", "title": "McIlwraithovo pohoří", "text": "McIlwraithovo pohoří\n\nMcIlwraithovo pohoří (\"McIlwraith Range\") je horské pásmo na poloostrově Cape York v Austrálii, asi 550 km severně od města Cairns. Je rozvodím mezi Carpentarským zálivem a Korálovým mořem. Tvoří je převážně žula, nejvyšší bod je bezejmenný a leží v nadmořské výšce 824 m. Je pojmenováno podle dlouholetého queenslandského premiéra Thomase McIlwraitha. Oblast má vlhké a horké klima a je pokrytá tropickým deštným lesem, byl zde zřízen národní park Kulla (domorodý název pohoří), ve kterém žije kuskus skvrnitý, krajta zelená, perepel okrovoprsý, kasuár přílbový, medosavka pruhoprsá, modropláštník krásný a další živočichové.\n\n"}
{"id": "1302293", "url": "https://cs.wikipedia.org/wiki?curid=1302293", "title": "Jan Antonín Mareš", "text": "Jan Antonín Mareš\n\nJan Antonín Mareš (1719, Chotěboř –1794, Petrohrad) byl český hudebník, hornista, violoncellista, konstruktér a vynálezce. \n\nNarodil se v Chotěboři, hudbu a zpěv studoval v tamním klášteře. Později hru na roh také v Drážďanech a hru na violoncello v Berlíně. Tam se seznámil s knížetem Bestuževem a na jeho radu odešel roku 1748 do Petrohradu a podstatnou část života pak prožil v Rusku v Petěrburské oblasti. Je zakladatelem tzv. „ruské rohové hudby“, což byl sbor 37 hornistů, původně z poddaných knížete Naryškina, z nichž každý hrál pouze jeden tón chromatické stupnice. Podobný orchestr pak vznikl i u carského dvora a Mareš se stal jeho kapelníkem. V Chotěboři je dnes téměř neznámý, v Rusku je však ctěn a vážen.\n\n"}
{"id": "1302297", "url": "https://cs.wikipedia.org/wiki?curid=1302297", "title": "It's a Man's World", "text": "It's a Man's World\n\nIt's A Man's World je jednaadvacáté studiové album zpěvačky a herečky Cher, vydané v listopadu roku 1995 u WEA a Warner Bros. Records.\n\nAlbum vyšlo nejdříve na konci roku 1995 v Evropě a poté na začátku roku 1996 v USA v pozměněné, do r´n´b laděné verzi.\n\nAlbum představuje 'novou' Cher zpívající 'nekonvenční' (většinou) cover verze starších písní. Jedná se zejména o písně od mužských autorů, jelikož deska je koncipována jako pohled ženy z mužského úhlu pohledu. Styl hudby se výrazně liší od toho, co dělala předtím - pop/rockový styl na předchozích deskách vystřídal zralejší styl písní ve stylu více do Deep South. Album také vyniká hlasově, patrné zejména ve skladbách \"One by One\" a \"The Gunman\", kde se hlasem dostává ze své komfortní zóny.\n\nDeska slavila mírný úspěch v Evropě, v Americe však propadla. Celosvětový prodej činí cca 3 400 000 prodaných kusů.\n\nZ alba vzešlo pět singlů. První evropský singl byla píseň Walking In Memphis, která se v Anglii umístila na 11. místě. K písni byl natočený černobílý videoklip, kde se Cher mimo jiné objeví v přestrojení Elvise Presleyho. Ve stejném přestrojení vystoupila poté také s písní v pořadu Top Of The Pops. Druhý a evropský a pilotní americký singl byla skladba One By One, která obsadila v Anglii 7. místo a v Americe místo 52. Další evropské singly byly (popořadě) Not Enough Love In The World a The Sun Ain't Gonna Shine Anymore. V Americe ještě vyšel druhý singl Paradise Is Here.\n"}
{"id": "1302300", "url": "https://cs.wikipedia.org/wiki?curid=1302300", "title": "Sabsu", "text": "Sabsu\n\nSabsu (; † kolem 1701) byl mandžuský vojevůdce, generál korouhevních vojsk říše Čching.\n\nSabsu pocházel z mandžuského klanu Fuca, patřil k žluté korouhvi s lemem. Žil v Ule (dnešní Girin), kde sloužil jako plukovník.\n\nRoku 1677 s dvěma sty vojáky doprovázel skupinu pověřenců z Pekingu, kteří hledali nejvyšší horu pohoří Čchang-paj, odkud měl pocházet předek rodu Aisin Gioro. Za účast na úspěšné expedici byl povýšen na vojenského zástupce správce Ninguty.\n\nNa přelomu let 1682/83 doprovázel Langtana a Pengcuna v jejich výzvědné expedici k Albazinu. Roku 1683 vytáhl s armádou z Ninguty na sever k Amuru, na němž vybudoval dvě opevněné základny, Ajgun a Kumarsk. Přitom zajal skupinu Rusů plavících se k ústí Zeji. Velikost jeho armády odhadli Rusové na 10 tisíc lidí na 300 lodích, se 300 velkými i malými děly. Ve druhé polovině roku vyslal oddíly o 400–500 mužích k ruským ostrohům v povodí Zeji, dva obsadili bez problémů, poslední z nich, Verchnozejský se držel až do února 1684.\n\nTéhož roku byl jmenován vojenským správcem Chej-lung-ťiangu se sídlem v Ajgunu s úkolem vypořádat se s Rusy, ale jeho postup byl váhavý a pomalý. Roku 1685 byl proto císařem pokárán.\n\nS posilami přivedenými Pengcunem v červnu 1685 zaútočil na Albazin, po krátkém obléhání se Rusové vzdali a odešli. Sabsu byl vyznamenán a jeho velitelství přeloženo do Mergenu. Rusové však Albazin obnovili, proto je od července 1686 opět obléhal, od listopadu 1686 kvůli zahájení jednání přerušil boje a následující rok se stáhl do Mergenu. V létě 1689 přivedl do Něrčinska na podporu čchingských vyslanců nejméně 3000 mužů.\n\nRoku 1696 v tažení proti džúngarskému chánu Galdanovi velel východní armádě, která strážila západní hranice Mandžuska. Roku 1701 byl degradován protože zanedbával rozvoj zemědělství ve svěřeném regionu a pokusil se to skrýt, když předešlý rok vypukl hladomor.\n\nPozději byl jmenován mladším pomocníkem komořího císařské gardy, ale krátce nato zemřel.\n"}
{"id": "1302301", "url": "https://cs.wikipedia.org/wiki?curid=1302301", "title": "Giuseppe Mazzuoli (sochař)", "text": "Giuseppe Mazzuoli (sochař)\n\nGiuseppe Mazzuoli (1644, Volterra – 1725, Řím) byl italský barokní sochař, pracující v Římě. Vytvořil celou řadu skvělých soch, ale nikdy nebyl vůdčí postavou v římském uměleckém světě.\n\nGiuseppe Mazzuoli se narodil v italském městě Volterra, což je hornaté město v italském regionu Toskánsko, jehož historie se datuje do 7. století př. n. l. Jsou zde významné památky z etruských, římských a středověkých období. Mazzuoli se učil svému řemeslu Sieně. Většinu svého dospělého pracovního života ale strávil v Římě. Tam vstoupil do dílny Ercole Ferrata (1610 – 10. července 1686), kde se stal jediným žákem Melchiorre Cafà, který spolupracoval s Ferratou. Stejně jako Ferrata, tak i Mazzuoli často spolupracoval s Gian Lorenzo Berninim, kterému pomáhal na velkých zakázkách. Byl mezi těmi, s ním pracovali na sochařské výzdobě hrobky papeže Alexandra VII. (1672–1678). Když v roce 1702 papež Klement XI. a kardinál Benedetto Pamphili oznámili svůj velký plán nechat vytvořit dvanáct soch apoštolů v životní velikostí, aby vyplnili výklenky podél lodi baziliky San Giovanni v Lateranu, byl projekt rozdělen mezi všechny hlavní sochaře v Římě. Podle Rudolpha Wittkowera to byl \"největší sochařský úkol v Římě na počátku osmnáctého století.\" Každá socha byla sponzorována známým princem a Mazzuolimu byla přidělena práce na soše \"Svatý Filip\". Sochu Svatého Filipa financoval arcibiskup z Würzburgu. Socha byla dokončena roku 1711. Stejně jako většina sochařů i Mazzuolli dostal nákres od oblíbeného malíře Carlo Maratta či Maratti (13. května 1625 – 15. prosince 1713), italského malíře.\n\nMazzuoli uskutečnil několik velkých zakázek pro Maltézský řád. Řád je římským katolickým laickým náboženským řádem, který zachovává šlechetné zásady, a zároveň uchovává vojenské a rytířské tradice. Byl založen jako nemocnice pro rytíře kolem roku 1099 v Jeruzalémě, v Jeruzalémském království, což z něj činí nejstarší přeživší rytířský řád na světě. Nejvýznamnější prací je hlavní oltář katedrály sv. Jana ve Vallettě, dokončený v roce 1703. Zde vytvořil mramorovou skupinu \"Křest Kristův\".\n\nMazzuoliho bratr Annibale Mazzuoli byl malířem. Jeho syn, také sochař, je pro odlišení ozačován jako Giuseppe Mazzuoli mladší.\n\n\nItalský malíř Giuseppe Mazzuoli žil mezi roky 1536 a 1589\n"}
{"id": "1302302", "url": "https://cs.wikipedia.org/wiki?curid=1302302", "title": "Pengcun", "text": "Pengcun\n\nPengcun ( nebo ; † 1701) byl mandžuský vojevůdce, generál korouhevních vojsk říše Čching.\n\nPengcun byl pravnukem mandžuského vojevůdce Hohoriho z klanu Donggo, patřil k rudé korouhvi.\n\nRoku 1652 zdědil titul vévody 3. stupně, téhož roku povýšený na 1. stupeň. Roku 1676 byl jmenován zástupcem velitele mongolské červené korouhve, roku 1682 byl přeložen k mandžuské korouhvi.\n\nNa přelomu let 1682/1683 byl s Langtanem poslán na výzvědnou expedici k Albazinu. Po návratu obdržel velení nad mandžuskou červenou korouhví. Roku 1685 byl opět poslán na Amur, tentokrát s oddílem 500 vojáků z Fu-ťienu a Tchaj-wanu zajatých v bojích s Čeng Čcheng-kungem a dovedných v používání velkých štítů. Se Sabsuem velel prvnímu obléhání Albazinu. Po dobytí Albazinu se vrátil do Pekingu.\n\nRoku 1690 se účastnil bojů s Džúngary včetně bitvy u Ulan Butung, kde velel pravému křídlu. V bitvě padl císařův strýc Tchung Kuo-kang a džúngarský chán Galdan unikl, Pengcun byl proto degradován. Roku 1696 opět dostal velení nad mongolskou rudou korouhví a funkci náčelníka štábu západní armády vypravené proti Džúngarům, která je porazila u Zúnmod.\n\nRoku 1699 rezignoval ze všech postů kvůli nemoci a po dvou letech zemřel.\n"}
{"id": "1302303", "url": "https://cs.wikipedia.org/wiki?curid=1302303", "title": "Langtan", "text": "Langtan\n\nLangtan (; 1634–1695) byl mandžuský vojevůdce, generál korouhevních vojsk říše Čching.\n\nLangtan, syn mandžuského generála Ubaje, se narodil roku 1634, pocházel z klanu Gûwalgiya, od třinácti let sloužil v tělesné stráži čchingského císaře Šun-č’a.\n\nRoku 1649 se účastnil bojů proti povstaleckému generálovi Ťiang Siangovi v Ta-tchungu. Kvůli provinění svého otce přišel o hodnosti a tituly, ale po čase, roku 1652, byl opět povolán do služby. Stal se velitelem pluku v korouhevních vojskách a roku 1663 se podílel na potlačení povstání v Chu-peji. Po otcově smrti roku 1665 zdědil jeho titul vikomta 1. stupně. Roku 1678 vedl poselstvo do Koreje. Roku 1680 byl jmenován zástupcem velitele (, \"fu-tu-tchung\") mongolské bílé korouhve, po dvou letech (nebo po roce) byl ve stejné hodnosti převelen k mandžuské korouhvi.\n\nNa přelomu let 1682/83 s Pengcunem pod záminkou lovu prozkoumal situaci v Albazinu, ruském městečku na Amuru, a okolí. Usoudil, že k jeho dobytí postačí 3 tisíce vojáků s 20 děly, s tím, že vojsko by mělo přijít po zemi, a zásoby dopravit po řece. Roku 1683 byl povýšen na velitele předvoje a poslán k ruce Sabsuovi, veliteli amurského regionu (Chej-lung-ťiangu). Roku 1685 byl důstojníkem ve štábu Pengcuna, velitele tažení do Albazinu. Po zničení Albazinu se vrátil do Mergenu. Rusové však téhož roku Albazin obnovili. Novému tažení do Albazinu roku 1686 velel Sabsu, Langtan sloužil jako jeho zástupce. Obléhání se táhlo do roku 1687, kdy se čchingská armáda stáhla a začala jednání končící Něrčinskou smlouvou (1689).\n\nRoku 1688 byl jmenován velitelem (, \"tu-tchung\") mongolské bílé korouhve. Následujícího roku se účastnil mírových jednání v Něrčinsku. Zakrátko byl přeložen k mandžuské bílé korouhvi, opět v hodnosti jejího velitele. Roku 1690 likvidoval bandity v Džeholu. Roku 1691 byl s generálskou hodností \"an-pej ťiang-ťün\" (, „generál zklidňující sever“) pověřen velením v Ta-tchungu. Roku 1692 byl jmenován komorníkem císařské gardy, velitelem divize střelných zbraní a členem státní rady, následující rok s generálskou hodností \"čao-wu ťiang-ťün\" (, „generál skvělý válečník“) pověřen velením v Kan-čou (v provincii Kan-su) a roku 1694 přeložen do Ning-sia, s úkolem připravit útok na Džúngary.\n\nZemřel roku 1695 na inspekční cestě do Mukdenu.\n"}
{"id": "1302306", "url": "https://cs.wikipedia.org/wiki?curid=1302306", "title": "Velká synagoga (Sydney)", "text": "Velká synagoga (Sydney)\n\nVelká synagoga je synagoga vystavěná v pseudomaurském a novogotickém slohu. Stojí v australském městě Sydney na ulici Elizabeth Street.\n\nPodnět ke stavbě Velké synagogy byl iniciován z návrhu architekta Thomase Rowea. Synagoga byla vysvěcena v roce 1878, postavena o pět let později. Kombinuje prvky charakteristické pro byzantský a gotický sloh.\n\nŽidovská komunita v Sydney, která existuje od dob první kolonizace Austrálie, se zprvu scházela v pronajatých prostorách před vystavěním vlastní synagogy v egyptském stylu dle návrhu Jamese Humea z roku 1844.\n\nSoučasná synagoga má tradiční vyvýšený prostor (galerii) pro ženy. Dříve se bema (pódium pro čtenáře) nacházela v prostředku synagogy, ale pro zvětšení kapacity byla roku 1906 přesunuta k západní zdi budovy.\n\nV průběhu let byly postupně prováděny různé úpravy detailů okrasných prvků. Byla postavena knihovna Rabína Falka, zavedena elektřina, zavěšeny lustry a instalován výtah.\n\n"}
{"id": "1302311", "url": "https://cs.wikipedia.org/wiki?curid=1302311", "title": "Leo Varadkar", "text": "Leo Varadkar\n\nLeo Varadkar (18. ledna 1979) je irský politik ze strany Fine Gael a současný taoiseach. Po odchodu Endy Kennyho byl zvolen předsedou strany Fine Gael 2. června 2017. 14. června byl Irským shromážděním nominován jako taoiseach a jeho kandidatura byla potvrzena irským prezidentem. Od roku 2007 byl poslancem za volební obvod západní Dublin. Vystřídal pozice ministra dopravy, turistiky a sportu (2011–2014), ministr zdravotnictví (2014–2016) a sociálního zabezpečení (2016–2017). Během referenda o stejnopohlavních manželstvích v roce 2015 se otevřeně přihlásil ke své homosexuální orientaci. Po svém zvolení taoiseachem se stal nejmladší osobou, první osobou indického původu a prvním gayem vykonávající tento úřad v historii země.\n\nVaradkar se narodil v Dublinu a vystudoval místní Trinity College. Několik let strávil jako medik, poté byl v roce 2010 atestován jako všeobecný lékař. V roce 2004 byl kooptován do rady hrabství Fingal a sloužil jako zástupce starosty před svým zvolením do Dáil Éireann.\n"}
{"id": "1302312", "url": "https://cs.wikipedia.org/wiki?curid=1302312", "title": "Sardinská rallye", "text": "Sardinská rallye\n\nSardinská rallye (italsky Rally di Sardegna) je rallový závod, který byl do kalendáře Mistrovství světa v rallye zařazen v roce 2004, kdy nahradil Rallye Sanremo. V sezóně nebyl podnik součástí WRC, ale byl zařazen do Intercontinental Rally Challenge.\n"}
{"id": "1302316", "url": "https://cs.wikipedia.org/wiki?curid=1302316", "title": "Seznam dílů seriálu Milo a Murphyho zákon", "text": "Seznam dílů seriálu Milo a Murphyho zákon\n\nToto je seznam dílů seriálu \"Milo a Murphyho zákon\". Americký animovaný televizní seriál \"Milo a Murphyho zákon\" měl premiéru 3. října 2016 na stanici Disney XD.\n\n<onlyinclude></onlyinclude>\n\nDne 28. února 2017 byl seriál prodloužen o druhou řadu.\n\nDne 21. července 2017 byl oznámen crossover speciál mezi seriály \"Milo a Murphyho zákon\" a \"Phineas a Ferb.\"\n"}
{"id": "1302317", "url": "https://cs.wikipedia.org/wiki?curid=1302317", "title": "Palác kratochvíle", "text": "Palác kratochvíle\n\nPalác kratochvíle () je jeden z paláců Moskevského kremlu. Nachází se u západní kremelské hradby mezi Komediantskou a Trojickou věží. Budova byla postavena roku 1651 jako obytné prostory pro bojara Ilju Daniloviče Miloslavského, tchána cara Alexeje I. Michajloviče. Je to jediná dochovaná bojarská rezidence Moskevského kremlu.\n\nÚzký pozemek mezi hradbou a hospodářskými budovami carské rezidence do značné míry určil plán domu Miloslavského. Uprostřed pozemku byla vystavěna samotná rezidence, na jihu a na severu reprezentativní dvůr a hospodářské budovy. V půdorysu téměř čtvercová budova měla uprostřed obloukový průjezd, který spojoval obě strany.\n\nBudova vznikla roku 1651 jako obytná rezidence bojara Ilji Daniloviče Miloslavského. Postavena byla na pozemku, na kterém dříve stály hospodářské budovy carského dvora.\n\nPo smrti Miloslavského roku 1669 připadl dům carské pokladně, načež byl s carským palácem propojen spojovacím krčkem. Roku 1672 se zde konaly pro pobavení carské rodiny tzv. \"potěchy\", první divadelní představení na Rusi. Ty daly paláci nakonec i jméno – \"Potěšnyj dvorec\", tedy Palác kratochvíle. V roce 1679 se sem nastěhovali členové carské rodiny, palác tak byl rozšířen a částečně přestavěn.\n\nVýstavba Paláce kratochvíle souvisela s novým moskevským trendem bydlení v kamenných domech, který odstartovala výstavba Těremského paláce. Ostatně, výrazný bílý dekor na fasádě Těremský palác silně připomíná. Nezaměnitelným ho však činí zvláštně situovaná palácová kaple Pochvaly přesvaté Bohorodice, která z hlavního objemu budovy poněkud vystupuje. Oltářní část je nesena výraznými konzolami, imitujícími mašikuli, což umožnilo dostát zásadám výstavby pravoslavných chrámů, které zakazují umisťovat oltář nad obytné prostory.\n\nZa panování Petra I. Velikého zde byl zřízen úřad, roku 1806 objekt přestavěli na byt a kanceláře vojenského správce Moskvy. V té době vznikala souvisle zastavěná Palácová ulice, východní část paláce proto byla rozšířena o jedno křídlo, aby vznikla souvislá uliční čára. Fasáda i interiéry Paláce kratochvíle získaly neogotickou výzdobu, palácová kaple byla zrušena a kupole byly odstraněny.\n\nV letech 1874-1875 se architekt Nikolaj Alexandrovič Šochin pokusil uvést palác do původního stavu, i když se jednalo pouze o stylizaci vycházející z architektových představ.\n\nV současnosti se zde nachází velitelství kremelské vojenské stráže. Ta nechala v letech 2000-2004 provést restauraci objektu, přičemž byly obnoveny některé prvky fasády a také část interiérů. Asi nejvzácnějším objevem byly kamenné reliéfy, zobrazující náměty velmi vzácné pro 17. století – květiny, reálná i fantastická zvířata a rytířské turnaje.\n"}
{"id": "1302318", "url": "https://cs.wikipedia.org/wiki?curid=1302318", "title": "Adriano Banchieri", "text": "Adriano Banchieri\n\nAdriano Banchieri (Bologna, 3. září 1568 – Bologna, 1634) byl italský hudební skladatel, hudební teoretik, varhaník a básník z konce renesance a počátku baroka. Založil Accademia dei Floridi v Bologni.\n\nNarodil se a zemřel v Bologni (která tehdy patřila pod Papežský stát). V roce 1587 se stal mnichem Benediktinského řádu, řádové sliby složil v roce 1590, a změnil si jméno z Tommaso na Adriano. Jedním z jeho učitelů v klášteře byl Gioseffo Guami, který silně ovlivnil jeho styl.\n\nPodobně jako Orazio Vecchi se zajímal o převod madrigalů do dramatické podoby. Konkrétně, byl jedním z průkopníků formy, která se nazývala \"madrigalová komedie\" — série madrigalů, které nebyly prováděny na jevišti, ale pokud byly zpívány za sebou, vyprávěly příběh. Dříve byla madrigalová komedie považována za jeden z důležitých předchůdců opery, ale většina současných hudebních vědců ji považuje za samostatný hudebně-dramatický žánr v Itálii.\n\nKromě toho byl významný skladatel canzonet, které byly na konci 16.století lehčí a velmi populární alternativou k madrigalu.\n\nBanchieri zreformoval notový zápis, systematicky používal taktové čáry a generálbasová čísla. Dále zavedl označení pro dynamiku: \"piano\" a \"forte\"\n\nMezi lety 1605 a 1638 bylo vydáno nejméně šest edicí jeho varhaních skladeb \"l'Organo suonarino\".\nBanchieriho poslední publikace byla \"Trattenimenti da vila\" z roku 1630. Podle Marthy Farahat napsal mezi roky 1598 a 1608 pět madrigalových komedií:\n\n\nV roce 2008 skupina čtyř skladatelů včetně Lorenzo Ferrero a Bryan Johanson napsal spolupráci kompozice pro varhany a orchestr nárok \"Variazioni su un tema di Banchieri\", která byla poprvé provedena v Bologni 2. srpna téhož roku.\n\n\n"}
{"id": "1302320", "url": "https://cs.wikipedia.org/wiki?curid=1302320", "title": "Maurský sloh", "text": "Maurský sloh\n\nMaurský sloh je islámský architektonický styl severní Afriky a částí Španělska a Portugalska, kde byli Maurové dominantní mezi roky 711 až 1492. Je pro něj charakteristický podkovovitý, bohatě člěněný (pruhovaný) oblouk a drobné ornamenty, nazývané také arabesky. Nejznámějšími dochovalými příklady tohoto slohu jsou mešita v Cordóbě, palácový komplex Alhambra či věž Giralda v Seville.\n\nV Česku se maurský styl objevuje pouze u minaretu zámku v Lednici, u Španělské a Jeruzalémské synagogy v Praze, dále v Slánské synagoze a v synagoze v Krnově. Některé prvky maurského slohu má také například Nová synagoga ve Velkém Meziříčí.\n"}
{"id": "1302322", "url": "https://cs.wikipedia.org/wiki?curid=1302322", "title": "Juliet Campbellová", "text": "Juliet Campbellová\n\nJuliet Campbellová (nepřechýleně Juliet Jean Campbell) ( 17. března 1970 Kingston) je bývalá jamajská atletka, běžkyně, halová mistryně světa v běhu na 200 metrů.\n\nCelkem třikrát startovala na olympiádě – v Barceloně v roce 1992 doběhla sedmá ve finále na 400 metrů, v Atlantě o čtyři roky později byla členkou jamajské štafety na 4x400 metrů, která skončila čtvrtá. V Sydney v roce 2000 úspěch nezaznamenala. Na světovém šampionátu v roce 1993 získala bronzovou medaili jako členka štafety na 4x100 metrů. Stejného úspěchu dosáhla v roce 2001 v Edmontonu. Největším úspěchem byl titul halové mistryně světa v běhu na 200 metrů v roce 2001. Na šampionátu v Lisabonu kromě toho byla členkou stříbrné jamajské štafety na 4x400 metrů. Její poslední medaili z mezinárodních soutěží bylo třetí místo v běhu na 200 metrů z halového mistrovství světa v roce 2003.\n\n"}
{"id": "1302325", "url": "https://cs.wikipedia.org/wiki?curid=1302325", "title": "Annibale Mazzuoli", "text": "Annibale Mazzuoli\n\nAnnibale Mazzuoli (1658, Řím – 17. prosince 1743) byl italský malíř.\n\nAnnibale Mazzuoli se narodil v umělecké rodině. Jeho otec byl architekt Dionisio Mazzuoli. Jeho bratry byly sochař Giuseppe Mazzuoli (1644-1725) a Antonio Giovanni, architekt Francesco Mazzuoli a řezbář Agostino Mazzuoli. Sochař Bartolomeo Mazzuoli byl jeho synovec a syn Antonia Giovanniho. Annibale začal svou kariéru v Sieně. Jeho začátky popsal Luigi Lanzi: „rychlý malíř fresek, ale nepříliš významný“.\nV kostele San Martino v Sieně Annibale v roce 1697 vytvořil fresky v kopuli a na chóru. V kostele a klášteře Santa Margherita v Castelvecchio, vlastněném Contrada Siena- (Sienská contráda). Ve spolupráci s Giuseppe Nicolou Nasinim namaloval stropní fresku. V modlitebně sv. Antonína Paduánského v Sieně namaloval oltářní obrazy \"Sv. Bartoloměj a Sv. Sebastián\". Pro Certosa Siena namaloval \"Sv. Bruno\". V Palazzo Publico v Sieně je vystavena freska \"Setkání papeže Řehoře VII. a římského císaře Henryho IV.\", namalovaný v roce 1695. Jeho další fresky jsou v kostele San Vigilio v Sieně. Fresku \"Život Sv. Gerarda\" lze nalézt v \"Motlitebně Sv. Louse a Sv. Gerarda\" v Sieně. V kostele San Domenico v Sieně je jedno z jeho pláten \"Extaze Svaté Kateřiny ze Sieny\". Jiné fresky a oltáře ve městě byly namalovány pro církev Maria Santissima del Rosario, Oratorium San Bernardino al Prato, kostel San Francesco. Mimo Sienu pracoval také v Colle di Val d'Elsa v Toskánsku, v provincii Sieny, určené pro katedrálu Sv. Petra (San Pietro). Annibale Mazzuoli maloval také pro kostel Sant'Agostino, San Gimignano a Duomo Montepulciano.\n\nMazzuoli byl povolán do Říma papežem Klementem XI., kde kromě jiných projektů pracoval také lna restaurování několika obrazů ve Vatikánu. Jeho pověsti uškodilo restaurování Michelangelových fresek v Sixtinské kapli v letech 1710 až 1712, kde Annibale a jeho syn, Giovanni Antonio Bartolomeo, použili řecké víno a mořskou houbu k čištění fresek. Jedním z žáků Mazzuoliho v Římě byl Giovanni Pietro Cremoni.\n"}
{"id": "1302326", "url": "https://cs.wikipedia.org/wiki?curid=1302326", "title": "Natalia Safronnikovová", "text": "Natalia Safronnikovová\n\nNatalia Safronnikovová ( 28. února 1973) je bývalá běloruská atletka, běžkyně, halová mistryně světa v běhu na 200 metrů.\n\nV roce 2001 se stala halovou mistryní Běloruska v běhu na 60 metrů. Její čas 7,04 s znamenal nejlepší světový výkon této sezóny. O několik dnů později vybojovala bronzovou medaili v běhu na 200 metrů na halovém mistrovství světa. Největší úspěch pro ni znamenal titul halové mistryně světa v běhu na 200 metrů v roce 2004. Zlatou medaili získala po diskvalifikaci za doping Rusky Anastasije Kapačinské, která doběhla první do cíle.\n\n"}
{"id": "1302335", "url": "https://cs.wikipedia.org/wiki?curid=1302335", "title": "Mike Hillardt", "text": "Mike Hillardt\n\nMichael Howard \"Mike\" Hillardt (* 22. ledna 1961, Brisbane) je bývalý australský sportovec, atlet, jehož hlavní disciplínou byl běh na 1500 metrů, halový mistr světa v běhu na 1500 metrů.\n\nPři premiéře světového halového šampionátu v roce 1985 zvítězil ve finále běhu na 1500 metrů. O dva roky později titul neobhájil, skončil pátý. Na mistrovství světa pod čirým nebem ve stejné sezóně doběhl v této disciplíně pátý. Celkem osmkrát se stal mistrem Austrálie v běhu na 1500 metrů. Jeho osobní rekord 3:33,39 pochází z roku 1985. \n\n"}
{"id": "1302336", "url": "https://cs.wikipedia.org/wiki?curid=1302336", "title": "Wes Bentley", "text": "Wes Bentley\n\nWesley Cook \"Wes\" Bentley (* 4. září 1978, Jonesboro) je americký herec, který se především věnuje filmu.\n\nBentley je známý hlavně díky jeho roli Ricky Fittse ve filmu Americká krása (1999), díky které získal cenu BAFTA za nejlepší mužský herecký výkon ve vedlejší roli, z filmu Ghost Rider (2007), Thomas ve filmu P2 (2007), Seneca Crane v The Huger Games (2012) a Doyle ve filmu Interstellar (2014). Byl jeden ze čtyř subjektů v dokumentu My Big Break, díky čemuž ztratil věhlas z Americké krásy a stal se drogově závislým. Ve snaze si znovu vybudovat kariéru hrál v permiéře Venus in Fur pod režií Davida Ivese v New Yourském divadle mimo Broadway roku 2010. Mezi filmy, ve kterých následně účinkoval, se řadí Vykoupení (2000), Čtyři pírka (2002), Životní zápas (2005), Weirdsville (2007), There Be Dragons (2011), The Time Being (2012), Pioneer (2013), After the Fall (2014), We Are Your Friends (2015) a Pete's Dragon (2016).\n\nOd roku 2014 se poprvé objevil v hororové sérii American Horror Story na televizi FX, kde hrál Edwarda Mordrakea ve 4. sérii Freak show. V roce 2015 působil v 5. sérii s názvem Hotel jako detektiv John Lowe, za což byl nominován na Critics' Choice Television Award. Rok na to hrál i v 6. sérii s podtitulem Roanoke jako Dylan.\n"}
{"id": "1302364", "url": "https://cs.wikipedia.org/wiki?curid=1302364", "title": "Jiráskovy sady (Hradec Králové)", "text": "Jiráskovy sady (Hradec Králové)\n\nJiráskovy sady jsou nejstarším a nejoblíbenějším parkem v Hradci Králové, který se nachází při soutoku řek Labe a Orlice. Jeho nejstarší část byla zbudována v roce 1868.\n\nPočátky parku sahají do 2. poloviny 19. století, kdy bylo město ještě uzavřeno pevnostními hradbami. V jejich výběžku na soutoku řek Labe a Orlice byl na místě zrušených ovocných sadů, zelinářských zahrad a zásobárny i chovu dobytka pro potřebu posádky založen roku 1868 po příchodu 12. pluku arcivévody Viléma důstojnický park, který však nebyl přístupný veřejnosti. K tomuto parku by se spíše hodil název generálský park, neboť do něho chodil zejména velitel pevnosti a další vysocí důstojníci se svými rodinami. Dodnes zde nalezneme zbytky opevnění, zejm. zděný průchod hliněným valem (poternu), kterým se vchází do růžové zahrady. Prvním zahradníkem byl zahradník z Pouchova Jan Vognar, původně četnický strážmistr, po něm starosta Živnostensko-čtenářské jednoty František Valeš, který zemřel v roce 1908. Občas sem vyráželi místní učitelé se svými žáky na botanické exkurze, mnohdy v doprovodu zahradníka Valeše.\n\nRoku 1896 zřídil okrašlovací spolek malé sady mezi silnicí pod pivovarem a důstojnickým parkem. Práce řídil František Valeš, zahradník z důstojnického parku. Téhož roku byl rozšiřován zahradnický domek v důstojnickém parku o přístavbu na západní straně. Při hloubení základů narazili dělníci na černou zem, která byla promíchána s uhlím a v ní bylo mnoho keramických střepů.\n\nV roce 1908 byla část důstojnického parku na břehu Labe postoupena městu, aby zde zbudovalo vodárnu a elektrárnu, s jejichž výstavbou bylo započato firmou Kress a Bernard ještě téhož roku podle plánu profesora Františka Sandera. Za odstoupenou část poskytla obec k rozšíření důstojnického parku část městského sadu v Rokycanově ulici a pevnostní pozemek za městskou plynárnou. Ve zbylé části městského sadu, vzniklého na zasypané části hradebních příkopů, byl tehdy umístěn araukarit, který pocházel od Pecky. Navíc byly v sadech vyhloubeny 2 studně, a to v letech 1909 a 1917, kdy se začal projevovat nedostatek vody pro město.\n\nHned po převratu v roce 1918 byl důstojnický park přejmenován na Jiráskovy sady. U hlavní vstupní brány byl 4. června 1922 postaven pomník Aloise Jiráska na náklady Svazu československého důstojnictva. V roce 1925 přešly sady na 10 let do správy městského zahradnictví. Tehdy zde byly velkou atrakcí dvě srnky, jež byly umístěny v ohražené části sadů. V cípu u soutoku se nadále pěstovala zelenina, ale v roce 1926 i tuto část převzalo město a vysadilo zde výše zmíněnou růžovou zahradu (ve středním oddílu zasazeny růže, 80 vysokokmenných a 850 nízkokmenných sazenic; zbývající část byla travnatá s kvetoucími jiřinami) a o rok později alpinárium. Vše pod dohledem vrchního zahradníka Josefa Votavy.\n\nV roce 1927 byla při vstupu do sadů upravena jediná velká plocha, která byla osázena ohnivě červenými salviemi se žlutou obrubou z aksamitníků. 23. července 1927 byla prodána zdejší kůlna, kterou koupil rolník Řehák ze Slezského Předměstí za 2 500 Kč. Během následujícího měsíce byla zbourána a odvezena. Roku 1928 byly zahlazeny škody, jež vznikly při opravě podjezí u elektrárny. Na těchto místech byly vysázeny lesní stromky a znovuobnoveny travnaté plochy, z nichž některé byly vyrovnány. Ohromná pohroma v podobě větrné vichřice zasáhla sady 4. července 1929, kdy bylo zničeno na 300 stromů. V roce 1929 ministerstvo národní obrany pronajalo Jiráskovy sady na 30 let zdejší odbočce Svazu čs. důstojnictva. Téhož roku byly zahájeny přípravné práce na rekonstrukci sadů.\n\nRoku 1930 byla dokončena úprava Jiráskových sadů podle plánů zahradního architekta Josefa Kumpána z Prahy, který 24. a 25. září 1929 pobýval ve městě a vykonal všechny přípravné a zaměřovací práce. Došlo tak k přemístění některých cest, k novým výsadbám, některé hrbolaté trávníky byly zarovnány, tenisové hřiště bylo zvětšeno o 1 dvorec. Většinu nákladů hradila královéhradecká odbočka Svazu čs. důstojnictva. Město naopak dodalo materiál, mj. 450 m³ zlomkových cihel z rozbouraného kavalíru, a odborný zahradnický dozor.\n\nV roce 1932 projevilo ministerstvo národní obrany souhlas s tím, aby byla část parku prodána městu a zároveň byly Jiráskovy sady pronajaty městu na 30 let. Ještě téhož roku městské zastupitelstvo schválilo návrh smlouvy o koupi a pronájmu sadů a schválilo zadání stavby restauračního pavilonu. V roce 1932 byl tak postaven kruhovitý parkový pavilon pro pořádání koncertů a v letech 1929–1933 budova městské letní restaurace, obojí podle projektu architekta ing. Jana Rejchla. Roku 1934 bylo na soutoku řek umístěno bronzové sousoší Labe a Orlice, které pro město vytvořil Josef Škoda. Alegorické sousoší zobrazuje odvážným způsobem splynutí Labe a Orlice v podobě nahých milenců a ve své době vyvolalo rozruch. V roce 1935 byl v parku navíc umístěn dřevěný kostelík, který sem byl dovezen z Malé Polany.\n\nKolem roku 1948 vedla přes Orlici do Jiráskových sadů pontonová lávka. Zřízena byla v roce 1933, aby byly sady spojeny s nedalekým fotbalovým hřištěm SK Hradec Králové. Později zanikla a s její obnovou se počítalo v roce 1969. K realizaci tohoto plánu však nedošlo. Zbytky jejího ukotvení můžeme vidět na obou březích ještě dnes. V roce 1954 byl v sadech zřízen veřejný záchodek. Roku 1969 byla dokončena adaptace zdejší restaurace. V roce 1985 bylo uvažováno o rekonstrukci parku. Taktéž o 4 roky později, kdy byla projekčně zajišťovaná rekonstrukce rozvržena do 2 etap. 1. etapa měla zahrnovat obnovu travnatých ploch a zdravotní probírku vzrostlé zeleně, 2. etapa rekonstrukci porostů v dolní části sadů a další obnovu výsadeb.\n\nVelkou změnou pro park se stalo období po listopadu 1989, kdy chtělo město navázat na všechny prvorepublikové a rakousko-uherské tradice a obnovit vyhlášenost tohoto místa a hlavně do něj vrátit ve velkém život. 23. května 1990 byla obnovena tradice zdejších promenádních koncertů. Roku 1992 došlo k rekonstrukci původního alpinia podle projektu PhDr. Stanislava Špouly. O 4 roky později mělo městské zastupitelstvo projednávat Informace o harmonogramu prací pro rekonstrukci a obnovu Jiráskových sadů včetně předběžného rozpočtu. Nakonec byla tato věc stažena z programu. Roku 2004 byla vyhlášena veřejná zakázka na úpravu Jiráskových sadů pro konání koncertů. Za zhotovitele byla vybrána firma B.C. BUILDING CENTRUM s.r.o. Hradec Králové. V roce 2015 bylo čerstvě zrekonstruované dětské hřiště převedeno z majetku Technických služeb Hradec Králové do vlastnictví statutárního města Hradec Králové.\nBudova restauračního pavilonu, jež vyšla na 394 000 Kč, byla postavena v roce 1933 podle zadání královéhradecké odbočky Svazu československého důstojnictva stavební firmou Františka Komárka. Autorem projektu byl Jan Rejchl, se kterým spolupracoval též brněnský stavitel Josef Jelínek ml.\n\nSeverní trakt stavby s vysunovacími okny byl zakončen půlkruhovým pódiem, takže se v letním období mohl přetvořit v „otevřenou verandu“. V jižní části podsklepeného objektu se nacházel zimní salonek, zasedací místnost, výčep a kuchyň. V prvním patře byl umístěn dvoupokojový byt restauratéra Josefa Mrvy, který vedl i původní restauraci, dva pokoje pro personál, klubovna s výhledem na řeku a prádelna se sušárnou. Restaurace byla otevřena 30. června 1933 a stala se jedním z center meziválečného kulturního a společenského života Hradce Králové. Po 2. světové válce sem byla umístěna školní jídelna, která byla v roce 1979 rozšířena a střídavě fungovala až do 90. let 20. století. Zrušena byla k 31. srpnu 1997. Nyní zde sídlí střední floristická škola.\n\nPodle některých zpráv byl kostel postaven již v letech 1502–1510 v slovenské obci Habura u Medzilaborců. Tyto zprávy se však ukázaly díky dendrochronologickému datování velmi nepřesnými, neboť trámy srubové konstrukce byly zhotoveny z jedlí mýcených mezi lety 1598–1607.\n\nTento pravoslavný kostel byl původně zasvěcen sv. Michaelu Archandělovi. Roku 1740 jej obec Habura prodala nedaleké vsi Malá Poľana, kde byl v roce 1759 zasvěcen sv. Mikuláši Divotvorci. Za 1. světové války byl kostel značně poškozen, protože obec neměla na jeho údržbu dostatek finančních prostředků. Po jeho obnovení (1920) byl v roce 1935 zakoupen od řecko-katolické náboženské obce Malé Polany za 10 000 Kč z daru starosty J. V. B. Pilnáčka pro město Hradec Králové. Zde byl kostel nákladně zrestaurován a 28. října 1935 slavnostně otevřen. V roce 1958 byl kostel prohlášen za nemovitou kulturní památku. Od té doby neprošel výraznou opravou, takže je dnes v havarijním stavu a jeho pozvolná obnova právě probíhá.\n\nAreál je doplněn dřevěným křížem s plechovým korpusem Ježíše Krista a u vchodu byla instalována pamětní deska na počest padlých legionářů v první světové válce. Text na ní zní: \"„STAROBYLÝ TENTO KOSTELÍK PŘEVEZEN BYL Z VÝCHODNÍHO SLOVENSKA NA PAMĚŤ VŠECH, KDOŽ ZA SVĚTOVÉ VÁLKY 1914–1918 OBĚTOVALI ŽIVOT ZA LEPŠÍ PŘÍŠTÍ ČESKOSLOVENSKA. VĚNOVAL STAROSTA JOSEF V. B. PILNÁČEK. MCMXXXV.“\"\nBronzový odlitek tohoto alegorického sousoší nazvaného Stok Labe s Orlicí (později Soutok Labe s Orlicí, zvané též Milenci) od Josefa Škody byl zakoupen dle usnesení městské rady 15. května 1934 a pochází ze závodu K. Bartáka v Praze-Hrdlořezích. Sousoší vzniklo z podnětu zdejšího okrašlovacího spolku, který přispěl 2 000 Kč na provedení studie. Po instalaci 16. října 1934 vzbudil tento dvouakt silné pohoršení královéhradeckých klerikálních kruhů, kterými byl označen za ryzí pornografii.\n\nNa vrcholu mohyly, která je poskládaná ze žulových balvanů, se nachází mohutná stéla, na níž je umístěna reliéfní podobizna Aloise Jiráska v bronzovém medailonu. Pod ním vpravo je nápis: „Mistr Alois Jirásek“ a letopočet „1851-1930“. Ve střední části je v bílém obdélníkovém kameni vypracován nízký reliéf s husitským výjevem. Pod ním citát z románu Bratrstvo: „Půjdeme. Já, bratr, my všichni. Kam poznáš“ (Bratrstvo I, XX. kapitola). Výtvarné řešení reliéfu je dílem Bohumila Liznera, malíře a profesora učitelského ústavu, medailonu J. Plichty (1931) a podobu památníku navrhl Boh. Srdínko z dílny Jaroslava Samka. Práce sochařské a kamenické provedla firma Jaroslav Samek Hradec Králové. Památník nechala postavit odbočka Svazu čs. důstojnictva. Slavnostně byl odhalen 4. června 1922, přičemž pamětní deska s portrétem spisovatele byla na památníku odhalena až roku 1931. Ke znovuodhalení památníku došlo v roce 1946. Roku 2010 se dočkal generální opravy, přičemž autorem návrhu byl Aleš Zlatohlávek a práce provedl Kamenoprůmysl Hradec Králové s. r. o.\n\n7,5 m dlouhý tunelový průchod se 2 portály z režného zdiva navrhl gen. ing. Kleindorff kolem roku 1790 v rámci výstavby královéhradecké pevnosti. Má se jednat o výpadovou pevnostní branku.\nDalší pozůstatek z pevnostního období. Jedná se o cihelný masiv s tloušťkou zdiva 2 m o rozměrech 17 x 12 m, výšky 3,5 m, s nárožím a římsou z kamenných kvádrů. Ze dvou místností při zemi ústí 14 střílen, nad nimiž se pod římsou nacházejí otvory od dýmníků. Vrch hradby je kryt hliněným násypem o vrstvě 1 m. Stavbu navrhl gen. ing. Kleindorf kolem roku 1784. Po zbourání ravelinu, když na tomtéž místě byly zřízeny Jiráskovy sady, byla střílnová kasemata používána jako budova pro odkládání zahradnického nářadí a k úschově rostlin na zimu. Během 2. světové války sloužila jako protiletecký kryt a současně byla k tomuto účelu přizpůsobena přestavbou. Byly upraveny místnosti, okna i střílny. Do roku 1997 byl nájemcem objektu K. Bartyzal, který měl společně s Českou společností vojenské historie Hradec Králové zpracovat návrh řešení budoucího provozu v objektu Střílnových kasemat. Roku 1998 byl objekt nabízen městem k pronájmu. Hlavními podmínkami bylo: nájem objektu a nezbytných pozemků na dobu 15 let za symbolické nájemné 1 Kč/m²/den, vložení nákladů do majetku města - rekonstrukce objektu, rekonstrukční práce ukončit nejdéle do 2 let od vydání stavebního povolení. V roce 2006 provedlo město základní vnější konzervaci do této doby velmi zchátralého objektu.\n"}
{"id": "1302366", "url": "https://cs.wikipedia.org/wiki?curid=1302366", "title": "Polytrimethylentereftalát", "text": "Polytrimethylentereftalát\n\nPolytrimethylentereftalát (PTT) je polyester syntetizovaný a patentovaný v roce 1941. Vyrábí se transesterifikací. Na jeho výrobu jsou využity dva monomery: propan-1,3-diol a kyselina tereftalová nebo dimethyltereftalát. Je podobný polyethylentereftalátu.\n\nVyužívání PTT se zvýšilo díky levnějším a účinnějším způsobům výroby propan-1,3-diolu v 80. létech 20. století, když začal být vyráběn firmami Degussa (výroba z akroleinu) a Shell (výroba hydroformylací ethylenoxidu). DuPont jej získává kvašením.\n\nPodobně jako polyethylentereftalát (PET) se tento plast vyrábí esterifikací (zde propan-1,3-diolu kyselinou tereftalovou), další možností je transesterifikace dimethyltereftalátu:<br>\nCH(COOH) + HO(CH)OH → [OCCHCO(CH))] + 2 HO\n\nCH(COOCH) + HO(CH)OH → [OCCHCO(CH))] + 2 CHOH\n\nPolytrimethylentereftalát se používá na výrobu koberců.\n"}
{"id": "1302370", "url": "https://cs.wikipedia.org/wiki?curid=1302370", "title": "Polyadice", "text": "Polyadice\n\nPolyadice je přechodná reakce mezi polymerací a polykondenzací. Nevzniká žádný vedlejší produkt. Reakce bývají řetězové. Monomery mají dvě funkční skupiny. Nastává přesmyk atomu vodíku z jednoho monomeru na druhý.\n\nProdukty polyadice:\n\n"}
{"id": "1302374", "url": "https://cs.wikipedia.org/wiki?curid=1302374", "title": "Zdeněk Vaněk", "text": "Zdeněk Vaněk\n\nZdeněk Vaněk (* 19. července 1968, Jaroměř, Československo) je bývalý československý házenkář. Po skončení aktivní kariéry působil jako trenér v Německu.\n\nS týmem Československa hrál na letních olympijských hrách v Soulu v roce 1988, kde tým skončil na 6. místě. Nastoupil v 6 utkáních a dal 2 góly. Hrál i na letních olympijských hrách v Barceloně v roce 1992, kde tým skončil na 9. místě. Nastoupil v 6 utkáních a dal 10 gólů. Reprezentoval Československo na třech mistrovstvích světa a dvou mistrovstvích Evropy. Na klubové úrovni začínal v TJ Náchod, v československé lize hrál za Duklu Praha (1987–1992) a v německé bundeslize za Stralsund. Za reprezentaci Československa nastoupil ve 168 utkáních.\n\n"}
{"id": "1302381", "url": "https://cs.wikipedia.org/wiki?curid=1302381", "title": "Jan Macků (zpěvák)", "text": "Jan Macků (zpěvák)\n\nJan Macků (* 8. září 1983 Chrudim) je zpěvák a textař kapely Dymytry, ve které vystupuje v masce a pod jménem „Protheus“. Je také učitelem na Fakultě lesnické a dřevařské České zemědělské univerzity . V anketě Český slavík Mattoni 2017 se mezi zpěváky umístil na 9. místě. Od roku 2019 působí také jako sólový zpěvák pod jménem Protheus.\n\nBěhem školy chodil na hodiny klavíru, který však upřímně nesnášel. K rocku a metalu si našel cestu přes kapelu Sepultura, jejíž kazetu si poslechnul asi v sedmé třídě a láska k tvrdé muzice už ho nepustila. V sedmé třídě založil se spolužáky kapelu Vatoma, v osmé třídě pak punkovou kapelu Majsedum. V této době byl ještě bubeníkem.\n\nV roce 2005 se zúčastnil konkurzů na zpěváka do kapel Dolores Clan a Dymytry. V obou byl úspěšný a vybral si první z kapel. V Dolores Clan se poprve postavil za mikrofon (po Václavu Noidovi). Bez Noida ale kapela nefungovala a rozpadla se. Protože nabídka z Dymytry stále platila, přijal ji a od té doby je frontmanem skupiny a kromě zpěvu píše také téměř veškeré texty k písním.\nNa pódiu si výjimečně i zabubnuje na \"kotel\". Je také autorem nápadu vystupovat na pódiu v maskách.\n\n20. října 2019 zveřejnil svůj sólový debut - singl \"Poločas\" (jako Protheus).\n\nV RockOpeře Praha účinkoval v muzikálu Antigona.\n\nNapsal i některé texty pro kapelu Arakain (např. \"„Ve vlasech tvých“\"), Jana Toužimského nebo Lucii Bílou (společný duet \"„Zvon volá nás“\").\n\nNa krátkou dobu působil jako učitel zpěvu na Mezinárodní konzervatoři Praha.\n\nKromě zmíněných kapel působil v minulosti ještě v Kotling Syndrome.\n\nJeho velkým hudebním vzorem je kapela KoЯn a její frontman Jonathan Davis.\n\nNarodil se v Chrudimi, 8. září 1983 do muzikantské rodiny, většinu života ale prožil v Praze. Jeho matka, Galla Macků, je hvězdou české operetní scény a učitelka zpěvu, otec je dlouholetý bubeník Orchestru Karla Vlacha.\nPo otcově vzoru se také věnoval bubnování. Navzdory otcovu přání rozvíjet se v bubenické dráze na Státní konzervatoři si Jan vybral gymnázium .\nPo gymnáziu si jeho rodiče přáli, aby šel studovat práva, on se ale dal, po vzoru jeho dědečka, lesáka, na lesařinu, která mu přirostla k srdci. Souběžně s lesařinou se věnoval své největší lásce, bigbítu.\n\nV letech 2010 – 2012 působil se svou tehdejší přítelkyní v dokumentární reality show České televize Malá farma.\n\nJeho velkou zálibou jsou motorky, je členem motorkářského klubu Kraken. \n\nNa festivalu ve Výravě poznal svou pozdější manželku, se kterou má syna Jana.\n\nBěhem inženýrského a doktorského studia na Fakultě lesnické a dřevařské ČZU (obor Technika a mechanizace v lesním hospodářství)\nse rozhodl na své alma mater pokračovat i jako pedagog na Katedře lesnických technologií a staveb. Zde učí části strojů nebo mechanizaci a věnuje se také výzkumu nových strojů, například těžebních.\n\nProtože byl v dětství často sám nebo s cizími lidmi (kvůli pracovnímu vytížení rodičů), tak si vytvořil svůj vlastní svět a byl dost uzavřený. Lidé o něm už od školky říkali, že je jak starý dědek, ale že má nos na věci, co budou mít úspěch. Od dětství také miloval řeckou mytologii. Próteus je v řecké mytologii právě takový protivný stařec s věšteckými schopnostmi. Tuto přezdívku má už od základní školy.\n\n„Svět podle Protha“ je blog, na němž vyjadřuje své názory jak na politiku, tak na každodenní problémy obyčejných lidí nebo i na \"svoji\" lesařinu a nabádá čtenáře k zamyšlení se nad daným problémem.\nJe to jeho další způsob, jak vyjádřit své názory mimo texty, které píše pro Dymytry. Tím se vyhýbá tomu, aby ze své kapely dělal, jak sám říká, \"politickou agitku\". Název vznikl zkomolením názvu novely Svět podle Prota a stejnojmenného filmu. Proč název blogu nepřímo odkazuje na toto dílo zdůvodnil Protheus takto: \"„(kniha/film) Je o mimozemšťanovi, který si tak proplouvá v našem světě, hodně věcem tu nerozumí a diví se, jak jsou lidi podivní a k světu slepí. No a oni ho mají samozřejmě za blázna. V mnoha ohledech se cítím dost podobně.“\"\n\n„VeryHero“ je aplikace pro mobilní telefony (zatím pouze iOS), kterou Jan Macků vymyslel a zaplatil její vývoj. V konečné fázi mu s realizací pomohl kolega z kapely Artur Mikhaylov. Cílem aplikace je motivovat uživatele dělat dobré skutky a v aplikaci je sdílet s ostatními uživateli. Aplikace s tímto smyslem je reakcí autorů na dnešní zahlcení internetu negativními zprávami a vlivy ze všech možných stran. Má tedy být protikladem těchto jevů a její obsah důkazem, že se na světě děje i mnoho dobrých věcí (ať malých nebo velkých). \n\n„Strom duší“ je název zpěvákova stojanu na mikrofon, který používá od roku 2017 a který si nechal vyrobit na zakázku (na fotce v infoboxu). Stojan má svou podobou připomínat jednak zpěvákův předchozí osobitý stojan (s hlavičkami panenek), ale také má symbolizovat Protheovu lásku k lesu. Jedná se o jedinečný kus z leštěného hliníku a váží 20 kilogramů. Navrhla jej sochařka Zoe Wolves ze SPŠ kamenické a sochařské v Hořicích, která také vyrobila jeho první, hliněnou, podobu. Kovovou verzi vytvořil ze sádrového odlitku kovolitec Jan Kadera. Dřevěný podstavec pak vyrobil Josef Beník, který je povoláním fotograf a běžně fotí na koncertech Dymytry. Speciální kloub s držákem na mikrofon nakonec přidal Pavel Srb. \n\n"}
{"id": "1302396", "url": "https://cs.wikipedia.org/wiki?curid=1302396", "title": "Survivor", "text": "Survivor\n\nSurvivor může být:\n\n\n\n"}
{"id": "1302399", "url": "https://cs.wikipedia.org/wiki?curid=1302399", "title": "Song Han Na Le", "text": "Song Han Na Le\n\nSong Han Na Le (, anglický přepis: \"Song Han Na Rai\"; * 1992 Soul) je jihokorejská reprezentantka v ledolezení i ve sportovním lezení, vítězka světového poháru a vicemistryně Asie v ledolezení na obtížnost.\n\nNa závodech ve sportovním lezení se nejlépe umístila na mistrovství Asie v lezení na obtížnost na šestém místě v roce 2009 a v boulderingu na sedmém v roce 2013. V Asii závodila také v lezení na rychlost, na světovém poháru pak pouze v obtížnosti. Postupně se začala věnovat také ledolezení, kde již získala mnoho medailí v obtížnosti.\n\n\n\n\n"}
{"id": "1302400", "url": "https://cs.wikipedia.org/wiki?curid=1302400", "title": "Tyson Jay Ritter", "text": "Tyson Jay Ritter\n\nTyson Jay Ritter (* 24. dubna 1984 Stillwater, Oklahoma) je americký zpěvák, baskytarista, klávesák a hudební skladatel skupiny The All-American Rejects. Kromě toho je herec a model. Jako herec se objevil v roli Dane v Amazon videu \"Betas\" a také několikrát na kanále NBC v seriálu \"Parenthood\" v roli rockové hvězdy Olivera Roma. Menší role hrál také ve filmech jako \"The House Bunny\" nebo \"Love and Mercy\". \nNarodil se a vyrůstal ve městě Stillwater v Oklahomě. Jeho matka Tracey Rains je zaměstnancem ve veřejné škole ve Stillwateru. Má staršího bratra Zacka, který je zubařem a mladší sestru Bailey. Vystudoval střední školu ve Stillwateru.\n\nSvé budoucí spoluhráče ve skupině The All-American Rejects poznal na středoškolské párty. Po odchodu Jesse Tabishe ze skupiny a příchodu nových členů Mikea Kennertyho a Chrise Gaylora se skupiny ujala nahrávací společnost Doghouse Records. Později přešli k DreamWorks Records a následně k Interscope Records. Skupina prodala přes 10 milionů alb a 4 miliony singlů. \n\nJako herec se objevil v televizních seriálech \"Dr. House\" nebo \"Parenthood\". Další roli získal v dramatu \"Love and Mercy\", kde hrál hlavní postavu Johna Cusaka.\n"}
{"id": "1302406", "url": "https://cs.wikipedia.org/wiki?curid=1302406", "title": "Ralph Saenz", "text": "Ralph Saenz\n\nRalph Michael Saenz, uměleckým jménem Michael Starr, (* 17. května 1965 Chicago) je americký zpěvák a hudebník, frontman comedy metalové skupiny Steel Panther. \n\nPůsobil jako zpěvák ve skupině David Lee Roth, kde byl přezdíván David Lee Raplh. Krátce byl také zpěvákem ve skupině L.A. Guns s kterou dokonce nahrál jedno album nazvané \"Wasted\". Dále také zpíval ve skupinách 7% Solution, First Cause, Longgone a Nightfall. Později začal při koncertování používat své druhé jméno Michael. \n\nV roce 2001 se krátce objevil ve filmu \"Rock Star\", kde v kabince rozmlouval s charaktery, které zde ztvárňovali Mark Wahlberg a Jennifer Aniston. Dále dělal druhé hlasy pro skupinu AFI v jejich albech zvaných \"Sing the Sorrow\" a \"Decemberunderground\".\n\nVyrůstal ve Van Nuys v kalifornii, kde jeho otec pracoval jako vysokoškolský profesor. V 1991 dosáhl titulu Ph.D. z anglické literatury na Kalifornské univerzitě v Berkeley. Krátce pracoval i jako asistent vysokoškolského profesora, který učil literaturu a místní kulturu. Je ženatý s Jocelyn Starr a společně žijí v Los Angeles. V jednom rozhovoru prohlásil, že jeho předci jsou ze Švédska a Španělska.\n"}
{"id": "1302409", "url": "https://cs.wikipedia.org/wiki?curid=1302409", "title": "New Hope (rozcestník)", "text": "New Hope (rozcestník)\n\nNew Hope, anglicky \"nová naděje\" může být:\n\n\n"}
{"id": "1302413", "url": "https://cs.wikipedia.org/wiki?curid=1302413", "title": "Věznice Old Bedford County", "text": "Věznice Old Bedford County\n\nVěznice Old Bedford County, někdy známá jako vězení Rock House, je budova vězení z 19. století, která se nachází v blízkosti náměstí v Shelbyville, v Tennessee.\n\nStará věznice je dvoupatrová budova postavená v letech 1866-7 z masivního ručně tesaného vápence; náklady činily 35 000 dolarů. Goodspeedova \"History of Tennessee\" ji popsala jako \"jednu z nejkrásnějších a nejpozoruhodnějších budov v Shelbyvillu\". Podle Goodspeeda to byla \"jedna z nejbezpečnějších věznic\" v Tennessee, osvětlená a větraná \"dlouhými, úzkými okny, skrze které nejmenší člověk nemohl uniknout\".\n\nBedford County provozuje moderní vězení na adrese 210 North Spring Street v Shelbyville.\n\nBudova byla zapsána do National Register of Historic Places v roce 1975. \n"}
{"id": "1302420", "url": "https://cs.wikipedia.org/wiki?curid=1302420", "title": "Kuna Pelješka", "text": "Kuna Pelješka\n\nKuna Pelješka je vesnice v opčině Orebić v Chorvatsku, v Dubrovnicko-neretvanské župě. V roce 2001 žilo v obci 258 obyvatel.\n\nVesnice je situována ve vnitrozemí poloostrova Pelješac v nadmořské výšce 400 metrů, při vedlejší silnici, mezi vesnicí Oskorušno na severozápadě a Pijavičino na jihovýchodě. Nejbližší pobřeží je 6 km na severovýchod ve vesnici Crkvice. Obyvatelé se věnují především vinařství. Vesnice je sídlem farnosti Kuna, která je rozlohou největší farností na poloostrově.\n\nHlavní památkou je františkánský klášter z 18. století. Autorem některých obrazů v klášteře je malíř Celestin Medović, místní rodák, který v klášteře žil jako františkánský mnich. Klášterní kostel Panny Marie Loretánské ze 17. století je jedním z největších kostelů na poloostrově. Farním kostelem je kostel Nanebevzetí Panny Marie ze 16. století.\n\n"}
{"id": "1302424", "url": "https://cs.wikipedia.org/wiki?curid=1302424", "title": "Ray Luzier", "text": "Ray Luzier\n\nRaymond Lee \"Ray\" Luzier (* 14. června 1970 Pittsburgh) je americký bubeník. Je stávájícím bubeníkem americké nu metalové skupiny Korn. Oficiálním členem skupiny je od roku 2009.\n\nNarodil se 14. června 1970 v Pensylvánii na farmě nedaleko Pittsburghu. Na bicí začal hrát v pěti letech, jako samouk. V prvních skupinách začal hrát na střední škole, kde hrál především na jazzových koncertech. Jeho velikou inspirací však byly skupiny AC/DC, Van Halen nebo Ozzy Osbourne. Po absolvování střední školy se přestěhoval do Hollywoodu, kde vystudoval vysokou školu zvanou \"MI's Percussion Institute of Technology\". Poté se začal živit jako instruktor bubnování a výuce rockového či jazzového stylu bubnování.\n\nTímto způsobem se živil až do roku 2001, ale již od roku 1997 začal hrát s kapelou David Lee Roth. Ve stejný rok také hrál v kapele Steel Panther, která se zformovala právě roku 1997, avšak z této kapely byl vyhozen, protože odmítl přestat jezdit na turné s kapelou David Lee Roth. V roce 2004 vydal své první DVD, na kterém ukazoval různé bubenické techniky a triky.\n\nRoku 2007, po odchodu Davida Silverii ze skupiny Korn (již roku 2006), Korn uskutečnili několik turné s náhradním bubeníkem Joeym Jordisonem ze skupiny Slipknot. Joey však musel odejít zpět ke skupině Slipknot, jelikož v té době kapela připravovala své nové album All Hope Is Gone. Skupina Korn byla nucena hledat nového bubeníka, proto se Ray rozhodl v Seattlu podstoupit pohovor s Munkym a Fieldym. Podmínkou skupiny bylo zahrát alespoň 5 songů z jejich repertoáru, Ray jich zvládl přibližně 30 a tak byl přijat do skupiny.\n\nPrvní vystoupení se skupinou Korn se odehrálo 13. ledna roku 2008 v Dublinu, od té doby se skupinou hraje na téměř každém koncertě. Se skupinou nahrál jejich deváté studiové album \"Korn III: Remember Who You Are\" a poté byl Jonathanem Davisem oficiálně prohlášen za člena Korn. V červnu roku 2008 také Luzier vyhrál cenu \"UltimateRockGods\".\n\nV roce 2014 vydal své první CD album nazvané \"KXM\" společně se svojí stejnojmennou skupinou, ve které byl on, kytarista George Linch a bassista/zpěvák Doug Pinnick.\n\nV osobním životě je ženatý s modelkou Aspen Brandy Leou, se kterou měl uzavřenou rodinnou svatbu 29. června 2016. Má 2 syny, kteří se jmenují Hudson Ray Luzier (15.2. 2011) a Beck Jagger Luzier (17.3. 2015). Oba syny měl se svou ženou již před svatbou, protože spolu žijí od roku 2009.\n\nSvou výbavu mění podle potřeby a podle stylu, který zrovna hraje. Aktuálně má smlouvu s firmou Pearl Drums, činely Sabian, blánami Remo, DW hardware a paličkami Vic Firth.\n\nCharakteristika jeho bicí soupravy Pearl Granite Sparkle Series:\nČinely:\n\n"}
{"id": "1302427", "url": "https://cs.wikipedia.org/wiki?curid=1302427", "title": "Sin Un-son", "text": "Sin Un-son\n\nSin Un-son (, anglický přepis: \"Shin Woon-seon\") je jihokorejská reprezentantka v ledolezení a ve sportovním lezení. Mistryně světa a Asie v ledolezení na obtížnost.\n\nNa závodech světového poháru v ledolezení končila často jako druhá, když jí zlaté medaile vysbíraly zejména Ruska Marija Tolokoninová a Italka Angelika Rainer.\n\nVe sportovním lezení dosáhla nejlepších výsledků na mistrovství Asie 2010, kde skončila třetí v lezení na obtížnost i v boulderingu.\n\n\n\n\n"}
{"id": "1302430", "url": "https://cs.wikipedia.org/wiki?curid=1302430", "title": "Kubištovy sady", "text": "Kubištovy sady\n\nKubištovy sady jsou park v Hradci Králové, který vyplňuje prostor mezi Pospíšilovou třídou a ulicemi Švendovou, Víta Nejedlého, Hradební a U Soudu. Vznikal v několika vlnách od roku 1909.\n\nV katastrálních mapách je dochován úsek tzv. Císařské cesty, která začínala na dnešní Pospíšilově třídě, v blízkosti současné Střední průmyslové školy, a procházela právě Kubištovými sady směrem ke Staré nemocnici. Trasa byla jednou ze tří hlavních přístupových cest od Slezska do Hradce Králové.\n\nOd výstavby barokního městského opevnění byla cesta vedena podél hradeb po náspu procházejícím Orlickou kotlinou, čímž vznikl její typický zvlněný průběh. Ten lze v některých místech pozorovat dodnes, zejména díky zachování části původní aleje lemující tuto cestu. Pravděpodobně někdy v průběhu 2. poloviny 18. století se cesta stala součástí významných silnic spravovaných císařstvím.\n\nZáklad parku vznikl ještě před výstavbou Orlické kotliny – v roce 1909. Ruku v ruce spolupracovala obec s místním okrašlovacím spolkem. Park tehdy vyšel na 3 440 K.\n\nOd roku 1910 nesl pojmenování sady Svatopluka Čecha. Tento název byl v roce 1940 zredukován na Čechovy sady. O 5 let později se park opět nazývá jako sady Svatopluka Čecha, ale již roku 1946 je pojmenován na počest Jana Švermy jako Švermovy sady. V letech 1961–1962 byl park nově upraven a rozšířen. V té době ho měl pod patronátem Občanský výbor 78. O údržbu travnatých ploch ve Švermových sadech se starala též mládež z pionýrské organizace Orlická. Další úprava sadů proběhla v roce 1976. Od roku 1992 park nese současný název, který obdržel podle malíře a grafika Bohumila Kubišty.\nPlánována je zásadní obnova parku. Zatím došlo jen na archeologický výzkum vybrané části parku a vyhlášení veřejné zakázky na zhotovení odborné studie, jejímž cílem by měla být obnova sadů a zároveň požadavek na „vynesení\" jednoho úseku Císařské cesty na povrch.\n"}
{"id": "1302432", "url": "https://cs.wikipedia.org/wiki?curid=1302432", "title": "IIHF Challenge Cup of Asia 2008", "text": "IIHF Challenge Cup of Asia 2008\n\nIIHF Challenge Cup of Asia 2008 byl turnaj v ledním hokeji, který se konal od 24. do 26. dubna 2008 v hale Mega Ice v Kowloonu v Hongkongu v Číně. Aby se všech 15 zápasů stihlo odehrát ve třech dnech, byla hrací doba zápasu zkrácena na dvakrát 18 minut. Turnaje se zúčastnilo šest mužstev, která spolu hrála v jedné skupině každé s každým. Vítězství si připsali hráči Tchaj-wanu před hráči Malajsie a domácími hráči Hongkongu.\n"}
{"id": "1302440", "url": "https://cs.wikipedia.org/wiki?curid=1302440", "title": "Svedení Joea Tynana", "text": "Svedení Joea Tynana\n\nSvedení Joea Tynana (v americkém originále: The Seduction of Joe Tynan) je americký dramatický film z roku 1979. Režisérem filmu je Jerry Schatzberg. Hlavní role ve filmu ztvárnili Alan Alda, Barbara Harris, Meryl Streep, Rip Torn a Melvyn Douglas.\n\n\n\n\n"}
{"id": "1302444", "url": "https://cs.wikipedia.org/wiki?curid=1302444", "title": "Francouzova milenka (film)", "text": "Francouzova milenka (film)\n\nFrancouzova milenka (v britském originále: The French Lieutenant’s Woman) je britský dramatický film z roku 1981. Režisérem filmu je Karel Reisz. Hlavní role ve filmu ztvárnili Meryl Streep, Jeremy Irons, Hilton McRae, Emily Morgan a Charlotte Mitchell.\n\n\nFilm získal dalších 8 nominací na cenu BAFTA, 2 nominace na Zlatý glóbus a 5 nominací na Oscara.\n\n\n\n"}
{"id": "1302474", "url": "https://cs.wikipedia.org/wiki?curid=1302474", "title": "Evangelický kostel (Liberec)", "text": "Evangelický kostel (Liberec)\n\nEvangelický kostel v Liberci (něm. \"Evangelische Kirche in Reichenberg\") byl luterským kostelem, postaveným v historizujícím stylu; nacházel se v Liberci-Kristiánově na náměstí Českých bratří.\n\nZákladní kámen ke kostelu byl položen 19. října 1864. Dokončený kostel byl posvěcen dne 21. října 1868. Vyhořelý a zanedbaný kostel byl roku 1976 odstřelen.\n\nAutorem architektonického plánu byl Gustav Sachers. Novorománská trojlodní hala s polygonálním závěrem měla štíhlou osmibokou věž na západním průčelí. Uvnitř kostela se nad hlavním vstupem nacházela polygonální varhanní empora a po stranách bočních lodí byly umístěny galerie. Na svou dobu poměrně progresivní bylo konstrukční řešení, kdy se namísto klenby uplatnil plochý strop, nesený litinovými sloupy, a dvoupatrové uspořádání, ovlivněné svažitým terénem náměstí. Do spodního podlaží vedl vstup v ose presbytáře.\n\n\n"}
{"id": "1302482", "url": "https://cs.wikipedia.org/wiki?curid=1302482", "title": "Sophiina volba (film)", "text": "Sophiina volba (film)\n\nSophiina volba (v americkém originále: Sophie’s Choice) je americký dramatický film z roku 1982. Režisérem filmu je Alan J. Pakula. Hlavní role ve filmu ztvárnili Meryl Streep, Kevin Kline, Peter MacNicol, Rita Karin a Stephen D. Newman.\n\n\nFilm získal další 4 nominace na Oscara, 2 nominace na Zlatý glóbus a 2 nominace na cenu BAFTA. \n\n\n\n"}
{"id": "1302495", "url": "https://cs.wikipedia.org/wiki?curid=1302495", "title": "Gemma Jones", "text": "Gemma Jones\n\nJennifer Gemma Jones (* 4. prosince 1942 Marylebone, Londýn) je anglická divadelní a filmová herečka. Objevila se ve filmech \"Rozum a cit\" (1995), \"Deník Bridget Jonesové\" (2001) a \"Poznáš muže svých snů\" (2010) od Woodyho Allena. Za svou roli ve filmu \"Marvellous\" (2014) získala v roce 2015 Filmovou cenu Britské akademie za nejlepší herečku ve vedlejší roli.\n\nNarodila se 4. prosince 1942 v Marylebone. Její bratr Nicholas Jones je také herec. Navštěvovala Královskou akademii dramatických umění, kde vyhrála zlatou medaili.\n\nJejím partnerem byl herec a režisér Sebastian Graham-Jones, s nímž měla syna Lukeho, který je filmovým producentem.\n\nV roce 1965 se objevila v divadelní společnosti v Nottinghamu jako Aňa ve \"Višňovém sadu\". Známou pro televizní diváky se stala díky hlavní roli v seriálu BBC \"Kenilworth\" (1967) jako Královna Alžběta I.\n\nMimo Británii se proslavila v roce 1974, když hrála Císařovnu Viktorii v televizním dramatu BBC \"Fall of Eagles,\" a Louisa Trotter v jiném dramatu BBC, \"Duchess of Duke Street\". V roce 1980 si zahrála roli Porcie v Shakespearově \"Kupci Benátském.\" Hrála také paní Dashwoodovou po boku Kate Winslet, Alana Rickmana a Emmy Thompsonové v dramatu \"Rozum a Cit\" (1995).\n\nK jejím dalším významným rolím patří paní Fairfaxová v Janě Eyrové (1997), Lady Queensbury ve filmu \"Oscar Wilde\" (1997),  matka Bridget v \"Deníku Bridget Jonesové\" (2001) a Poppy Pomfreyová v \"Harry Potterovi a Tajemné komnatě\" (2002). Tuto roli si zopakovala ve filmech \"Harry Potter a princ dvojí krve\" (2009) a \"Harry Potter a Relikvie Smrti - část 2\" (2011). Od roku 2007 do roku 2008 hrála Connie Jamesovou v dramatu \"Strašidla\". V roce 2010 se objevila ve filmu Woodyho Allena \"Poznáš muže svých snů\". V roce 2011 se objevila v seriálu \"Merlin\". V roce 2011 se objevila jako Královna Margaret v \"Richardu III.\"\n\nZa ztvárnění matky Neila Bladwina v televizním filmu \"Marvellous\" získala televizní cenu Britské akademie za nejlepší herečku ve vedlejší roli.\n"}
{"id": "1302501", "url": "https://cs.wikipedia.org/wiki?curid=1302501", "title": "Klid noci", "text": "Klid noci\n\nKlid noci (v americkém originále: Still of the Night) je americký mysteriózní film z roku 1982. Režisérem filmu je Robert Benton. Hlavní role ve filmu ztvárnili Roy Scheider, Meryl Streep, Jessica Tandy, Joe Grifasi a Sara Botsford.\n\n\n\n"}
{"id": "1302527", "url": "https://cs.wikipedia.org/wiki?curid=1302527", "title": "Everybody Rides the Carousel", "text": "Everybody Rides the Carousel\n\nEverybody Rides the Carousel (v americkém originále: Everybody Rides the Carousel) je americký animovaný film z roku 1975. Režisérem filmu je John Hubley. Hlavní role ve filmu ztvárnili Lane Smith, Charles Levin, Meryl Streep, Dee Dee Bridgewater a Pablo Casals.\n\n\n\n"}
{"id": "1302528", "url": "https://cs.wikipedia.org/wiki?curid=1302528", "title": "Alice at the Palace", "text": "Alice at the Palace\n\nAlice at the Palace (v americkém originále: Alice at the Palace) je americký rodinný film z roku 1982. Režisérem filmu je Emile Ardolino. Hlavní role ve filmu ztvárnili Meryl Streep, Debbie Allen, Michael Jeter, Richard Cox a Mark Linn-Baker.\n\n\n\n"}
{"id": "1302529", "url": "https://cs.wikipedia.org/wiki?curid=1302529", "title": "Bénye", "text": "Bénye\n\nBénye je maďarská obec v župě Pest. V roce 2015 zde žilo 1 220 obyvatel.\n\nSousední obce jsou Gomba, Káva, Monor, Monorierdő a Pilis.\n\n"}
{"id": "1302539", "url": "https://cs.wikipedia.org/wiki?curid=1302539", "title": "James Michael", "text": "James Michael\n\nJames Andrew Michael (* 26. září 1967 Holland, Michigan) je americký producent, textař, zpěvák a hudebník. V současnosti je frontmanem skupiny , kterou založil v roce 2007 spolu s Nikkim Sïxxem z Mötley Crüe a DJ Ashbou z Beautiful Creatures či později Guns N' Roses.\n\n\n"}
{"id": "1302541", "url": "https://cs.wikipedia.org/wiki?curid=1302541", "title": "Jacques-Henri Bernardin de Saint-Pierre", "text": "Jacques-Henri Bernardin de Saint-Pierre\n\nJacques-Henri Bernardin de Saint-Pierre (19. ledna 1737 Le Havre – 21. ledna 1814 Éragny) byl francouzský spisovatel, cestovatel a přírodovědec, představitel preromantismu. Jeho nejznámějším dílem je román \"Paul a Virginie\".\n\nUž ve dvanácti letech navštívil Martinik se svým strýcem, který byl námořním kapitánem. Absolvoval jezuitskou školu v Caen a pak získal titul inženýra na pařížské École nationale des ponts et chaussées. Nastoupil k armádě a zúčastnil se sedmileté války, nedokázal se však přizpůsobit vojenské disciplíně a dal přednost dobrodružnému životu; procestoval většinu Evropy, v Rusku se pokoušel založit utopickou komunu, v letech 1768–1771 působil jako projektant na ostrově Mauricius, odkud byl vypovězen jak pro konflikty s nadřízenými, tak proto, že kvůli studiu exotické vegetace zanedbával služební povinnosti.\n\nPo návratu z cest se usadil ve Francii a snažil se uživit psaním, navštěvoval salón madame Julie de Lespinasse. Ačkoli byl původně věřícím katolíkem, stal se obdivovatelem Jeana-Jacquese Rousseaua a vyznavačem kultu Nejvyšší bytosti. V duchu osvícenství a romantismu vznikla i jeho kniha \"Paul a Virginie\", inspirovaná \"Robinsonem Crusoe\" i autorovou nešťastnou láskou k manželce botanika a politika Pierra Poivrea a popisující zrod milostného vztahu mezi chlapcem a dívkou, vyrůstajícími na opuštěném tropickém ostrově. Sentimentálně laděný román rezonoval s dobovými náladami hlásajícími návrat k přírodě a stal se bestsellerem, byl překládán do řady světových jazyků. Jean-François Le Sueur a po něm Victor Massé podle něj napsal stejnojmennou operu, Prosper d’Epinay vytvořil sousoší obou milenců, známý je také obraz Pharamonda Blancharda. Také Honoré de Balzac nebo Gustave Flaubert ve svých knihách zmiňují Pavla a Virginii jako symbol nezkažené lásky.\n\nDalšími významnými díly Saint-Pierra jsou cestopis \"Voyage à l’Île de France\", obraz ideální společnosti v knize \"L'Arcadie\" a rozsáhlý spis \"Etudes de la Nature\", kde podává svoji představu přírodního řádu. Zastával funkci ředitele pařížské botanické zahrady, v roce 1795 byl jmenován členem Institut de France a roku 1803 se stal akademikem. Byl členem radikální Společnosti přátel pravdy, patřil také k prvním propagátorům vegetariánství.\n\nByla po něm pojmenována francouzská výzkumná námořní loď.\n\n\n"}
{"id": "1302560", "url": "https://cs.wikipedia.org/wiki?curid=1302560", "title": "Löwe", "text": "Löwe\n\nLöwe (německy lev) nebo Loewe může znamenat:\n\n\n\n"}
{"id": "1302563", "url": "https://cs.wikipedia.org/wiki?curid=1302563", "title": "Klášter milosrdných bratří (Valtice)", "text": "Klášter milosrdných bratří (Valtice)\n\nKonvent Milosrdných bratří ve Valticích byl založen v roce 1605 řádem Milosrdných bratří. Konvent byl přestavěn do dnešní podoby v letech 1662–1668. V roce 1673 byly přistavěny věže kostela svatého Augustina. Klášter byl komplexem konventu a špitálu Milosrdných bratří, jehož kompletní přestavba proběhla v roce 1892. V roce 1931 bylo k stávající nemocnici přistavěno ženské oddělení. Nemocnice slouží do dnešních dnů se zaměřením na léčbu dlouhodobě nemocných.\n\nMilosrdní bratři je společenství laických bratří věnující se péči o nemocné. Kromě tří obvyklých slibů života čistoty (celibátu), chudoby a poslušnosti, bratři skládají ještě čtvrtý slib hospitality – péče o nemocné a jakkoli potřebné.\n\nPočátky péče o nemocné ve Valticích sahají do počátku 14. století, kdy zde byl založen špitál řádem minoritů, na jehož místě byl o století později postaven řádem františkánů nový klášter se špitálem.\n\nDo střední Evropy se Milosrdní bratři dostali zásluhou knížeti Karlovi I. z Lichtenštejna, který s sebou přivedl na své valtické panství v roce 1605 dva řeholníky, Gabriela hraběte Ferrarského a Jana Křtitele z Cassenitti. S řádem se kníže Karel poprvé setkal u papežského dvora v Římě jako vyslanec císaře Rudolfa II.\n\nVe Valticích řád Milosrdných bratří převzal malý zastaralý špitál s kaplí svaté Barbory, ve kterém bylo pouze šest lůžek pro nemocné. Prvním představeným se stal Jan Křtitel Cassinetti. Kvůli těžkým poměrům ve Valticích a absenci vlastního slušného bydlení přešla většina z řeholníků do Vídně. K zlepšení poměrů došlo až s nástupem převora Konstantina Scholze. Za jeho působení se začalo s výstavbou konventního traktu a s rozšířením původního špitálu pod patronátem kněžny Johanny Beatrix a knížete Karla Eusebia, syna Karla z Lichtenštejna. Stavební práce byly dokončeny v roce 1668. Práce na výstavbě kostela ještě pokračovaly do června roku 1671. V témže roce byl kostel vysvěcen a zasvěcen svatému Augustinu, patronu řádu Milosrdných bratří. Světitelem byl Jodok von Brendt, světící biskup lampacenský a pasovský. Pro nedostatečnou kapacitu lůžek byl špitál rozšířen v roce 1751 a 1762.\n\nPro péči o nemocné bylo zapotřebí, aby bratři byli odborně vzděláváni. Proto byla zřízena zvláštní profesura chirurgie v roce 1746, která se následně stala základem pro vznik medicínsko-chirurgické školy v roce 1754. Tato instituce připravovala bratry po složení prvních slibů nejen ke službě v nemocnici, ale i k dalšímu studiu na veřejných vysokých školách nebo univerzitě. V čele školy stál Norbert Boccius, který byl jejím ředitelem a také profesorem. Boccius byl v letech 1766–1784 valtickým převorem. Škola měla status řádného dvouletého studia a byla uznána jako přípravná škola pro uchazeče studia lékařství na univerzitě. Pro potřebu školy byla zřízena odborná knihovna, která byla otevřena 20. března 1763. V roce 1791 byla zrušena obdobná škola v pražském konventu, a tak se stala valtická jedinou svého druhu v celé řádové provincii. Od roku 1773 až do jejího zániku 1854 ji absolvovalo 240 bratří.\n\nZa napoleonských válek byl zřízen u špitálu vojenský lazaret. Kvůli přílivu raněných rakouských a francouzských vojáků byl konvent hospodářsky vytížen. Těžkým obdobím pro valtických konvent byla 50. léta 19. století, kdy v roce 1854 byly požárem poničeny hospodářské budovy a o rok později zasáhla Valtice cholerová epidemie a hned v následujícím roce tyfová nákaza. Za prusko-rakouské války v roce 1866 byli ve Valticích ubytováni rakouští a němečtí vojáci a zanedlouho po jejich odchodu zde vypukla cholera. Ke zlepšení poměrů došlo v 70. letech za převora Mariophila Fülbira, který se zasloužil o hospodářský a odborný rozvoj nemocnice. Nemocnice se potýkala nejen s nedostatkem lůžek, ale také neodpovídala tehdejším potřebám a standardům. Kvůli těmto důvodům nechal Jan II. z Lichtenštejna postavit na místech staré nemocnice novou. V roce 1889 byly vypracovány studie a stavební plány. S demolicí se začalo koncem dubna 1890 a základní kámen byl položen 31. července 1890. Nemocnice byla postavena a posvěcena v roce 1892.\n\nBěhem první světové války se z nemocnice opět stal vojenský lazaret. Po rozpadu Rakouska-Uherska se okamžitě objevily dohady o vymezení státní hranice. V oblasti jižní Moravy se jednalo o hraniční oblasti u Hevlína a na Valticku. O vedení hranice mezi Československem a Rakouskem bylo rozhodnuto podepsáním mírové smlouvy 10. září 1919 ve městě Saint-Germain-en-Laye. Valticko bylo k Československu definitivně připojeno 31. července 1920. Pro Milosrdné bratry toto připojení znamenalo ztrátu ekonomického zázemí, jelikož bylo orientováno na Dolní Rakousy. Kvůli zlepšení financování nemocnice bylo přistavěno ženské oddělení v letech 1930–1931, o které se staralo 12 Milosrdných sester řádu sv. Kříže z Choryně.\n\nŠířením nacistické ideologie a následným anšlusem Rakouska se zvýšila aktivita podobně smýšlejících německých obyvatel Valticka, kteří požadovali připojení tohoto území k německé říši. Bratři se často stávali terčem útoku. Když se situace zhoršovala (Mnichovský diktát) a tamější obyvatelstvo se stěhovalo do vnitrozemí, rozhodl se provinciál Veremundus Tvrdý oslovit rakouské spolubratry, aby se postarali o valtický konvent, jelikož se obával vandalismu a rabování. Bylo rozhodnuto, že bratři odejdou z Valtic do vnitrozemí, a tak než dorazili bratři z vídeňského konventu, zůstalo sedm bratří, kteří se starali o těžce nemocné, a na ženském oddělení zůstalo sedm řádových sester. Po příjezdu vídeňských bratří zbylí bratři a sestry přešli do vnitrozemských konventů.\n\nDruhá světová válka se značně dotkla života konventu a provozu nemocnice, kdy byl řád pronásledován za svůj odpor proti okupaci a kvůli pomoci pronásledovaným osob. Za tento počin byli bratři vězněni nebo odvezeni do koncentračních táborů, ze kterých se někteří bratři již nevrátili. Konventy byly gestapem likvidovány.\n\nPo osvobození města Rudou armádou 21. dubna 1945 byla nemocnice vojáky obsazena. Po převzetí klášteru byly konvent a nemocnice ve špatném stavu. Na nemocničním dvoře byla hromada smetí, odpadků a biologického odpadu. V nemocnici i v konventu bylo vše rozházeno, rozbito a rozkradeno.\n\nPo připravení nemocnice k řádnému provozu se začaly objevovat první útoky na konvent, vycházející z nastupujícího komunistického režimu. Bratři byli obviňováni z protistátního smýšlení. Například v roce 1947 byl zatčen převor Josef Dismas Vrbík a obviněn z údajného šíření protistátních letáků. Nakonec byl pro nepravdivé obvinění propuštěn, ale stačilo to jako důvod, aby bylo bratrům v říjnu 1948 zabaveno celé konventní hospodářství a převedeno pod správu tamějšího velkostatku. K 1. lednu 1949 byla nemocnice zestátněna a 29. dubna 1960 byl konvent rozpuštěn.\n\nPo pádu totalitního režimu nebyly konvent ani nemocnice řádu navráceny s výjimkou kostela svatého Augustina. Nemocnice nadále funguje se zaměřením na léčbu dlouhodobě nemocných.\n"}
{"id": "1302573", "url": "https://cs.wikipedia.org/wiki?curid=1302573", "title": "Ferdinand z Alençonu", "text": "Ferdinand z Alençonu\n\nFerdinand z Alençonu (12. července 1844 – 29. června 1910) se narodil jako syn Ludvíka Orleánského, vévody z Nemours a Viktorie Sasko-Kobursko-Kohárské (sestřenice královny Viktorie).\n\n28. září 1868 se oženil s Sofií Bavorskou, se kterou měl dvě dětiː\n\n"}
{"id": "1302576", "url": "https://cs.wikipedia.org/wiki?curid=1302576", "title": "Saint-Brice-sous-Forêt", "text": "Saint-Brice-sous-Forêt\n\nSaint-Brice-sous-Forêt je francouzská obec v departementu Val-d'Oise v regionu Île-de-France. V roce 2014 zde žilo 14 795 obyvatel.\n\nSousední obce jsou: Écouen, Groslay, Montmorency, Piscop a Sarcelles.\n\n\"Počet obyvatel\"\n\n\n"}
{"id": "1302583", "url": "https://cs.wikipedia.org/wiki?curid=1302583", "title": "Saint-Brice", "text": "Saint-Brice\n\nSaint-Brice je název nebo součást názvu více obcí ve Francii:\n\n"}
{"id": "1302589", "url": "https://cs.wikipedia.org/wiki?curid=1302589", "title": "Liana Drahová", "text": "Liana Drahová\n\nLiana Drahová provdaná Vozárová (* 22. dubna 1953, Liberec) je bývalá československá krasobruslařka a později krasobruslařská trenérka.\n\nS krasobruslením začala v Liberci, ale vážněji se mu věnovala až v Bratislavě, kam se rodina přestěhovala v roce 1965. Zde ve \"Slovanu Bratislava\" vytvořila sportovní pár s Petrem Bartosiewiczem, který předtím soutěžil s Nikodýmovou a s Agnesou Wlachovskou. V roce 1975 v 22 letech ukončila sportovní kariéru.\n\nJeště téhož roku 1975 se provdala za studenta medicíny Otu Vozára. Později se rozvedli a znovu se provdala.\n\nStudovala na fakultě tělesné výchovy a sportu. Později začala trénovat v Topoľčanech, odtud přešla do Nitry a sedm roků působila v Bratislavě. Od roku 1995 žije a trénuje v rakouském Linci.\n\n"}
{"id": "1302595", "url": "https://cs.wikipedia.org/wiki?curid=1302595", "title": "Šimkovy sady", "text": "Šimkovy sady\n\nŠimkovy sady jsou park v Hradci Králové, který je od jihu ohraničen Šimkovou ulicí, na východě Buzuluckou ulicí, na severu Pilnáčkovou ulicí a na západě ulici Akademika Bedrny. Vznikly v letech 1932–1935, přičemž v pozdějších letech byly několikrát rozšířeny a přebudovány.\n\nTento park byl kdysi rozdělen Piletickým potokem na dvě části. Dnes jsou v něm dvě vodní plochy, jedna z nich má navíc umělý ostrůvek a záměrně členitější břeh. V parku je též na břehu největšího rybníka umělá vyvýšenina. Cestičky v parku jsou z většiny asfaltové a jsou navrženy tak, že návštěvníci mohou při svých procházkách zvolit 2 procházkové okruhy – kratší kolem největšího rybníka nebo delší kolem celého parku. V parku jsou dvě lávky pro pěší přes malý rybník a stejný počet mostků přes největší rybník. Sady jsou vroubené zbytkem zachovaných zelených hradebních valů.\n\nŠimkovy sady byly založeny v letech 1932–1935 z podnětu městské spořitelny podle regulačního plánu Josefa Gočára a návrhu Dr. Kamenického z Průhonic ve stylu anglického parku, tehdy pod názvem Herrmannovy sady, který obdržely na počest spisovatele a královéhradeckého rodáka Ignáta Herrmanna. Tenkrát jejich rozloha činila skoro 9 hektarů. Většina manuálních prací byla v režii tehdejších nezaměstnaných. Ti dostávali žebračenkv a zbytek mzdy jim byl vyplacen v penězích, které byly do městské pokladny opatřovány i dvoukorunovými srážkami z 55 Kč týdenní mzdy obecních metařek.\n\nVe 30. letech zde měl kiosek (bufet a šatna s příslušenstvím) Rudolf Mačát, jehož nájemné za rok 1938 činilo 1 000 Kč. Pronájem kiosku byl vždy prováděn veřejným nabídkovým řízením po 1 roce.\n\nOd poloviny 40. let minulého století byly sady známým místem konání dožínkových slavností, ale lidé sem chodili mnohem dříve, neboť v zimě zde bylo vyhlášené kluziště, jež bylo provozováno v režii obce, která na něj velmi dbala, protože např. v roce 1938 byl rybářskému družstvu pronajat místní rybník na chov rybí násady, avšak pod tou podmínkou, že tímto pronájmem nesmí žádným způsobem utrpět provoz oblíbeného městského lidového kluziště. 12. července 1947 se zde v předvečer krajského sjezdu KSČ uskutečnila velká veselice. Na nedělním krajském sjezdu KSČ v Hradci Králové po mohutném průvodu královéhradeckými ulicemi promluvil ke shromážděným v Herrmannových sadech ministr sociální péče profesor Zdeněk Nejedlý. Obdobná akce byla i následujícího roku. V roce 1948 byl park přejmenován na Pionýrské sady. Pod tímto názvem byl nejvíce znám a mnozí starší obyvatelé ho nadále používají, když jdou „do Pionýrek“. Tehdy zde kromě dožínek probíhaly různé mírové manifestace (slavnosti míru a československo-sovětského přátelství), prvomájové oslavy, ale i řada koncertů, přehlídek zájmové umělecké činnosti a dalších kulturně-společenských podniků. Samozřejmostí byly běžecké a cyklistické závody.\n\nDruhá polovina 60. let byla ve znamení výstavby areálu Parku kultury a oddechu v Pionýrských sadech. Celá akce byla rozložena do několika etap, přičemž zahájení 2. etapy bylo podmíněno přeložením Piletického potoka z prostoru Pionýrských sadů směrem к Věkošům. Provedení této akce se předpokládalo v letech 1969–1970. Nejdůležitějším problémem této akce byla otázka jejího financování. Studie 1. etapy byla předložena v roce 1968. Staré rameno Piletického potoka bylo zahrnuto v roce 1970 a projektový úkol na vybudování přírodního areálu v Pionýrských sadech byl hotov následujícího roku.\n\nV roce 1973 bylo rozhodnuto o tom, že sady dostanou nový kabát, protože již dávno přestaly být výstavním místem. Této akce se dobrovolně zúčastnily desítky občanů. O rok později bylo odbahněno zdejší jezírko a došlo k požáru pracovní buňky, který způsobil škodu 13 600 Kčs. Začátkem 80. let se objevil nápad rozšířit sady až za 2. silniční okruh až k železniční trati. Roku 1986 bylo zase rozhodnuto o zastřešení estrádního jeviště a hlediště.\n\nPo roce 1990 se název sadů změnil potřetí, když park obdržel současné pojmenování. To obdržel po mladíkovi Karlu Šimkovi, který byl zastřelen 30. dubna 1945 poblíž parku při ničení telefonního vedení pro německou posádku.\n\nV roce 1995 byla městem projednávána urbanistická studie firmy Trigon nazvaná Šimkovy sady – areál dětí a mládeže. Roku 1996 začala výstavba střediska Nozomi. Jeho projekt zahrnoval tělocvičnu pro japonská bojová umění, čajovnu a restauraci, knihovnu a japonskou zahradu s domky čajového obřadu. Stejnojmenné nadaci však došly peníze a na místě zůstalo jen torzo z betonových základů a ocelových nosníků. 26. listopadu 1996 městské zastupitelstvo vyjádřilo znepokojení nad stavem studie inventarizace zeleně a kompozičního zhodnocení parku Šimkovy sady.\n\nV roce 2004 byla zhotovena studie proveditelnosti revitalizace parku. Roku 2007 byla schválena výsadba protihlukového valu, kterou provedla firma Jan Lipenský – BOBR HK s.r.o., Sendražice. Zakázku na oplocení – pohledově oddělující stěnu získala naopak společnost BVS HK s.r.o. Téhož roku bylo upuštěno od gravitačního způsobu zásobení jezírek v Šimkových sadech vodou z Ornstových jezer přes Věkošskou svodnici a od gravitačního odtoku trubním řádem dále do řeky Labe. Protihluková prosklená ocelová konstrukce, kterou měla pokrývat zeleň, byla dokončena v roce 2008.\n\nNa celkovou rekonstrukci celého parku došlo až v letech 2012–2014 podle projektu Ing. arch. Pavla Zadrobílka, který se inspiroval původní Gočárovou koncepcí. V jejím rámci byl odbahněn rybník, vybudován přítok a odtok z Labe, aby se v něm mohla čerpadly měnit voda. Vznikly též nové lávky, rybniční mola, nově zpevněné cesty, 2 nová dětská hřiště a nový háv získala také Rotunda, klubovna královéhradeckých skautů. Došlo i na nové výsadby a ve zvláštní zahradu se změnily prostory, kde kdysi mělo stát centrum Nozomi, jehož torzo bylo zakryto zeminou v prosinci 2006.\n"}
{"id": "1302596", "url": "https://cs.wikipedia.org/wiki?curid=1302596", "title": "Brides of Destruction", "text": "Brides of Destruction\n\nBrides of Destruction byla americká hardrocková superskupina. V roce 2002 ji založili Nikki Sixx z Mötley Crüe, jemuž nevyšel projekt se Slashem, který vytvořil Velvet Revolver, s bývalými členy skupiny Guns N' Roses a s Tracii Guns z kapely L.A. Guns. Skupina se rozpadla v roce 2006; za svoji čtyřletou kariéru stihla vydat dvě studiová alba \"Here Come the Brides\" (2004) a \"Runaway Brides\" (2005).\n\n\n"}
{"id": "1302600", "url": "https://cs.wikipedia.org/wiki?curid=1302600", "title": "433 (číslo)", "text": "433 (číslo)\n\nČtyři sta třicet tři je přirozené číslo. Římskými číslicemi se zapisuje CDXXXIII a řeckými číslicemi υλγ. Následuje po číslu čtyři sta třicet dva a předchází číslu čtyři sta třicet čtyři.\n\n433 je:\n\n"}
{"id": "1302601", "url": "https://cs.wikipedia.org/wiki?curid=1302601", "title": "434 (číslo)", "text": "434 (číslo)\n\nČtyři sta třicet čtyři je přirozené číslo. Římskými číslicemi se zapisuje CDXXXIV a řeckými číslicemi υλδ. Následuje po číslu čtyři sta třicet tři a předchází číslu čtyři sta třicet pět.\n\n434 je:\n\n"}
{"id": "1302602", "url": "https://cs.wikipedia.org/wiki?curid=1302602", "title": "435 (číslo)", "text": "435 (číslo)\n\nČtyři sta třicet pět je přirozené číslo. Římskými číslicemi se zapisuje CDXXXV a řeckými číslicemi υλε. Následuje po číslu čtyři sta třicet čtyři a předchází číslu čtyři sta třicet šest.\n\n435 je:\n\n"}
{"id": "1302607", "url": "https://cs.wikipedia.org/wiki?curid=1302607", "title": "Římskokatolická farnost Svratka", "text": "Římskokatolická farnost Svratka\n\nŘímskokatolická farnost Svratka je územním společenstvím římských katolíků v rámci chrudimského vikariátu královéhradecké diecéze.\n\nFarní kostel ve Svratce je připomínán poprvé v roce 1350. Do současné podoby byl přestavěn v roce 1789. Farnost se nachází na hranici Čech a Moravy. Jihovýchodně za hranicí farnosti začíná brněnská diecéze. Některé části města Svratka v důsledku tohoto dělení patří nejen do jiné farnosti, ale i do jiné diecéze a církevní provincie (farnost Herálec pod Žákovou horou, diecéze brněnská, Moravská církevní provincie).\n\nFarnost má sídelního duchovního správce, který spravuje pouze tuto jedinou farnost.\n"}
{"id": "1302608", "url": "https://cs.wikipedia.org/wiki?curid=1302608", "title": "Chilok (město)", "text": "Chilok (město)\n\nChilok () je město v Zabajkalském kraji v Ruské federaci. Při sčítání lidu v roce 2010 měl přes jedenáct tisíc obyvatel.\n\nChilok leží na stejnojmenné řece, pravém přítoku Selengy v povodí Jeniseje. Od Čity, správního střediska Zabajkalského kraje, je vzdálen přibližně 260 kilometrů západně.\n\nPřes Chilok vede Transsibiřská magistrála, zdejší nádraží leží na 5934. kilometru od Moskvy. Rovněž přes něj vede dálnice R258 \"Bajkal\" z Irkutska do Čity.\n\nChilok vznikl v roce 1895 se stavbou zdejšího úseku Transsibiřské magistrály a po jeho otevření v roce 1900 se dále rozvíjel.\n\nOd roku 1951 je Chilok městem.\n"}
{"id": "1302611", "url": "https://cs.wikipedia.org/wiki?curid=1302611", "title": "Polská rallye 2016", "text": "Polská rallye 2016\n\nPolská rallye 2016 (oficiálně 73. PZM Rajd Polski) byl 7. podnik Mistrovství světa v rallye 2016 (WRC). Rallye se konala 30. června až 3. července 2016. Polská rallye měla celkem 22 rychlostních testů s délkou 317 kilometrů. Absolutním vítězem se stal Nor Andreas Mikkelsen s vozem Volkswagen Polo R WRC.\n"}
{"id": "1302613", "url": "https://cs.wikipedia.org/wiki?curid=1302613", "title": "Montáž mezi spojovací body", "text": "Montáž mezi spojovací body\n\nMontáž mezi spojovací body je manuální způsob montáže elektronických zařízení, používaný před hromadným zavedením desek plošných spojů a automatizované montáže v 50. letech 20. století. Tehdy běžná zařízení využívající vakuové elektronky byla rozměrná, s malým počtem součástek. Použity byly dosti velké objímky elektronek s vývody ve formě kolíků nebo pájecích oček. Také další používané součástky: mechanické přepínače, vzduchové ladicí kondenzátory, transformátory a sady vysokofrekvenčních cívek byly přednostně konstruovány s vývody v podobě pájecích oček. Tyto vývody (pájecí očka, kolíky) posloužily jako spojovací body pro připojení drobnějších součástek pájením. Rezistory a svitkové kondenzátory se připojovaly přímo na spojovací body. Stejným způsobem byly připojeny i holé nebo izolované vodiče pro ostatní spoje. Kde bylo třeba spojit více vodičů, než se vešlo do pájecího oka, byla použita pomocná konstrukce.\n\nVyužití desek plošných spojů (DPS) nebylo v elektronkových zařízeních tak jednoznačně výhodné, jako u pozdějších elektronických obvodů s polovodičovými součástkami. Obdobné postupy se dosud užívají u prototypů zařízení s několika málo součástkami nebo s rozměrnými a těžkými součástkami.\nJeště před použitím montáže mezi spojovací body se při stavbě elektronických zařízení používaly pro spojení šroubové svorky nebo zkrucování vodičů a součástky byly umístěny na izolační dřevěné nebo keramické desce. Výsledné konstrukce byly náchylné k poruchám díky zkorodovaným spojům nebo mechanické nespolehlivosti kontaktů. První námořní radiostanice, zvláště od firmy Marconi, využívaly svařované měděné spoje, ale to bylo příliš drahé.\nMontáž mezi spojovací body není vhodná pro automatizovanou výrobu a lze ji dělat jen manuálně, což je dražší a náchylnější k chybám, než použití plošných spojů. Je to dáno tím, že kvalita montáže je ovlivněna zručností toho, kdo ji provádí, na rozdíl od desky plošného spoje. Při výrobě, na rozdíl od sestavování prototypů, lze chyby minimalizovat pečlivě zvolenými montážními postupy. \nJako předstupeň před zavedením montáže mezi spojovacími body se používala montáž na samostatné desky s připevněnými pájecími oky (svorkovnice). Záměrem bylo využít pro spojování vývodů součástek pájení. Obecně se pájením rozumí propojení vývodů z mědi nebo pocínované oceli nízkotavitelnou slitinou s obsahem cínu a dalších kovů jako je stříbro, bismut. V dobách, kdy radiotechnice vládly vakuové elektronky, se užívaly cín-olovnaté pájky, zakázané směrnicí RoHS z roku 2011.\n\nJako svorkovnice jsou využívány pásky nebo desky z izolačního materiálu, do kterých jsou mechanicky upevněna pájecí oka. Izolační materiál musí být dostatečně pevný a odolávat teplotám při pájení. Běžně byl jako izolant užíván bakelizovaný papír nebo jiný deskový izolant vyztužený textilií, případně papírem (tzv. Pertinax). Z dnešních materiálů by odpovídal FR2. Pájecí oka byla vyrobena z mosazi nebo mědi, většinou galvanicky pocínovaná. Pájecí oka měla až tři otvory pro protažení a zapájení drátového vývodu součástky nebo propojovacího drátu. Upevnění na izolační podložku mohlo být nýtováním, protože nýt (trubičkový nýt) mohl být vylisován jako součást pájecího oka. Jiný způsob je navlečení pájecích oček na delší šroub nebo sloupek, který se přišroubuje na izolační desku. Očka mohou být orientována do různých stran a umožní tak připojení více součástek.\nElektronkové přístroje byly po většinu své existence konstruovány na tzv. šasi (chassis). To byla pevná, samonosná základna pro všechny součástky. Většina konstrukcí spotřební elektroniky i měřicích přístrojů byla koncipována tak, že osazené šasi představovalo kompletní funkční přístroj. Ten byl potom vložen do esteticky ztvárněného krytu. Běžný tvar šasi byla krabice z ocelového pozinkovaného plechu s rovnou horní stranou, otevřená směrem dolů. V šasi byly prostřiženy otvory pro připevnění objímek pro elektronky, pro upevnění transformátorů a ostatních těžších součástek. Elektronky, transformátory, soupravy cívek byly montovány na horní stranu šasi tak, aby maximum vývodů zasahovalo do spodní části šasi. Kovové šasi jako vodič velkého průřezu představovalo společnou zem pro použité součástky. Do spodní části šasi byly montovány také různé přepínače a ovladače s velkým počtem vývodů. Bezprostředně mezi vývody na objímkách elektronek a přepínačů byly připájeny drobnější součástky. Pro zvětšení počtu spojovacích bodů byly na spodní stranu šasi montovány svorkovnice. Spoje, které nebylo možné zajistit připájením součástek, byly taženy měděnými, izolovanými vodiči. \nVýrobci elektronických přístrojů kontrolovali kompletnost výrobků například porovnáním s fotografiemi vzorových kusů nebo s výkresy skutečného provedení. Přesto zde bylo mnoho příležitostí pro vynechání součástek nebo spojů. Tento způsob montáže byl velmi pracný a nebyl vhodný pro automatizaci výroby. Automatizace přišla teprve se zavedením desek plošných spojů. \nV konstrukci zařízení s vakuovými elektronkami se způsob montáže mezi spojovací body udržel ještě po zavedení desek plošných spojů. Teplo generované elektronkami degradovalo desky plošných spojů a dělalo je křehké a lámavé. U dochovaných kusů historických radiopřijímačů z počátku šedesátých let 20. století je zřetelně vidět tepelná degradace zvlášť v okolí výstupních a usměrňovacích elektronek. \nStále se vyrábějí jako specialita elektronkové zesilovače, ve kterých je použita montáž mezi spojovací body. Jde ale spíše o designovou záležitost, než o výhodné technické řešení a jde o velmi malé počty výrobků.\n\nPrototypy elektronických zařízení, u kterých se předpokládají početné změny, se často nemontují na DPS, ale využívají se nepájivá propojovací pole. Originální anglický výraz pro nepájivé pole „breadboard“ znamenal prkénko na krájení chleba. V počátcích se součástky skutečně připevňovaly na dřevěnou destičku a propojovaly samostatnými vodiči. Dnešní nepájivá pole jsou plastové desky s otvory ve vhodném rastru (2,5 mm). V otvorech jsou vloženy svorky pro zasunutí vodiče a ty jsou na spodní straně nepájivého pole propojeny v řadách. Vývody součástek a propojovací vodiče jsou do pružných svorek pouze zasunuty, takže umožňují opakovanou výměnu součástek a změnu zapojení. \nJiným typem prototypové desky jsou univerzální plošné spoje (stripboard). Jednostranné plošné spoje s otvory v rastru 2,5 mm mají plošné vodiče, které propojují vždy několik otvorů. Součástky je nutné připájet, jejich obměna není tak snadná, jako u nepájivého pole. Přesto je taková deska vhodná k ověření funkce jednodušších obvodů před návrhem plošného spoje.\n\n"}
{"id": "1302615", "url": "https://cs.wikipedia.org/wiki?curid=1302615", "title": "Jolanda Bretaňská", "text": "Jolanda Bretaňská\n\nJolanda Bretaňská ( \"Yolande de Bretagne, Yolande de Dreux\", 1218, Dreux – 10. října 1272, Bouteville) byla hraběnka z Penthrièvre, Porhoetu, La Marche a z Angoulême. Společně s oběma rodiči a starším bratrem je zobrazena na vitráži jižní rozety v katedrále v Chartres, které byl její otec štědrým donátorem.\n\nNarodila se na konci roku 1218 jako dcera Petra z Dreux a bretaňské dědičky Alice, dcery Víta z Thouars. Matka zemřela při porodu třetího potomka a ovdovělý Petr z Dreux se stal poručníkem malého Jana, budoucího bretaňského vévody. Po smrti francouzského krále Ludvíka VIII. byl jedním z nespokojených buřičů, jež organizovali vzpoury proti regentské vládě královny vdovy. \n\nJolanda byla jako potenciální bretaňská dědička žádanou nevěstou a otec se ji opakovaně snažil provdat za své politické spojence, což se nezamlouvalo francouzské královně. Již v dětském věku byla zaslíbena mladému anglickému králi Jindřichovi III. Ke svatbě na nátlak královny vdovy nedošlo, děvčátko bylo v domácím vězení, Jindřich se tak nevěsty nedočkal a zasnoubení bylo zrušeno. Druhým snoubencem se stal v březnu 1227 francouzský princ Jan. Zasnoubení skončilo jeho smrtí v roce 1232. Potřetí byla Jolanda zasnoubena s ovdovělým Theobaldem IV. ze Champagne. Ani k tomuto sňatku po zásahu královny nedošlo.\n\nAž v lednu 1236 byla Jolanda provdána za Huga z Lusignanu, syna otcova stejnojmenného spojence a bývalé anglické královny Isabely z Angoulême. Jako věno obdržela hrabství Penthièvre, Porhoet a panství Fère-en-Tardenois, Chailly a Longjumeau. Hugo zdědil po matčině smrti roku 1246 hrabství Angoulême a roku 1249 se společně s otcem a tchánem se připojil k křížové výpravě. Otec padl v červnu téhož roku u Damietty a samotný Hugo 6. dubna 1250 v bitvě u Fariskuru. \n\nJolanda se stala regentkou po dobu nezletilosti nejstaršího syna, kterého díky jeho účasti na další křížové výpravě francouzské koruny přežila. Zemřela v pokročilém věku na hradě v Bouteville a byla pohřbena po boku předků v cisterciáckém klášteře Villeneuve u Nantes. \n\n\n"}
{"id": "1302621", "url": "https://cs.wikipedia.org/wiki?curid=1302621", "title": "Pájecí oko", "text": "Pájecí oko\n\nPájecí oko (také pájecí očko) je elektrotechnická součástka, která slouží k elektrickému propojení i mechanickému ukončení drátového nebo lankového vodiče připájením. Pájecí oka jsou mechanicky upevněna na podložce, kterou může být deska z izolantu, kostra cívky nebo kryt nějakého přístroje. Vlastní upevnění může být zalisováním, přinýtováním nebo přišroubováním. Příbuznými součástkami jsou různé pájecí špičky a kolíky. V historii elektrotechniky byla pájecí oka dlouho velmi důležitými spojovacími součástkami. Po zavedení desek plošných spojů a rozšíření konektorů a násuvných spojů jejich význam klesl. Běžně užívaným materiálem pro výrobu pájecích ok jsou měď a mosaz. Dodávají se často galvanicky pocínované. K pájecímu oku je možné připojit jeden nebo několik vodičů, na oku může být i několik otvorů.\n\nPájecí oka zajišťují stabilní mechanické připojení součástek vzájemně a součástek s propojovacími vodiči. Zajišťují také elektrické spojení, v tomto případě nerozebíratelný elektrický kontakt. Používala se také k napojení kabelových svazků, ale pro tento účel se prosadily spíše konektory. Vývody těžkých a rozměrných elektromechanických součástek, jakými jsou objímky elektronek, potenciometry, přepínače a ladicí kondenzátory jsou konstruovány právě jako pájecí oka. Dovolují tak přímé upevnění jak vodičů, tak některých drobnějších součástek. Také transformátory, které nejsou přímo zapájeny do DPS, mohou mít vývody ve formě pájecích ok. Tak lze snadno zajistit elektrické i mechanické oddělení primárních i sekundárních vývodů. V praxi bývají do jednoho pájecího oka zavedeny nejvýše tři vodiče.\nKonec vodiče v pájením oku by měl být správně vytvarován. To znamená, že vodiče musejí být před zapájením provléknuty otvorem v pájecím oku. Odlišným způsobem připojení jsou různé kolíčky a pájecí špičky, které jsou rovné a hladké a vodič nebo vývod součástky je kolem nich obtočen na způsob pájecího oka. Výsledný spoj je také pájený. Takzvaný ovíjený spoj je vytvořen na úplně jiném principu.\nPájecí oka nesmějí být mechanicky nadměrně zatěžována. Těžké součástky musejí být samostatně upevněny, například přišroubováním. Stejně tak i kabelové svazky nebo dlouhé vodiče vyžadují odlehčení připevněním například k šasi nebo k pomocné konstrukci.\n\nJeště starší než pájecí oka byly svorky s kontaktními pružinami nanýtované na tvrzeném papíru nebo jiné izolační desce, které nesly součástky. Funkce byla ale stejná.\n\nDesky plošných spojů jsou opakovaně pájitelné jen v omezené míře. Proto byla často používána pájecí oka nebo pájecí špičky na místech, kde bylo třeba správnou hodnotu součástky vyzkoušet a případně součástku vyměnit. Také samostatné vodiče, které vycházejí z DPS mohou být připojeny na pájecí oko.\nNa rozdíl od pájecích ok jsou pájecí špičky většinou určeny pro připojení jediného vodiče. Obvyklý tvar pájecích špiček je úzká vidlička pro vodič a zaoblená špička pro vložení do otvoru v DPS.\n\nPájecí oka mohou být použita jako vývody některých součástek, jakými jsou potenciometry nebo ladicí kondenzátory. Běžně jsou jako pájecí oka konstruovány vývody konektorů a místa pro připájení jednotlivých vodičů na DPS.\n\nZákladem ovíjených spojů jsou čtyřhranné špičky, zalisované do desky plošného spoje. Propoje mezi špičkami jsou z tenkého izolovaného vodiče, který se ovíjecí pistolí navinuje přímo na špičky. Ostré hrany špičky se zaříznou do odizolované části vodiče a vytvoří zde v podstatě svár za studena. Před rozšířením mnohavrstvých desek plošných spojů se tato technologie užívala k výrobě zadní propojovacích panelů (backplane) v zařízeních s mnoha deskami uloženými paralelně v rámu. Špičky pro ovíjení mohly být i přímo součástí konektoru na propojovacím panelu.\n\n"}
{"id": "1302624", "url": "https://cs.wikipedia.org/wiki?curid=1302624", "title": "Železniční trať Vinkovci–Županja", "text": "Železniční trať Vinkovci–Županja\n\nŽelezniční trať Vinkovci–Županja (chorvatsky Željeznička pruga Vinkovci–Županja) se nachází ve východním Chorvatsku. Neelektrifikovaná jednokolejná trať má v chorvatské železniční síti číslo \"L209\". Dlouhá je 28,071 km.\n\nTrať byla otevřena v roce 1901 pro potřeby nově vzniklých továren v Županji (cukrovaru), ale také i přístavu, který se nachází na řece Sávě. \n\nTrať sloužila kromě nákladní dopravy i pro osobní lokální dopravu. Poloměr oblouku zatáček na trati činí 300 m. \n\nPo jistou dobu trať pokračovala dále přes řeku Sávu na území dnešní Bosny a Hercegoviny, do města Orašje. \n\nProvoz na trati nebyl během Chorvatské války za nezávislost přerušen. V roce 1995 sloužila především pro potřeby vojsk NATO v souvislosti s bombardováním Vojsk republiky srbské. \n\nTrať byla na počátku 21. století ve špatném technickém stavu a maximální cestovní rychlost se pohybovala jen okolo 50 km/h. V letech 2015–2016 byla uskutečněna částečná rekonstrukce trati. \n\n"}
{"id": "1302626", "url": "https://cs.wikipedia.org/wiki?curid=1302626", "title": "Marek Brezovský", "text": "Marek Brezovský\n\nMarek Brezovský (15. duben 1974, Bratislava – 22. června 1994, Bratislava) byl slovenský hudební skladatel, zpěvák, pianista a textař. Patřil k velkým talentům domácí hudební scény 80. a 90. let. Zemřel ve dvaceti letech na předávkování heroinem ze své vlastní vůle. Jeho otcem je hudební skladatel Ali Brezovský, matka textařka Vlasta Brezovská, sestra zpěvačka, textařka a překladatelka Mirka Brezovská.\n\nZa svého života Brezovský nevydal žádné samostatné album. Jeho hudba se začala šířit mezi posluchače až po jeho smrti, hlavně zásluhou jeho otce a blízkého přítele a spolužáka Oskara Rózsu.\n\nMarek Brezovský začal v pěti letech studovat hru na klavír u Viery Kardošové na lidové škole umění v Bratislavě. V letech 1988 až 1992 studoval na konzervatoři v Bratislavě kompozici u Stanislava Hochela, později u Petra Martinčeka. Od roku 1993 studoval na Vysoké škole múzických umění v Bratislavě, kde pokračoval ve studiu kompozice u Vladimíra Bokesa.\n\nPrvní hudební skupina, ve které Brezovský působil, byla dětská skupina Kamaráti. Při studiu na konzervatoři založil Súbor súčasnej hudby, v němž působil jako klavírista a skládal klasická hudební díla. Založil také prog rockovou skupiny Art M Trio. V tomto období vzniklo mnoho písní, a děl, která jsou částečně zachycena na posmrtně vydaných albech \"Hrana\" (1999) a \"Komorná hudba\" (2004). Další hudební formací ve kterém působil, byla punk rocková skupina Avanavany. Poslední kapely ve kterých Brezovský hrál, byly Nové Romantické Kapely a bezejmenné seskupení pod vedením Romana Andora.\n\nJedna z jeho posledních spoluprací byla s bratislavským divadlem GUnaGU, pro které napsal a nahrál hudbu k představení \"Pressburger Blut\" (1994). V roce 2000 vznikla z Brezovského archivních materiálů scénická hudba pro divadelní inscenaci Antona Pavloviče Čechova \"Racek\", který měl premiéru v nitranském Divadle Andreja Bagara. Nedokončený zůstal hudební film \"Muzikál\" v produkci slovenské televize, pro které Brezovský napsal písně.\n\nJeho nejbližším spolupracovníkem byl generačně spřízněný přítel a hudebník Oskar Rózsa, který později produkoval album \"Hrana\" obsahujúci výběr z Brezovského art rockové tvorby a koncertní album \"Hrana: Live 2012\". Brezovského skladbu „Venované nešťastiu“ zařadil i do svého vysokoškolského absolventského koncertu s filharmonií, kterou dirigoval.\n\nBrezovského hudební pozůstalost podle slov jeho otce obsahuje dílo v rozsahu 16 CD, na kterých je zachycena jeho art rocková tvorba ze zkoušek pro amatérskou skupinu. Jsou to také koncertní nahrávky a jeho hudební nápady a improvizace, které si zaznamenal na magnetofonovou pásku. Rózsa v roce 1999 uvedl, že materiálu je na deset desek, pět symfonií a šest muzikálů.\n\nPrůřez jeho kompozicí v oblasti populární hudby je zachycený na neoficiálním studiovém dvojalbu \"Chcem byť sám\" (1994), který krátce po jeho smrti sestavil pro nejbližší jeho otec Ali Brezovský.\n\nKromě skladeb na vydaných albech a zrealizovaných scénických projektech je známo několik jeho dalších písní: „\"Tak sa stále pýtam\"“, „\"Diaľky sú blízko\"“, „\"Rock 'n' Roll\"“, „\"Kamarát\"“ či „\"Myška Iveta\"“. Brezovský jako člen dětského zboru spívá i ve znělce televizního pásma pro děti a mládež \"S batohom cez hory\" (1983), které autorem je jeho otec Ali.\n\nPamátce Marka Brezovského je věnovaná skladba „Neni toho vela“ v bukletu alba \"Whisky\" (1999) od zpěváka Whiskyho. Odkaz na Brezovského najdete v textu skladby „\"Smrť\"“ na albu \"Štvorka\" (2014) od skupiny Slobodná Európa.\n"}
{"id": "1302631", "url": "https://cs.wikipedia.org/wiki?curid=1302631", "title": "Veikko Huhtanen", "text": "Veikko Huhtanen\n\nVeikko Aarne Aleks Huhtanen (5. června 1919, Vyborg – 29. ledna 1976, Helsinky) byl finský reprezentant ve sportovní gymnastice. V národním týmu debutoval v roce 1938, pak jeho závodní kariéru přerušila druhá světová válka. Na Letních olympijských hrách 1948 v Londýně byl po Fanny Blankers-Koenové druhým nejlepším účastníkem. Vyhrál víceboj jednotlivců a soutěž družstev, v závodě v koni našíř se o zlatou medaili dělil s krajany Paavo Aaltonenem a Heikki Savolainenem. Stříbrnou medaili získal na bradlech a bronzovou na hrazdě, v přeskoku skončil na šestém místě. Na mistrovství světa ve sportovní gymnastice v Basileji v roce 1950 skončil druhý v soutěži družstev a na hrazdě. Kariéru ukončil poté, co nebyl nominován na domácí olympiádu v roce 1952, poté působil jako mezinárodní gymnastický rozhodčí.\n\n"}
{"id": "1302635", "url": "https://cs.wikipedia.org/wiki?curid=1302635", "title": "František Cádizský", "text": "František Cádizský\n\nFrantišek Cádizský (13. května 1822 Aranjuez – 17. dubna 1902 Épinay-sur-Seine) byl manželem Isabely II. Španělské a v letech 1846 až 1868 králem-chotěm. Běžně je titulován jako vévoda z Cádizu, tento titul totiž držel již před svatbou. František byl synem Františka de Paula Španělského a Luisy Šarloty Neapolsko-Sicilské.\n\nFrantišek se narodil v Aranjuez, Španělsku jako druhý syn (první zemřel v dětství) infanta Františka de Paula Španělského a jeho manželky (a neteře) Luisy Šarloty Neapolsko-Sicilské. Byl pojmenován po svatém Františkovi z Assisi.\n\nFrantiškovými prarodiči z otcovy strany byli Karel IV. Španělský a Marie Luisa Parmská. Jejich dcera Marie Isabela Španělská a František I. Neapolsko-Sicilský byli jeho prarodiči z matčiny strany.\n\n10. října 1846 se František oženil se svou dvojnásobnou sestřenicí Isabelou. Existují důkazy, že se Isabela spíše provdala za jeho mladšího bratra, Jindřicha Sevilleského a hořce si po první společné noci stěžovala na zženštilé zvyky svého manžela.\n\nFrantišek měl s Isabelou dvanáct dětí, jen pět se jich však dožilo dospělostiː\n\n\nObjevily se značné spekulace, že některé nebo všechny Isabeliny děti nebyli Františkovy; to bylo podpořeno pověstmi, že byl František buď homosexuální nebo fyzicky neschopný dokončit sexuální akt.\n\nOd roku 1864 působil František jako prezident španělské tajné rady \"(Consejo del Reino)\". V roce 1868 odešel s manželkou do francouzského exilu a inkognito přijal titul \"hrabě z Moratally.\" V roce 1870 byli František a Isabela odděleni a časem se stali dobrými přáteli, což za královniny vlády nebyli. V roce 1874 byl jejich synovi Alfonsi XII. navrácen trůn.\n\nV roce 1881 se František usadil na zámku v Épinay-sur-Seine, kde v roce 1902 zemřel. Manželka Isabela a dcery Isabela a Eulalie byly u jeho smrtelného lože.\n\n\n\n"}
{"id": "1302636", "url": "https://cs.wikipedia.org/wiki?curid=1302636", "title": "Tubabu", "text": "Tubabu\n\nTubabu je česká hudební skupina z Ostravy, která vznikla v Brně v lednu roku 2000. Hraje na tradiční černošské bicí nástroje a jejich repertoár je inspirovaný hudbami z oblastí západní Afriky, především z Mali, Guineje, Pobřeží slonoviny a Burkina Faso. Slůvko \"tubabu\" znamená v řeči černošských kmenů této oblasti \"běloši\", jsou tedy bělochy hrajícími černošské rytmy.\n\n\n"}
{"id": "1302637", "url": "https://cs.wikipedia.org/wiki?curid=1302637", "title": "Novosibirské státní akademické divadlo opery a baletu", "text": "Novosibirské státní akademické divadlo opery a baletu\n\nNovosibirské státní akademické divadlo opery a baletu () je divadlo v ruském Novosibirsku. Budova ve stylu socialistického realismu byla vystavěna v letech 1931-1941 a i na počátku 21. století je stále největší divadelní budovou v Rusku. Ve velkém sále je 1774 míst pro diváky, interiéry představují celkově 40 663 m².\n\nIdea postavit \"Dům vědy a kultury\" se objevila roku 1928. Byla ustavena speciální komise, která promýšlela projekt gigantického kulturního a vědeckého centra sibiře s divadelním sálem pro 2100 lidí, kde by se zároveň mohly konat sjezdy a konference, fungoval by zde vědecko-výzkumný institut s laboratořemi a konferenčními sály, regionální muzeum výrobních prostředků Sibiře a obrazová galerie.\n\nProjekt byl svěřen osvědčenému moskevskému architektovi Alexandru Zinověviči Grinbergovi. Ten k práci na projektu přizval také divadelního architekta Traugota Jakovleviče Bardta a hlavního umělce Velkého divadla Michaila Ivanoviče Kurilka. Vzniknul tak projekt obrovského konstruktivistického divadla s hledištěm pro 2600 diváků s kupolí o průměru 60 metrů, na níž se mělo také promítat. Divadlo bylo pojato velmi avantgardně, mělo jít o tzv. \"panoramaticko-planetární\" divadlo.\n\nStavba se rozeběhla 22. května 1931 vskutku budovatelským tempem - na jaře roku 1933 byla hotova již asi třetina stavebních prací a na podzim 1934 měla budova hostit sjezd Sovětů západní Sibiře.\n\nV té době však v Moskvě proběhlo vyhlášení výsledků výběrového řízení na projekt Paláce sovětů, načež došlo k prudké změně uměleckých norem v Sovětském svazu a konstruktivismus byl zakázán. Již roku 1933 tak bylo rozhodnuto o přepracování rozestavěného projektu a v roce 1934 byla tímto pověřena skupina architektů pod vedením Viktora Sergejeviče Birkenberga, interiéry navrhnul Jevgenij Jevgenijevič Lansere. V roce 1935 byly zavrhnuty zamýšlené inovativní nápady a bylo rozhodnuto o realizaci obyčejného operního divadla, zároveň byl zmenšen sál.\n\nMaketa novosibirského divadla byla vystavena na světové výstavě v Paříži v roce 1937 v sovětském pavilonu. Projekt získal nejvyšší ocenění \"grand prix\". Téhož roku byla také na stavbě odhalena údajná skupina nepřátel lidu a téměř všichni vedoucí pracovníci se stali oběťmi represí.\n\nKe slavnostnímu otevření mělo dojít 1. srpna 1941. V lednu téhož roku se dokonce konalo již první neveřejné představení Čajkovského Jolanty, avšak všechny tyto plány přerušilo napadení Sovětského svazu. Na otevření divadla nebylo ani pomyšlení, a tak byla nová budova využita k uložení exponátů, evakuovaných z evropské části SSSR: z Treťjakovské galerie, Ermitáže, Puškinova muzea, z petrohradských paláců, z muzeí v Novgorodu, Sevastopolu a Tveri, z Velkého divadla v Moskvě. Celkově zde ukrývalo své sbírky 22 různých institucí.\n\nKe slavnostnímu otevření došlo 12. května 1945.\n\nPoslední velká rekonstrukce proběhla v roce 2005.\n"}
{"id": "1302639", "url": "https://cs.wikipedia.org/wiki?curid=1302639", "title": "Aprílová dohoda", "text": "Aprílová dohoda\n\nDubnová dohoda (oficiálně „Záznam o dohodě předsednictva DS Slovenska“) byla dohoda mezi představiteli Demokratické strany (DS), která byla do té doby vnímána jako protestantská strana a členy její katolické frakce. Dohodu inicioval předseda strany Jozef Lettrich. Katolíci byli zastoupeni kanovníky Andrejem Cvinčekem, Milošem Bugárem, Jánem Kempným a Kornelem Filem. Podepsaná byla 30. března 1946 v bytě Lettrichových v Bratislavě, ale byla oznámena až 5. dubna, měsíc před volbami v roce 1946, ve kterých se DS, také díky této dohodě, podařilo zvítězit. Pod nátlakem komunistů se od dohody po více než roce, v listopadu 1947, distancovalo vedení DS a přestala platit v lednu 1948. Komunistům se navzdory dubnové dohodě a prohře ve volbách podařilo rozložit a porazit DS v únorovém převratu 1948.\n\n\n„Katolíci“:\n\nPo válce v roce 1945 byly na Slovensku povoleny pouze dvě politické strany Komunistická strana Slovenska (KSS) a Demokratická strana, které mezi sebou velmi ostře soupeřily o přízeň voličů před parlamentními volbami, které se měly konat 26. května 1946.\n\nDubnová dohoda má přibližně dvě strany rozdělené do 10 článků. Je koncipována jako vnitrostranický dokument zaměřený na opatření strany před volbami. Dohoda programově i personálně (poměr 2:1 na kandidátce a v poměru 7:3 v orgánech strany ve prospěch katolíků) vyšla vstříc požadavkům katolíků, kteří nezaložili vlastní stranu a tak do voleb šla DS jako jednotná strana s širokou podporou. Katolíci Kempný a Bugár se staly členy užšího předsednictva Demokratické strany ve funkcích generálních tajemníků (dalším byl evangelík Fedor Hodža). \n\nDohoda byla vnitrostranickým dokumentem (oficiálně „Záznam o dohodě předsednictva DS Slovenska“) i proto, že byla formálním vyjádřením toho, co bylo předtím dohodnuto ústně, že katolíci nezaloží vlastní Křesťansko-republikánskou stranu a za to získají větší vliv v DS. (Kempný a Bugár se staly členy užšího předsednictva a proto dohoda byla vlastně záznamem o jednání předsednictva DS). Dohoda obsahovala instrukce k sestavování kandidátních listin (čl. III), obsazení ústředního sekretariátu (Čl. VI), doplnění předsednictva a změny ve Sboru pověřenců a ve vládě (Čl. VII) a proto nebyla oficiálně zveřejněna ale jen zmíněna v letáku DS v dubnu 1946.\n\nDohoda byla i reakcí na založení Strany svobody 1. března 1946, která vznikla za tiché podpory KSS (která ovládala Národní frontu) a měla od DS odlákat katolický orientované voliče. \n\nDohoda, zejména v očích veřejnosti, prezentovala DS jako sjednocenou sílu zastupující zájmy všech věřících a jako reálnou protiváhu komunistů. I díky této dohodě DS v těchto volbách na Slovensku zvítězila, když získala 62% a KSS jen 31% hlasů. \n\nPo prohraných volbách komunisté obviňovali DS z protistátního spiknutí, o jehož odhalení informoval samotný předseda československé vlády V. Široký(28.11.1946). Dubnová dohoda byla komunisty označena jako „pakt s luďáctvím, který umožnil volné šíření myšlenek propagovaných luďáckou emigrací“. Podstatou obvinění byla takzvaná spolupráce se zahraniční „protičeskoslovenskou“ emigrací. Tezi, že DS připravuje „puč“ a její poslanci jsou „spiklenci“, kteří slouží zájmům velkostatkářů, fašistů atd. a jejich cílem je obnoviť „ľudáctví“ komunisté dostali do veřejnej diskuse před i po volbách. Napomáhalo jim v tom utajování samotné dohody DS i po volbách (zveřejnil ji Slovák v Americe 10. prosince 1946 a na Slovensku dr. Husák v březnu 1947 ). Komunisté obvinili DS, že součástí dohody byl i tajný dodatek (který nikdo nikdy nenašel ani nepotvrdil) o milosti pro bývalého prezidenta Tisa. Jako důkaz 10. června 1947 prezentoval poslanec KSS Bacílek odvolání z funkce předsedy Nejvyššího soudu Igora Daxner, který vynesl rozsudek nad Tisem a které DS v hlasování SNR podpořila. 11. června 1947 předložila KSČ NF materiál o „podvratné činnosti DS“.\n\nNa základě vykonstruovaných obvinění byl z veřejného života odstraněn Ursíny a potom v politicky motivovaných procesech byli odsouzeni Kempný i Bugár.\n\nDohoda prakticky přestala platit na II. sjezdu DS v lednu 1948. Komunistům se navzdory dubnové dohodě a prohře ve volbách podařilo DS rozložit a v konečném důsledku porazit v únorovém převratu roku 1948 a vedoucí představitele DS uvěznit nebo vyhnat do exilu. \n"}
{"id": "1302643", "url": "https://cs.wikipedia.org/wiki?curid=1302643", "title": "Řád vycházejícího slunce", "text": "Řád vycházejícího slunce\n\nŘád vycházejícího slunce (, \"Kjokudžicu-šó\", Hepburnův přepis \"Kyokujitsu-shō\") je japonský řád založený roku 1875 císařem Meidžim. Byl prvním národním řádem udíleným japonskou vládou. Vzhled řádu v podobě paprsků vycházejícího slunce symbolizuje energii tak silnou jakou má samotné vycházející slunce. Tato symbolika je pro Japonsko jakožto „zemi vycházejícího slunce“ důležitá.\n\nŘád založil dne 10. dubna 1875 japonský císař Meidži a původně byl udílen pouze japonským mužům v osmi třídách. Dne 4. ledna 1888 byla k řádu přidána devátá, speciální třída. V roce 1981 byl řád zpřístupněn cizím státním příslušníkům (ačkoliv několik cizinců jím bylo vyznamenáno již před druhou světovou válkou) a od roku 2003 může být udělen i ženám (do té doby byl ženám udílen Řád drahocenné koruny).\n\nAž do reformy řádu v roce 2003 byl řád udílen v devíti třídách. Během reformy byly dvě nejnižší třídy řádu zrušeny a zároveň z nejvyšší třídy vznikl nový řád, Řád květů paulovnie, s jedinou třídou velkostuhy.\n\nŘád je udílen za vynikající úspěchy na poli mezinárodních vztahů, za povznesení japonské kultury, za pokroky přinášející zvyšování blahobytu nebo za ochranu přírody. Před druhou světovou válkou byl udílen také za vojenskou službu.\n\nAčkoliv se jedná v hierarchii japonských řádů až o třetí nejvyšší řád, je nejvyšším pravidelně udíleným řádem, neboť nejvyšší řád, Řád chryzantémy, je vyhrazen pro zahraniční hlavy států a příslušníky královských rodin a druhý nejvyšší řád, Řád květů paulovnie, se většinou udílí politikům.\n\nAdministrativu řádu zajišťuje \"Kancelář řádů vládní kanceláře\" v čele s předsedou vlády Japonska. Udílen je jménem císaře a může být udělen i posmrtně.\n\nŘádový odznak má tvar osmicípé hvězdy s červeným středovým kotoučem. V I. až IV. třídě je lem paprsků pozlacený, v V. třídě je u čtyř cípů pozlacený a u čtyř stříbrný a v VI. třídě je lem stříbrný. Každý cíp sestává ze třech bíle smaltovaných paprsků. Ke stuze je připojen pomocí přechodového prvku v podobě tří zeleně smaltovaných listů a fialově smaltovaných květů paulovnie. Řádový odznak VII. a VIII. třídy sestával ze stříbrné medaile ve tvaru tří listů a květů paulovnie, v případě VII. třídy smaltované.\n\nŘádová hvězda má tvar stříbrné osmicípé hvězdy na které je položen řádový odznak.\n\nStuha je bílá s širokými červenými pruhy při okrajích.\n\nDo roku 2003 byl řád udílen v devíti řádných třídách. Obvykle je řád udílen i s diplomem, který je ve výjimečných případech doplněn o osobní podpis císaře. Od roku 2003 je řád udílen v šesti řádných třídách.\n\n\n\n\n\n"}
{"id": "1302644", "url": "https://cs.wikipedia.org/wiki?curid=1302644", "title": "Synagoga v Kojetíně", "text": "Synagoga v Kojetíně\n\nSynagoga v Kojetíně je dnes nečinná synagoga s barokními prvky nacházející se v obci Kojetín v okrese Přerov. Hlavní vchod do budovy se nachází na bývalé Židovské ulici (dnes ulice Husova). Budova nemá evidenční či popisné číslo. Je chráněna jako kulturní památka České republiky.\n\nDle ústní tradice stála v Kojetíně modlitebna již v polovině 15. století, kdy se zde začali usazovat první Židé, a tak se jedná o nejstarší synagogu na území Moravy a po Staronové synagoze o druhou nejstarší stavbu svého druhu v Česku. Z této doby pochází i původní rituální umyvadlo (kior), které spolu s valeně klenutou místností v severním rohu budovy patří k nejstarším a nejhodnotnějším součástem stavby.\n\nPrvní zmínka o synagoze pochází z roku 1614, kdy došlo k důkladné opravě celého objektu, který byl nyní vystavěn z kamene a cihel ve stejném slohu jako např. synagoga ve Strážnici či Hustopečích.\n\nBěhem třicetileté války docházelo v Kojetíně k častým požárům, které postihovaly též Židovskou ulici včetně synagogy. Nejničivější požár zničil roku 1670 střechu a krovy a tak byla nevyhnutelná jejich úplná rekonstrukce, na což neměla zchudlá židovská obec dostatek prostředků. Stavba stála bez střechy dalších padesát let, než se obec dočkala příslibu finanční pomoci od maďarského rabína Samsona Wertheima a než vrchnostenský panský úřad vydal povolení k opravám, které probíhaly v letech 1718–1726. Součástí obnovy bylo i přidání barokních prvků. Byly upraveny klenby, přidána štuková výzdoba a přistavěno vnější schodiště.\n\nK opravě střechy a interiéru došlo v roce 1928. Poslední oprava před druhou světovou válkou proběhla roku 1936. Během války sloužila budova jako skladiště a byla poškozena při osvobozovacích bojích. Roku 1953 jí adaptoval a dle návrhů architekta Huberta Austa nechal upravit sbor Církve československé husitské. Tyto úpravy zahrnovaly otočení oltáře o 180 stupňů a zazdění průhledů do modlitebního sálu. Při vzpomínce 50. výročí deportace kojetínských židů nechali zástupci olomoucké židovské obce pověsit pamětní desky se jmény odvlečených.\n\nOd 25. června 1998 je budova chráněna jako kulturní památka České republiky.\n\nObjekt stojí na volném obdélníkovém půdorysu, střechu má valbovou a krytou pálenými taškami. V omítaných zdech jsou zasazena obdélná okna zakončená segmentovými záklenky. Při severní zdi stojí jednopatrový přístavek, který člení kordonová římsa a nárožní polosloupy. V severním rohu stavby se nachází zřejmě původní valeně klenutá klenba, která dnes slouží jako kolumbárium.\n\nSynagoga stojí na bývalé Židovské ulici (dnes ulice Husova), kterou prvně zmiňuje urbář panství kojetínského sepsaný v letech 1566–1567, v němž lze nalézt popis města včetně náměstí, nábřeží a ulic. Jde také o první písemnou zmínku o usídlení Židů v Kojetíně.\n\nDomy se v Židovské ulici stavěly do oblouku podél západní části městských hradeb hradeb a již před třicetiletou válkou ji tvořilo 59 domů, avšak kvůli četným požárům zůstalo v ulici po válce domů jen 16. Po četných požárech v 18. století, kdy celá oblast několikrát vyhořela, se nakonec počet domů ustálil na 45 k roku 1834. Většina těchto domů se dodnes dochovala.\n\nV kojetínské synagoze působilo několik významných rabínů:\n\n"}
{"id": "1302646", "url": "https://cs.wikipedia.org/wiki?curid=1302646", "title": "Automobilový průmysl v Česku", "text": "Automobilový průmysl v Česku\n\nAutomobilový průmysl patří mezi nejdůležitější průmyslová odvětví v Česku. Produkuje více než 20 % objemu výroby, přímo zaměstnává více než 120 tisíc lidí a při plném využití své kapacity vyprodukuje více než 1,3 milionu osobních automobilů za rok, což je nový automobil za každých 23 sekund (stav v roce 2017). Celkem průmysl tvoří 35 % českého hospodářství. Velmi významně se také podílí na českém exportu. V lednu 2010 tvořily stroje a dopravní prostředky podíl na vývozu 54,3 %. V roce 2016 se v Česku vyrobilo motorových vozidel, což bylo meziročně o 8,2% více.\n\nMezi nejstarší výrobce automobilů na světě patří Tatra, založená roku 1850. Tehdy nesla název \"Nesseldorfer Wagenbaufabrik\" a roku 1897 vyrobila první osobní vůz ve střední Evropě, legendární NW Präsident, o rok později pak vyrobila svůj první nákladní automobil poháněný 2 motory Benz.\n\nMezi další historicky důležité výrobce v Česku patří Laurin & Klement (dnes Škoda), RAF (později LIAZ), Praga, Walter (později Motorlet) a Sodomka (později Karosa, dnes Iveco Czech Republic).\n\nNěkolik důležitých mezníků:\n\nDnes mezi nejvýznamnější výrobce osobních automobilů v Česku patří mladoboleslavská společnost Škoda Auto, vlastněná koncernem Volkswagen, kolínská společnost Toyota Peugeot Citroën Automobile Czech a nošovický Hyundai. Nákladní automobily vyrábí v kopřivnické Tatře a pražské společnosti AVIA. Společnosti Iveco Czech Republic (dříve Karosa), SOR Libchavy a TEDOM se orientují na výrobu autobusů. České traktory jsou již více než půl století spjaty se jménem Zetor. Přívěsy za nákladní automobily vyrábí tradiční česká společnost PANAV – Senice na Hané a Schwarzmuller. V Česku je také několik malosériových výrobců. Dále je v Česku mnoho významných dodavatelů pro automobilový průmysl. Mezi ty nejvýznamnější dodavatele patří:\n\nVzhledem k rozsahu výroby, sériovosti a možností investovat nabízí tato oblast českého automobilového průmyslu značnou možnost uplatnění strategie \"Průmyslu 4.0\". Základní údaje o největších českých firmách, které vyrábí motorová a přípojná silniční vozidla jsou uvedeny v následující tabulce (seřazeno dle zákl. kapitálu k 2.8.2010 (dle portálu Justice; očištěno o tzv. \"montovny\" tj. TPCA, Hyundai Nošovice apod.):\n\nZa 1. pololetí 2010 bylo v Česku vyrobeno 559 093 ks vozidel (+18,04 %). Osobních vozidel 556 706 ks, nákladních 579 ks, autobusů 1 228 ks, přípojných 351 ks a 229 ks motorek.\n\nV Česku je dlouhodobě nejprodávanější značkou domácí Škoda Auto. Její podíl na trhu nových vozidel ovšem od revoluce stále klesá. První 2 příčky ve statistice nejprodávanějších modelů dlouhodobě drží rovněž domácí Škoda s modely Fabia a Octavia. Od konce roku 2006 se na předních místech trvale umisťuje Roomster. Dále se pak dlouhodobě v první desítce nejprodávanějších drží malá levná auta (např. Peugeot 206/207, Ford Fusion, Renault Clio/Thalia, levné modely automobilek Dacia, Kia, Hyundai a další). A právě i modely Škodovky se prodávají zejména v nejlevnějším provedení s nejslabšími motory. Například Škody Fabie prodané v Česku mají v 65% případů nejslabší agregát 1.2 HTP. Na zahraničních trzích je tento agregát pouze v 30,5% Fábií.\n\n"}
{"id": "1302647", "url": "https://cs.wikipedia.org/wiki?curid=1302647", "title": "Not.com.mercial", "text": "Not.com.mercial\n\nNot.com.mercial je třiadvacáté studiové album zpěvačky a herečky Cher, vydané v listopadu roku 2000 u Artist Direct.\n\nAlbum Not.com.mercial bylo vydané exkluzivně pouze přes Cher.com a Artist Direct.\n\nCher napsala album v roce 1994 na semináři písničkářů, který hostil výkonný ředitel zábavy Miles Copenland III na jeho zámku ve Francii. Po návratu do Spojených států si Cher vyzvala členy orchestru talkshow Davida Lettermana, aby nahráli album. V rozhovoru s Lawrencem Ferberem Cher řekla: \"Celé jsme to nahráli za 2 dny s klukama z kapely Letterman. Jednoduše jsme to nahráli doma.\" Po dokončení svou práci představila nahrávací společnosti, která však materiál odmítla s tím, že nebyl \"komerční\". Cher si uchovávala album šest let, než se ho rozhodla vydat jen prostřednictvím internetu.\n\nObsah alba je považován pro Cher za velmi netypický a temný. Většinu písní na tomto albu napsala sama Cher, což u ní není zvykem. Výjimkami jsou písně \"Born With the Hunger\" a \"Classified 1A\", která je upravenou verzí písně z roku 1970 a jejímž autorem byl Sonny Bono. Píseň \"(The Fall) Kurt's Blues\", na jejímž textu spolupracovali Pat MacDonald a Bruce Roberts, je poctou rockovému zpěvákovi Kurtu Cobainovi, který v roce 1994 spáchal sebevraždu. Žádná z písní nebyla při jakékoliv příležitosti nikdy zpívána na živo a ani o samotném albu není známo příliš mnoho informací.\n\nJak sama Cher v roce 2000 u příležitosti online vydání prozradila, nahrála album především pro sebe, než pro své publikum. Rozhodně se podle jejích slov nejedná o následovníka předchozího počinu \"Believe\". Ani sama vlastně neví, jaký je to hudební styl. Všechny písně na desce má ráda, považuje je za \"své děti\", ale její zcela nejoblíbenější skladbou zde je \"(The Fall) Kurt's Blues\". Cher neměla s albem žádné ambice, chtěla ho prostě nabídnout všem, kteří si ho mají zájem poslechnout. Proto z alba nevzešly žádné singly. Píseň \"Born With The Hunger\" se však o tři roky později objevila na výběrové kolekci The Very Best Of Cher.\n\nNot.com.mercial bylo dobře přijato kritiky, kteří chválili schopnosti Cher jako skladatelky. Text písně \"Sisters Of Mercy\" rozhněval náboženské skupiny proto, že odkazuje na jeptišky jako \"dcery pekelného\" a \"mistryně bolesti\".\n"}
{"id": "1302651", "url": "https://cs.wikipedia.org/wiki?curid=1302651", "title": "Mount Veniaminof", "text": "Mount Veniaminof\n\nMount Veniaminof je aktivní stratovulkán ve střední části Aljašského poloostrova, na jihozápadě Aljašky, ve Spojených státech amerických. Je součástí Aleutského pohoří. Má nadmořskou výšku 2 507 m. Náleží k vrcholům s nejvyšší prominencí ve Spojených státech amerických. Hora má šířku 35 km v základně, rozlehlá kaldera má průměr 8 krát 11 km. Kaldera leží v nadmořské výšce 1 750 až 2 000 m. V kaldeře a na svazích hory jsou ledovce. \n"}
{"id": "1302654", "url": "https://cs.wikipedia.org/wiki?curid=1302654", "title": "Mučedníci z Isfahánu", "text": "Mučedníci z Isfahánu\n\nMučedníci z Isfahánu byla skupina 5 křesťanů umučených ve 4. století v Isfahánu.\n\n\nJejich svátek se slaví 2. listopadu.\n\n"}
{"id": "1302655", "url": "https://cs.wikipedia.org/wiki?curid=1302655", "title": "Svatý Acindynus", "text": "Svatý Acindynus\n\nSvatý Acindynus byl kněz a jeden z pěti, křesťanů umučených okolo roku 350 při perzekuci perského velkokrále Šápúra II.. Byl upálen zaživa.\n\nV neznámé době byly jeho ostatky a ostatky dalších čtyř mučedníků odvezeny do Konstantinopole a uloženy do jim zasvěceného chrámu.\n\nRoku 1204 byly ostatky během 4. křížové výpravy odvezeny do Francie. Při Velké francouzské revoluci se ostatky mučedníků ztratily. Roku 1892 byly objeveny v obci Grozon.\n\nJeho svátek se slaví 2. listopadu.\n\n"}
{"id": "1302656", "url": "https://cs.wikipedia.org/wiki?curid=1302656", "title": "David Fintz Altabé", "text": "David Fintz Altabé\n\nDavid Fintz Altabé (1929 New York - 2008 Tampa) byl učenec a básník specializující se na židovsko-španělskou literaturu a sefardskou kulturu. Sloužil dvakrát jako prezident Americké společnosti sefardských studií, stejně jako místopředseda Americké asociace židovských přátel Turecka. Byl také v Sephardic Council of Overseers a vyučoval španělštinu na City University of New York, kde byl emeritním profesorem. Básně začal psát v roce 1963 po smrti svého otce. Pro soubor \"Ladino Players\" napsal hru \"Merekiyas de Orchard Street\".\n\nNarodil se v New Yorku sefardským rodičům tureckého původu a zemřel v listopadu 2008. \n\n"}
{"id": "1302658", "url": "https://cs.wikipedia.org/wiki?curid=1302658", "title": "Letiště Željava", "text": "Letiště Željava\n\nLetiště Željava (srbochorvatsky Aerodrom Željava/Аеродром Жељава) bylo podzemní letiště jugoslávského letectva. Nacházelo se na hranicích dnešní Bosny a Hercegoviny a Chorvatska, v blízkosti města Bihać. Letiště bylo využíváno v letech 1968–1992. Na začátku 90. let bylo zničeno při stahování vojsk JLA při válce v Bosně a Hercegovině.\n\nO výstavbě letiště bylo rozhodnuto hned v roce 1948 poté, co došlo k zhoršení vztahů mezi Jugoslávií a Sovětským svazem. Teprve až v roce 1954 však začaly být jugoslávskou armádou zpracovávány první projekty nového komplexu a na terénu byly stavební práce zahájeny roku 1959. Otevřen byl roku 1968 a celkové náklady se vyšplhaly na 6 milionů tehdejších dolarů. Inspirací pro objekt v Bosně se stalo letiště F 9 Säve ve Švédsku. Geomorfologický průzkum lokality potvrdil vhodné složení hornin pro ražbu tunelů; oblast západní Bosny se nacházela dostatečně ve vnitrozemí a letadla mohla startovat krytá radarovým stínem hory Plješevica.\n\nOficiální jugoslávské zdroje jej označovaly krycím názvem \"Objekat 505\" (\"Objekt 505\"). Komplex se stal jedním z nejdražších tehdy budovaných na území Evropy. Součástí areálu byl rovněž i systém včasného varování před nepřátelským útokem, který byl umístěn v nitru hory Plješevica. Bylo vyraženo celkem 3,5 km tunelů; dovnitř hory bylo možné ukrýt až 58 letadel v tunelovém rozpletu ve tvaru písmene M. Celková kapacita areálu byla 100 letadel. Systém bylo možné hermeticky uzavřít a provozovat autonomně po dobu třiceti dnů. Byl také vybudován 10 km dlouhý vodovod, který základnu u letiště zásoboval. Do areálu vedly celkem čtyři vstupy. Okolo samotného letiště se nacházel značný počet raketových odpalovacích zařízení a radarových stanic.\n\nJugoslávské letectvo umístilo trvale svojí 124. a 125. stíhací a 352. výzvědnou peruť. Umístěny zde byly letouny typu MiG 21, MiG-21bis a MiG-21R. V závěru 80. let se počítalo, že tyto letouny nahradí vyvíjený jugoslávský letoun, který se však nikdy nedostal vzhledem k rozpadu státu do vybavení jugoslávského letectva.\n\nLetiště bylo intenzivně využíváno během jugoslávských válek v roce 1991, a to jugoslávskou lidovou armádou. Jugoslávská letadla zde startovala proti vrtulníkům kontrolovaným chorvatským ministerstvem vnitra. Poté, co byla JLA nucena se stáhnout, umístili jugoslávští vojáci na předem vytipovaná místa na runwayích letiště výbušniny, čímž jeho provoz znemožnili. V květnu 1992 dokončila devastaci letiště vojska Republiky Srbská krajina.\n\nPo rozpadu Jugoslávie prochází skrz areál letiště státní hranice mezi Chorvatskem a Bosnou a Hercegovinou. Obnova letiště a vojenské základny není vzhledem k nezbytným vysokým nákladům vůbec zamýšlena. Během války v Chorvatsku v letech 1991–1995 bylo okolí letiště hustě zaminováno.\n\nBývalé letiště není pod stálým dohledem, láká proto k návštěvě mnohé milovníky vojenství a historie. Nedoporučuje se volný pohyb ve vegetaci v okolí letiště, areál není zcela vyčištěn od min, které zde byly umístěny během chorvatské války za nezávislost. Vzhledem ke složité dostupnosti a častým kontrolám místní policie je v podzemí stále k nalezení velké množství původních artefaktů, techniky, leteckých deníků atp.\n\n"}
{"id": "1302659", "url": "https://cs.wikipedia.org/wiki?curid=1302659", "title": "Železniční stanice Bogside", "text": "Železniční stanice Bogside\n\nŽelezniční stanice Bogside byla železniční stanice sloužící severu města Irvine ve Skotsku. Stanice byla původně součástí železnice Glasgow, Paisley, Kilmarnock a Ayr (nyní Ayrshire Coast Line).\n\nByla otevřena 23. března 1840. Přístup byl omezen až do 1. června 1894, kdy se stala plně otevřenou veřejnosti. Stanice byla přejmenována na Bogside Race Course 30. června 1952, ale po uzavření Bogside Racecourse byla znovu přejmenována na Bogside 14. června 1965. Stanice byla cestujícím trvale uzavřena dne 2. ledna 1967.\n"}
{"id": "1302661", "url": "https://cs.wikipedia.org/wiki?curid=1302661", "title": "Letiště Slatina (Kosovo)", "text": "Letiště Slatina (Kosovo)\n\nLetiště Slatina (srbochorvatsky Aerodrom Slatina/Аеродром Слатина, albánsky Aeroporti Sllatina) se nachází v areálu Letiště Priština (sdílí s ním přistávací/vzletovou runway). Po letišti Željava se jednalo o druhé letiště s podzemními hangáry.\n\nKrycí název pro Letiště Slatina zněl \"Objekat Morava\" (\"Objekt Morava\"). Součástí areálu bylo také radarové centrum na vrcholu Goleš. Do jediného podzemního tunelu letiště byly vedeny dva přístupy.\n\nLetiště bylo vybudováno v dobách existence socialistické Jugoslávie. Z mezinárodního letiště v Prištině byly vybudovány prodloužené pojezdové dráhy až k vesnici Vrelo, kde se v kopci západně od obce nachází podzemní komplex, který sloužil k skrytí letadel. Jugoslávské letectvo dislokovalo na letiště Slatina 123. a 124. peruť stíhacího letectva. Byly zde umístěny letouny typu MiG-21 Bis a MiG-21 UM v počtu 24 kusů.\n\nBěhem Operace Spojenecká síla v roce 1999 bylo letiště terčem bombardování letounů NATO, ale jeho vnitřek přečkal bez sebemenších úhon. Letadla, která byla umístěna na základně, byla skryta do tunelu a nebyla během války v Kosovu vůbec používána.\n\nPo roce 1999 využívaly letiště/leteckou základnu vojska KFOR. Od roku 2008 je ve správě kosovské policie a první prohlídka pro veřejnost se u chátrajícího areálu uskutečnila v roce 2012.\n"}
{"id": "1302664", "url": "https://cs.wikipedia.org/wiki?curid=1302664", "title": "Žižkovy sady (Hradec Králové)", "text": "Žižkovy sady (Hradec Králové)\n\nŽižkovy sady jsou park v Hradci Králové, který je od jihu ohraničen terasami Starého města a na severu třídou Československé armády. Vznikl v letech 1905-1907 podle plánů Františka Thomayera.\n\nTento park má v centrální části travnatý parter s kruhovou fontánou. Západním i východním směrem jsou kruhové zvýšené záhony, jež jsou pravidelně osazovány letničkami. Další takovýto záhon nalezneme pod Městskou hudební síní naproti areálu Gayerových a Vrbenského kasáren. Pod schody z Radoušovy ulice se nachází pomník Jana Žižky z Trocnova z roku 1971 a proti vjezdu do Pospíšilovy třídy je pomník L. J. Pospíšilovi z roku 1933.\n\nByla zde původně vojenská jízdárna a říkalo se zde „Pod Pekhausem“ (lidové pojmenování pekárny čp. 216). Sady byly založeny v letech 1905-1907 na podnět místního okrašlovacího spolku a svůj název získaly proto, že od roku 1896 se tento prostor nazýval Žižkovým náměstím. Zahradní architekt František Josef Thomayer je koncipoval ve stylu francouzské ozdobné zahrady s bohatstvím květinových výsadeb a centrálním kruhovým jezírkem.\n\nS úpravou Žižkova náměstí se začalo v březnu 1905. Nejprve došlo ke skácení většiny stromů ze stromořadí, které vedlo kolem zdejších bývalých vojenských kolen. Zejména šlo o lípy, jež byly poškozeny nebo spáleny při požáru 2 z těchto kolen. V místech, kde stávaly 3 vojenské kolny, zahrádka ústavu pro hluchoněmé a zahrada učitelského ústavu, byly vysázeny dřeviny, založeny trávníky a upraveny nové pěšiny. Nejvíce dřevin bylo zachováno v udržované zahradě učitelského ústavu. Zde také byly opraveny dvě zachované besídky, jedna devítistranná, z části zděná, z části prkenná, a druhá čtverhranná s podsíňkou na sloupech. V blízkosti první besídky býval vchod do sklepa, kde míval pevnostní velitel malou lednici. Ten byl zazděn, stejně tak blízká studna byla zasypána. Všechny tyto práce trochu zbrzdila vichřice 6. dubna téhož roku. Hned po ní byla zbourána poslední kolna a na jejím místě bylo postupováno stejně jako u těch předchozích.\n\nBudování parku následovalo i v dalších letech. Zemní práce byly hotové většinou v roce 1906. V dubnu téhož roku se začalo se setím trávníku, vysazováním květin, stromů i keřů. 8. října 1906 bylo na schůzi městské rady konstatováno, že účty zahradníka Františka Valeše za dodané travní semeno, stromy, keře a květiny pro městský park na Žižkově náměstí budou postoupeny okrašlovacímu odboru. Následujícího roku se v tisku objevuje kritika budování parku:\n\n\"„Co bude s parkem? Květinový (?) park na Žižkově náměstí letos jakoby zamrzl. Od počátku jara pracovali tam všeho všady asi po tři dni trestanci, kteří od nedokončené práce odešli. Hromady hnoje již od března na cestách překážejí a velmi málo sad krášlí. Vojenští psi učinili si trávníky místem pro – potřebu, ačkoliv tabulky hlásají, že do sadů smí býti psi voděni jen na šňůře. Máme zato, že okrašlovací spolek úpravu parku popožene, abychom nemusili do června ba i déle na nějakou květinku v „květinovém“ parku čekati.“\"\n\n21. září 1907 bylo ve schůzi městského zastupitelstva rozhodnuto vypsat konkurs na místo městského zahradníka. Následujícího roku je stav parku popsán královéhradeckou kronikou takto:\n\n\"„V městském parku na Žižkově jest vysázeno více než 4000 pelargonií. Mimo ty bylo k vysázení parteru použito různých letních květin, které v celku se 4 obrovskými agave činí velkolepý dojem. Veškeré rostlinstvo bylo zakoupeno okrašlovacím spolkem. Vzdor pozdnímu vysázení všech koupených rostlin podařilo se tyto úsilovnou péčí během nepříznivého léta přivésti k platnosti, takže celek je nyní dokonalým obrazem moderního květinového parku. Zvláštního povšimnutí zasluhuje vodojem, jehož hladina vodní pokryta jest u nás ještě neznámými různobarevnými lekníny, které měst. zahradník p. Valeš obdržel darem z botan. zahrady záhřebské. Též okolí vodojemu jest z pestré směsice květin vkusně upraveno.“\" Tradice leknínové výzdoby je od té doby držena i v následujících desetiletích.\n\nV roce 1909 místní okrašlovací spolek provedl květinovou úpravu sadů a u více než 100 stromů a keřů umístil emailované tabulky s příslušnými názvy. Bohužel většina z nich byla poškozena nebo zničena. Kritika vztahu veřejnosti k parku se objevuje i v zápisech za rok 1917, kdy si kronikář stěžuje na to, že skrz trávníky jsou vyšlapávány cestičky, květiny i keře jsou často otrhávány a v parku jednoznačně chybí nějaký dozor, který by bránil zpustošení tohoto dříve krásného místa.\n\nRoku 1925 se v parku nacházelo celkem 24 950 kusů květin, které byly vypěstovány pouze městským zahradnictvím. V únoru 1929 byly zdejší dřeviny postiženy tuhými mrazy a v 4. července téhož roku větrnou smrští. V letech 1950-1971 park nesl název Klicperovy sady. Roku 1955 byl v sadech postaven veřejný záchodek.\n\nV souvislosti s odhalením pomníku Janu Žižkovi z Trocnova 4. června 1971 došlo též ke slavnostnímu přejmenování parku na Žižkovy sady. Koncem srpna 1967 bylo převzato do užívání schodiště v Žižkových sadech. Na přelomu 70. a 80. let se pozornost přesunula na úpravu sousedních teras, i když první myšlenky na úpravu teras a zahrad nad Žižkovými sady pocházely již ze 60. let a brigádnicky se v tomto období postupně plnily (úpravy 1. části teras 1968-1971). Šlo o pomocné práce pří úpravě opěrných zdí, o čištění cihel, o pročištění zarostlých stromů, o terénní úpravy atd.\n\nV roce 1997 bylo rozhodnuto o demolici bývalého WC. Po vichřici roku 2000 prořídlo množství zdejších stromů. V témže roce bylo zpracováno vyhodnocení dendrologického potenciálu Žižkových sadů. 19. června 2001 městská rada rozhodla zrušit výběrové řízení na veřejnou zakázku „Obnova stromového patra Žižkovy sady v Hradci Králové“. V opakovaném výběrovém řízení byl nakonec vybrán Ing. František Zábojník z Bystřice pod Hostýnem. V roce 2009 došlo ke generální opravě v posledním období nefunkční fontány. Fontána se tak dočkala návratu k původní podobě podle více než stoletých plánů a navíc získala i moderní prvky a technologii, přičemž ve večerních hodinách je nově nasvícena šesti podvodními reflektory. Součástí obnovy byly i terénní úpravy včetně oprav kamenných prvků a mlatových cest.\n\nV roce 2012 byla vypsána architektonická soutěž na obnovu severních teras i Žižkových sadů a z deseti návrhů město vybralo 7. června ten vítězný společnosti Projektil architekti s.r.o. (Mgr. Akad. arch. Roman Brychta + Ing. arch. Petr Lešek a 05 ateliér zahradní a krajinářské architektury Ing. Martina Forejtová + Ing. Pavlína Malíková + Ing. Aleš Steiner). Výsledky soutěže projednala rada města 19. června 2012 a následně je schválila.\n\nSady se však staly i cílem vandalů. V únoru 2013 byly sraženy z podstavce na zem a poškozeny dvě ze čtyř pískovcových váz, které zdobí přístupová schodiště k fontáně.\n\nSeverní terasy vznikaly po zboření městských hradeb od počátku 20. století až do 30. let a k jejich výraznější rekonstrukci docházelo v 70. letech, kdy přibyla železobetonová druhá úroveň, jež postrádá cihlový obklad. Později pak ještě prošlo rekonstrukcí schodiště pod Kavčím pláckem.\n\nV březnu 2011 došlo k sesunutí části hradby u Adalbertina, což uspíšilo zadání statického a inženýrskogeologického průzkumu dalších částí severních teras, jejichž stav se projevil jako problémový, neboť na mnoha místech jsou rozpadlé a podmáčené. Odpovědí města se stalo 21. června téhož roku uzavření některých částí teras mezi schodištěm na Kavčí plácek a schodištěm do Radoušovy ulice. O 6 let později došlo k úplnému uzavření teras nad Žižkovými sady, volně přístupná zůstala jen schodiště ke Kavčímu plácku a do Radoušovy ulice a v letech 2006-2007 opravená část teras pod Městskou hudební síní s nově vzniklým schodištěm, otevřeným 6. června 2007. Nejhorší je to, že se problém řeší pouhým monitoringem problematických míst, mobilním oplocením a umístěním informačních tabulí se zákazem vstupu. Dílčí opravy by totiž nebyly podle města rentabilní a na celkovou rekonstrukci se bez dotací nehodlá vrhnout. Doufejme jen, že se najde nějaký dotační titul dříve, než se dají severní terasy kvůli svému stavu nekontrolovatelně do pohybu.\n\nFontána v Žižkových sadech byla realizována při založení sadů v roce 1905 podle návrhu zahradního architekta Františka Thomayera. V letech 2008-2009 byla opravena bazénová vana a přístupové schodiště s ozdobnými vázami a instalována nová technologie, která umožnila, aby voda stříkala nejen do tvaru vějíře, ale také rovně až do výše 5 m. Na přelomu let 2011 a 2012 zde prasklo potrubí a zaplavilo technologickou místnost, takže musely být provedeny další opravy. V únoru 2013 zase neznámý vandal poškodil 2 ze 4 váz, které stojí u přístupových schodišť.\n\nK slavnostnímu odhalení bronzové sochy na žulovém podstavci od Josefa Škody došlo 25. června 1933, a to na místě, kde začalo v roce 1894 symbolické bourání hradeb pevnosti.\n\nTento pískovcový pomník od Jiřího Duška byl odhalen 4. června 1971 na prostranství, jež bylo upraveno architektem Janem Hejtmanem.\n"}
{"id": "1302671", "url": "https://cs.wikipedia.org/wiki?curid=1302671", "title": "Rudolf Hacker", "text": "Rudolf Hacker\n\nRudolf Hacker (5. listopadu 1859 Želeč u Tábora – 23. února 1920 Pouchov) byl český lesník, lesní školkař a vynálezce.\n\nNarodil se 5. listopadu 1859 v Zelči u Tábora. Jeho otec byl lesmistrem. Po absolvování pěti tříd reálky vstoupil do lesnické praxe u svého otce a následně navštěvoval vyšší lesnický ústav v Bělé pod Bezdězem, který absolvoval v roce 1878. Pak vystřídal několik lesnických míst v Čechách (Zderaniny, Dobrá u Kladna, Chudoslavice u Litoměřic), z nichž nejvýznamnějším bylo to na státním velkostatku v Cerekvici u Hořic, odkud odešel v roce 1903 do výslužby. V té době, tj. v roce 1906 (jiné prameny uvádějí roky 1900 nebo 1903), založil v Pouchově u Hradce Králové rozsáhlé lesní školky, jež se staly známé především svým šlechtitelstvím a roční produkcí 15 milionů sazenic. Měl několik dcer a jednoho syna, který padl v 1. světové válce. Zemřel 23. února 1920 v Pouchově a jeho podnik převzal jeho zeť Robert Rakušan (1879-1968). Ten uctil tchánovu památku tím, že v roce 1930 nechal postavit kamenný pomník v místech, kde byly založeny první záhony této lesní školky.\n\nHacker byl neobyčejně velkým znalcem v oboru obnovy lesa. Z tohoto důvodu je cenný jeho deník, který si vedl od svých 18 let do roku 1893. 2. srpna 1910 referoval na lesnickém sjezdu v Hradci Králové o zavádění cizokrajných dřevin v Čechách. Zabýval se původem lesního semene, o němž v červnu 1913 přednášel ve svém referátu „Zavedení kontroly o původu semene jehličin“ i na mezinárodním XXV. rakouském lesnickém kongresu ve Vídni. Byl též literárně a veřejně činný, mj. byl v letech 1917-1919 předsedou královéhradeckého okrašlovacího spolku. Napsal díla Praktické lesní účetnictví, Lesní hospodářská kniha (1898), Návrh pro neodborníky na zakládání lesů sázením sazenic (1912). Mimoto přispíval do českých i německých časopisů, zejm. do Öst. Forstzeitung.\n\nZnámý byl také jako představitel intenzivní lesní probírky. Z tohoto důvodu vypracoval na ploškovickém velkostatku projekt lesních silnic pro hornatý a neobyčejně obtížný terén, který též z části realizoval.\n\nVíce známé byly jeho školkařské vynálezy, zejména Hackerův školkovací stroj z roku 1882 a vylepšený o 6 let později. Jeho základem bylo zavěšovat sazenice volně do sázidel a zasadit je rázem v celých řadách do otevřené rýhy. V roce 1886 sestrojil také secí strojek pro školky a les a současně zkonstruoval secí prkénko k vytlačování vypouklých rýh. Roku 1892 zavedl do praxe tzv. malý školkovací stroj s ručními hráběmi, určený pro práci v menších školkách. V nákresech se dochovala i řada dalších zlepšení a vynálezů, např. návrh na zjednodušení lanového smyku, návrh plečky na kolečkách, sázecí motyčky, balicího stroje, stroje na zasypávání semen, kartáče na první pletí.\n"}
{"id": "1302674", "url": "https://cs.wikipedia.org/wiki?curid=1302674", "title": "Beth Bachmann", "text": "Beth Bachmann\n\nBeth Bachmann (* Pensylvánie) je americká básnířka a vyučující na Vanderbilt University.\n\nStudovala na Loyolské univerzitě v Marylandu, na univerzitě Johnse Hopkinse a na univerzitě Concordia v Montréalu.\n\nJejí básně se objevily v \"American Poetry Review, Kenyon Review, Antioch Review, AGNI, Prairie Schooner, Blackbird, Tin House, a Ploughshares\". Její kniha \"Temper\" se týká vraždy sestry z roku 1993, dosud nevyřešeného zločinu. V roce 2016 získala Guggenheimovo stipendium.\n\n"}
{"id": "1302675", "url": "https://cs.wikipedia.org/wiki?curid=1302675", "title": "Driss Maazouzi", "text": "Driss Maazouzi\n\nDriss Maazouzi (arabsky ادريس معزوزي) (* 20. října 1969) je bývalý francouzský sportovec marockého původu, atlet, jehož hlavní disciplínou byl běh na 1500 metrů, halový mistr světa v běhu na 1500 metrů.\n\nPůvodně startoval za Maroko, v roce 1996 na olympiádě v Atlantě doběhl ve finále běhu na 1500 metrů desátý. V barvách Francie obsadil na světovém šampionátu v Seville v roce 1999 v této disciplíně osmé místo a o dva roky později v Edmontonu vybojoval bronzovou medaili. Největším úspěchem se pro něj stal titul halového mistra světa v běhu na 1500 metrů, který získal v roce 2003. Jeho osobní rekord na této trati 3:31,45 pochází z roku 2002.\n\n"}
{"id": "1302676", "url": "https://cs.wikipedia.org/wiki?curid=1302676", "title": "Paul Korir", "text": "Paul Korir\n\nPaul Kipketer Korir (* 15. července 1977) je bývalý keňský atlet, jehož hlavní disciplínou byl běh na 1500 metrů, halový mistr světa v běhu na 1500 metrů.\n\nPrvních mezinárodních úspěchů dosáhl v roce 2003. V následující sezóně se sice neprobojoval na olympiádu do Athén, v Budapešti se však stal halovým mistrem světa v běhu na 1500 metrů.\n"}
{"id": "1302679", "url": "https://cs.wikipedia.org/wiki?curid=1302679", "title": "Regina Jacobsová", "text": "Regina Jacobsová\n\nRegina Jacobsová (* 28. srpna 1963, Los Angeles) je bývalá americká atletka, jejíž specializací byla trať na 1500 metrů.\n\nTřikrát se zúčastnila olympijských her, nejlepším umístěním bylo 10. místo v běhu na 1500 metrů v roce 1996 v Atlantě. Mnohem úspěšnější byla na světových šampionátech. V roce 1995 zvítězila na halovém mistrovství světa v běhu na 1500 metrů, v Athénách o dva roky později pod širým nebem skončila v této disciplíně druhá. Medailovou kolekci zkompletovala v roce 1999, když v Maebaši doběhla třetí v závodě na 3000 metrů. Na mistrovství světa pod širým nebem získala v této sezóně stříbrnou medaili v běhu na 1500 metrů. Podruhé se světovou halovou šampionkou v běhu na 1500 metrů stala v roce 2003. Její osobní rekord na této trati 3:59,98 pochází z roku 2003.\n\n"}
{"id": "1302681", "url": "https://cs.wikipedia.org/wiki?curid=1302681", "title": "Volby do Senátu Parlamentu České republiky 2018", "text": "Volby do Senátu Parlamentu České republiky 2018\n\nVolby do Senátu Parlamentu České republiky se konaly v říjnu 2018, první kolo proběhlo 5. a 6. října společně s volbami do zastupitelstev obcí. Volila se třetina Senátu (27 z 81 mandátů) ve 27 volebních obvodech. V prvním kole dosáhli více než 50 % hlasů a byli proto zvoleni lidovec Jiří Čunek na Vsetínsku a nezávislý kandidát Jiří Drahoš v Praze 4. Druhé kolo proběhlo 12. a 13. října 2018.\n\nSvou kandidaturu do senátních voleb potvrdilo několik neúspěšných prezidentských kandidátů. Jiří Drahoš s podporou KDU-ČSL, STAN, Zelených a TOP 09 se o post senátora ucházel v Praze 4, Marek Hilšer vyzval jako nezávislý současného senátora a bojovníka proti korupci Libora Michálka (Piráti) ve volebním obvodu v Praze 2, kde za Zelené kandidoval také Ivan Gabal. Pavel Fischer se v Praze 12 opíral o podporu ODS, KDU-ČSL, TOP-09 a STAN. O senátorské křeslo za KDU-ČSL s podporou Zelených na Praze 8 bojoval i Hayato Okamura, bratr předsedy SPD Tomia Okamury.\n\nO post senátora usiloval také předseda KDU-ČSL Pavel Bělobrádek ve volebním obvodu Náchod. V Praze 4 vyzvali Jiřího Drahoše mimo kandidáty ODS a KSČM i neúspěšný kandidát na prezidenta Petr Hannig za svou stranu Rozumní, spisovatel Benjamin Kuras, nezávislý kandidát za Realisty, Miroslava Skovajsová za ČSSD a současná senátorka Eva Syková, před šesti lety zvolená za ČSSD, tentokrát kandidující za hnutí ANO. V roce 2016 mj. Sykovou odvolal z čela ústavu Akademie věd ČR kvůli kauze poškozující jméno instituce její tehdejší nadřízený a zde protikandidát Drahoš. Proti Fischerovi kandidovala Eva Tylová za Piráty, Marta Semelová za KSČM a bývalý ministr financí za ANO Ivan Pilný. Dalším senátním adeptem byl i bývalý ministr kultury Daniel Herman, který za KDU-ČSL kandidoval v Chrudimi, kde mj. vyklidil prostor dosavadní senátor Jan Veleba, zvolený sice jako nezávislý, později ale v řadách SPO, jejímž předsedou byl v letech 2014–2018.\n\nV Chomutově chtěl současného senátora KSČM Václava Homolku vystřídat ředitel ZOO Dvůr Králově nad Labem Přemysl Rabas z hnutí Senátor 21. V Teplicích svůj post obhajoval za ODS nestor české politiky Jaroslav Kubera. V obvodu Brno-město se s podporou STAN, ODS, TOP 09 a Zelených o křeslo ucházel muzikolog Mikuláš Bek, rektor Masarykovy univerzity. Ve Vsetíně senátorský post obhajoval za KDU-ČSL kontroverzní politik Jiří Čunek, hejtman Zlínského kraje. Účast ve volbách přislíbil i českobudějovický podnikatel, právník a zakladatel Hitrádia Faktor Ladislav Faktor, který se o senátní mandát utkal se současným místopředsedou Senátu a dlouholetým ředitelem Jihočeského divadla Jiřím Šestákem, jehož podporovaly HOPB, STAN, KDU-ČSL, TOP 09, Zelení a SEN 21.\n\nV Litoměřicích oznámil svou kandidaturu bývalý hejtman David Rath. Reakci vyvolala i kandidatura Ladislava Jakla, senátorský post se s podporou SPD pokusil získat na Praze 2. Někdejší ředitel politického odboru kanceláře prezidenta Václava Klause se v době před volbami proslavil především výroky, které zpochybňovaly volební právo žen. V Prostějově oznámil svou kandidaturu jako nezávislý za ČSNS bývalý velitel kontingentu AČR v Afghánistánu Marek Obrtel, který v roce 2014 vešel ve známost tím, že vrátil všechna vojenská vyznamenání od NATO.\n\nVolí se ve volebních obvodech 3n+2:\n\n\n"}
{"id": "1302688", "url": "https://cs.wikipedia.org/wiki?curid=1302688", "title": "Piscop", "text": "Piscop\n\nPiscop je francouzská obec v departementu Val-d'Oise v regionu Île-de-France. V roce 2014 zde žilo 726 obyvatel.\n\nSousední obce jsou: Domont, Écouen, Ézanville, Montmorency a Saint-Brice-sous-Forêt.\n\n\"Počet obyvatel\"\n\n\n"}
{"id": "1302691", "url": "https://cs.wikipedia.org/wiki?curid=1302691", "title": "Kanton Fosses", "text": "Kanton Fosses\n\nKanton Fosses (fr. \"Canton de Fosses\") je francouzský kanton v departementu Val-d'Oise v regionu Île-de-France. Tvoří ho 24 obcí. Zřízen byl v roce 2015.\n\n"}
{"id": "1302693", "url": "https://cs.wikipedia.org/wiki?curid=1302693", "title": "436 (číslo)", "text": "436 (číslo)\n\nČtyři sta třicet šest je přirozené číslo. Římskými číslicemi se zapisuje CDXXXVI a řeckými číslicemi υλς. Následuje po číslu čtyři sta třicet pět a předchází číslu čtyři sta třicet sedm.\n\n436 je:\n\n"}
{"id": "1302694", "url": "https://cs.wikipedia.org/wiki?curid=1302694", "title": "437 (číslo)", "text": "437 (číslo)\n\nČtyři sta třicet sedm je přirozené číslo. Římskými číslicemi se zapisuje CDXXXVII a řeckými číslicemi υλζ. Následuje po číslu čtyři sta třicet šest a předchází číslu čtyři sta třicet osm.\n\n437 je:\n\n"}
{"id": "1302696", "url": "https://cs.wikipedia.org/wiki?curid=1302696", "title": "Kropáčka", "text": "Kropáčka\n\nStála na východ od kostela Panny Marie. Byla celá z cihel, hranolová na čtvercovém půdorysu, omítnutá a krytá nízkou stanovou střechou z tašek a vrchol valbové střechy zdobila makovička a praporek. Stěny byly členěny po výši třemi římsami a v pěti patrech prolomena obdélná okénka s kamenným opažením. Pod oknem do 4. patra byl na severu umístěn z kamene tesaný znak města, nesený dvěma zbrojnoši a na východě arkýřek na dvou kamenných krákorcích. Na omítce byly stopy sgrafita a na ostěních oken byly zachovány kamenické značky. Uvnitř bylo jen 3. patro sklenuto. Zbytek věže mělo trámové stropy a také schodiště bylo ze dřeva.\n\nPravděpodobně to byla původně bašta a teprve později byla užívána jako vodárna. Začala se stavět roku 1509, a to ze dřeva. Zděné základy položil roku 1516 a celé dílo provedl Jan kameník. Roku 1517 byla zbudována strojní část věže ve středu jižních městských hradeb. Kámen na stavbu byl použit ze skály Boháňka z Hustířan, byl také použit kámen určený pro stavbu Bílé věže. Jméno získala podle měšťana Jana Kropáče, majitele sousedního objektu, konšele městské rady a městského sudí.\n\nNejstarší vyobrazení Kropáčky vytvořil Jan Willenberg v pohledu na město od jihozápadu, zachovaném v dřevorytu v Paprockého Diadochu z roku 1602. Další její vyobrazení můžeme najít na vedutě města F. B. Wernhera z doby kolem roku 1740.\n\nOd roku 1559 se používala jako městská věznice. V roce 1756 je Kropáčka na plánu města označena jako Rotheturm. Roku 1762 poškodil věž požár způsoben pruskými kozáky, zachovalo se jen zdivo, věž však byla opravena. V roce 1810 nad druhým patrem byla zřízena dělostřelecká pozorovatelna s valenou, bombardování odolnou klenbou. Od počátku 19. století bylo ve věži a budově v jejím bezprostředním sousedství vězení pro „šupáky a výtržníky“. Během 19. století sloužila jako polepšovací ústav pro lehkovážné ženské, založený v Hradci Králové již roku 1829. Ten byl roku 1840 rozšířen a roku 1857 nákladem města opraven. Před zbouráním sloužila jako skladiště města (čp. 31).\n\nVěž byla zbourána v létě 1906, přičemž byla vyfotografována, její vnitřek byl zachycen ve formě perokreseb a sochař František Čermák zhotovil její sádrový model. 17. května téhož roku byla na schůzi městského zastupitelstva přečtena zpráva o stavebním stavu věže, kterou zpracoval stavební rada Josef Lábler, který 2.-3. května 1906 ohledal onu věž. Zjistil, že základy jsou mělké a spočívají na pilotech, které z většiny již shnily. 4. července téhož roku se městské zastupitelstvo usneslo, aby byla Kropáčka zbořena, poněvadž podchycení jejích základů vyžadovalo náklad přes 70 000 K a státní příspěvek od Ústřední komise pro zachování památek ve Vídni činil pouze 3 000 K. Bourání bylo zahájeno 9. července, a to i přes nesouhlas centrální komise vídeňské a protesty Klubu za starou Prahu a několika časopisů. Přibližný náklad 50 000 K, potřebný prý k jejímu udržení, a nemožná jeho úhrada byly úskalím, na němž ztroskotaly všechny dobře míněné kroky k jejímu zachování. Obnova z 20. července 1906 tehdy napsala: \"„Kropáčka. Minulý týden v pondělí počaly lítati tašky se střechy Kropáčky, a nyní jest již s třetiny obstarožní věž zbourána. Jedna důvtipná hlava před demolováním pronesla náhled, že by se měla Kropáčka pobořiti jen do polovic k římse a znovu střechou přikrýti. Na Půlkropáčce by se napsalo, jak byla dřív za mladších let vysoká, odznak městský by se připevnil dole, atd. Nu – pěkně děkujeme; nevypadala by pak celá starožitná památka jako škarohlídná stodola? A kdo ví, jak dlouho by po novém peněžitém nákladě aspoň ten zbytek vydržel. A – popis výšky bývalé Kropáčky může se uschovati také jinde“\" Materiál z věže využil stavitel R. Schmidt, který za něj městu zaplatil 600 K. Později, v letech 1909–1910, bylo na místě věže postaveno schodiště Na Kropáčce (často nazývané Gočárovo nebo také U tří tupláků), jehož autorem je Josef Gočár.\n\nNa základy této věže narazili archeologové v roce 2007. Výzkum navíc objasnil rok stavby věže. Některé prameny totiž datují její vznik do roku 1511, další uvádějí letopočet 1516. \"„V jejích základech jsme našli kromě cihel a opuky také čedič z lomů na úpatí Kunětické hory. Právo těžby Hradečané získali až v roce 1513. Správnější tedy bude zřejmě druhé datum,“\" řekl archeolog Mgr. Radek Bláha.\n"}
{"id": "1302697", "url": "https://cs.wikipedia.org/wiki?curid=1302697", "title": "Rama (řeka)", "text": "Rama (řeka)\n\nRama je řeka v severní Hercegovině, v Bosně a Hercegovině. Řeka pramení u vesnice Varvara a vlévá se do Neretvy u vesnice Ustirama. Tok řeky probíhá jihovýchodním směrem; přijímá přítoky Baden, Crima, Dušica, Gračanica a Volujak. Od svého pramene až do ústí překonává řeka výškový rozdíl 376 m.\n\nŘeka s písčítým korytem protéká hlubokými údolími. Její délka toku činí 34 km.\n\nV roce 1968 byla řeka částečně přehrazena; vznikla 100 m vysoká hráz, která část údolí řeky zaplavila a vytvořila Ramské jezero s délkou 7,5 km a šířkou 4,6 km. Soutok Ramy a Neretvy byl zatopen při vzniku Jablanického jezera v roce 1955.\n"}
{"id": "1302701", "url": "https://cs.wikipedia.org/wiki?curid=1302701", "title": "Pobřežní hlídka (film)", "text": "Pobřežní hlídka (film)\n\nPobřežní hlídka (v anglickém originále Baywatch) je americký akční komediální film z roku 2017. Natočil jej režisér Seth Gordon podle scénáře Damiana Shannona a Marka Swifta, příběh napsali Jay Scherick s Davidem Ronnem a Thomas Lennon společně s Robertem Benem Garantem. Vychází ze stejnojmenného televizního seriálu z 90. let 20. století. Z něj pochází i některé hlavní postavy, jako Mitch Buchannon, jehož po Davidu Hasselhoffovi ztvárnil Dwayne Johnson, nebo Matt Brody, kterého po Davidu Charvetovi z 3. až 5. řady seriálu převzal Zac Efron. Po Pamele Andersonové „zdědila“ úlohu C. J. Parkerové Kelly Rohrbachová. Americká společnost Paramount Pictures film premiérovala 25. května 2017. Do českých kin jej uvedla v angličtině s českými titulky společnost Cinemart od 15. června téhož roku jako nepřístupný do 15 let věku.\n\nSpolečnost Paramount Pictures v lednu 2016 stanovila termín uvedení filmu do kin na 19. května 2017. V prosinci 2016 posunula premiéru o týden později, na 26. května 2017, aby se vyhla konkurenci snímku \"\". V dubnu 2017 pak ohlásila ještě posun o jeden den na 25. května kvůli přímé kolizi s uvedením .\n\nZa první víkend v 3 647 amerických kinech film s produkčním rozpočtem 69 milionů USD utržil 18 503 871 dolarů, čímž obsadil třetí příčku za pátým dílem \"Pirátů z Karibiku\" s téměř 63 miliony a druhým dílem \"Strážců Galaxie\" s necelými 21 miliony dolarů. O dalším víkendu se propadl na 5. místo, když i oba předchozí snímky předčily nové premiéry: komiksová \"Wonder Woman\" a animák \"Kapitán Bombarďák ve filmu\". A o týden později se do této sestavy vklínily ještě další dvě premiéry: oživená \"Mumie\" s Tomem Cruisem a mysteriózní horor \"It Comes at Night\", čímž se \"Pobřežní hlídka\" dostala na 7. příčku s utrženými 4,6 miliony dolary.\n\n"}
{"id": "1302702", "url": "https://cs.wikipedia.org/wiki?curid=1302702", "title": "Vzdělávací systém Německa", "text": "Vzdělávací systém Německa\n\nVzdělávací systém (německy \"Bildungssystem\") je v Německu převážně vytvořen a organizován na úrovni spolkových zemí. Z velké části se jedná o veřejné školství, které je financováno téměř výlučně z veřejných rozpočtů. Výjimkou je přitom například financování výzkumu na univerzitách a vysokých školách. Kromě veřejných škol existuje také poměrně rozsáhlé soukromé školství (patří do něj i vysoké školy), které je ovšem zčásti také financováno dotacemi z veřejných prostředků. V mnoha případech se jedná o školy organizované církvemi nebo soukromými hospodářskými subjekty.\n\nRozhodování o využívání finančních prostředků probíhá rozpravou mezi orgány Spolkové republiky (běžně nazývané „spolek“, německy \"Bund\"), 16 spolkovými zeměmi a místními samosprávami. Doposud pocházelo zhruba 90% finančních prostředků na veřejný vzdělávací systém od spolkových zemí a místních samospráv, asi 10 % od spolkového ministerstva financí (spolkové ministerstvo vzdělávání neexistuje). V květnu 2017 však byla změněna německá ústava (\"Grundgesetz\"), přičemž „spolek“ dostal více kompetencí ve vzdělávacím systému, ale zároveň se zavázal k vyšší účasti na jeho financování. \nTímto způsobem je financováno hlavně primární a sekundární vzdělávání. Místní samospráva financuje materiál a také pracovníky škol, kteří nejsou pedagogy. Ministerstva pro vzdělání a kulturu spolkových zemí nesou náklady na všechny učitele, jak s úřednickým statusem, tak v zaměstnaneckých poměrech. Samosprávy jsou ovšem dotovány granty, které slouží například k financování dopravy dětí do škol. Managementy škol mohou zčásti rozhodovat o svých rozpočtech.\nV roce 2006 činily náklady na vzdělávání v Německu 3,8 % HDP. V České republice byly v roce 2015 náklady na vzdělání také zhruba 4 % HDP, ovšem z nižšího HDP na jednoho obyvatele.\n\nKaždá německá spolková země je odpovědná za školní a odborné vzdělávání. V Německu se tedy setkáváme s 16 do jisté míry odlišnými vzdělávacími systémy. Pro všechny spolkové země jsou společná některá nastavení: délka povinné školní docházky, zajišťování návaznosti vzdělávacích stupňů, označení vzdělávacích zařízení (jen částečně), systém známkování (přičemž jsou ale rozdíly v jeho přísnosti) a vzájemné uznávání vysvědčení. Všeobecně se má zato, že úroveň primárního a sekundárního školství je např. v Bavorsku a Sasku vyšší než v Severním Porýní-Vestfálsku, Berlíně nebo Brémách.\n\nPředškolní vzdělávání není v Německu povinné. V posledních desetiletích je však značně propagováno a existuje dokonce státní závazek, umožnit je všem dětem v  předškolním věku. Nespadá pod vyšší vzdělávací systém, ale pod sociální správu jednotlivých spolkových zemí. Mateřské školy (Kindergarten nebo Kindertagesstätte, zkráceně Kita) byly dříve určeny pouze pro děti ve věku 3 – 6 let, avšak nyní se otvírají i pro mladší děti. Samostatné jesle se v Německu prakticky nevyskytují.\nZákladní škola (Grundschule) ve většině spolkových zemí trvá 4 roky. V Berlíně a v Braniborsku trvá 6 let. Po ukončení školní výuky má dítě možnost navštěvovat městskou či církevní družinu (Hort). Děti také mají možnost navštěvovat tzv. pomocné vyučování, které je určené buď pro nadané žáky, nebo naopak pro žáky, kteří mají s daným tématem výuky problémy. Po ukončení základní školy v 10 letech věku se dítě respektive jeho rodiče musí rozhodnout, na kterou další školu dítě půjde.\nSekundární soustavu vzdělávání v Německu představují zejména tři druhy škol:\n\n\nKromě těchto tří typů sekundárních škol existují v některých spolkových zemích tzv. Gesamtschulen, které jsou obdobou tzv. reálek.\n\nV Německu jsou vysoké školy dvojího typu. Jsou to jednak tradiční univerzity (Universitäten), za druhé početné vysoké školy s určitým oborovým zaměřením (Hochschulen). Univerzity mají za úkol nejen výuku, nýbrž i výzkum. Jsou členěny na obory (\"Fachbereiche\", výraz „fakulta“ se již nepoužívá) s řadou různých tzv. institutů. Mezi univerzitní obory patří především medicína (tento obor disponuje také univerzitními klinikami), právo, teologie, přírodní vědy, humanitní vědy, sociální vědy, ekonomie, mnohde i zemědělské vědy a další. Technické vědy jsou většinou předmětem výuky a výzkumu na specializovaných vysokých školách (mj. Aachen, Darmstadt, Mnichov).\n\nV Německu existuje přibližně 370 vysokých škol.\nKromě vysokých škol je v Německu vybudována rozsáhlá síť tzv. odborných vysokých škol (Fachhochschulen), které ovšem nemají charakter tradičních technických vysokých škol jako jsou např. \"Technische Hochschule Darmstadt\". V posledních desetiletích získaly tyto vzdělávací instituce v Německu značný význam. Nelze je zaměňovat s českými vyššími odbornými školami (VOŠ). V Německu tyto školy nabízejí akademické vzdělání na úrovni bakaláře. Studium je zde směřováno hlavně na praktickou část, výzkum a bádání.\n\nPřijímací zkoušky na německé státní univerzity jsou tvořeny jak oborovými znalostmi, jazykovými testy (doložení německých jazykových certifikátů např. z Goethe-Institutu), pro některé obory (např. medicína) také gymnaziálními znalostmi latiny. V případě zkoušky z latiny je možné od ní odstoupit pod podmínkou, že ji imatrikulovaný student složí úspěšně v průběhu studia, nejpozději avšak před jeho ukončením.\n\n\n"}
{"id": "1302703", "url": "https://cs.wikipedia.org/wiki?curid=1302703", "title": "438 (číslo)", "text": "438 (číslo)\n\nČtyři sta třicet osm je přirozené číslo. Římskými číslicemi se zapisuje CDXXXVIII a řeckými číslicemi υλη. Následuje po číslu čtyři sta třicet sedm a předchází číslu čtyři sta třicet devět.\n\n438 je:\n\n\n"}
{"id": "1302704", "url": "https://cs.wikipedia.org/wiki?curid=1302704", "title": "439 (číslo)", "text": "439 (číslo)\n\nČtyři sta třicet devět je přirozené číslo. Římskými číslicemi se zapisuje CDXXXIX a řeckými číslicemi υλθ. Následuje po číslu čtyři sta třicet osm a předchází číslu čtyři sta čtyřicet.\n\n439 je:\n\n"}
{"id": "1302708", "url": "https://cs.wikipedia.org/wiki?curid=1302708", "title": "440 (číslo)", "text": "440 (číslo)\n\nČtyři sta čtyřicet je přirozené číslo. Římskými číslicemi se zapisuje CDXL a řeckými číslicemi υμ. Následuje po číslu čtyři sta třicet devět a předchází číslu čtyři sta čtyřicet jedna.\n\n440 je:\n\n"}
{"id": "1302712", "url": "https://cs.wikipedia.org/wiki?curid=1302712", "title": "Ljubešćica", "text": "Ljubešćica\n\nLjubešćica je opčina v Chorvatsku ve Varaždinské župě. Opčinu tvoří 5 sídel. V roce 2011 žilo v celé opčině 1 858 obyvatel, v samotné vesnici Ljubešćica 1 261 obyvatel.\n\n\n"}
{"id": "1302713", "url": "https://cs.wikipedia.org/wiki?curid=1302713", "title": "441 (číslo)", "text": "441 (číslo)\n\nČtyři sta čtyřicet jedna je přirozené číslo. Římskými číslicemi se zapisuje CDXLI a řeckými číslicemi υμα. Následuje po číslu čtyři sta čtyřicet a předchází číslu čtyři sta čtyřicet dva.\n\n441 je:\n\n"}
{"id": "1302716", "url": "https://cs.wikipedia.org/wiki?curid=1302716", "title": "Aula Carolina", "text": "Aula Carolina\n\nAula Carolina je bývalý kostel svaté Kateřiny kláštera augustiniánů kanovníků, který se nachází na jižním konci Pontstraße v centru Cách. Nyní patří gymnáziu císaře Karla.\n\nBudova byla poprvé zmíněna v 13. století. Kolem roku 1275 přišli augustiniáni z Maastrichtu do Cách, kde jim dali stávající zchátralou kapli spolu s malým domem. Přestavěli kapli na kostel. Kromě toho získali další přilehlé pozemky pro klášter. Karel IV. při příležitosti korunovace na krále Svaté říše římské v roce 1351 dal postavit klášter.\n\nZákladní kamen současné budovy byl položen 11. května 1663, několik let po velkém požáru v Cáchách v roce 1656. Během pozdější francouzské okupace od roku 1794 do roku 1814 proběhla sekularizace a kostel a klášterní budovy byly užity pro jiné účely. Od roku 1804 do roku 1903 byl klášter školou pro královské gymnázium v Cáchách, které bylo přejmenováno v roce 1888 na Kaiser-Karls-Gymnasium. Během druhé světové války byla aula masivně poničena a v roce 1980 opět kompletně postavena podle starého modelu, ale pro nové účely a jako historická památka.\n\nAula má plochu 570 m² a slouží pro výuku a sportovní akce; navíc je také používána pro klasické koncerty, plesy, přednášky, divadelní představení, čtení a výstavy.\n"}
{"id": "1302717", "url": "https://cs.wikipedia.org/wiki?curid=1302717", "title": "Řád chryzantémy", "text": "Řád chryzantémy\n\nŘád chryzantémy (, [Daikun'i kikka šó], Hepburnův přepis \"Dai-kun'i kikka-shō\") je nejvyšší japonský řád. Byl zřízen císařem Meidžim v roce 1876. Původně byl udílen v jediné třídě velkostuhy, v roce 1888 byl k řádu doplněn řetěz, který byl udílen zejména členům císařské rodiny a hlavám států. Technicky byl i nadále udílen v jediné třídě. Může být udělen i posmrtně. Podobně jako u Řádu vycházejícího slunce se i zde používá symbolika vycházejícího slunce jak na odznaku tak na hvězdě a také květu chryzantémy, který je symbolem císařské rodiny.\n\nŘád založil 27. prosince 1876 japonský císař Meidži. Do roku 1888 byla udílena pouze velkostuha. Dne 4. ledna 1888 byl k řádu doplněn řádový řetěz, který byl vyšším stupněm vyznamenání, ale i nadále byl technicky udílen v jediné třídě.\n\nPo druhé světové válce bylo udílení řádu omezeno především na cizince. V roce 1964 bylo obnoveno udílení řádu Japoncům. Podle japonské ústavy přijaté roku 1946 je udílení řádů státním aktem, který císař vykonává jménem japonského lidu se souhlasem vlády. Udílí je osobně císař během speciálního ceremoniálu v Císařském paláci.\n\nS výjimkou členů císařské rodiny bylo během svého života oceněno řádovým řetězem pouze šest občanů Japonska. Naposledy se tak stalo v roce 1928, kdy vyznamenání obdržel bývalý předseda vlády Kinmoči Saiondži. Dalších sedm Japonců obdrželo řádový řetěz posmrtně. Naposledy k tomu došlo v roce 1975, kdy byl řád udělen bývalému předsedovi vlády Eisaku Sató. Nyní je držitelem řádového řetězu pouze vládnoucí císař s výjimkou zahraničních hlav států, kterým může být udělen na důkaz přátelství.\n\nŘádový odznak má tvar 32cípého pozlaceného odznaku s bíle smaltovanými paprsky o různé délce. Uprostřed je červeně smaltovaný sluneční kotouč. Mezi paprsky jsou žlutě smaltované květy chryzantémy se zeleně smaltovanými listy. Ke stuze i k řetězu je připojen pomocí přechodového článku v podobě žlutě smaltovaném květu chryzantémy.\n\nŘádový řetěz je vyrobený ze zlata a tvoří jej 12 článků v podobě zlatých květů chryzantémy, obklopených zeleně smaltovanými listy, které se střídají s 12 články v podobě zlatého rostlinného ornamentu. Středový článek je větší a má podobu chryzantémy obklopené věncem z listů stejné rostliny.\n\nStuha je červená s tmavě modrými pruhy na obou okrajích. Nosí se spadající z pravého ramene na levý bok.\n\nŘádová hvězda má tvar podobný odznaku, ale je stříbrná bez přívěsku v podobě chryzantémy. Hvězda se nosí nalevo na hrudi.\n\nŘád je udílen v jedné řádné třídě ve dvou typech:\n\n\n\n\n\n"}
{"id": "1302720", "url": "https://cs.wikipedia.org/wiki?curid=1302720", "title": "Izotopy lithia", "text": "Izotopy lithia\n\nPřírodní lithium (Li, relativní atomová hmotnost 6,94) se skládá ze dvou stabilních izotopů: lithia-6 (Li) a lithia-7 (Li), přičemž druhý z nich je mnohem rozšířenější, zahrnuje asi 92,5 % atomů. Oba přírodní izotopy mají oproti sousedním prvkům nižší jadernou vazebnou energii na nukleon (~5,3 MeV, helium má ~7,1 MeV a beryllium ~6,5 MeV). Nejstabilnější radioizotop je Li s poločasem přeměny 838 milisekund (ms). Lithium-9 má poločas 178 ms a lithium-11 1,1 ms, ostatní izotopy se přeměňují s poločasem kratším než 10 nanosekund. Nejméně stabilní ze známých izotopů je Li, které se přeměňuje vyzářením protonu s poločasem kolem 9,1×10 s, ovšem poločas přeměny lithia-3 ještě není znám a pravděpodobně bude ještě kratší. Nejtěžším známým izotopem je Li, jeho poločas není znám.\n\nLithium-7 a lithium-6 patří mezi prvotní nuklidy, které vznikly při nukleosyntéze Velkého třesku, lithium-7 má mezi těmito nuklidy zastoupení 10 a lithium-6 okolo 10. Malé množství lithia-6 také vzniká při jaderných reakcích v některých hvězdách. Izotopy lithia se částečně oddělují při různých geologických procesech. Lithné ionty nahrazují hořčík nebo železo v některých osmistěnných krystalech v jílech a lithium-6 je někdy „upřednostňováno“ před lithiem-7, důsledkem čehož je zvýšení podílu jednoho či druhého izotopu.\n\nLithium-6 se používá na přípravu tritia, které vzniká ostřelováním Li neutrony.\n\nLithium-4 (Li) má v jádru tři protony a jeden neutron. Má nejkratší poločas přeměny ze známých izotopů lithia, přibližně 9,1×10 s, a přeměňuje se vyzářením protonu na helium-3. Může se utvořit jako meziprodukt některých fúzních jaderných reakcí.\n\nLi má v jádru tři neutrony, je lehčím z obou stabilních izotopů lithia. Používá se na výrobu tritia (H) a k absorpci neutronů při jaderné fúzi. Přírodní lithium obsahuje kolem 7,5 % tohoto izotopu, zbytek tvoří lithium-7. Lithium-6 se používalo jako součást termonukleárních bomb. Je to jeden ze tří stabilních nuklidů se spinem 1.\n\nLithium-7 je nejběžnější izotop, patří k němu asi 92,5 % přírodního lithia. V jeho jádru se nacházejí čtyři neutrony. Kvůli svým jaderným vlastnostem méně běžné než helium, beryllium, uhlík, dusík nebo kyslík, přestože většina těchto prvků má těžší jádra.\n\nPři průmyslové výrobě lithia-6 vzniká odpadní produkt se zvýšeným obsahem lithia-7 a sníženým obsahem lithia-6. Tento produkt se prodává a část z něj se dostává do životního prostředí.\n\nLiOH se používá na alkalizaci chladiva v tlakovodních reaktorech.\n\nPodařilo se vytvořit na několik pikosekund atomy lithia-7, které obsahovaly částici lambda ve svém jádru, i když se předpokládá, že atomové jádro může obsahovat pouze neutrony, protony a piony.\n\nLithium-11 má v jádru tři protony a osm neutronů, přičemž dva by měly tvořit jaderné halo. Přeměňuje se beta minus přeměnou na Be, které se dále přeměňuje několika způsoby (viz níže v tabulce)\n\nLithium-12 má velmi krátký poločas přeměny (méně než 10 ns). Přeměňuje se emisí neutronu na Li.\n"}
{"id": "1302723", "url": "https://cs.wikipedia.org/wiki?curid=1302723", "title": "Domont", "text": "Domont\n\nDomont je francouzská obec v departementu Val-d'Oise v regionu Île-de-France. V roce 2014 zde žilo 15 240 obyvatel. Je centrem kantonu Domont.\n\nSousední obce jsou: Andilly, Bouffémont, Ézanville, Moisselles, Montlignon, Montmorency, Piscop a Saint-Prix.\n\n\"Počet obyvatel\"\n\n\n"}
{"id": "1302724", "url": "https://cs.wikipedia.org/wiki?curid=1302724", "title": "Kodská jeskyně", "text": "Kodská jeskyně\n\nKodská jeskyně je jeskyně nacházející se nedaleko osady Koda na území stejnojmenné národní přírodní rezervace v Chráněné krajinné oblasti Český kras.\n\nPrůzkum ve 20. a 30. letech 20. století odkryl mnoho předmětů jako keramiku, kostěné a kamenné nástroje, které dokládají, že člověk jeskyni obýval ve již středním a mladším paleolitu, neolitu, eneolitu, v době bronzové, latenské a i ve středověku. V dnešní době jsou všechny kulturní vrstvy odstraněné.\n"}
{"id": "1302728", "url": "https://cs.wikipedia.org/wiki?curid=1302728", "title": "Bouffémont", "text": "Bouffémont\n\nBouffémont je francouzská obec v departementu Val-d'Oise v regionu Île-de-France. V roce 2014 zde žilo 6 177 obyvatel.\n\nSousední obce jsou: Baillet-en-France, Domont, Chauvry, Moisselles a Saint-Prix.\n\n\"Počet obyvatel\"\n\n\n"}
{"id": "1302734", "url": "https://cs.wikipedia.org/wiki?curid=1302734", "title": "Kodský mlýn", "text": "Kodský mlýn\n\nKodský mlýn je bývalý vodní mlýn v osadě Koda nedaleko Tetína v přírodní rezervaci v Chráněné krajinné oblasti Český kras. Postaven byl Tomášem Vavrovicem po svolení karlštejnského purkrabí Viléma Slavaty z Chlumu a Košumberka v letech 1604 až 1611. Posledním mlynářem byl Alois Karmazín. Mlýn pro svůj pohon využíval podzemní krasový pramen tzv. Kodskou vyvěračku, jejíž stálá teplota 11 °C umožňovala celoroční provoz, protože voda v rybníce nezamrzala. Mlýn je zděný, skládá se z obytného stavení a mlýnice. Mlýn byl funkční do roku 1934. \n"}
{"id": "1302747", "url": "https://cs.wikipedia.org/wiki?curid=1302747", "title": "Mali Bukovec", "text": "Mali Bukovec\n\nMali Bukovec je opčina v Chorvatsku, ve Varaždinské župě. Opčinu tvoří 6 sídel. V roce 2011 žilo v celé opčině 2 212 obyvatel, v samotné vesnici Mali Bukovec 729 obyvatel.\n\n\n"}
{"id": "1302768", "url": "https://cs.wikipedia.org/wiki?curid=1302768", "title": "Zrodila se hvězda", "text": "Zrodila se hvězda\n\nZrodila se hvězda (\"A Star Is Burns\") je 121. díl amerického animovaného seriálu Simpsonovi. Premiéru měl v televizi Fox Broadcasting Company 5. března 1995.\n\nPodle celostátního průzkumu je Sprinfield nejméně populárním městěm Ameriky, čímž se ve městě vyvolá schůze na plán, který by može městu pomoct. Zvolí se Margenin nápad uspořádat filmový festival. Marge chce do poroty o vítězi filmu filmového kritika Jaye Shermana, který si přečte její dopis a přijíždí do Springfieldu. Mezitím pan Burns zjistí, že se mu propadají zisky, a vyslyší Smitherse, že by mu film zlepšil pověst. Burns si proto najme španělského režiséra Spielberga, se kterým začne dělat konkurz. Pětičlenná porota je v remíze, když starosta Quimby a Šáša Krusty hlasují pro Burnsův film, Marge a Jay pro Burneyho film a jediný Homer hlasuje pro film pana Hanse Molemana s názvem \"Muž zasažen ragbyovým míčem\". Homer nakonec volí pro Burneyho film, čímž udělá Marge radost. \n"}
{"id": "1302788", "url": "https://cs.wikipedia.org/wiki?curid=1302788", "title": "Pachtakor", "text": "Pachtakor\n\nPachtakor (\"Paxtakor\", \"Пахтакор\") je uzbecké slovo, které znamená „pěstitel bavlny“. Označuje následující entity:\n"}
{"id": "1302792", "url": "https://cs.wikipedia.org/wiki?curid=1302792", "title": "Lízina svatba", "text": "Lízina svatba\n\nLízina svatba (\"Lisa's Wedding\") je 122. díl amerického animovaného seriálu Simpsonovi. Premiéru měl v televizi Fox Broadcasting Company 19. března 1995.\n\nLíza se nechtěně vytratí z renesančního veletrhu k osamocenému stánku kartářky. Ta ji z karet začíná věštit o budoucí lásce. Píše se rok 2010 a Líza se na univerzitě zamiluje do studenta Hugha Parkfielda. Navštíví jeho rodinu v Anglii, kde dokonale zapadne a kde ji Hugh požádá o ruku. Když Hugh navštíví její rodinu, řekne jí během svatby, že k její rodině nebude moc jezdit. Líza odvětí, že si také na jeho rodinu stěžuje, ale že ji má pořád ráda, čímž ze svatby sejde. Líza nakonec od kartářky odejde a vrátí se na veletrhu k Homerovi, kterého má přesto stejně ráda. \n"}
{"id": "1302800", "url": "https://cs.wikipedia.org/wiki?curid=1302800", "title": "Opruzenina", "text": "Opruzenina\n\nOpruzenina je místo na pokožce, kam se nedostatečně dostává vzduch a ve kterém z nečistot začnou žít i bakterie rozkládající pokožku. Z tohoto důvodu je místo zarudlé a velmi citlivé až bolestivé. U malých dětí je toto normální z moči – plen v kontrastu s letním obdobím a tedy zvýšením teploty. U dospělých často stačí pot a nedostatek přívodu vzduchu.\n\nDobrým prostředkem na likvidaci opruzenin jsou krémy a zásypy zajišťující vysušení spolu s likvidací nežádoucích bakterií, či například koupel v bazénu jehož voda je ošetřena chlornanem sodným.\n"}
{"id": "1302814", "url": "https://cs.wikipedia.org/wiki?curid=1302814", "title": "Dva tucty a jeden chrt", "text": "Dva tucty a jeden chrt\n\nDva tucty a jeden chrt (\"Two Dozen and One Greyhounds\") je 123. díl amerického animovaného seriálu Simpsonovi. Premiéru měl v televizi Fox Broadcasting Company 9. dubna 1995.\n\nSpasitel běží k Springfieldskému chrtímu závodišti, kde se zamiluje do soutěžící fenky. Ta brzy porodí 25 štěňat, kterých se snaží Homer zbavit. Když se je Homer snaží prodat, všechna štěňata chtějí zůstat spolu, čímž se z pana Burnse stal jediný zájemce, který by si je koupil všechna. Simpsonovi se však rozhodnou si je ponechat, ale pan Burns je jednoduše všechna ukradne. Když Bart a Líza vniknou do jeho sídla, zjistí, že štěňata chce pro jejich kožešinu až na jednoho, kterému začne říkat po sobě Monty, který je specifický tím, že umí stát po dvou. Líza a Bart se je snaží dostat pryč, ale když to nedokáží, vezmou mu Montyho a dají ho do tlupy tak, aby se v ní ztratil. Burns ho vyzývá, aby vstal, a když Monty vstanul, než se pro něj Burns naklonil, vstanula všechna ostatní štěňata, čímž se Burns nedozvěděl, kdo je jeho vyvolené štěně. Burns se nakonec rozhodne je ponechat na životě a všechna je náležitě odkoupit. Burns je využije jako chrtí závodníky, kterými se později opravdu stali, čímž si za ně vydělá 10 milionů dolarů. \n"}
{"id": "1302816", "url": "https://cs.wikipedia.org/wiki?curid=1302816", "title": "Mrzáci, bastardi a zlámané věci", "text": "Mrzáci, bastardi a zlámané věci\n\nMrzáci, bastardi a zlámané věci (v anglickém originále Cripples, Bastards, and Broken Things) je čtvrtý díl první řady středověkého fantasy seriálu Hra o trůny, vytvořeného na motivy knižní série George R. R. Martina. Díl režíroval Brian Kirk, který se již předtím ujal epizody \"Lord Sníh\", a scénář napsal Bryan Cogman (výjimečně tak nahradil hlavní tvůrce D. B. Weisse a Davida Benioffa). Samotný název pochází už z knihy \"Hra o trůny\", kde Tyrion s Branem mluví o tom, že pro ‘Mrzáky, bastardy a zlámané věci’ má své svém srdci vždy místo.\n\nEddard Stark (Sean Bean) se rozhodne zabývat smrtí předchozího pobočníka Jona Arryna, kterého náhle zabila horečka, přestože byl zcela zdravý. Jednu z možných stop získá od velmistra Pycella (Julian Glover), který mu svěří, že Arrynova poslední slova byla „Sémě je silné“ a pár dní před smrtí si od velmistra půjčil knihu o šlechtických rodech s popisy jejich příslušníků. Ned si knihu také vypůjčí, ale nenachází žádné závratné stopy.\n\nPři pátrání pomáhá novému pobočníkovi krále i Petyr Baeliš (Aidan Gillen). Ten má rozsáhlou síť informátorů, kteří mu prozradili, že Jon Arryn navštívil kovářského učně, taktéž krátce před svou smrtí. Ned se za mladým kovářem Gendrym (Joe Dempsie) vydá také a když si ho pozorně prohlédne, rychle zjistí, že jde o Robertova bastarda. Eddard se chce na události posledních dní Jona Arryna zeptat i jeho panoše, ten je ale zabit při turnajovém souboji serem Gregorem „Horou“ Cleganem (Conan Stevens). Sansa (Sophie Turner) je zděšena Cleganovým jednáním a Petyr jí začne vyprávět příběh o tom, jak Hora viděl svého mladší bratra, Sandora „Ohaře“ Clagana (Rory McCann), hrát si s jeho hračkou a proto ho tváří přitiskl do ohniště plného žhavých uhlíků.\n\nDrogův khalasar dorazí do Veas Dothrak. Viserys (Harry Lloyd) je netrpělivý a tlačí na Daenerys (Emilia Clarke), aby Droga (Jason Momoa) přinutila splatit jeho slib armády. Viserys dokonce svoji sestru uhodí, ta mu ale poprvé vzdoruje a vyhrožuje, že pokud na ni ještě vztáhne ruku, uřízne mu ji. Daenerys pak mluví s Jorahem Mormontem (Iain Glen), který Dany přesvědčuje o tom, že její bratr by nedokázal velet armádě a získat Sedm království a ta souhlasí.\n\nNa výcvik na Zeď se připojí Samwell Tarly (John Bradley), syn bohatého šlechtice z rodu Tarlyů. Je tlustý, neumí bojovat, a když dostane poprvé ránu mečem, skácí se a prosí o milost. V tom se vyžívá Alliser Thorne (Owen Teale), který Sama začne šikanovat. Když se pak Jon (Kit Harington) Sama zeptá, proč se chce přidat k Noční hlídce, Samwell přizná, že ho k tomu donutil otec: buďto se vzdá všech nároků na dědictví a odejde k Černým, nebo se mu při lovu stane nešťastná nehoda o on zemře. Jon se za mladého šlechtice postaví a vyhrožuje všem ostatním rekrutům, že jestli mu zkřiví jediný vlásek, bude je to bolet.\n\nTyrion (Peter Dinklage) se vrací ze Zdi a při své cestě se zastaví na Zimohradě, kde se mu ale od Robba Starka (Richard Madden) nedostane příliš vřelého uvítání. Ten si totiž myslí, že to byl právě Tyrion, kdo najal nájemného vraha, aby zabil Brandona. I přesto se Lannister odhodlá a nabídne Branovi (Isaac Hempstead Wright), který je odkázán na lůžko a služebníka Hodora (Kristian Nairn), pomoc v podobě sedla, uzpůsobeného k tomu, aby mohl jezdit na koni, aniž by ho ovládal nohama.\n\nKdyž Tyrion opustí Zimohrad, vydá se do hostince nedaleko, aby tam mohl přespat. Zastihne tam i lady Catelyn (Michelle Fairley), která v přestrojení putuje z Králova přístaviště zpět na Zimohrad. Ta je přesvědčená, že Tyrion si objednal vraždu jejího syna a před vojáky vazalů svého otce jej obviní a vezme do zajetí.\n\nEpizoda \"Mrzáci, bastardi a zlámané věci\" je první, pro kterou scénář nepsali hlavní seriáloví tvůrci David Benioff a D. B. Weissem. Zastoupil je Bryan Cogman, zatímco režie se ujal Brian Kirk. Cogman na začátku seriálu působil pouze jako asistent scenáristů, pro čtvrtou epizodu ho ale oslovili sami Weiss a Benioff, aby scénář vytvořil. Díl sleduje děj kapitol Bran IV., Eddard V., Jon IV., Eddard VI., Catelyn V., Sansa II., a Daenerys IV. Některé scény byly ovšem vytvořeny pouze pro seriál: například rozhovor Theona a Tyriona nebo Sansy a septy Mordane. Ve scéně, kdy vyzvídá Daenerysina otrokyně od Viseryse informace o dracích, zaznělo i jméno Vermithrax, které odkazuje na film Drakobijce (1981; \"Dragonslayer\"). Tato zmínka je zde především proto, že George R. R. Martin zařadil tento film jako jeden z nejlepších fantasy filmů všech dob.\n\nV seriálu se poprvé objevil Samwell Tarly, jehož představitelem se stal John Bradley, a další nová postava je Hora, kterého zde ztvární Conan Stevens, vysoký 214 cm. Ten se původně ucházel o roli khala Droga, když ji ale získal Jason Momoa, Stevens se rozhodl pro roli Gregora. Nicméně v dalších sériích Horu ztvární jiní herci: ve druhé sérii je to Ian Whyte; ve čtvrté, páté a šesté sérii je to pak Hafþór Júlíus Björnsson.\n\nNatáčelo se ve studiu The Paint Hall v Belfastu a obecně po celém Severním Irsku. Například na úpatí Mourne Mountains se natáčel vstup do Vaes Dothrak, na zřícenině Shane's Castle zase turnaj.\n"}
{"id": "1302817", "url": "https://cs.wikipedia.org/wiki?curid=1302817", "title": "Bernadeta Pánčiová", "text": "Bernadeta Pánčiová\n\nBernadeta Pánčiová, vlastním jménem Aurélia-Štefánia Pánčiová (12. června 1924, Mužla – 30. března 2015) byla slovenská řeholnice z Kongregace Milosrdných sester svatého Vincence de Paul, zakladatelka hnutí Rodina Neposkvrněné.\n\nV roce 1940 vstoupila do kongregace vincentek-satmárek jako kandidátka, absolvovala Učitelkou akademii v Bratislavě a několik let úspěšně učila. Ještě jako kandidátka utrpěla ve škole v tělocviku úraz a musela se podrobit náročné operaci. Tím začaly její zdravotní problémy. \n\nPo roce 1950 musela jako ostatní řeholní sestry školství opustit. \n\nRok bola v internačním táboře v Rožňavě, potom byla spolu s ostatními sestrami vyvezena do Varnsdorfu. Zde ji provinciální představená jmenovala magistrou novicek, tuto službu zastávala až do roku 1989. V roce 1958 se vrátila na Slovensko a pracovala jako účetní v charitním domově v Dolním Smokovci. V roce 1973 se vrátila do Ružomberoka. Vzhledem k narůstajícím zdravotním problémům se musela několikrát podrobit těžkým operacím. \n\nNa svatodušní svátky v roce 1975 založila hnutí Rodina Neposkvrněné - skupina nemocných tehdy reagovala na výzvu papeže Pavla VI., aby se celý svět zapálil evangelizací lásky. Na tento úmysl se začali denně modlit růženec a začala se denně modlit růženec. Z modliteb vytvořili duchovní kytici, kterou jako vánoční dárek odeslali do Vatikánu. Toto hnutí se začalo rychle šířit a v roce 1991 bylo oficiálně schváleno papežem Janem Pavlem druhým.\n\nI když byla sama tělesně postižena, pomáhala nemocným zabezpečovat jejich potřeby a pomůcky, organizovala pro ně duchovní cvičení, které sama vedla. V roce 1991 se z její iniciativy uskutečnila první slovenská vlaková pouť nemocných do Lurd.\n\nV roce 1991 se stala nositelem Řádu Tomáše Garrigue Masaryka IV. třídy.\n\n"}
{"id": "1302819", "url": "https://cs.wikipedia.org/wiki?curid=1302819", "title": "Husitská zvonička na Pouchově", "text": "Husitská zvonička na Pouchově\n\nHusitská zvonička na Pouchově je dnes jedinou zvoničkou na katastru královéhradecké čtvrti Pouchov. Nachází se na rozhraní Velké a Malé ulice.\n\nVysoký železobetonový zděný hranol s funkcionalistickými prvky, jehož horní část je ukončena čtverhrannými rohovými sloupky a plochou čtvercovou deskou s dvouramenným křížem, který vyrůstá z pro husity nepostradatelného kalicha. Sloupky mají vytvářet pocit otevřeného prostoru, v němž visí zvon. V dolní části na menší desce je uveden letopočet 1930 a pod ním málo zřetelný vyrytý kalich, symbol Československé církve husitské.\n\nO vzniku této zvonice se z Pamětní knihy obce Pouchova dozvíme toto:\n\n\"„V neděli 31. srpna konala se slavnost položení základního kamene ke zvoničce církve česlovenské. Řečnil farář Jos. Tichý z Hradce Král. Potom se konal koncert v zahradě u Zadrobílků.“\"\n\nPoté následuje ještě tento záznam:\n\n\"„Koncem října dokončena zvonička církve československé. Měla původně státi ve druhém parku u hřbitova, ale potom nabídnuto církvi čslovenské nynější místo. Proti povolení stavby u hřbitova podala protest i biskupská konsistoř. Zvonička je z betonu a je kolem ohrazena drátěným plůtkem, který postaven až v roce 1931.“\"\n\nPůvodní zvon z roku 1931, který byl ozdoben portrétním reliéfem mistra Jana Husa byl roku 1946 nahrazen novým zvonem.\n"}
{"id": "1302823", "url": "https://cs.wikipedia.org/wiki?curid=1302823", "title": "All I Really Want to Do", "text": "All I Really Want to Do\n\nAll I Really Want To Do je debutové studiové album zpěvačky a herečky Cher, vydané v říjnu roku 1965 u Imperial Records..\n\nZ alba byly vydané dva singly. První z nich \"Dream Baby\" vyšla už v roce 1964 a nezaznamenala žádný úspěch. Až cover od Boba Dylana \"All I Really Want To Do\" prorazila a umístila se na 15. místě v Americe a na 9. místě v Anglii.\n"}
{"id": "1302827", "url": "https://cs.wikipedia.org/wiki?curid=1302827", "title": "Mistrovství světa juniorů v hokejbalu 2000", "text": "Mistrovství světa juniorů v hokejbalu 2000\n\nMistrovství světa juniorů v hokejbalu 2000 byla juniorská hokejbalová akce roku 2000.\n\nTabulka\nZápasy\n\nTabulka\nZápasy\n\nTabulka\n\nZápasy\n"}
{"id": "1302828", "url": "https://cs.wikipedia.org/wiki?curid=1302828", "title": "Sen noci svatojánské (film, 1973)", "text": "Sen noci svatojánské (film, 1973)\n\nSen noci svatojánské je název československé televizní inscenace, kterou v roce 1973 na motivy stejnojmenné divadelní hry anglického dramatika Williama Shakespeara a v překladu Ericha Adolfa Saudka natočil režisér Jiří Bělka, který je zároveň autorem televizní úpravy. V inscenaci se objevila plejáda předních českých herců v čele s Janem Třískou jako Oberonem, Jiřím Hrzánem, Květou Fialovou, Václavem Postráneckým, Jorgou Kotrbovou, Josefem Abrhámem, Martou Vančurovou a mnoha dalšími. Inscenace měla premiéru o velikonočních svátcích roku 1974 na druhém programu Československé televize..\n\nInscenace Sen noci svatojánské představuje pro režiséra Jiřího Bělku jeho druhé setkání s dílem Williama Shakespeara. O patnáct let dříve – v roce 1958 – režíroval Bělka pro Československou televizi Praha méně známou Shakespearovu hru Zimní pohádka, která se však do dnešních dnů nedochovala. Ke Snu noci svatojánské se vrátil ještě jednou v roce 1984, kdy byl režisérem televizního záznamu stejnojmenného představení Divadla ABC v Praze (v divadelní režii Karla Kříže).\n\n\nTelevizní dramatizace jednoho z nejznámějších děl Williama Shakespeara neunikla pozornosti kritiky, která inscenaci hodnotila veskrze pozitivně. Recenzent Rudého práva (17. duben 1974) o inscenaci napsal: „\"(...) Autor scénáře i režisér Jiří Bělka zhutnil textovou i scénickou složku Shakespearovy komedie velmi citlivě. Kromě herecké práce jako by především spoléhal na televizní možnosti, obraz a střih, kterými především chtěl tlumočit dramatikovu milostnou rozvernost a hravost. Čtyři milostné páry, proměny jejich náklonnosti, pohádková hra sympatií, soužení i toužení, to je jedna strana mince, jíž režisér i herci náležitě využili. Druhou stranu, scény řemeslníků, kteří chtějí sehrát velkou tragédii před knížetem, onen nespoutaný komický živel ve hře, už méně. Jako by tu opět chyběl bezprostřední kontakt s živě reagujícím publikem, smích po nepatřičném, a proto komickém jednání, hnací síla k vynalézavosti humoru a vtipu. Je to škoda, neboť to skutečně mají být lidé z masa a kostí, lidé, kteří vším dobrým i zlým, co v sobě mají, všemi slabůstkami i přednostmi, nám mají být bližší. Kladem inscenace je přítomnost Shakespearova, který zůstal i v příběhu, v němž toliko láska je skloňována všemi pády, zůstal v této pohádkové podívané, v níž i bytosti mimolidské mají lidské dimenze, a to je na televizní obrazovce úspěch.\"“\n\nKritik deníku Práce si ve své recenzi všímá vedle režie i dalších profesí, které se podílely na úspěchu inscenace: „\"(...) Režisér Jiří Bělka citlivě zkrátil dialogy, vynechal či přeřadil některé scény, upustil od závěrečného představení a celou inscenaci předznamenal výstupem krále elfů Oberona. Takto upravený text pak rozehrál na krásné scéně Miloše Ditricha, který ve studiu postavil hluboký les plný kapradí, kořenů a dubového listí, prales, který i při své realistické divokosti a scénické účelnosti vyvolával výtvarným řešením skutečně estetický zážitek. Stejně účinně pak působila rozevlátá roucha duchů, romantické a vznešené kostýmy, které navrhla Jarmila Konečná a které se rovněž měrou nemalou podílely na výtvarné koncepci této hry, jejíž atmosféru výrazně dotvářela i střídmá hudba Luboše Fišera. Jiří Bělka vytvořil ve spolupráci s kameramanem Vladimírem Opletalem a s řadou vynikajících herců inscenaci plnou tajemného a slavnostního oparu kouzlem opředené svatojánské noci, uprostřed které se odehrává burleskní a přitom pohádkovou nocí nadaný příběh, který vzdor řadě zvratů a záměn skončí vítězstvím opravdové lásky. Režie dala plně vyniknout kráse a poezii Shakespearova verše a poskytla hercům dostatečný prostor, aby mohli v celé šíři rozehrát životem a zdravou komičností přímo překypující osudy tak různorodých postav, které autorova vůle, tajemná moc kouzelné noci a Pukovo taškářství svedly dohromady. Nebýváme často svědky inscenací, v kterých se jejich tvůrci ve šťastné konstelaci podílejí na vzácné vyrovnanosti všech komponentů, na nichž záleží konečný úspěch. Sen noci svatojánské byl rozhodně jednou z nich.\"“\"\"\n\n\n"}
{"id": "1302829", "url": "https://cs.wikipedia.org/wiki?curid=1302829", "title": "Carl von Ghega", "text": "Carl von Ghega\n\nKarl von Ghega (10. ledna 1802 Benátky–14. března 1860 Vídeň) byl rakouský architekt, inženýr, stavitel železnic a stavitel horských úseků železnic jako je Simmering, první horská železnice v Evropě, která byla v roce 1998 zapsaná na Seznam světového dědictví UNESCO.\n\nNarodil se v rodině rakouského námořního důstojníka albánského původu Antona Ghega (1777–1828). Studoval na vojenské škole sv. Anna v Benátkách (1814–17) a na universitě v Padově, kde získal titul doktora matematických věd. V roce 1819 nastoupil do rakouské státní služby u zemského ředitelství v Benátkách. Podílel se na výstavbě horské silnice v Cortině d´Ampezzo. V letech 1824–1826 řídil výstavbu silničních a vodních cest v oblasti Veneta. V roce 1836 nastoupil do služby společnosti Severní dráhy císaře Ferdinanda (SDCF). V letech 1836–1840 vede výstavbu železničního stavebního úseku Vídeň–Břeclav dále Břeclav–Olomouc (Praha), odbočnou trať Břeclav–Brno. Na odbočné trati 17. listopadu 1838 řídil lokomotivou \"Moravia\" na úseku Rajhrad–Brno. Byla to první jízda parní lokomotivy v českých zemích. V letech 1836–1837 vykonal studijní cesty v Anglii a Belgii. V roce 1841 byl pověřen vypracováním studie projektu Jižní dráhy přes Mürzzuschlag a Štýrský Hradec do Terstu. V roce 1842 byl vyslán rakouskou vládou s architektem Moritzem Löhrem do USA na studijní cestu. Následně vydal knihu o železniční trati Baltimore–Ohio, která překonávala pohoří Alleghany. V roce 1848 byl schválen jeho projekt Jižní dráhy. V letech 1848–1854 řídil výstavbu horské železniční dráhy přes Simmering. Provoz na celé Jižní trati Vídeň–Štýrský Hradec–Terst byl zahájen v roce 1857. V roce 1857 byl přeložen do Milána, kde se podílel na výstavbě italských tratí. Poté pracoval v Transylvánii, kde onemocněl na zápal plic. Po těžké nemoci 14. března 1860 umírá na tuberkulózu ve Vídni. Je pohřben na Centrálním hřbitově ve Vídni.\n\n\nV roce 1851 byl za zásluhy v oblasti železničního stavitelství povýšen do rytířského stavu.\n\n\n"}
{"id": "1302831", "url": "https://cs.wikipedia.org/wiki?curid=1302831", "title": "Skam", "text": "Skam\n\nSkam (stylizováno jako SKAM) je norský televizní a internetový seriál pro mládež, který v letech 2015–2017 vysílala veřejnoprávní televizní kanál NRK3. Seriál je založen na virálním marketingu.\n\nSeriál vypráví o běžném životě studentů na Gymnáziu Hartviga Nissena v Oslu. V každé sérii je hlavní postavou vždy někdo jiný. Diváci mohou vedle běžného televizního vysílání sledovat své postavy též přes sociální sítě jako Instagram, Facebook a YouTube. Na oficiálních stránkách seriálu se během týdne objevují krátké scénky v reálném čase doprovázené e-maily a chatem postav, které jsou posléze jako jeden díl vysílány na NRK3.\n\nV první sérii Eva Mohns prožívá velmi turbulentní vztah se svým přítelem Jonasem. Hrdinkou druhé série je Noora Sætre, která má vztah se starším Williamem. Ve třetí sérii zjišťuje Isak, že ho přitahuje spolužák z vyššího ročníku Even. Oba musejí řešit coming out a vztah se svým okolím. Čtvrtá série se zabývá muslimkou Sanou Bakkoush.\n\n\n\n\n\n\n"}
{"id": "1302832", "url": "https://cs.wikipedia.org/wiki?curid=1302832", "title": "Seznam poděbradských soch, pomníků a památníků", "text": "Seznam poděbradských soch, pomníků a památníků\n\nSeznam poděbradských soch, pomníků a památníků obsahuje existující i zaniklé poděbradské sochy, plastiky, symboly, kenotafy, křížky a pamětní desky (PD), které připomínají významné události, osobnosti, lokality nebo epochy.\n\nSeznam není kompletní. Datum odpovídá datu odhalení (pokud je známo), případně datu umístění. Adresa pak nejbližšímu domu v ulici, ve které (nebo u které) je objekt umístěn.\n"}
{"id": "1302839", "url": "https://cs.wikipedia.org/wiki?curid=1302839", "title": "Paní z moře", "text": "Paní z moře\n\nPaní z moře je divadelní hra, kterou napsal norský dramatik Henrik Ibsen roku 1888 v Mnichově. Byla to předposlední hra, kterou napsal v zahraničí, než se roku 1891 definitivně vrátil do Christianie, dnešního Osla.\n\nDrama vyšlo téhož roku v nákladu deseti tisíc výtisků. O rok později se hra dočkala premiéry na dvou místech zároveň, v Christianském divadle v Norsku a ve výmarském Hoftheater. Ačkoli hra nebyla kritikou přijata jednoznačně pozitivně, dosáhla v divadlech dvojnásobného zisku, než bylo při uvádění skandinávských dramatiků běžné.\n\nTématikou se Paní z moře v jistém ohledu podobá dramatům z let předchozích. Obdobně jako v \"Domečku pro panenky\" (1879) nebo v \"Přízracích\" (1881) se zde dramatik zaobírá tehdy aktuálními problémy, které se týkaly postavení ženy v rodině i ve společnosti. Kromě toho se hra zabývá také otázkou vlivu iracionálních pudů na lidské chování. Stejně jako v Ibsenově o čtyři roky mladším díle \"Divoká kachna\" se v dramatu Paní z moře mísí prvky symbolismu i realismu.\n\nDrama je rozděleno do pěti dějství a odehrává se během několika dní v městečku na severu Norska. Do domu místního lékaře Wangela přijíždí po letech na návštěvu učitel Arnholm, který býval dříve domácím učitelem Wangelovy starší dcery Bolety a zároveň je dávným přítelem Elidy, jež se před třemi lety stala lékařovou druhou ženou. Během rozhovoru s Arnholmem Elida naznačí, že její manželství není šťastné, protože se v něm cítí svázaná a nesvobodná. Nedokáže se také přizpůsobit zdejšímu klidnému zálivu a touží být znova nablízku otevřenému moři a fjordům. Arnholmovi se svěří, že byla kdysi neoficiálně zasnoubená s jiným mužem, námořníkem nevalné pověsti. Ten se navíc téhož večera zjeví na zahradě domu a nabádá ji, aby s ním odešla, jelikož si na ni z titulu zasnoubení činí nárok. Z následujících dialogů, které Elida vede se svým mužem, se dozvídáme, že celá její duše patří onomu cizinci, který ji zároveň přitahuje i děsí. Wangel není schopen její situaci pochopit a námořníka a jeho nároky předem odmítá. Když odbije půlnoc, přichází cizinec znova a hodlá si Elidu odvést. V samém závěru hry lékař konečně porozumí přání své ženy odpovědně se rozhodovat a dovolí jí, aby si mezi ním a námořníkem vybrala. Elida se nakonec rozhodne se svým manželem zůstat.\n\nKromě výše zmíněných vystupují v dramatu i další postavy. Elidinu osamělost prohlubuje odtažité chování Wangelových dcer z prvního manželství, Hildy a Bolety. Do děje vstupují i dva umělci, malíř Ballested a sochař Lyngstrand, jejichž díla svým námětem mořské panny metaforicky odkazují k postavě Elidy.\nTaké v příběhu Elidiny nevlastní dcery Bolety a učitele Arnholma tematizuje autor otázku svobodné volby ženy. Boleta vyhoví žádosti o ruku od muže, kterého nemiluje, protože to vnímá jako jedinou možnost seberealizace.\n\nDo češtiny bylo drama poprvé převedeno roku 1906 Jaroslavem Kvapilem. Po Kvapilovi přeložili drama také Přemysl Wiesner (1957), Dagmar Cimická (1972) a Jiří Roy (1974). Nejnovější překlad pořídil v roce 1986 František Fröhlich.\n\n"}
{"id": "1302845", "url": "https://cs.wikipedia.org/wiki?curid=1302845", "title": "Pukhan", "text": "Pukhan\n\nPukhan může být:\n"}
{"id": "1302852", "url": "https://cs.wikipedia.org/wiki?curid=1302852", "title": "1917 ve fotografii", "text": "1917 ve fotografii\n\nTento článek obsahuje významné fotografické události v roce 1917.\n\n\n\n\n\n"}
{"id": "1302858", "url": "https://cs.wikipedia.org/wiki?curid=1302858", "title": "1916 ve fotografii", "text": "1916 ve fotografii\n\nTento článek obsahuje významné fotografické události v roce 1916.\n\nSpojení dálkoměru a objektivu umožnilo přesné a rychlé nastavení ostrosti.\n\n\n\n"}
{"id": "1302861", "url": "https://cs.wikipedia.org/wiki?curid=1302861", "title": "O neopětované lásce (film, 1982)", "text": "O neopětované lásce (film, 1982)\n\nO neopětované lásce je název československé televizní inscenace, kterou v roce 1982 natočil režisér Jiří Bělka. Scénář na motivy stejnojmenné povídky ruského spisovatele Maxima Gorkého napsal Jiří Šotola.\n\n\nUvedení televizní dramatizace povídky Maxima Gorkého zhodnotil recenzent Tvorby (39/1982) následovně: „\"Do řádu děl mistrných se prosadila hra Jiřího Šotoly O neopětované lásce, která vznikla na motivy povídky Maxima Gorkého. Režisér Jiří Bělka vyvolal tento obraz z předrevolučního Ruska s virtuozitou a jemností hudebního skladatele. Invenci při stavbě významově sdělných interiérů Bělka dokonale zužitkoval v kompozici herecké akce a dokázal, že televizní dramatika není odkázána na dvojí využití kruhového okna v dekoraci nebo na překvapivě emociálně působivé sestavení dveří v domě bratrů Torsujevových. Výjimečná byla tato inscenace i svou délkou (dvě hodiny) a tedy i neběžnými nároky na ústřední hereckou dvojici – Elišku Balzerovou a Eduarda Cupáka. V roli Larisy Antonovny musela Balzerová obsáhnout polohu impulsivní hýčkané děvy i stárnoucí a do zoufalství se propadající neúspěšné herečky. Na tom, jak uhraje rozpětí i napětí těchto pólů, závisel do značné míry osud hry. Režisérovu důvěru Eliška Balzerová nezklamala. Totéž se dá říci o Ladislavu Mrkvičkovi a hlavně Eduardu Cupákovi. Samozřejmostí se v Bělkově ojedinělém režijním pojetí staly výrazné herecké výkony v epizodních rolích (Zdeněk Řehoř, Vlastimil Bedrna, Rudolf Hrušínský st., Václav Voska atd.).\"\" \n"}
{"id": "1302891", "url": "https://cs.wikipedia.org/wiki?curid=1302891", "title": "Pukhan (řeka)", "text": "Pukhan (řeka)\n\nPukhan ( – \"Pukhangang\") je řeka na Korejském poloostrově, jedna ze zdrojnic Hangangu. Je 325 kilometrů dlouhá a její povodí má rozlohu 11 343 čtverečních kilometrů, z toho 7788 čtverečních kilometrů na území Jižní Koreje.\n\nPramení nedaleko hory Kŭmgangsan v pohoří Tchebek na území severokorejské provincie Kangwon. Posléze zamíří k jihu, po překročení Korejského demilitarizovaného pásma protéká Jižní Koreou přes provincii Kangwon do provincie Kjonggi, kde jejím soutokem s řekou Namhan vzniká Hangang.\n"}
{"id": "1302892", "url": "https://cs.wikipedia.org/wiki?curid=1302892", "title": "Chér (album, 1971)", "text": "Chér (album, 1971)\n\nChér je sedmé studiové album zpěvačky a herečky Cher, vydané v září roku 1971 u MCA Records.\n\nPo komerčním propadu předchozích desek, Cher podepsala v roce 1971 kontrakt se společností Kapp-MCA.\n\nPro toto album, Cher opustila svého manžela Sonnyho Bona coby producenta a poprvé spolupracovala se Snuffem Garrettem a Alem Cappsem, který se postaral o oranžmá. Johnny Musso z Kapp Records byl za to, že spolupráce Cher s Garrettem bude dobře fungovat a rozhodl se je proto toto album spojit. Tentokrát byl Garrett povolán vytvořit pro Cher nový zvuk pro její první comeback na hudební scénu. Album bylo původně vydané pod názvem Chér, ale po obrovském úspěchu pilotního singlu Gypsys, Tramps & Thieves se později vydávalo pod stejným názvem.\n\nPrvní stopa alba je \"The Way Of Love\", cover verze od Kathy Kirby. Další cover verze jsou \"Fire And Rain\" a \"He Ain't Heavy, He's My Brother\". během nahrávání vznikly další tři skladby, které se na finální desce neobjevily. Jsou to písně \"Classified 1-A\", \"Don't Put It On Me\" a \"Gentle Foe\". První dvě byly přidány na anglickou verzi alba jako bonusové skladby. Obě vyšly v Americe na singlu. \"Classified 1-A\" se v roce 2000 objevila rovněž jako bonusová skladba na albu Not.com.mercial. \"Gentle Foe\" byla zase v roce 1971 použita na soundtracku pro the dokument Once Upon A Wheel, stále ale zůstává nevydaná.\n\nDeska sklízela pochvalné recenze. \n\nAlbum \"Chér\" debutovalo na konci září 1971 v americkém Billboard 200 na 194. místě. Později se umístilo na 16. místě. 2. července 1972 získala v Americe zlatou desku za milión prodaných kopií (dnes se zlatá deska uděluje už za 500 tisíc prodaných kopií). I v Kanadě bylo hitem, vystoupalo zde na 14. místo. Dále se umístilo v Norsku (21. místo) nebo v Austrálii (43. místo). Nedostalo se však vůbec do anglické hitparády. \"Chér\" se stala její doposud nejúspěšnější deskou a jedna z jejích nejúspěšnějších vůbec. \n\nAlbu prospěla i zrovna běžící The Sonny & Cher Comedy Hour, která měla poprvé premiéru v srpnu roku 1971. Show zároveň ukazovala novou image Cher, která se z hippie image přesunula k módnímu návrháří Bobu Mackiemu, který podtrhla její exotickou vizáž a vytvořil z Cher jednu z největších módních ikon a elegantních žen 70. let.\n\nV roce 1992 bylo album poprvé vydáno na kompaktním disku. V srpnu 1999 vyšla re-edice alba u společnosti Universal. V Anglii bylo vydáno v roce 1993 společně s následujícím albem Foxy Lady.\n\nZ alba byly vydány dva komerční singly. První \"Gypsys, Tramps & Thieves\" se dostal na 1. místo v americkém žebříčku Billboard Hot 100. Byl to Cher dosavadní největší hit. Prvotiny dosáhl také v Kanadě nebo v Japonsku. Singl byl podpořen vystoupením v The Sonny & Cher Comedy Hour, představující Cher jako cikánku s velkou černou parukou, zpívající před karavanem. Skladba byla nominována na cenu Grammy v kategorii Nejlepší ženský popový výkon. Druhým a posledním singlem byla skladba \"The Way Of Love\", o které Cher o mnoho let později prohlásila, že se jedná o její nejoblíbenější singl z první poloviny sedmdesátých let. Singl se stal velkým hitem, obsadil 7. místo v Americe a 5. v Kanadě. Obě skladby v budoucnu hojně zaznívaly na koncertních turné.\n"}
{"id": "1302893", "url": "https://cs.wikipedia.org/wiki?curid=1302893", "title": "Revda", "text": "Revda\n\nRevda může být:\n"}
{"id": "1302897", "url": "https://cs.wikipedia.org/wiki?curid=1302897", "title": "Teorie velkého třesku (12. řada)", "text": "Teorie velkého třesku (12. řada)\n\nV pořadí dvanáctá řada seriálu \"Teorie velkého třesku\" navazuje na jedenáctou řadu. V premiéře ji vysílala americká televize CBS od 24. září 2018 do 16. května 2019.\n\nDvanáctá řada je finální řadou seriálu.\n\n<onlyinclude>\n</onlyinclude>\n"}
{"id": "1302898", "url": "https://cs.wikipedia.org/wiki?curid=1302898", "title": "Teorie velkého třesku (11. řada)", "text": "Teorie velkého třesku (11. řada)\n\nV pořadí jedenáctá řada seriálu \"Teorie velkého třesku\" navazuje na desátou řadu. V premiéře ji vysílala americká televize CBS od 25. září 2017 do 10. května 2018, má 24 dílů. V Česku měla premiéru 8. ledna do 18. června 2018 na stanici Prima Cool.\n\nDne 21. března 2017 byl seriál prodloužen o 11. a 12. řadu.\n\n<onlyinclude></onlyinclude>\n"}
{"id": "1302900", "url": "https://cs.wikipedia.org/wiki?curid=1302900", "title": "Half-Breed", "text": "Half-Breed\n\nHalf-Breed je druhé studiové album Cher roku 1973. Přichází po neúspěšném albu produkované Sonnym Bonem Bittersweet White Light. Proto byl zpátky povolán producent Snuff Garrett, který stojí za největšími hity Cher ze začátku sedmdesátých let. \n\nPrvní stoupu je píseň napsaná Paulem a Lindou McCartney \"My Love\", která původně vyšla v březnu téhož roku. Album obsahuje další dvě cover verze - \"How Can You Mend A Broken Heart\" od Bee-Gees a \"The Long aAd Winding Road\" od The Beatles. Všechny nazpíváné cover verze na albu byly počátkem sedmdesátých let číslem jedna v americkém singlovém žebříčku. David Paich se podílel na \"David's Song\" a na úpravách v albu. Na poslední stopě alba \"Chastity Sun\" se autorsky podílela i samotná Cher. Původně pojmenovaná jako \"Ruby Jean & Billy Lee\" byla píseň soft rockové kapely Seals And Crofts, vydaná ve stejném roce na albu Diamond Girl. Znovu napsaná píseň byla věnována Cher prvnímu dítěti, dceři Chastity Bono. \n\nNa propagaci alba Cher vystoupila s několika písněmi v aktuální The Sonny & Cher Comedy Hour. Byly to \"My Love\", \"Half-Breed\" a \"Chastity Sun\".\n\nHalf-Breed debutovalo v americkém žebříčku Billboard 200 na 171. místě koncem září 1973, nakonec se dostal na 28. místo. Během roku 1974 zde prodej přesáhl 1 milión kopií a bylo tak certifikováno zlatem. V Kanadě se umístlo na 21. místě a v Evropě se umístil pouze v Norsku. Stejně jako řada jejích předchozích alb, ani tohle se nedostalo do anglické hitparády. Celosvětově se alba prodalo asi 2 900 00 a stalo se tak dalším velmi úspěšným albem Cher.\n\nV srpnu 1993 vyšlo album společně s následující deskou Dark Lady na kompaktním disku. Samostatně album na CD nikdy nevyšlo.\n\nJak už tomu bylo u Cher začátkem sedmdesátých let zvykem, i z tohoto alba vzešly pouze dva singly. \"Half-Breed\" byl první singl. Byla to její druhá píseň, která se dostala na číslo jedna v americkém Billboard Hot 100. Dosáhla čísla jedna také v Kanadě a na Novém Zélandu. Píseň byla představena živě v The Sonny & Cher Comedy Hour, v níž byla Cher oblečená jako indiánka. Druhý a poslední singl byla píseň \"Carousel Man\". Umístil se pouze v americkém Billboard Airplay Chart a to na 11. místě. \n\n\n\n"}
{"id": "1302904", "url": "https://cs.wikipedia.org/wiki?curid=1302904", "title": "Foxy Lady", "text": "Foxy Lady\n\nAlbum Foxy Lady přichází po velmi úspěšném eponymním (později přejmenované na Gypsys, Tramps & Thives) albu z předchozího roku. Toto období bylo celkově pro Cher velmi úspěšné. Byla úspěšnou zpěvačkou a nově i televizní hvězdou s show The Sonny & Cher Comedy Hour. Když nová deska vyšla, byla v hudebních žebříčcích společně s předchozím albem a také s albem Sonnyho & Cher All I Ever Need Is You.\n\nAlbum produkoval převážně Snuff Garrett, který stál i za předchozí deskou. Tři písně koprodukoval Sonny Bono. Byly to písně – \"A Song For You\", \"The First Time\" a \"Don't Hide Your Love\". Tato spolupráce však byla pod takovým tlakem, že nakonec Garrett po dokončení alba jako producent rezignoval. Další album Bittersweet White Light (1973) tedy produkoval Sonny Bono, ale jelikož se jednalo o velký neúspěch, Snuff Garrett byl znovu osloven, aby produkoval další Cher alba Half-Breed (1973). Souhlasil s podmínkou, že se Sonny Bono projektu nezúčastní.\n\nPrvní stopou na albu je \"Living In A House Divided\", píseň o rozchodu. Album obsahuje dvě coverze – \"A Song For You\" a \"Never Been To Spain\". Na tomto albu se také zúčastnil Bob Stone, autor megahitu \"Gypsys, Tramps & Thives\", napsal skladbu s názvem \"If I Knew Then\". Dvě písně z alba byly později přezpívány americkou zpěvačkou Maureen McGovernem pro její debutové album The Morning After z roku 1973.\n\nAčkoliv pilotní singl \"Living In A House Divided\" byl úspěšný a prodeje byly velmi dobré, album slavilo pouze mírný úspěch. Prodalo se ho celosvětově asi 750 tisíc kusů.\n\nV roce 1976, kdy byla Cher zaneprázdněna svojí TV show, byla u Mego Corporation vydána kolekce Cher-panenek. Jeden z outfitů byl věnovám tomuto albu.\n\nV roce 1993 bylo album vydáno společně s s předchozím počinem na kompaktním disku. Samostatně album na CD nikdy nevyšlo.\n\nZ alba vzešly dva singly. \"Living In A House Divided\" vyšel jako první a byl úspěšný. V Americe se umístil na 22. místě a v Kanadě na místě 17. Krátce na to vyšel druhý singl \"Don't Hide Your Love\", který se v Americe dostal na 46. místo.\n\n\n\n"}
{"id": "1302907", "url": "https://cs.wikipedia.org/wiki?curid=1302907", "title": "Bittersweet White Light", "text": "Bittersweet White Light\n\nKvůli úspěchu Cher v The Sonny & Cher Comedy Hour s předělávkami standardních písní jako \"My Funny Valentine\" nebo \"What A Difference A Day Makes\", se Sonny Bono rozhodl, že by měla nahrát album představující ztvárnění standardních písní z 20., 30. a 40. let. Bittersweet White Light bylo tedy bylo sbírkou plně orchestrálních, bohatě aranžovaných klasik.\n\nAlbum produkoval Sonny Bono, což je jeho jediné (a zároveň poslední) produkované album Cher ze 70. let. Bono původně začínal v hudebním průmyslu s producentem Philem Spectorem, a deska Bittersweet White Light tak demonstruje jeho vliv. \n\nBittersweet White Light bylo také prvním albem Cher, které obsahuje tzv. medleys (stopa číslo 6 Jolson Medley je směs písní \"Sonny Boy\", \"My Mammy\" a \"Rock-a-Bye Your Baby With A Dixie Melody\") a také zmixované skladby \"How Long Has This Been Going On\" s \"The Man I Love\" a \"Why Was I Born\" s \"The Man That Got Away\" (později se podobný scénář objevil na albech Take Me Home a Prisoner z roku 1979).\n\nNázev alba byl odvozen z Cher vystoupení v televizní show – písně totiž zpívávala před světelným reflektorem.\n\nSkladby byly hojně propagované v The Sonny & Cher Comedy Hour, kde zpívala skladby By Myself, I Got It Bad And That Ain't Good, Am I Blue?, How Long Has This Been Going On a The Man That Got Away.\n\nDeska však byla propadák. V Americe se umístilo pouze na 140. místě nejprodávanějších titulů. Po velmi úspěšném albu Chér z roku 1971 a mírně úspěšném albu Foxy Lady z následujícího roku, se deska Bittersweet White Light stala její prvním albovým neúspěchem ze 70. let. Alba se prodalo přibližně 800 tisíc (čímž asi o 50 tisíc trumflo předchozí album Foxy Lady).\n\nAlbum bylo vydáno na CD v roce 1999 pod titulem Bittersweet: The Love Songs Collection, spolu s dalšími baladami Cher ze začátku 70. let.\n\nJediným vydaným singlem se stala píseň \"Am I Blue?\", která se však nikde neumístila a stejně jako album propadla. \n\n\n\n\n"}
{"id": "1302911", "url": "https://cs.wikipedia.org/wiki?curid=1302911", "title": "442 (číslo)", "text": "442 (číslo)\n\nČtyři sta čtyřicet dva je přirozené číslo. Římskými číslicemi se zapisuje CDXLII a řeckými číslicemi υμβ. Následuje po číslu čtyři sta čtyřicet jedna a předchází číslu čtyři sta čtyřicet tři.\n\n442 je:\n\n"}
{"id": "1302912", "url": "https://cs.wikipedia.org/wiki?curid=1302912", "title": "Ulrika Frederika Vilemína Hesensko-Kasselská", "text": "Ulrika Frederika Vilemína Hesensko-Kasselská\n\nUlrika Frederika Vilemína Hesensko-Kasselská (31. října 1722 – 28. února 1787) byla narozením členkou hesensko-kasselského rodu a sňatkem s Fridrichem Augustem I. Oldenburským rodu Holstein-Gottorp. Ulrika byla o roku 1774 do manželovi smrti 6. července 1785 oldenburskou vévodkyní.\n\nUlrika se 21. listopadu 1752 v Kasselu provdala za Fridricha Augusta Holštýnsko-Gottorpského, syna vévody Kristiána Augusta a jeho manželky Albertiny Frederiky Bádensko-Durlašské. Ulrika měla s Fridrichem Augustem tři dětiː\n\n"}
{"id": "1302913", "url": "https://cs.wikipedia.org/wiki?curid=1302913", "title": "Miroslav Sylla", "text": "Miroslav Sylla\n\nMiroslav Sylla (* 15. ledna 1887, Kostelec nad Labem – 10. listopadu 1979 Brandýs nad Labem-Stará Boleslav) byl český malíř, grafik a středoškolský profesor.\n\nV letech 1904-1905 navštěvoval večerní kurzy figurálního kreslení prof. Alexandra Jakesche a následující rok malířskou školu Vladimíra Županského. Od roku 1906 do roku 1910 studoval na Uměleckoprůmyslové škole u prof. Jana Preislera, K. V. Maška, E. Dítěte, ve speciálce u Jana Kotěry a architekturu na katedře pozemního stavitelství ČVUT.\n\nKe konci studií ho přitahovalo duchovně orientované umělecké prostředí kolem katolického časopisu Meditace. V letech 1911-1912 byl členem uměleckého sdružení Sursum, sdružujícího symbolisty. Působil jako středoškolský profesor v Přerově a Kroměříži. Za 1. světové války se zúčastnil bojů na italské frontě. Po návratu učil na gymnáziu v Uherské Skalici na Slovensku, kde se také oženil. Jeho manželka Svatava Syllová - Beňová byla malířkou porcelánu.). Spřátelil se s Karlem Supem, na jehož pozemku ve Velké nad Veličkou podle Syllova návrhu společně vybudovali pavilon \"Strážné hůrky\", kde každé léto vystavovali. S ateliérem na Strážné hůrce je úzce spjata historie Horňáckých folklorních slavností a výstava se každoročně stává součástí této kulturní lidové akce.\n\nOd roku 1928 vystavoval s Horňáckou skupinou i s českou a slovenskou Uměleckou besedou. V roce 1939 musel opustit Slovensko a vrátil se do Kostelce nad Labem. Ve své pedagogické činnosti pokračoval v Praze a na gymnáziu v Brandýse nad Labem. Vystavoval se Spolkem výtvarných umělců Marold (zal. 1947).\nV počátcích své tvorby, kdy se přátelil se skupinou symbolistů v uměleckém sdružení Sursum, čerpal inspiraci v křesťanské mystice a hermetických naukách. Z této etapy se zachovalo jen několik prací (Pozdrav slunci, 1912, revue Veraikon). Během pobytu na Slovensku maloval hlavně krajiny, portréty a národopisné figurální kompozice.\n\n\n\n"}
{"id": "1302914", "url": "https://cs.wikipedia.org/wiki?curid=1302914", "title": "Dětská skupina", "text": "Dětská skupina\n\nDětská skupina je formální název a vymezení pro specifickou formu péče o děti ve věku od 12 měsíců do 6 let věku. Rozsahem pokrývá jak období jeslí, tak mateřské školy. Je hybridním instrumentem sociální a vzdělávací politiky.\n\nJedná se o oblast péče, která je alternativním řešením k oficiálním zařízením preprimárního vzdělávání, neflexibilním mateřským školám. Přestože je jejich činnost leckdy podobná, dětská skupina jako specifická oblast péče není svázána tolika normami a směrnicemi jako mateřské školy. \n\nSlužba hlídání a péče o dítě v dětské skupině spočívá v pravidelné péči o dítě ve věku od šesti měsíců do předškolního věku dítěte, v kolektivu dětí. Služba nezajišťuje vzdělávání dítěte, ale dítěti se poskytuje výchovná péče zaměřená na rozvoj jeho schopností a kulturních a hygienických návyků přiměřených jeho věku v souladu s konceptem výchovy a péče o dítě . Maximální počet dětí v dětské skupině je 24, přičemž počet pečovatelů je 1 – 2, další navýšení pečovatelů se odvíjí od počtu dětí ve věku do 2 let navštěvujících skupinu .\n\nDětská skupina jako forma preprimárního vzdělávání je ukotvena zákonem číslo č. 247/2014 Sb. ze dne 29. listopadu 2014. Zákon stanovuje specifické podmínky provozu služby, včetně stanovení parametrů prostor, kompetencí schopností personálu atd. \n\n\nPokud srovnáme všechny formy preprimárního vzdělávání/péče, tedy dětská skupina, lesní škola a mateřská škola, podle rozsahu věku, tak dětská skupina zahrnuje nejvíce dětí následovaná lesní školkou a poslední mateřskou školou. Co se týče míry institucionalizace pak pořadí je přesně opačné. Věcně dětské skupiny spadají pod Ministerstvo práce a sociálních věcí (MPSV), zatímco lesní a mateřské školy spadají pod Ministerstvo školství, mládeže a tělovýchovy (MŠMT). Co do počtu, tak nejvíce je mateřských škol (5085), dětských skupin (300), nejméně je lesních školek (cca 120).\n\nPřed schválením zákona o dětských skupinách jej kritizovala organizace Člověk v tísni pro tyto důvody (Člověk v tísní 2013):\n\nJedná se o deinstitualizaci a monetarizaci preprimárního vzdělávání. To snižuje kvalitu vzdělání dětí a v důsledku vytváří disparity mezi dětmi, ještě dříve, než se vzděláváním pořádně začnou. \n\n"}
{"id": "1302915", "url": "https://cs.wikipedia.org/wiki?curid=1302915", "title": "Ana Brnabićová", "text": "Ana Brnabićová\n\nAna Brnabićová (v srbské cyrilici Ана Брнабић, \"Ana Brnabić\"; 28. září 1975 Bělehrad, SFRJ) je srbská politička, od června 2017 předsedkyně vlády Srbska, jakožto první žena, první otevřeně hlásící se k homosexuální orientaci a první premiér chorvatského původu v tomto úřadu. V květnu 2018 působila zároveň jako ministryně financí.\n\nV letech 2016–2017 působila jako ministryně pro státní správu a samosprávu ve vládě Aleksandra Vučiće. Poté, co byl Vučić zvolen prezidentem a odstoupil z pozice předsedy vlády, ji 15. června 2017 pověřil sestavením nové vlády.\n\nBrnabićová je chorvatského původu, její rodiče pocházeli z chorvatského ostrova Krk. V roce 1994 odešla do Spojených států studovat na Northwood University ve státě Michigan. Studijní obor administrativu zde dokončila v roce 1998. Poté studovala MBA na University of Hull. Poté pracovala v řadě různých společností. V roce 2006 byla místopředsedkyní Národní aliance pro ekonomický rozvoj. Spolupracovala s řadou amerických společností, které v Srbsku realizovaly projekty v rámci programu USAID. V letech 2002–2011 pracovala v USAID. Poté pracovala ve firmě Continental Wind Serbia, a od roku 2013 byla její ředitelkou.\n\nV roce 2016 vstoupila jako nestraník do Vučićovy vlády, kde se zabývala především elektronizací státní správy a boji proti šedé ekonomice. Byla předsedkyní vládního výboru pro inovace v podnikání, informační technologie a poradního orgánu pro problematiku národnostní menšiny a reformu veřejné správy. \n\nMédia ji vykreslují jako osobu loajální Aleksandru Vučićovi a silně proevropsky orientovanou političku. Je první osobou homosexuální orientace ve vysoké srbské politice. Stala se také první ženou v čele srbské vlády v dějinách země.\n"}
{"id": "1302916", "url": "https://cs.wikipedia.org/wiki?curid=1302916", "title": "Vačice Emiliina", "text": "Vačice Emiliina\n\nVačice Emiliina též vačice brazilská (\"Gracilinanus emiliae\") je vačice, která pochází z Jižní Ameriky. Skutečný rozsah tohoto druhu není znám.\n\nTato vačice žije v noci na stromech. Živí se hmyzem, ovocem a vejcemi ptáků. Občas loví malé ještěrky a drobné hlodavce.\n\nJejí vzhled a rozměry jsou podobné myši. Má vyboulené oči a velmi dlouhý, nahý a chápavý ocas. Srst má krátkou, hebkou a sametovou. Mláďata se rodí několikrát do roka.\n\n"}
{"id": "1302917", "url": "https://cs.wikipedia.org/wiki?curid=1302917", "title": "Frederika Šarlota Hesensko-Darmstadtská", "text": "Frederika Šarlota Hesensko-Darmstadtská\n\nFrederika Šarlota Hesensko-Darmstadtská (8. září 1698 – 22. března 1777) byla hesensko-darmstadtskou princeznou a sňatkem s Maxmiliánem Hesensko-Kasselským hesensko-kasselskou princeznou.\n\nFrederika se narodila jako dcera Arnošta Ludvíka Hesensko-Darmstadtského a jeho manželky Dorotey Šarloty Braniborsko-Ansbašské, dcery Albrechta II. Braniborsko-Ansbašského. 6. října 1720 se Frederika zasnoubila s Maxmiliánem Hesensko-Kasselským, za kterého se 28. listopadu 1720 v Darmstadtu provdala.\n\nFrederika Šarlota měla s Maxmiliánem osm dětíː\n\n"}
{"id": "1302918", "url": "https://cs.wikipedia.org/wiki?curid=1302918", "title": "Galgán", "text": "Galgán\n\nGalgán (\"Alpinia\"), česky též alpinie, je rod rostlin z čeledi zázvorníkovité. Jsou to vytrvalé, často robustní byliny s nepravým stonkem tvořeným bázemi listů, nezřídka s nápadnými květenstvími. Plodem je tobolka. \nRod zahrnuje asi 250 druhů a je široce rozšířen v tropech a subtropech Asie, vyskytuje se také v Tichomoří a Austrálii. \n\nGalgány jsou v tropecha subtropech a ve sklenících botanických zahrad pěstovány jako okrasné rostliny.\nGalgán lékařský je podobně jako řada dalších druhů tradičně využíván v medicíně. Některé druhy slouží zejména v asijské kuchyni jako koření a získávají se z nich silice.\n\nGalgány jsou vytrvalé, pozemní, stálezelené byliny s tlustými plazivými oddenky. Většinou dorůstají výšky 1 až 3 metry, některé robustní druhy z východní části areálu (\"Alpinia regia\" na Molukách, \"Alpinia boia\" na Fidži) však mohou přesáhnout i výšku 8 metrů. Listů je většinou větší počet, jsou podlouhlé až kopinaté, a jejich báze vytvářejí nepravý stonek, podobně jako je tomu např. u banánovníku. \nKvěty jsou dvoustranně souměrné a oboupohlavné. Jednotlivé květy se otevírají pouze na jediný den. Jsou uspořádané do husté nebo řídké vrcholové laty, hroznu nebo klasu. Před rozvitím je květenství kryté 1 až 3 toulcovitými zákrovními listeny.\nKalich bývá trubkovitý, u některých druhů na jedné straně rozštěpený. Koruna je trojlaločná, střední lalok bývá více méně kápovitý a obvykle širší než postranní laloky. Ve středu květu je nápadný pysk (\"labellum\"), který vzniká přeměnou části sterilních tyčinek (staminodií). Pysk je u většiny druhů větší než koruna, s různě laločnatým okrajem nebo celokrajný.\nSemeník obsahuje 3 komůrky.\nPlodem je suchá nebo dužmatá, zpravidla kulovitá, pravidelně nebo nepravidelně pukající tobolka obsahující mnoho semen.\n\nGalgán je s asi 249 známými druhy největším rodem čeledi zázvorníkovité a je také nejrozšířenější. Přirozeně se vyskytuje v tropech a subtropech Starého světa od Západního Ghátu v Indii a Srí Lanky přes Čínu po Japonsko a přes Indočínu, jihovýchodní Asii a Papuasii po Tichomoří a východní Austrálii. Z Číny je udáváno 51 druhů, z toho 35 endemických. Nejdále na sever zasahuje \"Alpinia japonica\", která je v Japonsku rozšířena až po oblast Tokia. Galgán ozdobný zdomácněl vlivem pěstování i v tropických oblastech jiných částí světa.\n\nGalgány tvoří v asijské oblasti důležitou složku podrostu tropických a subtropických lesů, kde mohou být velmi hojné. Některé druhy vytvářejí rozsáhlé porosty v lesním podrostu, podél lesních okrajů či na světlinách, zatímco jiné jsou dominantními rostlinami na podmáčených plochách a podél vodních toků.\nVětšina druhů roste v nízkých až středních polohách, některé druhy montánních lesů na Nové Guineji a Sulawesi se však vyskytují i v nadmořských výškách nad 2000 metrů.\n\nKvěty převážné většiny galgánů jsou opylovány včelami, některé specializované druhy však opylují ptáci (např. \"Alpinia kwangsiensis\") nebo dokonce netopýři.\nU květů těchto rostlin byl zjištěn zajímavý a unikátní mechanismus zabraňující samoopylení, který byl pojmenován flexistylie a při němž dochází ke střídání samčí a samičí fáze v souvislosti s pohybem čnělky. Rostliny mají dva typy květů. U části rostlin se v ranních hodinách po otevření květů drží čnělka vysoko nad tyčinkou, z níž se uvolňuje pyl, a v odpoledních hodinách se teprve pomalu sklání do receptivní pozice. U druhé části rostlin se čnělka již po ranním otevření květu sklání pod tyčinku s dosud neotevřenými prašníky. Kolem poledne se pak čnělka opět se zvedá nad tyčinku mimo dosah opylovačů a prodlužuje se. Z prašníků se poté uvolňuje pyl a nastává funkčně samčí fáze květu.\n\nGalgány jsou v Asii živnými rostlinami housenek různých motýlů zejména z čeledi soumračníkovití (\"Ancistroides nigrita\", \"Notocrypta curvifascia\", \"Udaspes folus\") a modráskovití (\"Jamides alecto\") a různých můr.\n\nRod \"Alpinia\" je v rámci čeledi \"Zingiberaceae\" řazen do podčeledi \"Alpinioideae\" a tribu \"Alpinieae\". Rod je značně různorodý a oproti ostatním rodům daného tribu jej nelze jednoznačně vymezit morfologickými znaky. Fylogenetické molekulární studie ukázaly, že rod je ve stávajícím pojetí silně parafyletický. Rozpadá se do celkem 6 vývojových větví, z nichž některé jsou blíže příbuzné s jinými rody tribu \"Alpinieae\" než sobě navzájem. Odpovídající taxonomické změny v rámci tohoto tribu však dosud nebyly provedeny, mimo jiné i proto, že obsahuje i další parafyletický rod, \"Ammomum\", který však dosud nebyl po fylogenetické stránce detailněji prozkoumán.\n\nNázev \"Alpinia\" použil poprvé Carl Linné pro druh známý z Ameriky, který popsal jako \"Alpinia racemosa\", americké druhy však byly později odděleny do rodu \"Renealmia\". Následně byl pro druhy Starého světa konzervován název \"Alpinia\" Roxb. a jako typový druh byl stanoven \"Alpinia galanga\" (L.) Willd.\n\n\nAromatické oddenky galgánu většího (\"Alpinia galanga\") jsou jako koření široce využívány zejména v asijské kuchyni. Slouží k ochucení polévek, kari omáček i masových pokrmů. Používají se čerstvé, mražené nebo sušené či mleté na prášek. Silice získaná z oddenků slouží k aromatizaci alkoholických nápojů, zmrzlin nebo cukrovinek. V Rusku slouží oddenky při výrobě tradičního likéru nastojka. Jedlé jsou i mladé výhony a plody, kterými je nahrazován kardamom. Podobné využití mají i oddenky galgánu ozdobného. Jako koření se v Asii široce používají i štiplavě pálivé oddenky galgánu lékařského. Jejich využití mělo tisíciletou tradici i v Evropě, v současnosti však až na výjimky (Rusko, Baltské státy) již téměř vymizelo.\nV Indonésii se konzumují plody galgánu malackého (\"Alpinia malaccensis\"). Kousky oddenku se na Molukách přidávají k betelovému soustu. \nSpíše lokální využití mají i jiné druhy, např. \"Alpinia conchigera\", \"Alpinia striata\", \"Alpinia globosa\", \"Alpinia uviformis\" nebo ve Vietnamu \"Alpinia latilabris\".\n\nGalgán lékařský je již po dlouhé věky využíván v tradiční čínské i indické medicíně, od středověku se používal i v Evropě. Je to efektivní prostředek zejména při léčení neduhů trávicího traktu, také mj. snižuje horečku, ulevuje od bolesti a působí proti bakteriálním a houbovým infekcím. Podobné využití mají i oddenky příbuzného galgánu většího, které mají široké uplatnění zejména v tradiční medicíně jižní a jihovýchodní Asie. Působí také insekticidně. Lihovým extraktem lze účinně hubit okřehek menší. Lokální medicínské využití mají i další druhy galgánů.\nOlej z oddenků galgánu lékařského je v Indii ceněný v parfumerii.\n\nGalgány jsou v tropech a subtropech pěstovány jako okrasné rostliny. Byly vypěstovány i různé kultivary s panašovanými nebo variegátními listy a různé hybridy. Nápadnými červenými květenstvími se vyznačuje často pěstovaný galgán nachový a jeho hybridy z řady 'Ginosa Series', bílá květenství má galgán ozdobný. Galgánům se nejlépe daří v podrostu stromů v půdě pokryté tlustou vrstvou mulče, který zajistí vláhu i přísun živin. Kvetou zpravidla na dvouletých výhonech. V chladnějších oblastech (zóny odolnosti 7 až 8) mohou podzemní oddenky některých druhů přečkat zimu, zatímco nadzemní části omrzají. Takové rostliny pak nekvetou, občas jsou však pěstovány pro zdobné olistění. Patří mezi ně např. \"Alpinia calcarata\" a \"Alpinia katsumadai\". Mezi nečetné výjimky patří galgán větší, který je jedním z nejodolnějších druhů a vykvétá již následující sezónu po omrznutí nadzemních partií. Oddenky galgánů je možno také na podzim vyjmout ze země a přezimovat v bezmrazém prostředí.\nJako okrasné rostliny je pěstována i řada jiných druhů, např. galgán malacký S některými druhy včetně galgánu nachového se lze setkat i ve sklenících českých botanických zahrad.\n\n"}
{"id": "1302929", "url": "https://cs.wikipedia.org/wiki?curid=1302929", "title": "Taxe", "text": "Taxe\n\nTaxe (z řeckého \"taxis\", znamenající uspořádávání) je pohyb buňky či většího organismu, který je vyvolán zevním podnětem. Může se například jednat o pohyb pomocí bičíku, který slouží k pohybu jednobuněčných bičíkovců, některých menších mnohobuněčných organismů a některých buněk mnohobuněčných organismů. Dále se taxe může konat pomocí panožky či řasinky (brvy).\n\nTaxe se dělí na následující druhy:\n\n"}
{"id": "1302931", "url": "https://cs.wikipedia.org/wiki?curid=1302931", "title": "Dunkerk (film)", "text": "Dunkerk (film)\n\nDunkerk (v anglickém originále Dunkirk) je nizozemsko-britsko-francouzsko-americký válečný film z roku 2017 režiséra a scenáristy Christophera Nolana. Odehrává se během druhé světové války a je zaměřen na evakuaci vojáků z francouzského Dunkerku, která proběhla v roce 1940. V hlavních rolích se představili Fionn Whitehead, Tom Glynn-Carney, Jack Lowden, Harry Styles, Aneurin Barnard, James D'Arcy, Barry Keoghan, Kenneth Branagh, Cillian Murphy, Mark Rylance a Tom Hardy.\n\nSnímek mapuje evaukaci ze tří perspektiv, které jsou opakovaně střídány. Děj tak zachycuje postavy v rozmezí jednoho týdne na zemi, jednoho dne na moři a jedné hodiny ve vzduchu.\n\nDo amerických kin byl film uveden 21. července 2017. V České republice měl premiéru 20. července 2017.\n\nV roce 1940, po úspěšném německém útoku na Francii, ustoupily stovky tisíc spojeneckých vojáků do Dunkerku, kde čekají na evakuaci do Velké Británie. Příběh sleduje několik linií, které se nakonec spojují. Jedna z nich vypráví o mladém britském vojínovi Tommym, který do města dorazil se svou jednotkou, jež zde byla ovšem postřílena Němci. Tommy se jako jediný dostal na pláž, kde ale čekají zástupy dalších vojáků, a zoufale se snaží dostat do Británie. Naopak z Velké Británie do Francie míří na své motorové lodi pan Dawson se svým synem Peterem. Jsou součástí evakuačního konvoje civilních lodí, které plují zachránit vojáky. Ochránit zbylé britské jednotky v Dunkerku míří ve svých spitfirech také Farrier a Collins s dalšími piloty RAF.\n\n\nV Severní Americe byl limitovaně uveden do kin 21. července 2017. Za první víkend utržil 50,1 milionů dolarů, za druhý víkend 26,6 milionů dolarů. Celosvětově snímek utržil přes 525 milionů dolarů.\n\nFilm získal pozitivní recenze od kritiků, a to hlavně scénář, režii, hudbu a kameru. Na recenzní stránce \"Rotten Tomatoes\" získal z 360 započtených recenzí 93 procent s průměrným ratingem 8,6 bodů z deseti. Na serveru \"Metacritic\" snímek získal z 52 recenzí 94 bodů ze sta.\n\nFilm byl nominován na řadu cen. Získal například tři nominace na Zlaté glóby či jednu nominaci na Grammy.\n\n"}
{"id": "1302938", "url": "https://cs.wikipedia.org/wiki?curid=1302938", "title": "Novosibirský letecký závod V. P. Čkalova", "text": "Novosibirský letecký závod V. P. Čkalova\n\nNovosibirský letecký závod V. P. Čkalova () je letecká továrna společnosti Suchoj v ruském Novosibirsku. Založena byla v roce 1936 a patří k největším výrobním podnikům Sjednocené letecké korporace. V roce 1946 vznikla při tomto závodu konstrukční kancelář Antonov (1952 přesunuta do Kyjeva).\n\nV současnosti se zde vyrábí stíhací bombardéry Suchoj Su-34 a komponenty dopravních letadel Suchoj Superjet 100. Závod také provádí modernizace bombardérů Suchoj Su-24.\n\n31. července 1931 byl na kraji Novosibirsku založen závod na výrobu důlních zařízení, který byl však již v roce 1936 přeměněn na leteckou továrnu. První vyrobený letoun Polikarpov I-16 vzlétnul 4. listopadu 1937. Později zde byla také zavedena výroba Jakovlevu Jak-3, Jak-7 a Jak-9. Od roku 1939 nese jméno Hrdiny Sovětského svazu, světoznámého letce Valerije Pavloviče Čkalova.\n\nBěhem 2. světové války z dílen novosibirského leteckého závodu pocházel každý třetí stíhací letoun Jakovlev. Brány továrny ukryté bezpečně hluboko v týlu opouštělo až 33 letadel denně, tedy jeden letecký pluk každý den. Zásluhu na tom mělo i velké množství novosibirských dětí, které byly v kritických okamžicích povolány do výroby.\n\nPo válce vyráběl závod jízdní kola ZiČ-1, nicméně záhy se zde rozjela výroba proudových stíhacích letounů MiG-15, MiG-17, MiG-19 a Jakovlev Jak-28P. Na konci 50. let začal podnik úzce spolupracovat s konstrukční kanceláří Suchoj a vyrábět stíhací letouny Suchoj Su-9, Su-11 a Su-15.\n\nPodnik je také spojen s historií konstrukční kanceláře Antonov, která vznikla v roce 1946 jako OKB-153 při Novosibirském leteckém závodu Čkalova. Právě zde byl Olegem Antonovem vyprojektován zemědělský letoun SCHA-1 (později nazvaný An-2), na zdejším letišti proběhly první zkušební lety. Do Kyjeva byla firma Antonov přesunuta až v létě 1952.\n\nOd roku se zde vyráběl frontový bombardér s měnitelnou geometrií křídel Suchoj Su-24 a později jeho modifikace Su-24M a Su-24MP. Varianta Su-24MK byla exportována do mnoha zemí Blízkého východu a Afriky (Alžír, Sýrie aj.).\n\nNa konci 80. let se v Novosibirsku rozjela výroba stíhacího bombardéru 4. generace Suchoj Su-32, od roku 2006 Su-34.\n\nOd roku 1991 se v továrně začalo pracovat na zavedení výroby civilních dopravních letadel. V roce 1994 se tak uskutečnil první zkušební let Antonova An-38-100, který měl nahradit zastaralé modely An-2, An-28 a L-410 a částečně také An-24 a Jak-40. Do roku 2001 zde vzniklo všech 11 kusů An-38.\n\nRoku 2003 byl podnik začleněn do akciové společnosti Kompanija Suchoj, která je od roku 2006 součástí Sjednocené letecké korporace.\n\n\n"}
{"id": "1302940", "url": "https://cs.wikipedia.org/wiki?curid=1302940", "title": "Petrijanec", "text": "Petrijanec\n\nPetrijanec je opčina ve Varaždinské župě v Chorvatsku. Opčinu tvoří 7 sídel. V roce 2011 žilo v celé opčině 4 812 obyvatel, v samotné vesnici Petrijanec 1 429 obyvatel.\n\n\n"}
{"id": "1302944", "url": "https://cs.wikipedia.org/wiki?curid=1302944", "title": "Dunkirk (rozcestník)", "text": "Dunkirk (rozcestník)\n\nDunkirk (francouzsky Dunkerque) může být:\n\n\n\n"}
{"id": "1302947", "url": "https://cs.wikipedia.org/wiki?curid=1302947", "title": "Sveti Đurđ", "text": "Sveti Đurđ\n\nSveti Đurđ je opčina ve Varaždinské župě v Chorvatsku. Opčinu tvoří 9 sídel. V roce 2011 žilo v celé opčině 3 804 obyvatel, v samotné vesnici Sveti Đurđ 652 obyvatel.\n\n\n"}
{"id": "1302949", "url": "https://cs.wikipedia.org/wiki?curid=1302949", "title": "Revda (město)", "text": "Revda (město)\n\nRevda () je město v Sverdlovské oblasti v Ruské federaci. Při sčítání lidu v roce 2010 měla bezmála dvaašedesát tisíc obyvatel.\n\nRevda leží ve Středním Urale, na západní straně rozhraní mezi Evropou a Asií u ústí řeky Revdy do Čusovaji, levého přítoku Kamy. Jen několik kilometrů severně od Revdy leží přibližně dvojnásobně velký Pervouralsk. Jekatěrinburg, správní středisko Sverdlovského kraje, je od Revdy vzdálen přibližně čtyřicet kilometrů východně.\n\nDějiny Revdy začínají v roce 1731 s počátkem výstavby železářských hutí. Jako oficiální datum se ale uvádí až rok 1734, kdy byly hutě uvedeny do provozu.\n\nOd 3. května 1935 je Revda městem.\n\n"}
{"id": "1302955", "url": "https://cs.wikipedia.org/wiki?curid=1302955", "title": "Václav Mašek (výtvarník)", "text": "Václav Mašek (výtvarník)\n\nVáclav Mašek (28. února 1893, Buštěhrad – 26. května 1973, Praha) byl český malíř, ilustrátor, typograf, grafik, v letech 1945-1950 předseda SČUG Hollar.\n\nVáclav Mašek byl autodidakt. Na počátku ilustrační tvorby mu radil V. H. Brunner. Roku 1914 vystavoval v Mozarteu s Vincencem Benešem, Otakarem Nejedlým, Karlem Dvořákem a dalšími umělci. V letech 1926-1927 a 1929-1930 pobýval v Paříži a studoval francouzské moderní umění. Za ilustrace obdržel četná ocenění a roku 1937 dostal diplom na Světové výstavě v Paříži. V letech 1945-1950 byl předsedou SČUG Hollar.\n\nPod vlivem kubismu začal kreslit a malovat zátiší, portréty, figurální kompozice a krajiny. Spolu s V. H. Brunnerem a F. Kyselou vytvořil roku 1918 výzdobu kavárny Montmartre. Od roku 1923 byl ilustrátorem edice Červen a spolupracoval s Aventinskou mansardou. Patřil k umělecké avantgardě 20. let a kromě početného grafického díla tvořil plakáty, účastnil se rozvoje moderní české knihy, podílel se na vydavatelské činnosti a organizoval různé pokrokové akce. Jeho nejvýznamnější ilustrace zdobí revoluční epos V. Majakovského \"150 000 000\". V roce 1931 věnoval své kresby ženských aktů Karáskově galerii.\n\nKromě kresby se zabýval dřevorytem, mědirytem a litografií. Jeho největším grafickým dílem je cyklus dřevorytů ke knize P. Stránského Český stát. Vytvořil řadu ex libris. Výtvarná pozůstalost je uložena v Památníku národního písemnictví.\n\n\n\n\n\n"}
{"id": "1302956", "url": "https://cs.wikipedia.org/wiki?curid=1302956", "title": "Karel Hesenský", "text": "Karel Hesenský\n\nKarel Hesenský (23. dubna 1809 – 20. března 1877) byl druhým přeživším synem Ludvíka II. Hesenského a jeho manželky Vilemíny Luisy Bádenské.\n\nV roce 1836 se Karel oženil s princeznou Alžbětou Pruskou, dcerou Viléma Pruského (bratr Fridrcha Viléma III.) a Marie Anny Hesensko-Homburské. Byli spolu nešťastní, neboť Karel upřednostňoval život v armádě, místo aby trávil čas se svou rodinou.\n\n19. března 1877 obdržela královna Viktorie telegram od své dcery Alice, manželky Karlova syna Ludvíka, v němž psala, že se \"obávají nejhoršího\". Následující večer dostala královna od Alice zprávu, že Karel \"zemřel poměrně klidně po šesté.\" Královna byla Karlovou smrtí zřejmě otřesena, po jeho smrti o něm ve svém deníku psala jako o \"drahém princi Karlovi Hesenském\", a pozdějiː \"Tak se rmoutím a hluboce cítím s ubohým princem Karlem\".\n\nKarlův nejstarší syn Ludvík se stal po smrti Karlova staršího bezdětného bratra Ludvíka III. hesenským velkovévodou.\n\n"}
{"id": "1302958", "url": "https://cs.wikipedia.org/wiki?curid=1302958", "title": "Ladysmith (Kanada)", "text": "Ladysmith (Kanada)\n\nLadysmith je kanadské město na východním pobřeží Vancouverského ostrova v provincii Britská Kolumbie. Město založil roku 1898 James Dunsmuir a pojmenoval ho po stejnojmenném sídle v Jihoafrické republice. Zdejší obyvatelé pracují v lesnictví, zemědělství a cestovním ruchu.\n\nK roku 1996 čítal počet obyvatel města 6456 lidí, ale o pět let později stoupl o dvě procenta na hodnotu 6587. Protože se samotné město rozkládá na ploše 8,43 kilometrů čtverečních, dosahovala v roce 2001 zdejší hustota osídlení 782 obyvatel na kilometr čtvereční.\n\nKe zdejším rodákům patří např. Pamela Anderson.\n\n"}
{"id": "1302959", "url": "https://cs.wikipedia.org/wiki?curid=1302959", "title": "Jever", "text": "Jever\n\nJever je německé město se 14 000 obyvateli, které je správním centrem zemského okresu Friesland ve spolkové zemi Dolní Sasko. Leží v oblasti marší na Východofríském poloostrově 15 km západně od přístavu Wilhelmshaven. Od roku 1972 patří k městu i okolní obce Moorwarfen, Rahrdum, Cleverns, Sandel a Sandelermöns.\n\nMísto bylo osídleno již v paleolitu, ve starověku zde žili Chaukové. Roku 1158 je zmiňováno jako \"Gevarae\", což je odvozováno ze starogermánského výrazu „gaveren“ – pastviny. Roku 1347 obdržel Jever městská práva, koncem 14. století zde Edo Wiemken založil Jeverské panství, které patřilo k opěrným bodům vitaliánů, poslední nezávislou vládkyní byla Maria z Jeveru, podle níž se městu přezdívá \"Marienstadt\", po její smrti roku 1575 Jever ovládli Oldenburkové. Roku 1667 město získal Anhalt-Zerbst, jako věno Kateřiny Veliké pak připadlo Rusku, za napoleonských válek bylo součástí Holandského království a roku 1818 bylo znovu připojeno k Oldenburskému velkovévodství.\n\nJever je známý především výrobou stejnojmenné značky piva, která má tradici od roku 1848, typickým zdejším řemeslem je také modrotisk. Město má historickou radnici, zámek s anglickým parkem, pět kostelů, větrný mlýn, divadlo, židovský hřbitov, pomník Marie z Jeveru, kozáckou kašnu připomínající období ruské nadvlády, hasičské muzeum a koupaliště. Nedaleko se nachází základna vojenského letectva. Do Jeveru jezdil na prázdniny Karl Jaspers, jeho pradědeček byl místním starostou.\n\n\n"}
{"id": "1302960", "url": "https://cs.wikipedia.org/wiki?curid=1302960", "title": "Norské korunovační klenoty", "text": "Norské korunovační klenoty\n\nNorské korunovační klenoty (norsky: \"Norske kronregaliene\") je realtivně mladý soubor drahocenných předmětů používaných v minulosti při korunovacích norských králů a královen (do roku 1905). Většina korunovačních klenotů byla vyrobena v roce 1818 ve Stockholmu. Kromě korunovačních klenotů patří do souboru korunovačních předmětů také královské trůny, korunovační pláště a královské prapory.\n\nKrálovská koruna byla vyrobena ve Stockholmu roku 1818 zlatníkem Olofem Wihlborgem. Korunu tvoří zlatá čelenka, ozdobená drahokamy (ametysty, chryzoprasy, smaragdy, rubíny a opály), ze shora uzavřená čtyřmi oblouky, které jsou na čelenku napojeny pomocí malinových lístků (každý osazen drahokamem). Dva vedlejší oblouky jsou tvořeny překříženými pásky na sebe navazujících dubových lístků. Všechny oblouky jsou na vrchu koruny v místě svého překřížení osazeny modře emailovaným glóbem na jehož vrcholu je umístěn kříž, tvořený šesti ametysty. Největším drahokamem je zelený turmalín na přední straně koruny, který byl darem brazilského konzula králi Karlovi III. Vnitřek koruny je vyplněn červenou sametovou čapkou, která je zdobena perlami a zlatě vyšívanými korunkami.\n\nKrálovské žezlo a jablko byly vyrobeny ve Stockholmu roku 1818 Adolfem Zetheliusem. Královské jablko je koule z pozlaceného stříbra má s průměrem 10 cm, s přibližně centimetrovou obroučkou ozdobenou malými růžemi. Na vrcholu jablka je umístěna zmenšenina samotného jablka, nesoucí svém vrchu malý křížek. Žezlo je 75 cm dlouhá tyč z pozlaceného stříbra, na jejíž vrchu jsou zploštělé dubové listy zdobené malými růžemi, podobné těm na královském jablku.\n\nRoh na posvátný olej vyroben ve Stockholmu roku 1818 Adolfem Zetheliusem z pozlaceného stříbra. Nádoba na posvátný olej má stejně jako v sousedním Švédsku tvar kravského rohu, což odkazuje na vikingskou minulost severských zemí.\n\nStátní meč obdržel od Napoleona jeho generál Jean-Baptiste Bernadotte, (budoucí švédský a norský král Karel XIV. a III.). Bernadotte tento meč obdržel u příležitosti jmenování maršálem Francie a měl při sobě během bitvy u Lipska.\n\nKoruna královen vyrobil ve Stockholmu zlatník Erik Lundberg v roce 1830, přičemž vzorem mu byla koruna švédských královen. Korunu tvoří zlatá čelenka, ozdobená osmi velkými drahokamy (dva ametysty, čtyři topazy a dva chryzoprasy), ze shora uzavřená čtyřmi oblouky, které jsou na čelenku napojeny skrze osm malinových lístků. Oblouky jsou posázeny malými ametysty, sedm na každém oblouku (kromě čelního oblouku, který je osazen hranatým topazem a šesti malými ametysty). Oblouky na vrchu koruny v místě svého překřížení osazeny modře emailovaným glóbem na jehož vrcholu je umístěn kříž, tvořený malými perlami. Vnitřek koruny je vyplněn čapkou z červeného sametu , která je zdobena malými našitými perlami ve vzoru větývek.\n\nJablko a žezlo královen byly stejně jako koruna královen vyrobeny v Stockholmu v roce 1830. Jablko z pozlaceného stříbra má tvar koule s průměrem 10 cm, s přibližně centimetrovou obroučkou ozdobenou broušenými ametysty. Na vrcholu jablka je umístěna malá modře emailovaná koule, která na svém vrchu nese malý pozlacený křížek. Žezlo má tvar 70 cm dlouhé tyče z pozlaceného stříbra.\n\nKoronet korunního prince bylo jako jediný kus korunovačních klenotů vyroben v Norsku. Roku 1846 ho vyrobil zlatník Herman Colbjørnsen Øyset, přičemž vzorem mu byl koronet švédského korunního prince. Koronet je vyroben ze zlata, ozdoben ametysty, citríny, peridoty a norskými spadkovodními perlami.\n\n"}
{"id": "1302961", "url": "https://cs.wikipedia.org/wiki?curid=1302961", "title": "Kamzík (rozcestník)", "text": "Kamzík (rozcestník)\n\nKamzík může být: \n"}
{"id": "1302963", "url": "https://cs.wikipedia.org/wiki?curid=1302963", "title": "Vačice malá", "text": "Vačice malá\n\nVačice malá (\"Marmosa lepida\") je vačice, která pochází z Jižní Ameriky.\n\n\nSrst má na zádech červenohnědou, spodní část krémovou až bílou. Má hlavu se špičatým čenichem, velkýma ušima a očima. Ocas má dlouhý, tenký a nahý.\n\nZpůsob života této vačice je neznámý. Je aktivní v noci. Ocas používá k lezení po stromech. Reprodukce a výchova mláďat je neprobádaná. Živí se převážně hmyzem.\n\nVyskytuje se v Surinamu, východní Kolumbii, Ekvádoru, Peru, Brazílii a Bolívii. Žije v tropických deštných pralesech.\n\nV Červené knize ohrožených druhů Mezinárodního svazu ochrany přírody byl klasifikován jako vysoce rizikově málo dotčen (LC).\n\n"}
{"id": "1302965", "url": "https://cs.wikipedia.org/wiki?curid=1302965", "title": "Sonny Boy (kniha)", "text": "Sonny Boy (kniha)\n\nSonny Boy je román nizozemské spisovatelky, Annejet van der Zijlové, jež s pomocí archivních dokumentů, soukromé korespondence, fotografií a vzpomínek pamětníků vykreslila autentický obraz nekonvenční ženy, která bojuje o své právo na svobodu a nasazuje svůj život v boji za svobodu ostatních. \n\nJako motto své knihy zvolila Van der Zijlová slova Sebastiana Haffnera z \"Příběhu jednoho Němce\": Kdo chce pochopit historické události, musí číst biografie, nikoliv ovšem biografie státníků, nýbrž ty velmi vzácné životopisy neznámých lidí. \n\nVan der Zijlová na osudu konkrétních lidí nabízí pohled na to, jak se v Nizozemsku vnímalo blížící se nacistické nebezpečí a podává tak svědectví o názorech a způsobu myšlení v Nizozemsku ve 20.-40. letech dvacátého století. Vedle toho se ve své rekonstrukci dotýká i dalšího bolestivého tématu nizozemské historie: obchodu s otroky a vztahu Nizozemska ke koloniím.\n\nRika utekla od manžela a bojuje o své 4 děti. Peníze získává pronajímáním pokojů, pracuje jako bytná. Seznámí se s mladým černým studentem Waldemarem, který přijel do Haagu z nizozemské kolonie Surinamu. Když se ukáže, že je s ním Rika těhotná, odvrátí se od ní celá rodina a takřka všichni přátelé. Přesto se jí povede dostat se ze dna a třebaže je krize, vybuduje prosperující penzion u moře. Krůček za krůčkem se obnovují vztahy s rodinou a nakonec i některými dětmi. Pak přijde obsazení Německem. S penzionem je konec, na pobřeží by se mohli vylodit spojenci. Rika s Waldemarem se musí několikrát stěhovat. Brzy ale nachází nové naplnění, opět mají „hosty,“ teď to jsou ale Židé, kteří nenastoupili do nucených transportů. Všichni mají za to, že válka brzy skončí. Píše se srpen 1942.\n"}
{"id": "1302967", "url": "https://cs.wikipedia.org/wiki?curid=1302967", "title": "Ludvík II. Hesenský", "text": "Ludvík II. Hesenský\n\nLudvík II. Hesenský (26. prosince 1777 – 16. června 1848) byl od roku 1830 do 5. března 1848 hesenským velkovévodou (za Německé revoluce v roce 1848 rezignoval).\n\nOženil se se svou sestřenicí Vilemínou Luisou Bádenskou. Měli spolu několik dětíː\n\n\nDalší děti, které Vilemína Luisa porodila, byly zřejmě jejího dlouhodobého milence Augusta Ludwiga von Senarclens-Grancy. Ty Ludvík ve snaze zabránit skandálu uznal za svéː\n\n"}
{"id": "1302969", "url": "https://cs.wikipedia.org/wiki?curid=1302969", "title": "Josef Prinke", "text": "Josef Prinke\n\nJosef Prinke (* 3. května 1891 , Most - 26. června 1945 , Praha ) byl českoněmecký malíř, grafik a ilustrátor.\n\nJosef Prinke se narodil do chudých poměrů a nemohl si dovolit studovat. Byl jedním ze šesti dětí hajného, kterého v roce 1907 zastřelil pytlák. Proto ani nedokončil gymnázium a v roce 1911 odešel k vojsku. Na počátku 1. světové války byl při prvním nasazení na srbské frontě velmi těžce zraněn a až do konce války se zotavoval. V té době se mu dostala do rukou kniha Rudolfa Steinera \"Jak dosáhnout poznání vyšších světů\", která ovlivnila rozhodnutí stát se malířem. Jako válečný invalida byl přijat na pražskou Akademii do ateliéru Augusta Brömse. Ten si svého žáka velmi cenil a již během studia mu doporučil vystavovat. \n\nPo absolvování Akademie (1918-1921) se v letech 1923-1924 osobně stýkal s Rudolfem Steinerem ve Švýcarsku a byl ovlivněn jeho antroposofickým učením. Po návratu do Prahy vedl kursy malování pro Čechy i Němce a měl několik samostatných výstav, pořádaných Krasoumnou jednotou v Rudolfinu (1920, 1922, 1925, 1928, 1937). Zemřel po 2. světové válce na následky týrání v českém koncentračním táboře 26. června 1945. Část díla Josefa Prinke zachránila jeho manželka Agnes Prinke, které se podařilo uprchnout z Prahy do Německa. Velkou část pozůstalosti - celkem 244 prací zahrnujících figurální kresby, akvarely tempery a olejomalby má ve své sbírce Památník národního písemnictví.\n\nPrinkeho malbu, která je více senzitivní než racionální, významně ovlivnilo antroposofické učení Rudolfa Steinera. Jeho zacházení s barvou je právě tak rozhodné a energické jako pečlivé a zdrženlivé. Experimentoval s výtvarnými technikami a jeho dílo má stylové rozpětí od realistických studií po spirituální malby na pomezí abstrakce. Mnohé z jeho obrazů jsou zvláštním způsobem zároveň nenápadné a přesto živě zářivé.\n\n\n\n"}
{"id": "1302971", "url": "https://cs.wikipedia.org/wiki?curid=1302971", "title": "Team Dimension Data", "text": "Team Dimension Data\n\nTeam Dimension Data for Qhubeka je jihoafrická profesionální stáj v silniční cyklistice. Barvy dresů jsou černá a bílá, používá kola značky Cervélo, jejím hlavním manažerem je bývalý jihoafrický cyklistický reprezentant Douglas Ryder a sportovním ředitelem Roger Hammond. \n\nByla založena v roce 2007 a sponzorovala ji jihoafrická telekomunikační firma Mobile Telephone Networks (MTN). V roce 2011 se spojila s nadací Qhubeka (ngunijsky \"Kupředu\"), podporující cyklistiku v JAR, a přejmenovala se na MTN–Qhubeka. V roce 2013 jí Mezinárodní cyklistická unie udělila jako prvnímu africkému týmu licenci pro účast v závodech UCI World Tour. V roce 2015 se poprvé zúčastnila Tour de France, kde Daniel Teklehaimanot jel čtyři etapy v puntíkovaném trikotu nejlepšího vrchaře a Steve Cummings vyhrál čtrnáctou etapu. Od roku 2016 nese tým název nového hlavního sponzora, počítačové firmy Dimension Data sídlící v Johannesburgu.\n\nMark Cavendish získal čtyři etapová vítězství na Tour de France 2016 a na mistrovství světa v dráhové cyklistice 2016 vyhrál madison. Omar Fraile vyhrál vrchařskou soutěž na Vuelta a España 2016 a jednu etapu na Giro d'Italia 2017. Steve Cummings vyhrál Okolo Británie 2016, Edvald Boasson Hagen Okolo Norska 2017 a na malajsijské Tour de Langkawi se stali vítězi celkové klasifikace v roce 2016 Reinardt Janse van Rensburg a v roce 2017 Ryan Gibbons. Louis Meintjes se stal v roce 2015 mistrem Afriky v silničním závodě jednotlivců.\n\n"}
{"id": "1302981", "url": "https://cs.wikipedia.org/wiki?curid=1302981", "title": "Katarská diplomatická krize 2017", "text": "Katarská diplomatická krize 2017\n\nKatarská diplomatická krize 2017 vznikla v červnu 2017 jako výsledek toho, že několik zemí s Katarem náhle přerušilo jakékoliv diplomatické vztahy, uzavřelo hranice, dopravní spojení a zavedlo sankce. Konkrétně se jedná o Saúdskou Arábii, Spojené arabské emiráty, Bahrajn a Egypt. Později se přidaly Jemen, Maledivy, Mauritánie, Komorské ostrovy a Jordánsko. K roku 2019 sankce od těchto zemí stále trvají. Katar od sebe izoluje přes deset blízkovýchodních i afrických států. Jako důvod tyto země uvedly, že Katar podporuje teroristické organizace a destabilizuje bezpečnost v regionu. Tyto země zrušily a zakázaly veškeré cestování do Kataru, přerušily s Katarem obchod a stáhly odsud své diplomaty a občany.\n\nKatar vznesená obvinění popírá a svou zahraniční politiku nehodlá změnit. Tvrdí, že blokáda je porušením mezinárodního práva. Následkem této krize je zdražení ropy. Kvůli zastavení dodávek jídla okolních zemí ho začalo dodávat především Turecko a Írán – pro zásobování byl vytvořený letecký most.\n\nLetecké společnosti Gulf Air, EgyptAir, FlyDubai, Air Arabia, Saudia, Etihad Airways a Royal Air Maroc přestaly létat do Kataru. Zároveň bylo zakázáno katarským leteckým společnostem, tedy hlavně Qatar Airways, létat přes území dotčených států.\n\n23. června 2017 byl Kataru prostřednictvím Kuvajtu předložen tento seznam 13 požadavků:\n\n\nSuma, kterou má Katar zaplatit zatím nebyla upřesněna, stejně tak jako nebylo upřesněno co tyto země udělají, pokud se Katar nepodvolí. Ten dříve prohlásil, že nepřijme žádné \"cizí diktáty\". Turecko blokádu Kataru odsoudilo a odmítlo uzavřít svou vojenskou základnu. Naopak nedávno schválilo posílení své vojenské přítomnosti v zemi. Kromě Turecka a Kuvajtu se snaží jednání o ukončení sporu zprostředkovat i Maroko, Pákistán či Francie.\n"}
{"id": "1302985", "url": "https://cs.wikipedia.org/wiki?curid=1302985", "title": "Ptačinec trávovitý", "text": "Ptačinec trávovitý\n\nPtačinec trávovitý (\"Stellaria graminea\") je vytrvalá, řídce trsnatá, nevysoká, planě rostoucí rostlina s drobnými, bílými květy. V české přírodě je původní druh, který se vyznačuje širokým ekologickým a biocenologickým rozsahem, je však bez ekonomického významu.\n\nVyskytuje se téměř na celém evropském území a dále východním směrem je přerušovaně rozšířen přes evropské Rusko, Sibiř, Kavkaz, Jihozápadní a Střední Asii až na severozápad Číny i Mongolska a do oblasti ruského Dálného východu. Jeho ostrůvkovitý areál sahá i na sever indického subkontinentu do oblastí pod Himálajem. Druhotně byl zavlečen do Severní i Jižní Ameriky, Austrálie i na Nový Zéland.\n\nV České republice je bylinou hojně rostoucí po celém území bez regionální fytogeografické vazby. Vyskytuje se od teplých planárních oblastí až po chladné alpínské, v Čechách roste i na Sněžce v nadmořské výšce okolo 1500 m. Kvete od května do září.\n\nJe rostlinou nenáročnou na stanoviště, roste na suchých i vlhkých loukách, pastvinách, kamenitých stráních i mezích okolo polí. Je častá na travnatých okrajích lesů a jejich mýtinách, stejně jako podél silničních a železničních komunikací. Nevadí ji přílišná vlhkost a bývá četná i v mokřinách terénních sníženin nebo v blízkosti občas se rozlévajících vodních toků, hojně se vyskytuje i na místech s rozrušovaným povrchem. Nejčastěji roste na půdách humózních, nevápněných, neutrálních až slabě kyselých, hlinitých až písčitých, spíše vlhkých než suchých.\n\nPtačinec trávovitý je vytrvalá bylina s tenkým plazivým, široce větveným oddenkem. Lodyhy má dlouhé 10 až 50 cm, tenké, slabé, bývají poléhavé až vystoupavé, jednoduché nebo rozvětvené a jsou čtyřhranné, lysé a někdy z paždí listů vyrůstají svazečky drobných listů nebo krátké bezkvěté větvičky. Listy na lodyze jsou vstřícné, dlouhé 20 až 35 mm a široké 2 až 5 mm, přisedají zúženou bázi, jsou úzce kopinaté až čárkovité, po obvodě celistvé, na vrcholu špičaté a jejich sytě zelené čepele mají uprostřed vystouplou žilku. Listeny jsou bělavé, blanité, 2 až 10 mm dlouhé, na konci zašpičatělé a uprostřed mají nahnědlý nebo nazelenalý proužek.\n\nPětičetné bílé květy na dlouhých stopkách vytvářejí 15 až 50květý řídký, rozložitý vidlan. Kališní lístky jsou kopinaté, asi 4 mm dlouhé, zřetelně trojžilné a mají bělavý lem sahající do čtvrtiny lístku. Hluboce dělené, bílé korunní lístky bývají o třetinu delší než kališní. V květu je zpravidla deset tyčinek s hnědočervenými prašníky a pestík složený ze tří plodolistů má svrchní semeník a tři čnělky. Vyskytují se i celkově méně vzrůstné rostliny s drobnějšími, jen samčími květy. Květy se otvírají postupně po celé léto, každý má životnost asi tři dny, jsou opylovány drobným hmyzem slétajícím se za nektarem.\n\nPlod je světle hnědá, mnohosemenná, úzce vejčitá, 5 až 7 mm dlouhá tobolka, asi do poloviny obalená trvalým kalichem. Otvírá se šesti chlopněmi a obsahuje četná 1 mm velká, okrouhle ledvinovitá semena hnědé barvy s vrásčitým povrchem.\n\nRostliny se rozmnožují rozrůstáním oddenků nebo semeny, často vytvářejí nevelké kolonie. Semena i vlastní rostliny slouží za potravu drobným ptákům a hlodavcům.\n\n"}
{"id": "1302987", "url": "https://cs.wikipedia.org/wiki?curid=1302987", "title": "Lucile Grahnová", "text": "Lucile Grahnová\n\nLucile Grahnová (30. června 1819 – 4. dubna 1907) byla první světově proslulou dánskou balerínou a jednou z nejpopulárnějších tanečnic romantické baletní éry.\n\nGrahnová studovala od mladých let na Královské dánské divadelní škole v Kodani, Dánsku pod vedením Augusta Bournonvillea. Oficiálně debutovala v roce 1834 a v roce 1835 přijala hlavní roli Astrid v Bournonvilleově hře \"Valdemar\". Brzy začal být vztah mezi Grahnovou a Bournonvillem nevlídný, když zatoužila tančit s proslulým souborem Ballet de l'Opéra national de Paris. Nakonec získala královské povolení odjet; po svém odjezdu v roce 1836 se do Dánska již nikdy nevrátila.\n\nV roce 1839 Grahnová překročila podmínky svého formálního odchodu a byla propuštěna z rolí královského dánského baletu. Vystupovala se souborem Ballet de l'Opéra national de Paris. V letech 1839 až 1845 tančila v mnoha světových městech, včetně Londýna, Petrohradu a Miláně. V roce 1845 bylo její místo mezi sólistkami přijato, když byla pozvána k Perrotovu tanci \"Pas de Quatre\", vedle již známých tanečnic Fanny Cerritové, Carlotty Grisiové a Marie Taglioniové.\n\nPo roce 1846 cestovala Grahnová hodně do Evropy, kde nejen tančila, ale produkovala několik baletů včetně obrození Perrotovy \"Catariny\" a dokonce vlastní hry \"Bacchus et Ariadne\". Grahnová se v roce 1848 přestěhovala do německého Hamburgu a tak se do Německa zamilovala, že se zabydlela v Mnichově.\n\nGrahnová v roce 1856 odešla od tance a provdala se za Fridricha Younga. V letech 1858 až 1861 se stala učitelkou v Lipsku a v letech 1869 až 1875 u Dvorní opery v Mnichově. Zemřela v roce 1907 a městu zanechala velkolepý majetek.\n"}
{"id": "1302990", "url": "https://cs.wikipedia.org/wiki?curid=1302990", "title": "Augusta Nielsenová", "text": "Augusta Nielsenová\n\nAugusta Nielsenová (20. února 1822 – 29. března 1902) byla dánská baletka, která účinkovala v raných baletech Augusta Bournonvillea.\n\nNielsenová se narodila v Kodani a byla jednou z Bournonvilleových raných žaček. Když Lucile Grahnová v roce 1839 opustila Dánsko, získala Nielsenová její role. Udělala debut v \"La Sylphide\" v roli, kterou Bournonville choreografoval speciálně pro její předchůdkyni.\n\nObzvlášť byla obdivována svým výkonem v Bournonvilleově \"La Cracovienne\" a \"La Lithuanienne\", \"Cachucha dance\" jako Céleste v \"Toreadoren\", kterou pro ni Bournonville choreografoval v roce 1840. Poté, co se stala následujícího roku sólistkou, odešla do Paříže, aby mohla pokračovat ve studiu pod Julesem Perrotem. Poté vystupovala v Berlíně, Stockholmu a Christianii. Její kariéra skončila v roce 1849, kdy přišla na jeviště s diadémem, který publikum považovalo za neocenitelný dar od jednoho z jejích obdivovatelů, ačkoli to byl ve skutečnosti jen levný teatrální prvek. Posmívání pro ni bylo takovým šokem, že už se nikdy neodvážila vstoupit do divadla. V pozdějším věku duševně onemocněla a 29. března 1902 zemřela, jako tanečnice zcela zapomenuta.\n\nBounonville ji charakterizoval jako „synonymum lehkosti a elegance“. Byla vysoká, hubená, s dokonalou postavou a krásnýma modrýma očima. Na rozdíl od Andrey Krætzmerové a Lucile Grahnové postrádal její tanec erotický temperament a živý výraz obličeje, ale to bylo kompenzováno její citlivostí, téměř vznešeným charismatem a technickou zdatností, což si její diváci oblíbili.\n"}
{"id": "1302991", "url": "https://cs.wikipedia.org/wiki?curid=1302991", "title": "Nejsledovanější", "text": "Nejsledovanější\n\nNejsledovanější je český dokumentární film pojednávající o životech internetových tvůrců – youtuberů. Do kin vstoupil 14. září 2017. Režisérem je Jiří Sádek. Ve filmu vystupují PedrosGame, Kovy, Shopaholic Nicol, Gabriela Heclová a dvě sestry Lucie a Nicole z kanálu A Cup of Style.\n\n"}
{"id": "1302992", "url": "https://cs.wikipedia.org/wiki?curid=1302992", "title": "Římskokatolická farnost Bratřejov", "text": "Římskokatolická farnost Bratřejov\n\nŘímskokatolická farnost Bratřejov je územní společenství římských katolíků s farním kostelem svatého Cyrila a Metoděje v děkanátu Vizovice. \n\nPrvní písemná zmínka o obci pochází z roku 1481. Kostel svatého Cyrila a Metoděje byl vystavěn v letech 1871–1890 v novogotickém slohu. Budovatelem chrámu byl vizovický děkan Jan Bartoš (1829–1899). Finanční prostředky získal z milodarů věřících a darů různých institucí, které obesílal s žádostí o příspěvek. Jedním z mnoha dárců byl i samotný císař František Josef I. Základní kámen kostela byl položen 22. října 1871; kostel byl vysvěcen 22. října 1890 brněnským biskupem Františkem Saleským Bauerem.\n\nSamostatná farnost byla založena roku 1899.,\n\nFarnost je spravována z Vizovic. Současným administrátorem excurrendo je Od července 2016 byl administrátorem excurrendo R. D. Mgr. Josef Rosenberg. Toho s platností o července 2018 vystřídal 2018 R. D. ICLic. Mgr. Vít Hlavica (nový vizovický farář).\n\nVe farnosti se pravidelně koná tříkrálová sbírka. V roce 2017 činil její výtěžek 23 181 korun.\n\n"}
{"id": "1302993", "url": "https://cs.wikipedia.org/wiki?curid=1302993", "title": "Anton Rakický", "text": "Anton Rakický\n\nAnton Rakický (* 22. dubna 1945 Brezová pod Bradlom) je slovenský obchodník, manažer a hráč na bendžo. V 90. letech 20. století byl několik let generálním ředitelem slovenského podniku zahraničního obchodu Petrimex a souběžně několik měsíců zastával pozici náměstka slovenského ministra mezinárodních vztahů, posléze státního tajemníka slovenského ministerstva zahraničí. Dnes je veřejnosti znám zejména jako přítel Andreje Babiše,\nnad nímž držel ochrannou ruku v době jeho působení v PZO Chemapol (Petrimex) a kterého „vytáhl nahoru“, „do nejvyšších pater byznysu, vlivu a politiky“.\n\nRakický v době komunistického režimu působil v PZO Chemapol (Petrimex). V 80. letech 20. století byl šéfem 32. skupiny pro obchod s hnojivy. Byl znám jako zdatný a jazykově vybavený vyjednavač, který se hbitě pohybuje ve světě mezinárodního byznysu a nenechá se nikým doběhnout. Také ovšem jako tělnatý bonviván žijící opulentním způsobem života. Byl členem komunistické strany, ačkoli po srpnu 1968 zahodil členskou legitimaci a několik let měl pozastavené členství; zpět do strany se mohl vrátit v roce 1972. V roce 1976 ho StB označila za kandidáta tajné spolupráce; později byl překlasifikován na důvěrníka. Podle zmínek v archivech pracovníkům tajné služby sděloval řadu citlivých informací, nejen o obchodních partnerech podniku, ale hlavně o podřízených. \n\nRakický v 80. letech údajně velice dobře vycházel s důstojníkem StB Rastislavem Mátrayem (vedoucím bratislavského oddělení StB pro PZO) a StB jej řadu let nechávala v klidu. Po Mátrayově nuceném odchodu od tajné policie se v StB začaly postupně množit zprávy o „ne zrovna správném vztahu šéfa 32. obchodní skupiny k zásadám socialistického hospodaření“ a slovenská větev StB ho začala prověřovat pro podezření ze závažné hospodářské kriminality (spis byl veden pod krycím jménem \"Nota\").\n\nVyšetřování se týkalo údajného protežování západních firem a obohacování. Rakický prodal za Petrimex do ciziny 28 tisíc tun síry dovezené z Polska, čímž porušil předpisy a způsobil nedostatek suroviny v domácím hospodářství (některé továrny kvůli tomu musely omezit výrobu). Navíc polská strana po zjištění reexportu zastavila dodávky do Československa, takže to pak muselo síru dovážet ze západu za téměř dvojnásobnou cenu. Vyšetřovatel StB škodu vyčíslil na 80 miliónů devizových korun, což v té době byla závratná částka. Upozorňoval také na Rakického podezřele velké bohatství a velmi nákladný způsob života jeho rodiny. (Rakický neúměrné výdaje vysvětloval příjmy z hudebních koncertů - byl totiž také uznávaným jazzovým bendžistou a cestoval s kapelou po světě.) StB proti Rakickému „rozvinula sledovací mašinerii“ (využila agenturní síť v Petrimexu, zprávy z rezidentury ve Varšavě, nasadila odposlech domácího telefonu, prováděla tajné prohlídky a monitoring jeho korespondence; prověřila bankovní konta, vyslýchala kompetentní osoby apod.) Sám Rakický se ovšem díky množství známostí mezi příslušníky StB o svém vyšetřování dozvěděl, ovlivňoval ho stížnostmi na nejvyšší stranické i státní orgány a případ nakonec skončil závěrem, že nejde o podezření z trestného činu. Na základě tohoto podezření ovšem ztratil místo v Petrimexu a oficiálně se živil jen jako hudebník.\n\nPo listopadu 1989 se Rakický velmi rychle zorientoval a mistrně zužitkoval své vyšetřování StB (pasoval se za oběť totalitního útisku). Už v lednu 1990 ho slovenská republiková vláda národního porozumění jmenovala naměstkem ministra průmyslu. Využil své konexe (přátelil se zejména s Milanem Kňažkem a Ján Čarnogurským) a byl Kňažkovým státním tajemníkem v době, kdy působil jako ministr mezinárodních vztahů v první vládě Vladimíra Mečiara. Kňažko v té době budoval struktury budoucího ministerstva zahraničních věcí a veškerou hierarchii, kontakty a vztahy vytvářel s Rakickým po boku. Státní tajemníci měli v té době vyšší pravomoci než je tomu dnes. V řadě aktivit mohli jednat samostatně, často dokonce vedli jednání se špičkami cizích států na vlastní pěst. Jistě to podnikatele pomýšlejícího na možnosti zahraniční klientely potěšilo.\n\nPoté, co se Kňažko stal po volbách v červnu 1992 ministrem mezinárodních vztahů, stal se Rakický v srpnu 1992 jeho náměstkem. Na starost měl hlavně hospodářskou agendu. Po přejmenování ministerstva na ministerstvo zahraničních věcí přešel Rakický do funkce státního tajemníka. V listopadu 1992 ovšem musel z ministerstva odejít kvůli aféře s chystaným prodejem tanků do Pákistánu. Ve skutečnosti ovšem Rakického vytlačili Mečiar a jeho lidé, s nimiž se dostával do konfliktu i sám Kňažko (Mečiar jej z vlády odvolal v březnu 1993).\n\nPo sametové revoluci byl odvolán generální ředitel Petrimexu Rudolf Štencl a akcionáři Petrimexu (tedy zástupci českých a slovenských chemiček) zvolili předsedou představenstva těsnou většinou Ivana Harmaniaka. Zaměstnanci Petrimexu ale sepsali protestní petici a vynutili si zvolení Rakického. \n\nNový ředitel jmenovaný „na přání lidu“ měl s podnikem velké plány. Doba byla taková, že postupně opadávala omezení pro mezinárodní obchod a centrální plánování nahradila „volná ruka trhu“. Petrimex se musel nové době přizpůsobit a tak Rakický prováděl velké vnitřní změny (snížil počet servisních zaměstnanců, přizpůsobil své vnitřní fungování podle klientů apod.) Hospodářsky prosperoval (např. v roce 1992 vykázal obrat 27,4 miliardy korun a zisk 372 milionů korun). Rakický se ovšem nechtěl spokojit s tím, aby Petrimex zůstal jen obchodní společností (nejspíš si uvědomoval, že přijde doba, kdy se samy chemičky naučí sjednávat dodávky a odbyt samostatně a tedy levněji) a připravoval se na privatizaci. Ta se sice rozběhla až v roce 1995, ale zápisy z představenstva Petrimexu dokazují, že vedení podniku hledalo cestu pro majetkový vstup do některých chemiček minimálně od roku 1992.\n\nAndrej Babiš nastoupil do Chemapolu (Petrimexu) v roce 1978 hned po vysoké škole. Redaktor Tomáš Pergler, který o Babišovi napsal knihu a řadu článků, v rozhovoru pro týdeník Reflex (v roce 2014) o Babišovi uvedl: „Už krátce po svém nástupu do Petrimexu objevil člověka, který byl něco jako guru nebo kmotr v jednom. Rozhodně nad ním celou dobu držel ochrannou ruku, a je možné, že dodnes je beneficientem jeho podnikání. Tento člověk se jmenuje Anton Rakický.“ „Rakický byl hodně mazaný bonviván s fantazií. Zatímco Babiš měl pověst spíš pracovitého kluka, kterého někam pošlete a on to spolehlivě udělá. Tohle spojení bylo velmi produktivní nejen v komunismu, ale hlavně v devadesátých letech, když společně přechytračili ostatní lidi z vedení a ovládli Agrofert,“ uvedl dále novinář.\n\nKromě svého působení v byznysu je Rakický též uznávaný hráč na bendžo. Hrál ve skupině \"Revival Jazz Band\", která působila v letech 1972-1977 a odehrála množství koncertů po celé Evropě. Další jeho známé působení je z formace \"T&R Band\" existující v letech 1986-1995.\n"}
{"id": "1302998", "url": "https://cs.wikipedia.org/wiki?curid=1302998", "title": "Synagoga v Lipníku nad Bečvou", "text": "Synagoga v Lipníku nad Bečvou\n\nSynagoga v Lipníku nad Bečvou je dnes nečinná bývalá synagoga ve městě Lipník nad Bečvou v okrese Přerov vystavěná v goticko-renesančním slohu. Nachází se mezi ulicemi Novosady, Piaristická a Perštýnská. V současné době ji vlastní a jako svoji modlitebnu užívá Církev československá husitská. V současné době (2017) se stále vedou spory, zda je nejstarší synagogou na Moravě právě tato anebo synagoga v Kojetíně. Tento objekt je v Ústředním seznamu kulturních památek České republiky v evidenci jako kulturní památka pod rejstříkovým číslem 146411.\n\nDle pramenů měla být synagoga vystavěna ve 2. či 3. desetiletí 16. století. První písemná zmínka o stavbě pochází z roku 1540. Byla postavena jako součást hradeb. Dominantou interiéru je cihlová síťová klenba, odkaz vladislavské gotiky. Severní zeď synagogy je silná 170 cm. \n\nV letech 1607-1608 došlo k rozsáhlé přestavbě a k přístavbě severního patrového traktu, v 70. letech 19. století byla rozšířena o trakt jižní a došlo k novorománské úpravě interiéru.Během nacistické okupace byla synagoga vypleněna a židovská komunita zanikla. Vedou se spekulace, zda zlaté svícny a další předměty ze synagogy ukradli nacisté či se je podařilo schovat židům. Po válce již kvůli neexistenci židovské komunity nemělo smysl synagogu provozovat a tak byla prodána CČSH za 40 tisíc korun.\n"}
{"id": "1302999", "url": "https://cs.wikipedia.org/wiki?curid=1302999", "title": "Émilie Bigottiniová", "text": "Émilie Bigottiniová\n\nÉmilie Bigottiniová (16. dubna 1784 – 28. dubna 1858) byla francouzskou tanečnicí s italskými předky.\n\nDcera Francesca Bigottiniho, známého harlekýna v Pařížské Comédie-Italienne de Paris, vstoupila do Opéra national de Paris v 17 letech a vedla tuto společnost až do svého odchodu do důchodu v roce 1823. Napoleon Bonaparte byl jedním z jejích vznešených obdivovatelů a navzdory jejím četným stykům unikly pověsti o nemorálnosti, které postihly většinu jejích současníků v tanečním světě. Byla považována za příklad dobrého uměleckého vkusu, štíhlá, přesná a vynikající jako mim.\n"}
{"id": "1303001", "url": "https://cs.wikipedia.org/wiki?curid=1303001", "title": "Mount Hubbard", "text": "Mount Hubbard\n\nMount Hubbard je osmá nejvyšší hora Aljašky a současně osmá nejvyšší hora Spojené států amerických (a desátá nejvyšší hora Kanady). Mount Hubbard leží na severozápadě Severní Ameriky, respektive na jihovýchodě Aljašky a na severozápadě teritoria Yukon, na hranici Spojených států a Kanady. Mount Hubbard je jeden z nejvyšších vrcholů pohoří svatého Eliáše. Má nadmořskou výšku 4 557 m a prominenci 2 437 m.\nJe součástí společného masivu s dalšími významnými vrcholy pohoří svatého Eliáše Mount Alverstonem (4 420 m) a Mount Kennedym (4 240 m). Západně od hory se nachází známý Hubbardův ledovec (s délkou 122 km). Na americké straně je hora součástí Národního parku Wrangell–St. Elias, na kanadské straně Národního parku Kluane.\n"}
{"id": "1303002", "url": "https://cs.wikipedia.org/wiki?curid=1303002", "title": "Eftandise Hatun", "text": "Eftandise Hatun\n\nEftandise Hatun byla manželkou osmanského sultána Orhana I. Je také známá jako Eftendize/Aftandisa či Efendi.\n\nJe zapsaná v grantu půdy a možná byla Orhanovou sestřenicí a dcerou Ertuğrula (bratr sultána Osmana I.).\n\nKepecioğlu uvádí podle pozemkových záznamů že byla dcerou Akbaşlu Mahmud Alpa. V nadačním listu který vydal Uzunçarşılı (\"Gazi Orhan Bey Vakfiyesi\") je uvedena jako dcera Akbaşluha, což bylo jméno či přezdívka Orhanova bratra.\n\nZemřela ve městě Bursa.\n"}
{"id": "1303005", "url": "https://cs.wikipedia.org/wiki?curid=1303005", "title": "Portugalská rallye 2009", "text": "Portugalská rallye 2009\n\nPortugalská rallye 2009 (formálně \"43º Vodafone Rally de Portugal\") byl 4. podnik Mistrovství světa v rallye 2009 (WRC). Rallye se konal 2. až 5. dubna 2009. Trať se jela na šotolině a sestávala z 18 rychlostních zkoušek.\n\nSoutěž vyhrál Sébastien Loeb (Citroën World Rally Team) před Mikko Hirvonenem (Ford World Rally Team) a Danim Sordem (Citroën World Rally Team). Norští jezdci Petter Solberg, jeho bratr Henning Solberg a Mads Østberg obsadili následující pozice. Dva body za 7. místo získal Federico Villagra a 1 body za 8. místo Khalid al-Qassimi. \n\nV produkční klasifikaci (PCWRC) zvítězila portugalská dvojice Armindo Araujo a Miguel Ramalho a juniorech dominoval Michal Kosciuszko na Suzuki Swift S1600. Další dvě místa na stupních vítězů obsadili holandští junioři Kevin Abbring a jeho týmový kolega Hans Weijs.\n"}
{"id": "1303006", "url": "https://cs.wikipedia.org/wiki?curid=1303006", "title": "Ridge A", "text": "Ridge A\n\nRidge A je místo nacházející se na 73°30' východní délky a 81°30' jižní šířky, zhruba 1000 km od jižního pólu, spadající pod australské antarktické teritorium.\n\nMísto se nachází na Antarktické výšině na ledovém příkrovu a i jeho okolí je na vyvýšeném místě – je ve výšce 4053 m n.m.\n\nToto místo je zajímavé z několika důvodů:\n\nOd ledna 2012 na místě funguje malá mezinárodní observatoř s vědci z USA (z Arizonské univerzity) a Austrálie. Její hlavní součástí je terahertzový teleskop (HEAT – High Elevation Antarctic Terahertz Telescope), který je schopen detekovat záření, které kdekoli jinde na Zemi jen velmi zřídka pronikne až na povrch.\n\n"}
{"id": "1303011", "url": "https://cs.wikipedia.org/wiki?curid=1303011", "title": "Tomáš Řehák", "text": "Tomáš Řehák\n\nTomáš Řehák (* 21. dubna 1982) je bývalý český profesionální fotbalista, který nastupoval jako záložník nebo útočník.\n\nV neděli 24. září 2006 se dostal mezi olomoucké náhradníky pro zápas v Kladně (prohra Sigmy 2:3). V nejvyšší soutěži však nenastoupil.\n\nVe II. lize hrál za B-mužstvo olomoucké Sigmy, v 75 startech zaznamenal 4 vstřelené branky.\n\nV ročnících 2004/05 (společně s Alešem Chmelíčkem z FK Bystřice pod Hostýnem) a 2009/10 se stal v uničovském dresu nejlepším střelcem Moravskoslezské fotbalové ligy s 19, resp. 14 brankami. V nejvyšší moravské soutěži dal celkem 51 branku (2000–2012). V neděli 22. května 2005 přispěl čtyřmi góly k historickému vítězství Uničova nad Poštornou v poměru 13:2 (viz MSFL – rekordy)\n\nV sezoně 2007/08 hrál v Rakousku, po návratu do vlasti hrál nižší soutěže za Slavoj Vyšehrad, opět Uničov, Sokol Konice a Sokol Kožušany.\n\n"}
{"id": "1303012", "url": "https://cs.wikipedia.org/wiki?curid=1303012", "title": "Římskokatolická farnost Kameničky", "text": "Římskokatolická farnost Kameničky\n\nŘímskokatolická farnost Kameničky je územním společenstvím římských katolíků v rámci chrudimského vikariátu královéhradecké diecéze.\n\nPrvní zpráva o kostele v Kameničkách je z roku 1250. O sto let později je v \"Registra decimarum papalinum\" uváděna místní plebánie ve výčtu litomyšlské diecéze. Později místní duchovní správa zanikla a obnovena byla až v roce 1789, kdy zde byla ustavena lokálie. Z té byla v roce 1855 opětovně vytvořena samostatná farnost.\n\nFarnost má sídelního duchovního správce, který spravuje pouze tuto jedinou farnost.\n\n"}
{"id": "1303013", "url": "https://cs.wikipedia.org/wiki?curid=1303013", "title": "Jan Ziegler", "text": "Jan Ziegler\n\nJan Ziegler (17. prosince 1858 Černovice – 27. února 1902 Roudnička) byl klasický filolog a profesor na gymnáziu v Hradci Králové, kde vyučoval latině, řečtině, češtině a němčině.\n\nNarodil se 17. prosince 1858 v Černovicích. Do roku 1892 působil jako suplující učitel na gymnáziu v Žitné ulici v Praze. Poté byl jmenován skutečným učitelem při gymnáziu v Hradci Králové, kde vyučoval latině, řečtině, češtině a němčině. Přes svou přísnost, kterou jako bývalý voják projevoval, byl žáky velmi oblíbený. Od roku 1896 působil také jako správce žákovské knihovny. Znám byl jako štědrý přispěvatel různých projektů, naposled v roce 1901 jako nadšený turista věnoval 20 K na českou chatu pod Grintovcem v Kamnicko-Savinjských Alpách. Dopoledne 26. února 1902 se vydal do lesa u Roudničky, kde se dvakrát střelil do hlavy z revolveru. Nezabil se však, jen upadl do bezvědomí, z něhož se probral odpoledne téhož dne a vydal se z lesa do Roudničky. Cestou potkal královéhradeckého obuvníka Mužíka, který se ho ujal a dovedl ho do Roudničky. Zde ho v hostinci ošetřil obvodní lékař MUDr. Josef Holeček. Následně byl na vozíku odvezen do královéhradecké okresní nemocnice, kde se MUDr. Klumparovi podařilo jednu z kulek vytáhnout. Následně profesor Ziegler upadl do bezvědomí, z něhož se již neprobral. Zemřel 26. února 1902 v Hradci Králové a pohřben byl 28. února téhož roku na hřbitově v Pouchově.\n"}
{"id": "1303014", "url": "https://cs.wikipedia.org/wiki?curid=1303014", "title": "Grňa", "text": "Grňa\n\nPříjmení Grňa, přechýleně Grňová, nosí více osobností:\n\n\n"}
{"id": "1303016", "url": "https://cs.wikipedia.org/wiki?curid=1303016", "title": "Minimální polynom", "text": "Minimální polynom\n\nMinimální polynom může být:\n"}
{"id": "1303018", "url": "https://cs.wikipedia.org/wiki?curid=1303018", "title": "Minimální polynom (teorie těles)", "text": "Minimální polynom (teorie těles)\n\nMinimální polynom je pojem z teorie těles, podoboru abstraktní algebry. \n\nNechť formula_1 je tělesové rozšíření a je dán prvek formula_2. Pak je minimálním polynomem prvku formula_3 takový monický polynom z polynomiálního okruhu formula_4, kterého je formula_3 kořenem a který je mezi takovými polynomy nejmenšího stupně. \n\nMinimální polynom může existovat pouze k algebraickým prvkům – pokud je prvek transcendentní a tedy není kořenem žádného polynomu z formula_4, pak nelze hledat mezi takovými polynomy polynom monický a nejnižšího stupně. \n\nJe-li ovšem prvek formula_3 algebraický, pak je množina všech polynomů, jejichž je kořenem, vlastním ideálem. A protože formula_4 je oborem hlavních ideálů, jedná se o hlavní ideál generovaný nějakým polynomem formula_9, ke kterému je jednoznačně asociovaný monický polynom, což je hledaný minimální polynom.\n\n\n"}
{"id": "1303026", "url": "https://cs.wikipedia.org/wiki?curid=1303026", "title": "Prusa i3", "text": "Prusa i3\n\nPrusa i3 je 3D tiskárna Josefa Průši a jeho firmy Prusa Research, vyvinutá ve své původní podobě v roce 2012. Podobně jako jiné tiskárny z projektu RepRap je tiskárna schopna vytisknout sama své klíčové komponenty a navíc je to otevřený hardware, tedy kromě její základní podoby se vyskytuje i řada neoficiálních variant. K roku 2016 se jednalo o nejrozšířenější 3D tiskárnu na světě a firma PrusaResearch měla obrat v desítkách miliónů měsíčně. Nejnovější verze zvaná Prusa i3 MK3 byla zveřejněna v září roku 2017 s výraznými zlepšeními oproti předešlým modelům. Poměrně nízká cena, jednoduchost sestavení a modifikace ji zpopularizovaly jak ve světě nadšenců tak profesionálů. Především v zahraničí je využívána i k učebním účelům. Vzhledem k tomu, že je tiskárna „open source“, vzniklo mnoho variant produkovaných firmami i jednotlivci po celém světě, a jako mnoho ostatních RepRap tiskáren, Prusa i3 je schopna vytisknout některé svoje vlastní díly.\n\nTiskárny jsou dodávány ve dvou variantách. První jako složené, oživené a otestované zařízení, druhá potom jako stavebnice. \n\nPrusa i3 je třetí tiskárna designovaná Josefem Průšou, hlavním developerem RepRap projektu, který již dříve vynalezl PCB vyhřívanou desku. Prvním prototypem byl Prusa Mendel, vyrobený roku 2010. V roce 2011 následovala druhá generace této tiskárny. Tiskárna byla takto pojmenována spíše RepRap komunitou než samotným Průšou.\n\nPrvní tiskárna Prusa Mendel byla oznámena v září roku 2010 s úmyslem zjednodušit již existující design Mendelu, včetně redukování času potřebného k vytisknutí z 20 hodin na pouhých 10 a výměny bushingů za klasická ložiska.\n\nDruhá tiskárna Prusa Mendel byla zveřejněna listopadu roku 2011. Zlepšení se projevilo především při sestavování tiskárny. Již nebylo potřeba tolik nástrojů k sestavení stroje a byly vylepšeny i pásky u krokových motorů, použita byla také LM8UU lineární ložiska.\n\nV květnu roku 2012 prošla tiskárna velkou proměnou především díky designu od OpenSCAD. Tato generace se tak výrazně odlišila i od ostatních RepRap tiskáren. Trojúhelníkový závitový rám byl nahrazen hliníkovým, vyřezaným vodním paprskem. Představena byla i nová tiskací tryska nazvaná „Prusa Nozzle.“ Začaly se používat šrouby M5 místo zastaralých M8. Design se soustředil na jednoduchost konstrukce, snažili se navýšit počet částí, který si tiskárna dokázala vytisknout sama. V roce 2015 Průša oznámil verzi, kterou nazval Original Prusa i3. Prodával ji přes si svoji firmu zvanou Prusa Research.\n\nV květnu roku 2016 byla do prodeje uvedena verze Prusa i3 MK2. Jednalo se o první 3D tiskárnu na světě s automatickou korekcí zkreslení na všech třech osách. Prostor, na kterém dokázal tento model tisknout, se rapidně zvětšil. Prusa Research také začal používat vlastní krokové motory. Dále byly představeny senzor pro automatické vyrovnání tiskací plochy a přepsaný firmware Marlin. Za zmínku stojí i polyetherimidový povrch tiskací desky či nová kontrolní deska RAMBo. Prusa MK2 se stala první RepRap tiskárnou, která byla podporována Windows funkcí Plug-and-Play USB ID.\n\nV březnu roku 2017 na svém blogu Josef Průša oznámil, že od této chvíle budou veškeré MK2 tiskárny vyměněny za novější verzi MK2S se stejnou cenovkou. Mezi vylepšení patřily například nové U-šrouby, které sloužily k držení nových a vylepšených LM8UU ložisek, dále hladké tyče, vylepšený držák pro senzor indukčnosti, lepší roztřídění kabelů a nový kryt elektroniky.\n\nV září roku 2017 byla na trh vypuštěna nová generace i3, a to MK3, prodávaná jako „nesmírně chytrá.“ Mezi vylepšené vlastnosti patří: solidnější osa Y, nová tryska, tišší větráčky s monitorovanými otáčkami za minutu, updatovaný senzor na vyvažování tiskací desky, nová elektronická deska zvaná „Etsy“, tišší motorky, magnetická vyhřívaná tiskací plocha s vyměnitelnými železnými pláty. Tento model také obsahuje několik nových senzorů: senzor teploty, detektor filamentu a senzor, který detekuje výpadek proudu. MK3 běží na 24 V místo 12 V, takže veškeré komponenty byly vylepšeny na 24 V varianty. Tiskárna také nabízí dedikované zásuvky na Raspberry Pi Zero W, kterých se využívá se softwarem OctoPrint pro bezdrátové tisknutí, a nabízí verzi speciálně pro tiskárny Prusa.\n\nCílem MK3 bylo zjednodušit užití pro neprofesionály a minimalizovat šanci na zkažení tisknutého produktu. Detektor filamentu dovoluje uživatelům „nabít“ tiskovou strunu pouhým vložením. Senzor dokáže detekovat stav, kdy se filament zasekne nebo dotkne a tisk automaticky zastaví. V obou případech bude tisk pokračovat po doplnění struny. Vylepšený motor dokáže předejít posunování vrstev. Senzor výpadku proudu dokáže tiskárnu vrátit k tisku tam, kde přestala, poté co elektřina opět naběhne. Senzor teploty umožňuje předcházet přehřátí. Nové generace tiskáren dokáží tisknout rychlostí až 200 mm/s.\n\nStávajícím uživatelům tiskáren MK2 a MK2S byl nabídnut upgrade za 200 $ na verzi MK2.5, ale vzhledem k negativním recenzím uživatelů byla tato možnost vyškrtnuta z nabídky. Nahradil ji upgrade za 500 $ a to z MK2S na MK3.\n\nV únoru 2019 byla na trh uvedena verze Prusa i3 MK3S společně s Multi Material Upgrade MMU2S, který umožňuje použít až 5 různých tiskových materiálů současně. \n\nK dispozici jsou i jednotlivé upgrade kity z předchozích modelů na novější. Upgrade MK2/MK2S na MK3S za $604, upgrade z MK3 na MK3S za $24. Upgrade z MK3 na MK3S je také bezplatnou součástí upgradu Multi Materiálového MMU2 na novější MMU2S.\n\nJako ostatní RepRap tiskárny, i Prusa i3 je schopna vytisknout mnoho svých vlastních dílů, které jsou většinou tištěny ABS plastem. Změna nastala u MK3, která používá PETG. Standardní tiskárna se skládá z 26 vytisknutých částí.\n\nPrusa i3 je schopna vytisknout mnoho materiálů, např.: ABS, PLA, HIPS, PET, FLEX, TPU, TPE, PP a nylon. Ostatní materiály vyžadují jiné teploty a techniky, aby byly schopny přilepit se k tiskací desce.\n\nPrusa i3 je, jako mnoho ostatních RepRap tiskáren, vyrobena kombinací vlastních vytisknutých 3D částí a ostatních komponentů, které se často přirovnávají k „vitamínům“, protože nemohou být vytištěny.\n\n„Vitamíny“ použity na tiskárně Prusa i3 jsou kombinací běžných součástek z jiného materiálu než plastu anebo elektronických částí jako např. motorů a kontrolní desky.\n\nDíky popularitě Prusa tiskáren vzniklo mnoho variant vytvořených různými firmami a jednotlivci z celého světa. Upravovány byly například rámy nebo trysky.\n\nKlony této tiskárny se nejvíce liší v použitých rámech. Ty byly napodobeny např. akrylem, dřevem, ale také třeba Legem.\n\nExistuje mnoho trysek používaných na tiskárnách Prusa. Patří mezi ně 1.75 mm a 3 mm, jednobarevné i barevný varianty. Na místo trysky lze připevnit například i laser, tužku, propisku nebo fix.\n\n"}
{"id": "1303033", "url": "https://cs.wikipedia.org/wiki?curid=1303033", "title": "Česko-islandské vztahy", "text": "Česko-islandské vztahy\n\nČesko-islandské vztahy jsou bilaterální vztahy mezi Českou republikou a Islandem. Země navázaly diplomatické vztahy 1. ledna 1993. Česká republika má konzulát v Reykjavíku, Island má konzulát v Praze. \nObě země jsou členy NATO, Rady Evropy a Organizace pro hospodářskou spolupráci a rozvoj. \n \n"}
{"id": "1303037", "url": "https://cs.wikipedia.org/wiki?curid=1303037", "title": "Vačice hnědavá", "text": "Vačice hnědavá\n\nVačice hnědavá (\"Metachirus nudicaudatus\") je vačice, která pochází ze Střední a Jižní Ameriky.\n\nNachází se od Nikaraguy po Paraguay a sever Argentiny i ve výškách 1500 m n. m. Jedná se o jediný druh rodu \"Metachirus\", i když studie molekulární fylogenetiky naznačují, že by se měl pravděpodobně rozdělit na několik druhů.\n\nTato vačice je suchozemská a žije osamoceně v noci. Je všežravá. Živí se ovocem, malými obratlovci a bezobratlými.\n\nVytváří hnízda z listů a větviček na větvích stromů, pod skalami nebo kládami. V jednom vrhu bývá 1-9 mláďat.\n\nMá bílou skvrnu nad očima. Její ocas je delší než její tělo.\n\n"}
{"id": "1303038", "url": "https://cs.wikipedia.org/wiki?curid=1303038", "title": "Václav Kalenda", "text": "Václav Kalenda\n\nVáclav Kalenda (28. března 1801 Jasenná – 10. února 1878 Kukleny) byl český učitel, spisovatel, novinář a národní buditel. Pro Kukleny byl tak významnou osobností, že byla po něm v roce 1921 nazvána jedna ze zdejších ulic.\n\nNarodil se 28. března 1801 v Jasenné u Josefova, kde jako syn rolníka ve 12 letech absolvoval zdejší obecnou školu. Poté 2,5 roku navštěvoval koclířovskou německou školu. Odtud byl dán k sudslavskému učiteli Františku Královi, aby se u něho učil hudbě a liternímu umění. V roce 1817 nastoupil do učitelského kursu v Hradci Králové, odkud se po půlročním angažmá a výborně složených zkouškách 14. července 1817 vrátil do Sudslavi, kde se stal na 9 měsíců učitelským pomocníkem. Poté působil v Kostelci nad Orlicí, kde vykonal zkoušku ze všech hudebních nástrojů, 5 týdnů ve Starém Plese (rozličné prameny udávají jak Nový, tak Starý Ples, stejně tak je to s délkou zdejšího učitelování – uvádí se různě od 5 týdnů do 1 roku; zde měl po úmrtí učitele sám do 1. prosince 1819 školu vést), 4 roky a 2 měsíce v Černilově (do 31. ledna 1824, zřídil zde chlapecký hudební sbor) a 9 let v Holohlavech (jako pomocník, do roku 1832). Zároveň složil zkoušku ze zpěvu, strunných i dechových nástrojů u ředitele kůru v Hradci Králové, a to s takovým úspěchem, že mohl dirigovat hudbu nejen ve filiálním, ale i farním kostele. Z Holohlav se dostal na školu na Chlumu, odkud po 1 roce provizoria odešel a roku 1833 nastoupil na školu ve Vlkově, kde strávil 4 roky. Následně se dostal do Hořiněvsi (nejprve jako pomocník a od 2. června 1839 pod dekretem), kde byl za prospěch ve zkoušce při biskupské vizitaci oceněn 7. listopadu 1841 titulem vzorný učitel jaroměřského okresu. 1. března 1843 nastoupil na školu v Kuklenách, kde se stal v roce 1871 řídícím učitelem. Tam působil do 31. července 1872, kdy po 55 letech učitelování odešel do výslužby, přičemž mu byl udělen titul ředitele. Záhy se odstěhoval do Prahy, kde zemřel 10. února 1878.\n\nJe znám jako propagátor mnemotechniky a hláskovací metody ve východních Čechách. O těchto věcech často psal a přednášel na různých učitelských poradách. Pro školní potřebu napsal „Soustavu hláskovací na velké tabelli“ (1851), kterou vydal vlastním nákladem, „Čítanku“ a „Malou tabulku pro dítky“, jež zůstaly jen v rukopisné podobě. Vedle toho byl pilným přispěvatelem různých novin a časopisů, např. články: „Navedení u vyučování čtení hláskováním“ v „Příteli mládeže“ a „Užitek kamenů“ ve „Školníkovi“ (1861). V roce 1868 byl za svoji pedagogickou činnost dekorován stříbrným záslužným křížem a následujícího roku po převzetí školství vládou byl zvolen zástupcem učitelstva do okresní školní rady.\n\nVedle své pedagogické dráhy si našel čas i na spolkový a společenský život. V roce 1856 byl zvolen do obecního výboru, do něhož kandidoval i v následujících letech. 1. srpna 1864 byl zvolen ředitelem prozatímního výboru Pěvecké jednoty Vlastimil v Kuklenách. Díky rozmíškám ve spolku však jednotu 3. října 1867 opustil, aniž by na jednotu zanevřel.\n"}
{"id": "1303039", "url": "https://cs.wikipedia.org/wiki?curid=1303039", "title": "Marjana Marraš", "text": "Marjana Marraš\n\nMarjana bint Fathallah bin Nasrallah Marraš ( ; 1848-1919) také známá jako Marjana al-Marraš () nebo Marjana Marraš al-Halabija (, tzn. „Marjana Marraš Aleppská“) byla osmanská syrská básnířka a zakladatelka literárního salonu během arabského kulturního obrození (al-Nahdy). Byla první syrskou ženou, která publikovala sbírku básní, a je pokládána za první ženu, která přispívala do arabského periodického tisku.\n\nPocházela ze zámožné a vzdělané melchitské rodiny z Aleppa, její bratři Francis Marrash a Abdallah Marrash byli také významní spisovatelé. Absolvovala anglickou školu v Bejrútu, ovládala světové jazyky, matematiku i hru na kanonaki. Patřila k propagátorkám práva žen na vzdělání. Její poezie odráží vlivy Alphonse de Lamartine a dalších romantických básníků.\nV roce 1870 začala psát články do novin, zejména pro bejrútské noviny \"Lisán al-hál\" i \"al-Žinán\". V roce 1893 v Bejrútu mohla publikovat její sbírku básní \"Bint fikr\" poté, co napsala báseň, která je oslavou sultána Abdülhamida II. Její spisy obsahují první dějiny pozdního období osmanské Sýrie.\n\n\n"}
{"id": "1303048", "url": "https://cs.wikipedia.org/wiki?curid=1303048", "title": "International Working Test 2008", "text": "International Working Test 2008\n\nInternational Working Test 2008 (IWT 2008) byl XVII. ročník mezinárodní soutěže retrieverů ve working testech, který se konal 7. a 8. června 2008 v Rakousku poblíž vsi Seefeld. Pořadatelem soutěže byl Österreichischer Retriever Club (ÖRC).\n\nMaximální počet startujících byl původně stanoven na 30 týmů a každá členská země mohla vyslat maximálně 4 národní týmy. Soutěže se nakonec zúčastnilo 32 národních týmů z 11 zemí a díky tomu žádný free tým nestartoval. Vítězem se stal tým z Nizozemska (1) před týmy ze Švýcarska (1) a Itálie (2).\n\nRozhodčími byli John Drury, Jim Gale Phil Parkins, Keith Bedford, Phil Allen.\n\nVýsledková listina\n\n"}
{"id": "1303051", "url": "https://cs.wikipedia.org/wiki?curid=1303051", "title": "Belver", "text": "Belver\n\nBelver je zaniklý hrad nejasné lokalizace, který se patrně nacházel nedaleko hradu Skály na území dnešního náchodského okresu. Hrad patřil Janu Salavovi z Lípy a\n\ndochovala se nám o něm jediná písemná zpráva, pocházející ze Starých letopisů českých:\n\n„…téhož roku (1447) po sv. Duchu všechna knížata slezská spolu s městy Vratislaví, Svídnicí, Zhořelcem, Budyšínem, Žitavou a dalšími městy, která jim patřila, vytáhli, a když mezi sebou sebrali peníze, vykoupili od pánů a zemanů hrady, ze kterých jim silně škodili a loupili, jako Vízmburk pana Jiříka Vízmburského z Dubé, Adršpach pana Hynka Červenohorského, Žacléř patřící kdysi panu Hanušovi z Varnsdorfu, Belver a Skály pana Jana Salavy. Hrady zaplatili hotovými penězi a pak je zbořili a zničili…“ \n\nLokální badatel Václav Jirásek se domnívá, že se mu podařilo místo zaniklého hradu lokalizovat. Hrad se dle něj nacházel v Supích skalách, kde roku 1960 nalezl jezdecký třmen. V místě nálezu se rovněž nalézají trámová lůžka, která indikují přítomnost zaniklých dřevěných staveb. Ztotožnění opevněné skalní lokality v Supích skalách se zaniklým Belverem ovšem nelze nijak prokázat.\n\n"}
{"id": "1303058", "url": "https://cs.wikipedia.org/wiki?curid=1303058", "title": "John Milne", "text": "John Milne\n\nJohn Milne (30. prosince 1850 Liverpool – 31. července 1913, Isle of Wight) byl anglický geolog a důlní inženýr, který je považován za vynálezce kyvadlového seismografu.\n\nJohn Milne byl jediným dítětem svých rodičů. Studoval na King's College a Royal School of Mines v Londýně. \n\nV letních obdobích let 1873 a 1874 jej jako důlního inženýra najal Cyrus West Field, aby prozkoumal Newfoundland a Labrador z hlediska možnosti těžby uhlí a minerálů. V této době napsal článek, který se zabýval vzájemným působením ledu a skal. V dalším článku se zabýval alkou velkou, která byla tři desítky let předtím definitivně vyhubena. Později zkoumal také geologii Sinajského poloostrova.\n\nV letech 1875–1895 žil v Japonsku, kde pracoval jako odborný poradce a profesor v Tokiu. Poté, co oblast kolem Jokohamy postihlo silné zemětřesení, začal tento jev zkoumat spolu s dalšími v Japonsku žijícími britskými vědci Jamesem Alfredem Ewingem a Thomasem Grayem. Ačkoli pracovali v týmu, je právě Milne považován za vynálezce kyvadlového seismografu.\n\nV únoru 1895 zničil jeho dům, knihovnu i mnoho nástrojů požár. Milne se několik měsíců poté rozhodl vrátit i se svou japonskou manželkou do Anglie, kde se usadil na ostrově Wight. Ještě předtím jej v Japonsku císař Meidži vyznamenal Řádem vycházejícího slunce III. třídy. \n\nV roce 1887 byl zvolen členem Královské společnosti. \n\nZemřel ve věku 62 let na Brightovu nemoc.\n\n"}
{"id": "1303059", "url": "https://cs.wikipedia.org/wiki?curid=1303059", "title": "Sýrie v osmanském období", "text": "Sýrie v osmanském období\n\nOsmanská Sýrie je pojem označující historické území Sýrie v období pod nadvládou Osmanské říše. V rámci osmanské říše zahrnoval region Sýrie oblast přibližně odpovídající Levantě pod osmanskou nadvládou, zahrnující území dnešních států Sýrie, Jordánsko, Libanon, Izrael a Turecko.\n\nOsmanská Sýrie byla rozdělena na vilájety Damašek a Aleppo. Tripolský vilájet byl zřízen roku 1579 a později i vilájet Adana, který byl vytvořen z části vilájetu Aleppo. Od roku 1861 existoval také autonomní Libanonský vijálet, jehož cílem bylo zajistit autonomii libanonským maronitským křesťanům. Vilájety se dále dělily na několik sandžaků.\n\n"}
{"id": "1303061", "url": "https://cs.wikipedia.org/wiki?curid=1303061", "title": "Litevsko-polská státní hranice", "text": "Litevsko-polská státní hranice\n\nLitevsko-polská státní hranice je severní hranicí Polska a jižní hranicí Litvy. Existuje formálně od 11. března 1990 jako hranice mezi oběma státy; do té doby byla součástí hranice mezi Polskem a SSSR. Dlouhá je 103 km. \n\nV dobách existence meziválečného Polska se ustanovila mezi Polskem a Litvou hranice v délce 521 km, vedená dnešním územím Litvy (součástí Polska byla ještě značná část dnešního běloruského území. Hranice byla vedena zhruba mezi městy Daugavpils a Grodno. Hranice neprocházela po jasné čáře, nýbrž se nacházela uvnitř neutrální zóny v délce 6 km, která byla de facto územím nikoho.\n\nVe své současné podobě byla hranice vytyčena v roce 1945 poté, co došlo ke změnám hranic SSSR s východoevropskými státy. \n\nBěhem existence Sovětského svazu se nacházelo z litevské strany hraniční pásmo v délce několika kilometrů. Hranicí prochází několik vodních toků a dvě jezera Bałedź a Gaładuś. Nejjižnější část hranice je vedena vodním tokem, řekou Marycha. Hranice prochází málo osídlenou, většinou zalesněnou rovinatou krajinou. Od konce roku 2007, kdy obě země vstoupily do Schengenského prostoru je hranice volně průchozí.\n\nHranici kříží jedna železniční trať národního významu a dvě hlavní silniční spojení. Do roku 2007 zde existovaly tři silniční hraniční přechody:\n\n\na jeden železniční:\n\n\nZ vojenského hlediska představuje hranice koridor EU a NATO, které obklopuje Kaliningradská oblast ze západu a Bělorusko z východu. V angličtině bývá označován tento koridor pojmem \"Suwalki Gap\".\n"}
{"id": "1303065", "url": "https://cs.wikipedia.org/wiki?curid=1303065", "title": "Baillet-en-France", "text": "Baillet-en-France\n\nBaillet-en-France je francouzská obec v departementu Val-d'Oise v regionu Île-de-France. V roce 2014 zde žilo 2 031 obyvatel.\n\nSousední obce jsou: Attainville, Bouffémont, Chauvry, Moisselles a Montsoult.\n\n\"Počet obyvatel\"\n\n\n"}
{"id": "1303067", "url": "https://cs.wikipedia.org/wiki?curid=1303067", "title": "Michal Matějovský", "text": "Michal Matějovský\n\nMichal Matějovský (* 20. řijna 1985 v Hradci Králové) je český automobilový závodník a mistr ČR.\n\nMichal začínal v Škoda Pick-Up Cupu ze kterého zamířil do Škoda Octavia Cupu a pak do BMW 1 Challenge. Po těchto vcelku úspěšných letech odešel do SEAT Leon Eurocupu a odtud k jednorázovým startům na mistrovství světa cestovních vozů (WTCC) a celým sezonám s týmem Křenek Motorsport po boku Petra Fulína na mistrovství Evropy cestovních vozů (ETCC). V roce 2017 byl Michal bez angažmá.\n\n"}
{"id": "1303069", "url": "https://cs.wikipedia.org/wiki?curid=1303069", "title": "Jakub Knoll", "text": "Jakub Knoll\n\nJakub Knoll (* 14. ledna 1991 v Berouně) je český automobilový závodník a mistr ČR v autokrosu, v současnosti jezdec týmu Šenkýř Motorsport v šampionátu ADAC GT Masters.\n\n\n"}
{"id": "1303071", "url": "https://cs.wikipedia.org/wiki?curid=1303071", "title": "Polsko-ruská státní hranice", "text": "Polsko-ruská státní hranice\n\nPolsko-ruská státní hranice představuje severní hranici Polska a jižní hranici Ruska. Hranice není vedena mezi souvislým územím Ruské federace a Polskem, nýbrž s ruskou Kaliningradskou oblastí, která je od území zbytku Ruska oddělena územím Litvy a Běloruska. \n\nDlouhá je 232 km a je vedena západo-východním směrem; od Baltského moře (hranice překonává Viselskou kosu a Viselský záliv) až k hranicím s Litvou. \n\nPřesněji hranice vede od trojmezí Polska, Ruska a Litvy východním směrem od hraničního kamene č. 1987 na západ podel obcí Wiżajn, Gołdap, Węgorzewo, Bartoszyce a Braniewo. Přes Vislanský záliv přechází mezi hraničními kameny č. 2417 a 2436 a končí u vesnice Piaski na Viselské kose. \n\nPolsko a Rusko spolu sdílely hranice od doby, kdy původní Moskevské velkoknížectví ovládla všechna knížectví, která se nacházela mezi ním a Polsko-litevským státem. V letech 1815–1916 vedla hranice (vnitřní hranice uvnitř Ruského carství) po řece Bug. \n\nVe své současné podobě byla hranice ustanovena v roce 1945 jako součást polsko-sovětské hranice. Vznikla rozdělením východního Pruska na dvě části a její průběh odsouhlasily vítězné mocnosti po druhé světové válce na Postupimské konferenci.\n\nPřesné vytyčení se uskutečnilo v roce 1957, kdy proběhly i drobné úpravy hranice.\n\nHranice je od roku 2004 externí hranicí Evropské unie a od roku 2007 i externí hranicí Schengenského prostoru. V letech 2012–2016 mohli v rámci tzv. malého pohraničního styku cestovat občané Ruské federace na území Polska i přes to, že by potřebovali pro cestu po celém území EU tzv. Schengenské vízum. V roce 2016 tuto možnost polská vláda jednostranně zrušila.\n\nV roce 2016 byly vyměněny sloupy vytyčující hranici.\n\n\n"}
{"id": "1303072", "url": "https://cs.wikipedia.org/wiki?curid=1303072", "title": "Jakub Klášterka", "text": "Jakub Klášterka\n\nJakub Klášterka (* 24. května 1994 v Plzni) je český automobilový závodník a bývalý pilot GP3 Series, kde závodil roku 2012 pro tým Jenzer Motorsport. V současnosti Jakub nezávodí nikde, v minulosti závodil například ve Formuli Renault 2.0 NEC.\n\n\nJakub Klášterka na DriverDB\n"}
{"id": "1303073", "url": "https://cs.wikipedia.org/wiki?curid=1303073", "title": "Boos (Bavorsko)", "text": "Boos (Bavorsko)\n\nBoos je obec v německé spolkové zemi Bavorsko, v zemském okrese Unterallgäu ve vládním obvodu Švábsko.\n\nV roce 2015 zde žilo 1 962 obyvatel.\n\nSousední obce jsou: Babenhausen, Egg an der Günz, Fellheim, Niederrieden, Pleß a Winterrieden.\n\n"}
{"id": "1303074", "url": "https://cs.wikipedia.org/wiki?curid=1303074", "title": "Petr Charouz", "text": "Petr Charouz\n\nPetr Charouz (* 5. ledna 1991 v Praze) je český automobilový závodník a bývalý pilot FIA GT Series. Je synem podnikatele a závodníka Antonína Charouze a mladším bratrem testovacího pilota F1 a vítěze Le Mans Series z roku 2009 Jana Charouze.\n\n\n"}
{"id": "1303075", "url": "https://cs.wikipedia.org/wiki?curid=1303075", "title": "Všeobecné letectví", "text": "Všeobecné letectví\n\nVšeobecné letectví (anglicky: general aviation; GA) je termín pro všechny operace civilního letectví, které nejsou pravidelné, nepravidelné (př. charterové) ani vojenské. Mezi lety všeobecného letectví řadíme tedy lety kluzáků, motorových padáků, malých letadel (ultralightů) či business jetů. Většina světového leteckého provozu spadá pod tuto kategorii, většina letišť přijímá výhradně lety všeobecného letectví. Spadá sem velká škála aktivit, ať už komerčních jako letecké školy, zemědělské letectví či nekomerčních jako rekreační lety s menšími letadly.\n\n"}
{"id": "1303076", "url": "https://cs.wikipedia.org/wiki?curid=1303076", "title": "František Rotter", "text": "František Rotter\n\nFrantišek Rotter (15. května 1831 Škrdlovice u Přibyslavi – 21. ledna 1895 Nový Hradec Králové byl český lesník, autodidaktik a vynálezce. Na jeho počest byl park u kostela sv. Antonína na Novém Hradci Králové roku 1891 pojmenován \"Rotterovy sady\".\n\nNarodil se 15. května 1831 ve Škrdlovicích u Přibyslavi. Po absolvování reálky v Brně se začal věnovat lesnictví. Působil v Lipníku, Nickelsburgu, Žáru, v Novém Městě nad Metují, v Korutanech. V roce 1861 vstoupil do služeb města Hradce Králové, kde se stal nejprve lesním ve Svinarech (sídlil v myslivně čp. 34) a roku 1873 nadlesním v Novém Hradci Králové. V roce 1875 nechal v lese u studánky postavit tříhrannou kapličku na památku stříbrné svatby císaře Františka Josefa I. a císařovny Alžběty Bavorské. V roce 1882 byl povýšen na lesmistra. Zemřel 21. ledna 1895 v Novém Hradci Králové.\n\nFrantišek Rotter byl průkopníkem nových metod v zakládání i ochraně lesů a těžbě dřeva. Vynikal také jako školkař, odborný vychovatel a examinátor. Pro taxaci lesů sestrojil velký a malý dendrometr; pro pěstování lesů velký a malý secí stroj a rozsévač semen v lesních školkách. Světového uznání se dostalo jeho patentu postranního spojení železničních vagónů (1890), za což získal diplom zemské výstavy ve Štýrském Hradci a byl jmenován čestným členem akademie vynálezců v Paříži.\n\nVedle toho byl též literárně činným. Napsal řadu článků do našeho nejstaršího lesnického časopisu „Háje“ (články: „Stroj na kypření půdy lesní s připojeným strojem secím“ [1873], „Čeho šetřím při setbě a pěstování lesního semene“ [1874], „Chroust“ [1879]).\n\nKromě svého povolání lesnického se věnoval na Novém Hradci Králové i tamnímu společenskému a politickému životu. Řadu let zasedal v obecním zastupitelstvu. 27. dubna 1884, 1. srpna 1884 (opětovná volba po rekursu), 8. srpna 1887, 21. srpna 1890, 9. října 1893 byl zvolen v rámci III. sboru obecním výborem. Za lesní personál byl v roce 1890 jedním ze dvou vyjednavačů ve věci zřízení nové vojenské střelnice. Na jeho podnět byl též 30. července 1890 založen zdejší okrašlovací spolek, jehož se stal prvním předsedou. Vedle toho byl řadovým členem nebo funkcionářem mnoha spolků působících v Novém Hradci Králové. Na jeho pohřbu se 24. ledna 1895 poprvé představilo 13 novohradeckých sokolů v krojích. Stáli čestnou stráž se šavlemi u katafalku zemřelého.\n"}
{"id": "1303078", "url": "https://cs.wikipedia.org/wiki?curid=1303078", "title": "Boos", "text": "Boos\n\nBoos může být:\n\n\n"}
{"id": "1303079", "url": "https://cs.wikipedia.org/wiki?curid=1303079", "title": "Polsko-slovenská státní hranice", "text": "Polsko-slovenská státní hranice\n\nPolsko-slovenská státní hranice představuje jižní hranici Polska a severní hranici Slovenska. Je dlouhá celkem 541 km. Je vnitřní hranicí Evropské unie. Dlouhá je 541 km. Oba státy rozděluje již od vyhlášení nezávislosti Slovenska dne 1. ledna 1993. Hranici vytyčuje 7 155 znaků.\n\nHranice začíná u obce Hrčava na trojmezí Česko-Polsko-Slovensko v beskydech a poté pokračuje východním směrem přes pohoří Oravské Beskydy, vodní nádrž Orava, Vysoké Tatry, Belianské Tatry, pohoří Spišská Magura, Národní park Pieniny, Nízké Beskydy a Bukovské vrchy. Její východní okraj představuje trojmezí Polska-Slovenska a Ukrajiny na vrchu Kremenec. \n\nHranice probíhá rovněž i středem tří řek, a to Jelešni, Dunajce a Popradu. Z obou stran hranice se nacházejí četné národní parky a chráněné krajinné oblasti. \n\nHranice je s drobnými změnami vedena v trase původní vnitřní hranice mezi Rakouskem a Uherskem, kde byla stanovena již od dob Rakousko-uherského vyrovnání. Tvoří ji přirozená geografická hranice severní části Karpatského oblouku. Hranice prochází přes nejvyšší horu Polska, Rysy ve Vysokých Tatrách. Tato hranice byla předmětem sporů již na konci 19. století. V roce 1897 proběhla v souvislosti s určením přesného průběhu vnitřní hranice mezi Rakouskem a Uhrami i mezinárodní arbitráž, která skončila v roce 1902. Do té doby docházelo ke střetům mezi vlastníky pozemků na obou stranách hranice. Symbolem boje o vytyčení hranice se stalo jezero Morskie Oko. \n\nOd 1. listopadu 1918 byla hranicí mezi Československem a Polskem. Její průběh byl nicméně předmětem sporů mezi Prahou a Varšavou, které se vedly především o území Oravy a Spiše. Spor byl ukončen uzavřením smlouvy o vzájemných hranicích v roce 1958.\n\nBěhem druhé světové války rozdělovala hranice nejpve Polsko a nezávislé Slovensko, od obsazení Polska pak Nacistické Německo a Slovenský štát. Fašistické Slovensko po porážce Polska zabralo ty části za společnou hranicí, kterou muselo Československo Polsku odstoupit, a které byly do roku 1918 součástí Uher.\n\nMezi lety 1945–1993 byla východní části hranice mezi Polskem a Československem. Během existence socialistických režimů v obou zemích bylo možné hranici překročit buď s cestovním pasem, nebo s občanským průkazem s cestovní přílohou.\n\nPoslední dokument o vytyčení vzájemné hranice byl mezi oběma vládami podepsán v letech 1995–1998. K drobným úpravám hranice pak došlo ještě v roce 2005, především z důvodu změny toku řeky Dunajce a dalších praktických důvodů.\n\nDo roku 2007 bylo na hranici provozováno celkem 55 silničních hraničních přechodů, 3 železniční a 2 turistické.\n\n"}
{"id": "1303080", "url": "https://cs.wikipedia.org/wiki?curid=1303080", "title": "Henry Nebezpečný", "text": "Henry Nebezpečný\n\nHenry Nebezpečný (v anglickém originále Henry Danger) je americký televizní sitcom vytvořený Danem Schneiderem a Danou Olsen. První díl byl na stanici Nickelodeon odvysílán 26. července 2014. V hlavních rolích se představili Jace Norman, Cooper Barnes, Riele Downs, Sean Ryan Fox a Ella Anderson.\n\nHenry Hart je třináctiletý chlapec, který žije v městečku Krásnov. Začne brigádu jako Drsňák, pomocník Kapitána, hrdiny Krásnova. Jako kamufláž slouží pro Kapitánovu tajnou základnu obchod \"Veteš a spol.\". Drsňák a Kapitán tak začnou společně bojovat proti zločinu.\n\n, \"(český dabing: Jan Köhler)\"\n, \"(český dabing: Vojtěch Hájek)\"\n, \"(český dabing: Klára Nováková)\"\n, \"(český dabing: Josef Fečo)\"\n, \"(český dabing: Patricie Soukupová)\"\n"}
{"id": "1303083", "url": "https://cs.wikipedia.org/wiki?curid=1303083", "title": "Codogno", "text": "Codogno\n\nCodogno je italská obec v provincii Lodi v oblasti Lombardie.\n\nV roce 2016 zde žilo 15 956 obyvatel.\n\nSousední obce jsou: Camairago, Casalpusterlengo, Cavacurta, Fombio, Maleo, San Fiorano, Somaglia a Terranova dei Passerini.\n\nZdroj: \n\n"}
{"id": "1303087", "url": "https://cs.wikipedia.org/wiki?curid=1303087", "title": "Filip Salaquarda", "text": "Filip Salaquarda\n\nFilip Salaquarda (* 11. ledna 1984 v Praze) je český automobilový závodník, který aktuálně závodí pro tým svého otce Igora, ISR Racing v šampionátu Blacpain GT Series.\n"}
{"id": "1303088", "url": "https://cs.wikipedia.org/wiki?curid=1303088", "title": "Železniční trať Klina–Prizren", "text": "Železniční trať Klina–Prizren\n\nŽelezniční trať Klina–Prizren (albánsky Hekurudha Klinë–Prizren, srbsky Железничка пруга Клина–Призрен/Železnička pruga Klina–Prizren) se nachází v jihozápadní části Kosova. Dlouhá je 58,43 km a na severu (u města Klina) se napojuje na trať Kosovo Polje–Peć. Trať je jednokolejná a neelektrifikovaná. Nachází se na ní 12 mostů a 52 přejezdů.\n\nTrať byla vybudována po druhé světové válce v souvislosti se snahou o zprůmyslnění a rozvoj Kosova. Její výstavba byla zahájena roku 1959 a dokončena v roce 1963. Trať je vedena severo-jižním směrem v údolí řeky Bílý Drin. \n\nV současnosti je v provozu pouze část trati, a to jen pro nákladní dopravu do vesnice Zrze, kde se nachází průmyslový komplex. V prostoru bývalého nádraží v Prizrenu byly vytrhány kolejnice a jeho část byla zastavěna obytnými domy. Kosovští političtí představitelé si jako svojí prioritu stanovili nejen toto spojení v budoucnosti obnovit, nýbrž jej prodloužit dále na jih až na území Albánie do města Milot.\n\nRekonstrukce trati má být uskutečněna do roku 2022 a celková obnova si vyžádá náklady ve výši 58,1 mil. EUR.\n\nNa trati se nachází celkem 7 stanic:\n\n"}
{"id": "1303089", "url": "https://cs.wikipedia.org/wiki?curid=1303089", "title": "Seznam dílů seriálu Henry Nebezpečný", "text": "Seznam dílů seriálu Henry Nebezpečný\n\nToto je seznam dílů seriálu \"Henry Nebezpečný\". Americký sitcom \"Henry Nebezpečný\" vysílá stanice Nickelodeon.\n\n<onlyinclude></onlyinclude>\n\n"}
{"id": "1303090", "url": "https://cs.wikipedia.org/wiki?curid=1303090", "title": "Štěpán Vojtěch", "text": "Štěpán Vojtěch\n\nŠtěpán Vojtěch (* 23. září 1977) je český automobilový závodník, jezdec rallye a bratr automobilového závodníka Tomáše Vojtěcha. \n\nJe znám především za volantem vozu Peugeot 206 WRC se kterým jezdil se svým bratrem Tomášem. Pod hlavičkou společností OMV absolvoval závody World Rally Car. Je šéfem společnosti Federal Cars, která prodává vozy Peugeot a příležitostně se účastní některých rallye závodů, hlavně domácí Rallye Bohemia. Jeho partnerkou byla krátké období česká modelka Diana Kobzanová.\n"}
{"id": "1303093", "url": "https://cs.wikipedia.org/wiki?curid=1303093", "title": "Fellheim", "text": "Fellheim\n\nFellheim je obec v německé spolkové zemi Bavorsko, v zemském okrese Unterallgäu ve vládním obvodu Švábsko.\n\nV roce 2015 zde žilo 1 119 obyvatel.\n\nObec leží u hranic Bavorska s Bádenskem-Württemberskem. Sousední obce jsou: Boos, Heimertingen, Kirchdorf an der Iller (Bádensko-Württembersko), Niederrieden a Pleß.\n\n"}
{"id": "1303109", "url": "https://cs.wikipedia.org/wiki?curid=1303109", "title": "Cornwallské prase", "text": "Cornwallské prase\n\nCornwallské prase, častěji jen cornwall, zřídka velké černé anglické nebo velké černé, ang. Large black pig, je plemenoprasete domácího pocházející z Velké Británie, především z hrabství Devon, Cornwall a Essex. Je to prase velkého tělesného rámce a jediné britské plemeno prasat, které je úplně celé černé, odtud anglické pojmenování, které v překladu znamená „velké černé prase“.\n\nJe to nenáročné, konstitučně tvrdé a klidné plemeno, prasnice vynikají výbornou plodností. Je vhodné pro extenzivní chovy, do intenzivních chovů se nehodí.\n\nCornwallské prase vzniklo spojením krajových populací černých prasat západní a východní Anglie. Chovatelská organizace a plemenná kniha byla založena v roce 1898 nebo 1899 a cíleným chovem se rozdíly mezi krajovými rázy vytratily. Plemeno zažilo vrchol na začátku dvacátého století a v té době došlo k četným vývozům mimo Spojené království. Počet chovaných cornwallských prasat poklesl po druhé světové válce s rozvojem chovu plemen prasat vhodnějších pro intenzivní masnou produkci ve velkochovech a v šedesátých letech 20. století bylo plemeno na pokraji vyhynutí. Od té doby sice počet cornwallských prasat stoupl, nicméně organizace The Rare Breed Survival Trust, The American Livestock Breeds Conservancy i Rare Breeds Canada, které se zabývají ochranou vzácných plemen, považují cornwallské prase za zranitelné plemeno.\n\nPředkové cornwallského prasete pocházeli z místních zemských plemen černé barvy ve dvou vzdálených oblastech, v hrabství Devon a Cornwall v jihozápadní Anglii a v Essexu, Suffolku a Kentu na východě. \n\nPopulace černých prasat ve východní Anglii, především v hrabství Essex, byla ovlivněna četnými dovozy prasat z Číny, které probíhaly na konci 18. století, zatímco prasata z Devonu a Cornwallu byla pravděpodobně blízce příbuzná prasatům chovaným v kontinentální Evropě, především ve Francii. \n\nV Devonu se prasata původně šlechtila na co nejdelší délku těla, uší, rypáku, ocasu a štětin, ale selektivní chov vedl k postupnému zušlechtění plemene a v roce 1850 byl místní ráz cornwallského prasete větší, jemnější, s dobrou stavbou těla s pevnou konstitucí.\n\nPodle některých teorií pochází černá pigmentace cornwallského prasete od guinejských zakrslých prasat dovezených z Afriky nebo od prasete neapolského.\n\nNa konci 19. století byla černě pigmentovaná velká prasata mezi chovateli velmi oblíbená. V roce 1898 nebo 1899 vznikla v Ipswichi chovatelská organizace, the Large Black Pig Society. Logo společnosti, písmena LBP vepsána ve štítu, bylo zaregistrováno v roce 1902.\n\nPlemenná kniha cornwallského prasete byla otevřena v roce 1899.  Došlo tak ke spojení velkých černých prasat z Devonu a Cornwallu s populacemi menších černých prasat z Essexu, hrabství Suffolk, s plemenem zvaným malé černé prase a s několika dalšími v té době téměř vyhynulými plemeny černých prasat z východní Anglie. Takto vzniklé cornwallské plemeno bylo v počátku v typu značně nejednotné, ale vzájemným křížením se rozdíly mezi prasaty z různých oblastí postupně stíraly a v roce 1913 už bylo dosaženo tvarové uniformity.\n\nV roce 1910 bylo cornwallské prase poprvé předvedeno na výstavě Královské zemědělské společnosti a Smithfieldského klubu a v roce 1919 ji prasnice cornwallského prasete vyhrála. V témže roce bylo vystaveno 121 cornwallských prasat, nejvíc ze všech plemen.\n\nVe 20. letech 20. století bylo plemeno na vrcholu popularity. Po druhé světové válce početní stavy začaly klesat s tím, jak zemědělci přecházeli na plemena prasat vhodná k intenzivnímu chovu ve stájích. \n\nChovatelská organizace byla v roce 1949 sloučena se svazem chovatelů National Pig Breeders Association, která se později přejmenovala na British Pig Association.\n\nV roce 1955 vydala komise britského parlamentu zprávu o rozvoji chovu prasat ve Velké Británii. V ní byla odmítnuta krajová plemena prasat jako zastaralá a neefektivní a pozornost chovatelů se podle ní měla soustředit pouze na tři plemena: na plemeno welsh, britskou landrasu a bílé ušlechtilé prase. \n\nZpráva spustila období úpadku chovu všech ostatních britských plemen prasat, včetně cornwallského prasete. V roce 1973, kdy byla založena organizace The Rare Breed Survival Trust, už několik krajových plemen zcela vyhynulo a počet příslušníků ostatních plemen byl nebezpečně nízký. Cornwallské prase se ocitlo na seznamu ohrožených plemen.\n\nUž v  roce 1896 bylo plemeno pod názvem cornwall dovezeno do Německa a následně také do většiny evropských zemí a také do Severní a Jižní Ameriky, do Afriky a do Oceánie. \n\nNa konci 19. století docházelo k dovozu cornwallského prasete z Anglie i do českých zemí. Zde se křížilo s místními prasaty a stojí tudíž také u vzniku přeštického prasete. Ještě před první světovou válkou se plemeno chovalo na Moravě. \n\nDalší importy cornwallského prasete se odehrály mezi lety 1952 - 1955, kdy bylo plemeno využito k regeneraci přeštického prasete a také k užitkovému křížení kanců cornwall a prasnic plemene české bílé ušlechtilé. Výslední kříženci byli oblíbení pro svou odolnost, přizpůsobivost a schopnost využívat objemná statková krmiva. Dnešní linie Marino přeštického prasete pochází z kance plemene cornwall.\n\nDo Austrálie bylo importováno v roce 1902 nebo 1903. Plemeno bylo zvoleno oproti podobnému berkshirskému praseti, protože lépe snáší teplé počasí, má výbornou schopnost pastvy a je velmi plodné. V roce 1930 tvořila cornwallská prasata pouze jedno procento populace australských prasat a chovala se především ve státech Victoria, Jižní Austrálie a Tasmánie. Početnost plemene se i další roky pohybovala kolem jednoho procenta, s mírným zvýšením počtů po druhé světové válce a poklesem téměř k nulovému počtu nově zaregistrovaných zvířat v 80. letech 20. století. \n\nPrvní dovozy do Spojených států amerických se uskutečnily ve 20. letech 20. století, ale počty chovaných prasat byly natolik nízké, že v roce 1985 byl nutný opakovaný import.\nV současnosti se ve Spojených státech chová cornwallské prase v malých stádech pocházejících z jedinců dovezených z Velké Británie v roce 1985 a 1990 a mimo Velkou Británii se plemeno chová také v Kanadě, Austrálii a Jižní Africe.\n\nCornwallské prase je prase velkého tělesného rámce s dlouhým a hlubším trupem. Hlavu má poměrně dlouhou a širokou, profil hlavy je mírně prohnutý. Ocásek je vysoko nasazený a štětiny řídké.\n\nJe to konstitučně tvrdé plemeno proslulé odolností a vhodností k extenzivnímu chovu.\n\nCornwallské prase se nejvíce hodí k pastevnímu chovu, dobře využívá statková krmiva a umí tak efektivně transformovat málo kvalitní krmivo v maso. Je to jediné celé tmavě pigmentované plemeno prasat pocházející z Velké Británie, je tmavošedé až černé bez odznaků. Díky tomu nejsou citlivé na sluneční úpal. \nPovaha cornwallského prasete je klidná, prasata lze pást v oplůtcích. Snadná ovladatelnost je částečně způsobena velmi velkýma klopenýma ušima, která zvířatům brání ve výhledu, uši ale také chrání oči zvířete před hlínou při rytí.\n\nCornwallské prasnice jsou plodné do vysokého věku a jsou dobrými matkami s dobrou mléčností. Ve vrhu bývá obvykle 8 - 10 selat, ale některé prasnice mívají až 13 selat. Je to právě prasnice cornwallského plemene, která je zapsána v \"Guinnessově knize rekordů\" za to, že mezi lety 1940 a 1952 porodila 26 vrhů selat – největší počet vrhů, který kdy byl u prasete zaznamenán. Dospělí kanci váží 320 až 360 kg a hmotnost prasnic se pohybuje kolem 270 - 320 kg. Obezita u prasnic zvyšuje riziko rozvoje cystické degenerace vaječníků a ztráty plodnosti. Postupem času se plemeno zvětšuje, na začátku 20. století činila průměrná hmotnost prasnic 230 kg.\n\nBěhem vrcholu popularity plemene bylo cornwallské prase chováno především pro výrobu trvanlivých masných výrobků a bekonu. Maso je libové, cornwallské prase netvoří nadbytek hřbetního sádla. Pro masnou produkci bylo často kříženo s bílým ušlechtilým a středním bílým prasetem, výsledný užitkový hybrid byl oblíbený mezi chovateli pro svou životaschopnost. V současnosti je ale při velkovýrobě masa nežádoucí černá pigmentace kůže čistokrevných cornwallských prasat.\n\nV roce 1954 bylo v plemenné knize zapsáno 2195 cornwallských prasat, 269 plemenných kanců a 1926 chovných prasnic. Tato zvířata tvořila asi 3,4 % tehdejší populace prasat ve Velké Británii, která činila přibližně 65 tisíc kusů prasat. V roce 1986 poklesl počet na pouhých 200 prasnic. Na konci roku 2011 bylo v plemenné knize evidováno 421 cornwallských prasat (86 plemenných kanců a 335 prasnic), což představuje malý nárůst oproti roku 2010, kdy jich bylo 405 (65 plemenných kanců, 340 prasnic). Cornwallské prase je nejvzácnější staré krajové plemeno prasat v Británii, i když počet jedinců pomalu stoupá v důsledku zvýšení poptávky po mase z tradičních plemen prasat. V roce 2011 bylo plemeno klasifikováno jako \"zranitelné\" na seznamu organizace the Rare Breeds Survival Trust, to znamená, že podle odhadu organizace existuje 200 až 300 chovných prasnic. Organizace chovatelů prasat The British Pig Association v současnosti registruje 6 krevních linií a 24 rodin cornwallského prasete.\n\nV roce 2004 australská organizace the Rare Breeds Trust of Australia zapsala cornwallské prase na seznam kriticky ohrožených plemen, což znamená, že v plemenné knize prasat v Austrálii je každý rok registrováno méně než 30 nových chovných prasnic.\n\nAmerická organizace American Livestock Breeds Conservancy odhadla počet cornwallských prasat v roce 2008 na 300 chovných prasnic a zařadila plemeno na seznam kriticky ohrožených plemen, což znamená, že každý rok je do plemenné knihy ve Spojených státech zapsáno méně než 200 kusů a celosvětová populace je odhadnuta na méně než 2000 kusů. V USA se chová nejen pro zachování genetické diverzity, ale také pro maso. Jeho chov je dobrým způsobem, jak pokrýt vzrůstající poptávku po mase z pastevně chovaných prasat. Kanadská organizace Rare Breeds Canada v roce 1997 evidovala jeden poslední chov cornwallských prasat v Kanadě a řadí ho mezi ohrožená plemena s tím, že v zemi se chová méně než 500 kusů.\n"}
{"id": "1303112", "url": "https://cs.wikipedia.org/wiki?curid=1303112", "title": "Lucas Vázquez", "text": "Lucas Vázquez\n\nLucas Vázquez Iglesias (* 1. července 1991, Curtis) je španělský fotbalista hrající za Real Madrid a španělskou fotbalovou reprezentaci na postu pravého křídelního útočníka.\n\nVázquez přišel do juniorského týmu Realu v roce 2007 v 16 letech. V seniorském fotbalu si poprvé zahrál za C-tým Realu v sezoně 2010/11. Svými 23 góly v sezoně 2011/12 pomohl B-týmu Realu k postupu do 2. španělské ligy. Svůj debut v 2. lize odehrál 17. srpna 2012, když odehrál závěrečných 6 minut v zápase proti Villarrealu (1:2). Svůj premiérový gól v 2. lize vstřelil 15. října 2012 proti UD Las Palmas (3:2).\n19. srpna 2014 byl Vázquez poslán na hostování do Espanyolu hrajícím v Primera División. Svůj debut v La Lize odehrál 30. srpna 2014 proti Seville (1:2). Svůj první gól vstřelil 5. října 2014 proti Realu Sociedad (2:0). 3. června 2014 Vázquez podepsal čtyřletý kontrakt s Espanyolem za 2 miliony €.\nV červnu 2015 uplanil Real na Vázqueze výstupní klauzuli a Vázquez se vrátil do Realu. Svůj debut odehrál 12. září 2015 proti svému bývalému klubu, Espanyolu (6:0). V základní sestavě se poprvé objevil o týden později v utkání s Granadou (1:0).\n\nSvúj první gól vstřelil 30. prosince 2015 Realu Sociedad (3:1).\n\nVázquez se objevil i v 7 utkáních Ligy mistrů 2015/16. Ve finále proti Atléticu Madrid vstřelil gól v penaltovém rozstřelu a potvrdil tak výhru Realu (2:1 ). Následně si zahrál i v Superpoháru proti Seville. V poslední minutě nastavení nahrál Sergiu Ramosovi, který vstřelil gól a srovnal skóre zápasu na 2:2 ().\n\nV říjnu podepsal nový kontrakt trvající do roku 2021.\nVázquez nikdy Španělsko nereprezentoval na juniorské úrovni. Svůj reprezentační debut odehrál 7. června 2016 v přátelském utkání s Gruzií (0:1).\n\nJeden start si připsal na ME 2016 v osmifinále s Itálií (0:2).\n"}
{"id": "1303113", "url": "https://cs.wikipedia.org/wiki?curid=1303113", "title": "Barb Wire", "text": "Barb Wire\n\nBarb Wire (v anglickém originále \"\") je americký film z roku 1996, vycházející ze stejnojmenného komiksu. Snímek režíroval David Hogan a hlavní úlohu v něm ztvárnila herečka Pamela Anderson, která v té době slavila úspěchy jako herečka televizního seriálu \"Pobřežní hlídka\", ale toužila se herecky posunout a věnovat se hraným filmům.\n\nFilm se odehrává – z pohledu doby natáčení – v blízké budoucnosti a popisuje situaci, kdy americký Kongres v roce 2019 získal absolutní moc a tvrdě potlačoval neamerické obyvatelstvo. Hrdinka Barb Wire, někdejší válečnice a současná majitelka baru ve Steel Harbor, posledním volném území Spojených států amerických, pomáhá uniknout skupině lidí z území ovládaného příznivci Kongresu.\n"}
{"id": "1303115", "url": "https://cs.wikipedia.org/wiki?curid=1303115", "title": "Bitva na Hackhamské pláni", "text": "Bitva na Hackhamské pláni\n\nBitva na Hackhamské pláni (\"\") je druhý díl prequel knižní série První roky k souboru Hraničářův učeň od australského spisovatele Johna Flanagana. Děj se odehrává rok po skončení předchozího dílu \"Turnaj na Gorlanu\". V anglickém originále knížka vyšla v roce 2016 u nakladatelství Random House, český překlad byl vydán o rok později u nakladatelství Egmont.\n\nVíce než rok poté, co Morgarath utekl ze svého hradu do Deštných hor, se za ním vydává Halt, aby zjistil, jaké má vzbouřený baron plány. Po krátkém průzkumu zjistí, že Morgarath ovládl armádu přibližně tisíce wargalů; mohutných tvorů porostlých černou srstí a chodících jako lidé. Krátce poté, co se Halt vydá oznámit tuto zprávu králi Duncanovi vytáhne Morgarathova armáda z Deštných hor, začne přepadat léna a přibližovat se k hlavnímu městu království. Kvůli tomu, že Morgarathovi vojáci přepadávají různé vesnice a hrady, nemůže většina baronů poslat královi své vojáky a ten tak musí čelit přesile vojsk wargalů. Do toho se královi narodí dědička trůnu Kasandra, jeho žena ovšem při porodu umírá.\n\nPři první bitvě v Ashdownské brázdě se Duncanově armádě povede především zásluhou hraničářů a oddílu lučištníků připravit Morgaratha přibližně o čtvrtinu jeho jednotek, následně se ovšem Duncan s vojskem stáhne na Hackhamskou pláň. Tam se mu podaří odrazit první útok wargalů, je mu však jasné, že druhý už nemá jeho oslabené vojsko šanci ubránit. Právě ve chvíli, kdy se Morgarath rozhodne na Duncana zaútočit celou svojí silou se objeví Halt s jednotkou kavaleristů. Haltovi a Gilanovi, dvanáctiletému synovi bojového mistra Davida, se totiž především díky Gilanově znalosti místní krajiny podařilo s touto jednotkou přebrodit řeku a vpadnout Morgarathovi do zad. Útočící kavaleristé vyvolají v armádě wargalů, kteří mají z koní téměř panický strach, zmatek a Morgarath je nucen ustoupit zpět do Deštných hor.\n"}
{"id": "1303116", "url": "https://cs.wikipedia.org/wiki?curid=1303116", "title": "Afghanit", "text": "Afghanit\n\nAfghanit je velmi vzácný minerál, ze skupiny tektosilikátů. Poprvé byl objeven roku 1968 v Afghánistánu a napočest této země byl následně i pojmenován. \n\nVzniká především v kontaktních mramorech a dolomitech, kde tvoří výplně společně s lazuritem. Vzácně vzniká v alterovaných xenolitech vápenců s pemzou.\n\n\n\nNa typové lokalitě se vyskytuje společně s lazuritem, sodalitem, nefelínem, flogopitem, olivínem, diopsidem, vesuvianem, kalcitem a pyritem.\nBrousí se jako drahý kámen.\n\n\n"}
{"id": "1303118", "url": "https://cs.wikipedia.org/wiki?curid=1303118", "title": "Jukums Vācietis", "text": "Jukums Vācietis\n\nJukums Vācietis ( \"Иоаким Иоакимович Вацетис\", 11. listopadu 1873 Jaunmuiža – 28. července 1938 Kommunarka) byl lotyšský vojenský velitel. Bojoval v řadách Rudé armády, ačkoli nikdy nebyl členem komunistické strany. \n\nPocházel z chudé venkovské rodiny, proto vstoupil roku 1891 do armády, aby mohl studovat na státní náklady. Absolvoval vilniuskou junkerskou školu (1897) a akademii generálního štábu (1909), za první světové války sloužil u Lotyšských střelců, roku 1916 byl povýšen na plukovníka. \n\nPo vypuknutí říjnové revoluce přešel se svým oddílem na stranu bolševiků, bojoval proti jednotkám Józefa Dowbor-Muśnického a potlačil povstání eserů v Moskvě v létě 1918, v září 1918 byl jmenován vrchním velitelem sovětských ozbrojených sil. \n\nPodílel se na neúspěšném pokusu zavést v Lotyšsku sovětskou moc, po jeho ztroskotání byl v roce 1919 byl zatčen a obviněn z kontrarevoluční činnosti, ale pro nedostatek důkazů byl omilostněn. Po válce žil v Moskvě, přednášel na Frunzeho vojenské akademii a publikoval řadu vojenskohistorických spisů.\n\nV listopadu 1937 byl zatčen a obviněn z členství ve „fašisticko-teroristické špionážní organizaci“. Byl zastřelen na polygonu Kommunarka nedaleko Moskvy. V roce 1957 byl rehabilitován. \n"}
{"id": "1303126", "url": "https://cs.wikipedia.org/wiki?curid=1303126", "title": "Ferdinand Gabaj", "text": "Ferdinand Gabaj\n\nFerdinand Gabaj (17. prosince 1908, Liptovská Porúbka – 12. července 1974, Bratislava) byl slovenský prozaik, překladatel a učitel.\n\nPocházel z rolnické rodiny a vzdělání získával v Liptovské Porúbke, Liptovském Hrádku, Liptovském Mikuláši a na učitelském ústavu ve Spišské Nové Vsi. Celý život působil jako učitel, nejprve v Smrečanech, pak v letech 1930-1931 v Ladzanech, v letech 1931-1933 v dnešním Sliači, v letech 1933-1934 v Dunajské Stredě a nakonec od roku 1934 až do roku 1969, kdy odešel do důchodu, učil v Bratislavě.\n\nPrvní básnické i prozaické pokusy začal uveřejňovat v roce 1926 v časopisech Svojeť, Nový rod a Slovenské hlasy, knižně debutoval v roce 1934 sbírkou povídek \"Katka a Kata\". Psal zejména romány z vesnického prostředí a rodinné kroniky, které svým humorem připomínaly díla Martina Kukučína. Zvláštní skupinu děl tvoří knihy pro rodiče a vychovatele, které jsou vzpomínkami a zápisky dlouholetého učitele, díky kterým se snaží pomoci pochopit dětskou duši. Kromě tvorby pro dospělé se věnoval i tvorbě pro děti a mládež. První povídky uveřejňoval v časopisech Mladý život a Prameň. Věnoval se zejména tématům ze současného života dětí, vykresluje jejich optimismus, ale i rozpornost a složitost dětského světa. Jeho pohádky jsou plné bizarních nápadů, fantazie, vtipu, hravosti a humoru. Kromě vlastní tvorby také překládal z polské, maďarské a české literatury. \n\n\n\n"}
{"id": "1303127", "url": "https://cs.wikipedia.org/wiki?curid=1303127", "title": "Židovský hřbitov v Bohumíně", "text": "Židovský hřbitov v Bohumíně\n\nŽidovská obec v Ostravě nechala v roce 2007 hřbitov obnovit. V té době se zde nacházelo 32 náhrobků. Hřbitov byl pak následně několikrát poškozen útoky vandalů, po těchto aktech byla vždy uskutečněna oprava. Hřbitov je volně přístupný z bohumínského komunálního hřbitova.\n\n\n"}
{"id": "1303131", "url": "https://cs.wikipedia.org/wiki?curid=1303131", "title": "Richard Kreml", "text": "Richard Kreml\n\nRichard Kreml (* 6. října 1970 Přerov) je český lékař – ortoped a politik, od roku 2010 zastupitel města Kroměříž, člen Zelených.\n\nPochází z Přerova. Vystudoval medicínu a za prací se dostal do Kroměříže, kde již více než 20 let žije a stal se uznávaným ortopedem.\n\nRichard Kreml žije ve městě Kroměříž, konkrétně v místní části Vážany. Angažuje se v oblasti ochrany životního prostředí, nakládání samosprávy s veřejným majetkem či trasování místních komunikací.\n\nJe členem Strany zelených.\n\nV komunálních volbách v roce 2006 kandidoval za SZ do Zastupitelstva města Kroměříž, ale neuspěl. Zastupitelem města se tak stal až po volbách v roce 2010, kdy místní kandidátku SZ vedl, a to pod názvem \"\"Zdravé Kroměřížsko\"\". Ve volbách v roce 2014 mandát obhájil jako člen SZ na kandidátce \"\"ZDRAVÉ KROMĚŘÍŽSKO\"\" (tj. SZ a nezávislí kandidáti). Působí jako předseda Komise pro životní prostředí. Také ve volbách v roce 2018 vedl jako člen Zelených kandidátku subjektu \"\"ZDRAVÉ KROMĚŘÍŽSKO\"\" (tj. Zelení, TOP 09 a nezávislí kandidáti) a mandát zastupitele města obhájil.\n\nV krajských volbách v letech 2008 a 2012 kandidoval za SZ do Zastupitelstva Zlínského kraje, ale ani jednou neuspěl.\n\nVe volbách do Poslanecké sněmovny PČR v roce 2013 kandidoval za SZ ve Zlínském kraji, ale neuspěl. Ve volbách do Poslanecké sněmovny PČR v roce 2017 byl lídrem Zelených ve Zlínském kraji, ale neuspěl.\n"}
{"id": "1303134", "url": "https://cs.wikipedia.org/wiki?curid=1303134", "title": "Lesní požáry v Portugalsku 2017", "text": "Lesní požáry v Portugalsku 2017\n\nSérie lesních požárů v Portugalsku začala 17. června 2017 ve střední části země. Požáry zabily nejméně 64 lidí a zničily několik vesnic, zejména v okolí obce Pedrogâo Grande.\n\nPřed vypuknutím požárů zažilo Portugalsko vlnu veder s teplotami přes 40 °C. Během noci ze 17. na 18. června se v celé zemi objevilo kolem 60 požárů. Příčina vzniku požárů byla 18. června nejasná, ale spekuluje se o spuštění ohně bleskem během tzv. suché bouřky.\n\nŠpanělsko poskytlo 18. června Portugalsku na pomoc dvě hasicí letadla, Francie tři letadla. Předseda Evropské komise Jean-Claude Juncker uvedl, že EU rovněž poskytne Portugalsku pomoc.\n\nV Římě vedl papež František tichou modlitbu za oběti požárů. Svou kondolenci zaslal portugalskému prezidentovi také prezident České republiky Miloš Zeman.\n"}
{"id": "1303136", "url": "https://cs.wikipedia.org/wiki?curid=1303136", "title": "Outlast", "text": "Outlast\n\nOutlast má více významů:\n"}
{"id": "1303137", "url": "https://cs.wikipedia.org/wiki?curid=1303137", "title": "Vickers MBT", "text": "Vickers MBT\n\nVickers Main Battle Tank je hlavní bojový tank vyvinutý v 60. letech 20. století britskou zbrojovkou Vickers. Sériově byly vyráběny varianty Mk.1 a Mk.3, jejichž uživateli se staly Indie, Keňa, Kuvajt a Nigérie. Modernizované verze Mk.4 a Mk.7 z 80. let již kupce nenašly.\n\nVývoj hlavního bojového tanku Vickers MBT byl soukromou iniciativou britské zbrojovky Vickers. Cílem bylo získat jednoduchý, levný, ale účinný tank pro export. Vickers MBT konstrukčně vycházel z tanku Centurion, doplněného o komponenty modernějšího typu Chieftain. Roku 1960 byly postaveny dva prototypy Vickers MBT Mark 1. Indie roku 1961 objednala licenční výrobu tanku Vickers MBT Mk.1 pod označením Vijayanta. Roku 1968 objednal tanky Vickers MBT Mk.1 také Kuvajt. Instalací dvou protitankových řízených střel Swingfire vznikl prototyp sériově nevyráběné varianty Vickers MBT Mark 2.\n\nV polovině 70. let byla pro export vyvinuta dále modernizovaná verze Vickers MBT Mark 3. Lišila se především instalací nové dělové věže, vylepšeným systémem řízení palby a silnějším motorem. Tyto tanky objednala roku 1977 Keňa (80 ks) a později ještě Nigérie (70 ks). Poslední byly dodány roku 1995.\n\nRoku 1979 byl dokončen prototyp tanku Valiant (původně označen Vickers MBT Mark 4), zamýšleného jako konkurent francouzského typu AMX-32 a italského OF-40. Stroj byl vybaven moderním vrstveným pancířem Chobham a ocelovou univerzální věží, do které mohly být instalovány různé typy kanónů (britský 120mm kanón L11A5, německý Rheinmetall L44, nebo francouzský GIAT CN-120 F1). Typ nenašel kupce.\n\nPoslední generace Vickers MBT Mark 7 neměla nic společného s předcházejícími verzemi Mk.1 a Mk.3. Společnost Vickers jej vyvinula jako náhradu britského tanku Challenger 1. Když britská armáda typ neobjednala, neúspěšně jej nabízela pro export. Verze Mk.7 kombinovala upravenou univerzální dělovou věž tanku Valiant (Mk.4) se 120mm kanónem L11 a podvozek německého tanku Leopard 2. Podobná věž byla později využita u brazilského tanku EE-T1 Osório.\n\nTank měl čtyřčlennou posádku (řidič, velitel, střelec a nabíječ). Podvozek tanku měl na každém boku šest pojezdových kol, hnací kolo, napínací kolo a tři nosné kladky. Korba byla vyráběna svařováním z homogenní oceli silné až 80 mm. Tank byl vyzbrojen britským 105mm kanónem L7 (později modernějším L7A2) s drážkovaným vývrtem hlavně a zásobou 44 nábojů. Sekundární výzbroj tvořily dva 12,7mm kulomety a jeden 7,62mm kulomet. Poháněl jej dieselový motor Leyland L-60 o výkonu 399 kW.\n\n\nPro indickou armádou bylo v letech 1964–1986 vyrobeno 2200 tanků Vijayanta, které byly licenční verzí typu Vickers MBT Mk.1. Tank byl bojově nasazen roku 1971 v Indicko-pákistánské válce a roku 1984 v operaci Blue Star, obsazení sikhské svatyně Hari Mandir Sáhib v Amritsaru. Ze služby byl vyřazován v letech 2000–2007.\n\nRoku 1968 zakoupil tanky Vickers MBT Mk.1.\n\nRoku 1977 zakoupila 80 tanků Vickers MBT Mk.3. Dle serveru Defence Web keňská armáda k roku 2013 stále provozovala 78 tanků Mk.3.\n\nDle serveru Globalsecurity.org Země zakoupila 70 tanků Vickers MBT Mk.3.\n"}
{"id": "1303143", "url": "https://cs.wikipedia.org/wiki?curid=1303143", "title": "Vijayanta", "text": "Vijayanta\n\nVijayanta (česky: \"Vítěz\") byl indický hlavní bojový tank vyráběný v 70.-80. letech 20. století. Tank byl licenční variantou britského typu Vickers MBT Mk.1. Později na jeho základě vzniklo několik dalších typů obrněných vozidel, například samohybné dělo Catapult. Indickou armádou byl nasazen roku 1971 v Indicko-pákistánské válce a roku 1984 v operaci Blue Star, obsazení sikhské svatyně Hari Mandir Sáhib v Amritsaru. Ze služby byl vyřazován v letech 2000-2007.\n\nVývoj hlavního bojového tanku Vickers MBT byl soukromou iniciativou britské zbrojovky Vickers, jejímž cílem bylo získat jednoduchý, levný, ale účinný tank pro export. Konstrukčně vycházel z tanku Centurion, doplněného o komponenty modernějšího typu Chieftain.\n\nRoku 1960 byly postaveny dva prototypy, z nichž jeden byl odeslán do Indie ke zkouškám. Indická vláda a Vickers uzavřeli roku 1961 dohodu o licenční výrobě tanku Vickers MBT Mk.1. Tank byl pojmenován Vijayanta. Výroba začala roku 1964 ve Velké Británii. Tato série dala 90 kusů. Roku 1965 byla výroba spuštěna také v indickém závodu Heavy Vehicles Factory v Avadi v oblasti Čennaí. Výroba tanků tohoto typu byla ukončena roku 1986 a výroba náhradních dílů roku 1989. Uvádí se, že bylo postaveno až 2200 tanků tohoto typu.\n\nRoku 1981 byl spuštěn projekt Bison, jehož cílem byla rozsáhlá modernizace tanku Vijayanta. Roku 1987 byl ukončen. Úsilí o modernizaci tanku tím neskončilo. V letech 1995-1996 proběhly zkoušky dvou tanků vybavených novým motorem, avšak sužovala je řada technických problémů. V roce 1997 tak byly pokusy o modernizaci pohonného systému tanků ukončeny.\n\nTank měl čtyřčlennou posádku (řidič, velitel, střelec a nabíječ). Podvozek tanku měl na každém boku šest pojezdových kol, hnací kolo, napínací kolo a tři nosné kladky. Korba byla vyráběna svařováním z homogenní oceli silné až 80 mm. Tank byl vyzbrojen britským 105mm kanónem L7 (později modernějším L7A2) s drážkovaným vývrtem hlavně a zásobou 44 nábojů. Sekundární výzbroj tvořily dva 12,7mm kulomety a jeden 7,62mm kulomet. Poháněl jej dieselový motor Leyland L-60 o výkonu 399 kW.\n\nBěhem služby tank značně zastaral. Zaostával mimo jiné v palebné síle, odolnosti, pohonném systému, nebo elektronice. Na konci 90. let bylo rozhodnuto o jeho vyřazení, útvary si jej však měly ponechat až do dodání tanků nových (typu T-72 a T-90).\n\n"}
{"id": "1303148", "url": "https://cs.wikipedia.org/wiki?curid=1303148", "title": "Michal Kudrnáč", "text": "Michal Kudrnáč\n\nMichal Kudrnáč (* 30. května 1974 Náchod) je český projektový manažer a politik, od roku 2014 zastupitel města Náchod, v letech 2013 až 2019 předseda Královéhradecké krajské organizace Strany zelených, v letech 2019 až 2020 člen jejího celostátního předsednictva.\n\nNarodil se v Náchodě, kde nějaký čas pracoval jako knihkupec. Ještě předtím vystudoval Jiráskovo gymnázium Náchod (maturoval v roce 1992) a začal studovat Masarykovu univerzitu (VŠ však nedokončil).\n\nPůsobí ve spolku \"Sbor dobrovolných občanů\", který se zaměřuje na podporu občanské společnosti, transparentnost veřejné správy a ochranu krajiny. Pracuje jako projektový manažer. Orientuje se zejména na dotace z evropských fondů zaměřené na životní prostředí, na česko-polskou spolupráci a na rozvoj venkovských oblastí.\n\nMichal Kudrnáč žije s partnerkou ve městě Náchod, vychovává s ní dvě dcery. Angažoval se v projektu Rekonstrukce státu.\n\nOd roku 2006 je členem Strany zelených, mezi lety 2013-2019 byl předsedou strany v Královéhradeckém kraji. V únoru 2019 se stal členem předsednictva strany. Pozici zastával do ledna 2020.\n\nV komunálních volbách v roce 1998 kandidoval jako nezávislý na kandidátce subjektu \"\"Sdružení ODA, NK\"\" do Zastupitelstva města Náchod, ale neuspěl. Do zastupitelstva se nedostal ani ve volbách v letech 2002 (nestraník za SOS), 2006 (člen SZ na kandidátce subjektu \"\"Sdružení SZ, SOS, NK\"\") a 2010 (člen SZ na kandidátce subjektu \"\"Sdružení SZ, NK\"\"). Do městského zastupitelstva tak usedl až po volbách v roce 2014, kdy jako člen SZ vedl kandidátku subjektu \"\"NK a SZ s podporou LES\"\". Ve volbách v roce 2018 post zastupitele města obhájil, když jako člen Zelených kandidoval za uskupení \"\"NEZÁVISLÍ, PIRÁTI A ZELENÍ Za moderní město s úctou k tradicím\"\".\n\nV krajských volbách v roce 2016 kandidoval jako člen SZ na kandidátce subjektu \"\"Piráti a Strana zelených + Změna pro Královéhradecký kraj\"\" do Zastupitelstva Královéhradeckého kraje, ale neuspěl.\n\nVe volbách do Poslanecké sněmovny PČR v roce 2013 kandidoval za SZ jako lídr v Královéhradeckém kraji, ale neuspěl. Také ve volbách do Poslanecké sněmovny PČR v roce 2017 byl lídrem Zelených v Královéhradeckém kraji, avšak opět neuspěl.\n"}
{"id": "1303152", "url": "https://cs.wikipedia.org/wiki?curid=1303152", "title": "Liga mistrů UEFA 2017/18", "text": "Liga mistrů UEFA 2017/18\n\nSezóna 2017/18 Ligy mistrů UEFA byla 63. ročníkem klubové soutěže pro nejlepší evropské fotbalové týmy a 26. od zavedení nového formátu.\n\nFinálové utkání se konalo 26. května 2018 v hlavním městě Ukrajiny Kyjevě na stadionu jménem Národní sportovní komplex Olimpijskyj.\n\nTohoto ročníku se účastnilo celkem 78 týmů z 54 členských zemí UEFA (výjimkou bylo Lichtenštejnsko, které neorganizovalo žádnou vlastní ligovou soutěž). Každá země měla přidělený počet míst podle koeficientů UEFA.\nPro ročník 2017/18, byla asociacím přidělována místa podle koeficientů z roku 2017, které braly v úvahu jejich výkon v evropských soutěžích od sezóny 2011/12 až po ročník 2015/16.\n\nŽebříček UEFA se používal k určení počtu zúčastněných týmů pro každou asociaci:\n\nLos se uskutečnil 11. prosince 2017. První zápasy byly na programu 13. a 14. nebo 20. a 21. února, odvety pak pro týmy z prvního termínu 6. a 7. března, týmy z druhého termínu 13. a 14. března 2018.\n\nLosování čtvrtfinále proběhlo 16. března 2018. První zápasy byly na programu 3. a 4. dubna, odvety pak v termínu 10. a 11. dubna 2018.\n\nLosování semifinále proběhlo 13. dubna 2018. První zápasy byly na programu 24. a 25. dubna, odvety pak v termínu 1. a 2. května 2018.\n\nFinálový zápas se odehrál 26. května 2018 na Národním sportovním komplexu Olimpijskyj v Kyjevě. Domácí tým (pro administrativní účely) byl určen po semifinálovém losu.\n\n"}
{"id": "1303159", "url": "https://cs.wikipedia.org/wiki?curid=1303159", "title": "Řád Stará planina", "text": "Řád Stará planina\n\nŘád Stará planina (: ) je nejvyšší bulharské státní vyznamenání. Založen byl národním shromážděním roku 1966 a pojmenován je podle pohoří Stara planina. V roce 1994 byl řád významně reformován a nadále je udílen jak cizím státním příslušníkům tak občanům Bulharska. Uděluje se ve třech třídách (velkokříž, I. a II. třída) civilistům i příslušníkům ozbrojených sil.\n\nŘád byl založen Národním shromážděním zákonem číslo 606 ze dne 4. srpna 1966. Pojmenován byl po bulharském pohoří Stara planina. Původně byl udílen výhradně cizím státním příslušníkům. Po pádu komunistického režimu byl zachován a dne 15. července 1994 došlo k rozsáhlé reformě řádu. Nadále mohl být udílen občanům Bulharska za zvláštní zásluhy o stát stejně jako cizincům za jejich zvláštní zásluhy o rozvoj vztahů s Bulharskem. Dne 29. května 2003 byl řád opět mírně upraven.\n\nŘád je udílen ve třech řádných třídách:\n\n\nVzhled řádové odznaku se v jednotlivých třídách liší. Ve třídě velkokříže má odznak tvar zlatě lemované bíle smaltované pěticípé hvězdy. Ke stuze je připojen pomocí přechodového článku v podobě stojícího lva, který je od roku 2003 obklopen vavřínovým věncem. Řádový odznak v případě I. třídy má tvar bíle smaltované pěticípé hvězdy položené na stříbrných paprscích o různé délce. V případě II. třídy je hvězda červeně smaltovaná. Ve vojenské divizi mohou být k hvězdě přidány dva zkřížené meče. Před rokem 2003 byly umístěny mezi lva a stuhu, od roku 2003 je na nich položen věnec se lvem.\n\nŘádová hvězda má tvar bíle smaltované zlatě lemované pěticípé hvězdy položené na zlaté hvězdě.\n\nStuha je bílá s úzkým zeleným a červeným pruhem na levém okraji.\n\n"}
{"id": "1303163", "url": "https://cs.wikipedia.org/wiki?curid=1303163", "title": "Mestre", "text": "Mestre\n\nMestre je nejlidnatější obvod pevninské části města Benátek v severní Itálii. Žije zde téměř 90 tisíc obvatel. S ostrovní částí Benátek je spojeno asi 3,5 km dlouhým železničním i silničním Mostem svobody (\"Ponte della Libertà\") přes Benátskou lagunu. Historické městečko prodělalo koncem 20. století prudký rozvoj jednak v důsledku rozvoje sousední průmyslové čtvrti Marghera, jednak jako východisko turistů, kteří přijíždějí do Benátek. Jako Mestre se někdy chybně označuje celá pevninská část Benátek.\n\nMísto při ústí řeky Marzenego bylo osídleno už v pravěku, římské oppidum na tomto místě zničil Attila a sídlo bylo obnoveno až v 10. století. Přístav v Mestre profitoval z rostoucího bohatství a významu Benátek, roku 1323 město dobyli veronští Scaligerové a roku 1337 Benátčané. Roku 1797 je dobyl Napoleon a od roku 1808 bylo svobodným městem. V roce 1923 dostalo titul města, ale roku 1926 se stalo součástí Benátek.\n\nMestre je pevninským zázemím Benátek, kde žije víc stálých obyvatel než na historickém ostrově. Protože je zde podstatně levnější bydlení a i ostatní životní náklady jsdou nižší než na ostrově, žijí zde dělníci a zaměstnanci, ale také méně zámožní turisté, kteří využívají dobré dopravní spojení autobusy i čtyřkolejnou železniční tratí po Mostě svobody. Zájezdové autobusy také často parkují v Mestre. V Mestre je obchodní přístav a důležitá železniční i dálniční křižovatka.\n\nMestre, podobně jako ostatní pevninské čtvrti Benátek, jsou většinou dosti chaoticky vzniklá sídliště. Historické jádro v Mestre je malé, soustředěné kolem náměstí \"Piazza Ferretto\" a nepříliš bohaté\n"}
{"id": "1303164", "url": "https://cs.wikipedia.org/wiki?curid=1303164", "title": "Bartolomé Torres Naharro", "text": "Bartolomé Torres Naharro\n\nBartolomé Torres Naharro (1485, Torre de Miguel Sesmero, Provincie Badajoz – 1520/1540, Sevilla) byl španělský renesanční básník, dramatik a kněz.\nVystudoval zřejmě filozofii a humanitní vědy na univerzitě v Salamance. Po svém vysvěcení na kněze v Římě vstoupil do služeb kardinála Giulia di Guiliana de Mediciho, budoucího papeže Klementa VII., na jehož dvoře vznikla většina z jeho děl. V roce 1517 byla v italské Neapoli vydána „\"Propalladia\"“, v jejíž předmluvě vyslovil svůj postoj k jednotlivým druhům dramatu. Jeho nejznámější drama, komedie „\"Himenea\"“, pak pojednává o otázce cti. Jeho hry jsou výrazově bohaté a obsahují mnoho nestydatých, nemravných pasáží.\n"}
{"id": "1303167", "url": "https://cs.wikipedia.org/wiki?curid=1303167", "title": "Pomník Rudolfa Hackera (Nový Hradec Králové)", "text": "Pomník Rudolfa Hackera (Nový Hradec Králové)\n\nVe skutečnosti nejde o pomník, ale jen o jeho podstavec. Na vysokém odstupňovaném hranolu nalezneme dole reliéf trojice lesních dělníků s Hackerovým školkovacím strojem a nahoře nápis: „Lesmistr Rudolf Hacker založil tyto lesní školky 1903“. Na vrcholu hranolu vidíme 2 otvory, do kterých bylo ukotveno bronzové poprsí Rudolfa Hackera od Josefa Škody, jež se nedochovalo.\n\nPomník vznikl ve Škodově ateliéru na Slezském Předměstí a původně stál od roku 1930 na Novém Pouchově přímo ve školkách. Po znárodnění školek Robertu a Miladě Rakušanovým v roce 1950 byl přemístěn do zahrady bývalé Hackerovy vily v Pouchovské ulici. Roku 1970 musel být po tzv. „odkoupení“ vily ministerstvem vnitra odstraněn a převezen na pouchovský hřbitov. O jeho vyčištění, osazení na novou betonovou desku a důstojné umístění u retenční nádrže Cesta myslivců se v roce 2005 postarali jeho potomci ve spolupráci se společností Městské lesy Hradec Králové.\n"}
{"id": "1303170", "url": "https://cs.wikipedia.org/wiki?curid=1303170", "title": "Jan Trnka", "text": "Jan Trnka\n\nJan Trnka (* 4. února 1978 Přerov) je český lékař, biochemik, vysokoškolský pedagog a politik, v letech 2010 až 2015 zastupitel městské části Praha 9, člen Zelených.\n\nVystudoval všeobecné lékařství na 3. lékařské fakultě Univerzity Karlovy v Praze a poté doktorské studium z biochemie spolu s magisterským studiem historie a filosofie vědy na Univerzitě v Cambridge ve Velké Británii. K roku 2017 dokončoval ve švédském Stockholmu magisterský obor pedagogika medicíny. V únoru 2017 obhájil na 2. lékařské fakultě Univerzity Karlovy habilitační práci „\"Vliv externích faktorů na mitochondriální funkci\"“ (docent).\n\nZabývá se výzkumem biochemických příčin obezity a diabetu, mitochondriální biologií a bioenergetikou. Působí jako vedoucí katedry biomedicinských oborů 3. LF UK, která sdružuje ústav biochemie, buněčné a molekulární biologie, ústav histologie a embryologie, ústav imunologie a ústav lékařské genetiky.\n\nJan Trnka žije v městské části Praha 9. Dříve závodně vesloval.\n\nJe členem Strany zelených. Ve straně také zastává pozici člena republikové rady a v týmu stínové vlády zodpovídá za oblast zdravotnictví.\n\nV komunálních volbách v roce 2010 byl jako člen SZ zvolený na kandidátce s názvem \"\"Zelení a nezávislí pro Prahu 9\"\" zastupitelem Městské části Praha 9. Ve volbách v roce 2014 pak mandát obhájil jako člen SZ na kandidátce subjektu „Trojkoalice SZ, KDU-ČSL, NK“. Ke konci března 2015 však na mandát rezignoval.\n\nV komunálních volbách v roce 2014 také kandidoval jako člen Strany zelených na kandidátce „TROJKOALICE SZ, KDU-ČSL, STAN“ do Zastupitelstva hlavního města Prahy, ale neuspěl.\n\nVe volbách do Poslanecké sněmovny PČR v roce 2013 kandidoval za Stranu zelených v Praze, ale neuspěl. Ve volbách do Poslanecké sněmovny PČR v roce 2017 byl lídrem Zelených v Plzeňském kraji, ale nebyl zvolen.\n"}
{"id": "1303172", "url": "https://cs.wikipedia.org/wiki?curid=1303172", "title": "Hugo Weisgall", "text": "Hugo Weisgall\n\nHugo David Weisgall (13. října 1912, Ivančice – 11. března 1997, Long Island, USA) byl americký hudební skladatel a dirigent českého, resp. moravského původu známý zejména svými operami a vokálními skladbami. \n\nWeisgall, syn židovského kantora Abby Josefa Weisgalla, se narodil v moravských Ivančicích. Do Spojených států se s rodiči přestěhoval, když mu bylo osm let. Studoval hudbu na Peabodyho institutu Univerzity Johnse Hopkinse v Baltimoru, soukromě ještě u amerického skladatele Rogera Sessionse a na Curtisově hudebním institutu ve Filadelfii u dirigenta Fritze Reinera a skladatele Rosaria Scalera. Později získal na Univerzitě Johnse Hopkinse ještě doktorát z německé literatury. Za 2. světové války byl pobočníkem generála George Pattona. Po jejím skončení se stal profesorem a vyučoval na Queens College Městské univerzity v New Yorku, na Juilliardově škole a v Americkém židovském semináři, který také sídlí na Manhattanu. K jeho významným studentům patří skladatelé Dominick Argento a Bruce Saylor a akordeonista a skladatel William Schimmel.\n\nWeisgall pocházel z rodiny, z níž vzešlo několik generací chazanů (kantorů), a udržel si celoživotní zájem jak o duchovní, tak o světskou židovskou hudbu. V roce 1992 byl Společností přátel knihovny Židovského teologického semináře pověřen, aby napsal písňový cyklus, \"Psalm of the Distant Dove\" (Žalm vzdálené holubice), jenž by připomínal 500. výročí vyhnání Židů ze Španělska, takzvaného Alhamberského dekretu. Mezi jeho další významná díla patří především opery \"Athaliah\" (libreto Frank Goldman podle Jeana Racina) a \"Six Characters in Search of an Author\" (Šest postav hledá autora; libreto: Denis Johnston podle Luigiho Pirandella).\n\nHugo Weisgall zemřel ve věku 84 let na Long Islandu ve státě New York.\n\n\n"}
{"id": "1303175", "url": "https://cs.wikipedia.org/wiki?curid=1303175", "title": "Nový Island", "text": "Nový Island\n\nNový Island ( \"New Iceland\", \"Nýja Ísland\") je neformální označení oblasti okolo Winnipežského jezera v kanadské provincii Manitoba, kde žije početná komunita islandských přistěhovalců. Střediskem je městečko Gimli.\n\nV sedmdesátých letech 19. století se vystěhovalo z Islandu okolo dvaceti tisíc lidí (asi čtvrtina obyvatel země). Příčinou byla jak náboženská nesvoboda v zemi (emigraci islandských mormonů popsal Halldór Laxness v románu \"Znovunalezený ráj\"), tak i velká neúroda způsobená nepřízní počasí a erupcí sopky Askja. Většina z nich se usadila na atlantském pobřeží Kanady, v roce 1875 jim generální guvernér Kanady Frederick Hamilton-Temple-Blackwood poskytl vlastní rezervaci o rozloze 110 km² v Manitobě, kde chyběli evropští kolonisté. V oblasti okolo Icelander River vybudovali Islanďané osady, založili školy a samosprávné úřady, věnovali se pastevectví a rybolovu, bojovali s drsným klimatem i epidemiemi. Za otce Nového Islandu je označován Sigtryggur Jonasson, který byl od roku 1896 poslancem manitobského parlamentu. \n\nPodle sčítání lidu z roku 2001 se k islandské národnosti hlásí 26 480 obyvatel Manitoby. Ve Winnipegu vychází v islandštině týdeník \"Lögberg-Heimskringla\", Manitobská univerzita má vlastní katedru islandistiky. V oblasti je silné luteránství, udržují se i islandské zvyky, každoročně se v Gimli koná festival islandské kultury. Islanďané z klubu Winnipeg Falcons získali pro Kanadu zlaté medaile v ledním hokeji na olympijských hrách 1920. \n\n"}
{"id": "1303178", "url": "https://cs.wikipedia.org/wiki?curid=1303178", "title": "Mayor Guillén de Guzmán", "text": "Mayor Guillén de Guzmán\n\nMayor Guillén de Guzmán (1205 – 1262) byla členkou jedné z nejurozenějších rodin u dvora Ferdinanda III. Kastilského, jejími rodiči byli Guillén Pérez de Guzmán a jeho manželka María González Girónová, dcera Gonzala Rodrígueze Giróna a jeho první manželky Sanchy Rodríguezové. Mayor měla bratra Pedra Rodrígueze de Guzmán, který byl první kastilský adelantado a otec Guzmána Dobrého.\n\nJejí jméno je v kronikách zaznamenáno jako milenky Alfonsa Kastilského, budoucího krále Alfonsa X. Kastilského, syna Ferdinanda III. Kastilského a jeho první manželky Alžběty Štaufské. V roce 1255 jí dal Alfons pozemky v La Alcarria, které zahrnovaly Cifuentes, Vianu de Mondéjar, Palazuelos, Salmerón, Vadesliras a Alcocer. Ve spolupráci s králem Alfonsem založila klášter Svaté Kláry de Alcocer v neobydlené vesnici San Miguel del Monte v jurisdikci Alcocera. Zakladatelskou listinu ze dne 22. září 1260 potvrdili její bratři Pedro a Nuño Rodríguez de Guzmán.\n\nZe vztahu s infantem Alfonsem měla jednu dceruː\n\n\nMayor zemřela na počátku roku 1262 a byla pohřbena v klášteře chudých Klarisek, který založila v San Miguel del Monte. 24. července 1276 uzavřel král Alfons dohodu s Juanem Gonzálezem, který vytvořil z ořechového dřeva basreliéfní obraz Mayor. Pergamenový dokument byl v roce 2009 vydražen Christie's.\n"}
{"id": "1303180", "url": "https://cs.wikipedia.org/wiki?curid=1303180", "title": "Extra historie: kauzy (časopis)", "text": "Extra historie: kauzy (časopis)\n\nExtra historie: kauzy je český populárně-naučný časopis, který se orientuje na články s historickou tematikou. Jde o sesterský časopis Živé historie, jednotlivá vydání jsou však monotematická a podrobně rozebírají přelomové události nebo fenomény z českých nebo světových dějin. Vychází od července 2011, původně vycházel šestkrát ročně, od roku 2014 vychází čtyřikrát ročně. Časopis je bohatě vybaven fotografiemi, ilustracemi a mapami. Šéfredaktorkou byla od založení časopisu Andrea Poláčková, od čísla 7 Jindřich Kačer, od čísla 16 Václav Kaška a od čísla 29 Vojtěch Klíma. \n"}
{"id": "1303184", "url": "https://cs.wikipedia.org/wiki?curid=1303184", "title": "Svensk ordbok utgiven av Svenska Akademien", "text": "Svensk ordbok utgiven av Svenska Akademien\n\nSvensk ordbok (tj. \"Švédský slovník\"), celým názvem Svensk ordbok utgiven av Svenska Akademien, zkráceně SO, je jednojazyčný slovník výkladový švédského jazyka vydaný 2009 Švédskou akademií. Vyšel ve dvou svazcích většího osmerkového formátu v ochranném pouzdře. První svazek obsahuje heslovou část A–L, druhý svazek M–Ö. Slovník podává na 3736 stranách výklad významu 65 000 slov současné švédštiny, dokládá jejich užití 100 000 příkladů, poučuje o slohovém příznaku, etymologii a uvádí slova souznačná a antonyma. Zaznamenává rovněž švédskou frazeologii a idiomatiku.\n\nZa vedení hlavního redaktora profesora Sven-Görana Malmgrena slovník zpracoval Ústav pro švédský jazyk při Göteborské univerzitě, do tisku ho připravilo nakladatelství Norstedts. Na podzim 2015 následovalo vydání v podobě mobilní aplikace pro operační systémy iOS a Android. Mobilní verze je za úplatu k dostání na App Store a v Google Play.\n\n\n"}
{"id": "1303188", "url": "https://cs.wikipedia.org/wiki?curid=1303188", "title": "Planty (Bělostok)", "text": "Planty (Bělostok)\n\nPlanty v polském městě Bělostok jsou souborem parků, obklopujících centrum města o rozloze 14,94 hektarů. Planty byly založeny na ploše, která vznikla ve 30. letech 20. století. \n\nModernistická kompozice parku byla navržena Stanisławem Grallem.\n\n\nPlanty byly zakládány také v dalších polských městech:\n\n"}
{"id": "1303189", "url": "https://cs.wikipedia.org/wiki?curid=1303189", "title": "Beatrix Savojská (1292)", "text": "Beatrix Savojská (1292)\n\nBeatrix Savojská (asi 1250 – 1292) se narodila jako dcera Amadea IV. Savojského a jeho druhé manželky Cecílie z Baux. Rodem byla příslušnicí rodu Savojských, svým druhým sňatkem se stala Lady z Villeny.\n\nBeatrix měla bratra Bonifáce a sestry Eleonoru a Konstancii. Z otcova prvního manželství měla také dvě nevlastní sestry, Beatrix a Markétu.\n\nPo otcově smrti v roce 1253 obdržela jako dědictví Beatrix částku peněz. Po smrti bratra, hraběte Bonifáce, se novým savojským vládcem stal jejich strýc Petr II. Savojský. Po Petrově smrti se Beatrix se musela se souhlasem své matky vzdát svých nároků na Savojsko ve prospěch svého druhého strýce Filipa I. Savojského.\n\nBeatrix byla poprvé zasnoubena s Jakubem, druhým synem Jakuba I. Aragonského, zasnoubení však bylo 11. srpna 1266 zrušeno.\n\nBeatrix se poprvé provdala 21. října 1268 za Petra ze Chalonu, seigneura de Châtelbelin. Byli manželi asi šest let, když bezdětný Petr zemřel.\n\nPodruhé se Beatrix provdala v roce 1274 za Manuela Kastilského; toto manželství bylo druhým pro oba dva, Manuelova první manželka Konstancie (sestra Beatricina bývalého snoubence Jakuba) zamřela a zanechala po sobě dvě děti. Beatrix měla s Manuelem jednoho syna, Juana Manuela, který se narodil 5. května 1282 ve městě Escalona. Manuel o rok později zemřel. Beatrix se o svého syna starala až do své smrti o devět let později, poté byl Juan předán do péče svého strýce Sancha IV. Kastilského.\n"}
{"id": "1303194", "url": "https://cs.wikipedia.org/wiki?curid=1303194", "title": "Finská rallye 2009", "text": "Finská rallye 2009\n\nFinská rallye 2009 (\"59th Neste Oil Rally Finland\") byl 9. podnik Mistrovství světa v rallye 2009 (WRC), který konal ve Finsku 30. července až 2. srpna 2009. Rallye měla 23 rychlostních zkoušek. Vítězem podniku se stal Mikko Hirvonen z týmu Ford World Rally Team.\n"}
{"id": "1303195", "url": "https://cs.wikipedia.org/wiki?curid=1303195", "title": "Cecílie z Baux", "text": "Cecílie z Baux\n\nCecílie z Baux (1230 – 1275) byla savojskou hraběnkou; v roce 1244 se provdala za Amadea IV. Savojského. Narodila se jako dcera Barrala z Baux a jeho manželky Sibyly d'Anduze. Během nezletilosti svého syna Bonifáce v letech 1253 až 1259 byla savojskou regentkou.\n\n18. prosince 1244 se Cecílie stala druhou manželkou savojského hraběte Amadea IV. Měla s ním čtyři dětiː\n\n\nRok před svou smrtí napsal Cecíliin manžel závěť, ve které určoval za regenty za syna Bonifáce svého bratra Tomáše a Cecílii. Když Tomáš v roce 1259 zemřel, pokračovala v regentství Cecílie. V této roli bylo jedním z jejích prvních úkonů zbavení St-Germain-sur-Séez různých daní výměnou za jejich práci, totiž vedení cestovatelů průsmykem Petit-St-Bernard. Jako regentka měla vlastní pečeť pro schvalování dokumentů. Pod jejím regentstvím Bonifácovi strýcové Petr a Filip pokračovali v získávání území a vlivu ve jménu hraběte.\n"}
{"id": "1303202", "url": "https://cs.wikipedia.org/wiki?curid=1303202", "title": "Mýdlo s jelenem", "text": "Mýdlo s jelenem\n\nMýdlo s jelenem je obecný zlidovělý název pro skupinu mýdel, které se od poloviny 19. století používají k praní. Mýdlo s jelenem obsahovalo klasickou mýdelní složku bez přídavku parfémů a vůni, novější mýdla tohoto typu už parfémy obsahují. Svůj název nese mýdlo od jelena, který byl vyražen na jeho povrchu. Prodávalo se v klasické kostce s tmavě béžovou barvou. Používá se k praní namísto pracích prostředků. Výhodou je nižší cena a zdravotní nezávadnost, nevýhodou postupné šednutí prádla.\n\nVýroba tohoto mýdla byla zahájena v Rynolticích roku 1848, v roce 1891 si zaregistroval Johann Schicht jelena ve skoku jako ochrannou známku. Počátkem dvacátého století vyráběly Schichtovy závody tři sta milionů kusů mýdla ročně. Časem došlo k apelativizaci a jako „mýdlo s jelenem“ se začalo označovat každé jádrové mýdlo bez ohledu na výrobce, vznikla i řada napodobenin. Nástupcem Schichtovy továrny je firma Setuza se sídlem v Ústí nad Labem (dříve Severočeské tukové závody), která začala vyrábět mýdlo s jelenem také v tekuté a práškové podobě.\n\nOd konce 19. století se reklamy na mýdlo s jelenem pravidelně objevovaly na stránkách nejrůznějších novin a časopisů. O jedinečnosti a kvalitě Schichtova mýdla byly informovány nejen čtenářky \"Ženského světa\" a \"České hospodyně\", ale i čtenáři Národních listů, Lidových novin, Světozoru, Pestrého týdne či obrázkového týdeníku \"Letem světem\". Firma velmi často inzerovala svůj produkt reklamními verši. Na apríla 2017 se na internetu objevil mystifikační článek \"dokazující\", že veršovaný reklamní text na mýdlo s jelenem napsal i básník Vítězslav Nezval. \n\n"}
{"id": "1303203", "url": "https://cs.wikipedia.org/wiki?curid=1303203", "title": "Anna Burgundská (1192–1243)", "text": "Anna Burgundská (1192–1243)\n\nAnna Burgundská některými zdroji označována také jako Markéta ( \"Anne de Bourgogne\" ; 1192 – 1243) byla savojská hraběnka.\n\nNarodila se jako nejmladší dcera Huga III. Burgundského a jeho druhé manželky Beatrix z Albonu. Kolem let 1217 – 1222 byla provdána za Amadea IV. Savojského. Jako věno obdržela hrad Mirabel, Ornacieux a další pozemky ve Viennois. Byla také stanovena dědičkou svého bratra. Mír mezi rodinami netrval dlouho a konflikt se v roce 1228 obnovil. Roku 1233 Amadeus zdědil savojské hrabství. Z manželství se narodily dvě dcery a roku 1243 Anna zemřela.\n"}
{"id": "1303205", "url": "https://cs.wikipedia.org/wiki?curid=1303205", "title": "Unserdeutsch", "text": "Unserdeutsch\n\nUnserdeutsch (v překladu „naše němčina“, též rabaulská kreolská němčina nebo rabaulština) je kreolský jazyk, kterým mluví asi 100 lidí. Vznikla v sirotčinci na Papua-Nové Guineji, která tehdy byla německou kolonií Německá Nová Guinea, kdy mezi německé děti byly dány děti guinejské. Většina mluvčích tohoto jazyka žije na Papui-Nové Guineji, někteří však žijí i v Austrálii. Tento jazyk postupně mizí. Většina mluvčích jazyka je bilingvní, většinou hovoří ještě dalším jazykem. Jazyk vznikl smísením němčiny, místních jazyků a byl ovlivněn i jazykem tok pisin. Jedná se o jediný kreolský jazyk na bázi němčiny, i když se sem někdy řadí namibijská černá němčina.\n\n\"\"I bezeugen, O mein Gott, Du has geschaffen mi, fi erkennen du und fi beten zu du. I bezeugen in diese Moment mein Schwäche und dein Mach, mein Armut und dein Reichtum. Is ni ein anders Gott, nur Du, de Helfer in Gefahr, de Selbstbestehender.\"\"\n\nPro srovnání němčina:\n\n\"\"Ich bezeuge, o mein Gott, dass du mich geschaffen hast, dass ich dich erkenne und zu dir bete. Ich bezeuge in diesem Moment meine Schwäche und deine Macht, meine Armut und deinen Reichtum. Es gibt keinen anderen Gott, nur dich, den Helfer in der Gefahr, den, der von selbst besteht.\"\"\n"}
{"id": "1303206", "url": "https://cs.wikipedia.org/wiki?curid=1303206", "title": "Kostel svatého Mikuláše (Pražské podměstí)", "text": "Kostel svatého Mikuláše (Pražské podměstí)\n\nKostel svatého Mikuláše je zaniklý farní kostel, který byl připomínán již k roku 1346 a nacházel se přibližně v místech dnešního náměstí 28. října v Hradci Králové. Některými autory je přímo zasazován do míst, kde se později nacházel zájezdní hostinec Na Špici.\n\nNení znám. Ví se jen, že byl postaven převážně z kamene a v malé míře z cihel. Později byl na jeho místě vyzdvižen sloup s obrazem sv. Mikuláše, u kterého zastavovala církevní procesí. Jeho poloha je známa z mapy města z roku 1745.\n\nKostel je v písemných pramenech připomínán již k roku 1346. V listině, která je datována 13. únorem tohoto roku, je zmiňován jeho farář Petr, jediný dosud známý podle jména. Tento objekt však mohl vzniknout již v polovině 13. století nebo i dříve. Kostel sloužil jako farní pro západní část Pražského podměstí a odváděl 18 grošů papežského desátku, tedy nejvíce ze všech královéhradeckých předměstských kostelů. Patronátní právo ke kostelu měly královéhradecké dominikánky a Půta z Častolovic. Zasvěcení kostela dalo jméno jedné z hlavních ulic na Pražském Předměstí - Svatomikulášská, dnešní Dukelská třída. Roku 1436 byl kostel sv. Mikuláše z rozkazu kněze Ambrože (spolu s kostelem sv. Petra a sv. Kříže) zhanoben, rozbořen a k jeho obnově již nikdy nedošlo. Sama farnost tedy nejspíše bez kostela zanikla.\n\nK tomuto kostelu se pojí některé lidové pověsti, které sebral obecní kronikář František Ladislav Sál. (V klášteřišti a V klášterních troskách)\n"}
{"id": "1303208", "url": "https://cs.wikipedia.org/wiki?curid=1303208", "title": "Beatrix z Albonu", "text": "Beatrix z Albonu\n\nBeatrix z Albonu (1161 – 1228) se stala po otcově smrti v roce 1162 hraběnkou a dauphine.\n\nV roce 1183 se provdala za Huga III. Burgundského, se který měla tři dětiː\n"}
{"id": "1303214", "url": "https://cs.wikipedia.org/wiki?curid=1303214", "title": "MacBook (Retina)", "text": "MacBook (Retina)\n\nMacBook je modelová řada přenosných počítačů firmy Apple představená v březnu 2015. Má podobné vlastnosti, jako MacBook Air, je menší, lehčí (12\") a má další vylepšení.\n\nPočítač má pouze 2 konektory - 3,5 jack a USB-C konektor (Thunderbolt 3) pro nabíjení i připojení dalších zařízení. Využívá Retina Display, a jako první produkt značky využívá nový mechanismus klávesnice - Butterfly mechanismus.\n\nMacBook je navržen hlavně pro snadné přenášení, spíše než pro výkon. Proto váží méně, než 1 kg. V nejtlustším místě má tloušťku 1,3 cm. Uvnitř je využit procesor Intel Core M. Díky použití těchto procesorů MacBook neobsahuje žádný větráček pro chlazení.\n\nMacBook Air je dodáván s předinstalovaným aktuálním operačním systémem macOS. V režimu Bootcamp lze oficiálně nainstalovat i systém Windows.\n\n"}
{"id": "1303226", "url": "https://cs.wikipedia.org/wiki?curid=1303226", "title": "Hrdý Budžes (divadelní hra)", "text": "Hrdý Budžes (divadelní hra)\n\nHrdý Budžes je divadelní hra z roku 2003 podle stejnojmenné knižní předlohy Ireny Douskové v režii Jiřího Schmiedta. Drama/komedie popisuje období normalizace v Československu. Bára Hrzánová byla za tuto roli oceněna Cenou Thálie za rok 2003.\n\n\nHlavní hrdinka, žákyně druhé třídy ZŠ Helenka Součková-Freisteinová, sama si raději říká Součková – podle maminčina dívčího příjmení. Tatínka Karla Freisteina vůbec nepoznala. Utekl totiž před nástupem komunistického režimu do Ameriky z důvodů, které Helenka ve svém věku nechápe, a tak to panu Freisteinovi zazlívá. Babička Helenky by si moc přála, aby ji její biologický tatínek poznal, píše mu o ní dopisy, ale Helenka ani její maminka Kačenka, jak jí Helenka říká, o tom nechtějí ani slyšet. Mají teď Pepu, Kačenčina manžela, se kterým má Kačenka ještě bratříčka Pepíčka. Oba pracují v divadle, kam za nimi Helenka často chodí.\n\nHelenka má ve svém životě spoustu problémů - je obézní. Spolužáci se jí posmívají – říkají jí mobydyk nebo atomová bomba. Ale horší je, že její maminka Kačenka není ochotná podřizovat se tehdejší socialistické morálce. Říká otevřeně své názory i v divadle, to má vliv na její kariéru.\n\nHelenka si od doby, co slyšela ve školním rozhlase báseň Hrdý Budžes slíbila, že bude jako on a že vytrvá a všechny problémy překoná.\n\nJe pro ni velkým překvapením, když v závěru hry zjistí, že Budžes nebyl žádný hrdina, ale že spisovatel Stanislav Kostka Neumann jen nabádá:\n\n\"A hrdý buď,\"\n\n\"žes vytrval,\"\n\n\"žes neposkvrnil ústa ani hruď\"\n\n\"falešnou řečí….\" \n"}
{"id": "1303227", "url": "https://cs.wikipedia.org/wiki?curid=1303227", "title": "Hoyos del Espino", "text": "Hoyos del Espino\n\nHoyos del Espino je španělská obec ležící v provincii Ávila, která je součástí autonomního regionu Kastilie a León. Nachází se přibližně 70 km jihozápadním směrem od metropole provincie Ávily. K lednu 2016 v obci žila populace 391 osob, s podílem 214 mužů a 177 žen. Její rozloha činila 52,92 km a nadmořská výška dosahovala hodnoty 1 440 m n. m.\n\nOd roku 2006 se obec stala každoročním dějištěm jednodenního hudebního festivalu Músicos en la naturaleza (\"Hudebníci v přírodě\"), probíhajícího obvykle v červencovém termínu. Od vzniku akce na jevištní scéně účinkovali španělští i zahraniční interpreti, včetně Stinga, Pet Shop Boys, Boba Dylana, Marka Knopflera, The Beach Boys či Deep Purple.\n\n"}
{"id": "1303228", "url": "https://cs.wikipedia.org/wiki?curid=1303228", "title": "Jaroslav Skrbek", "text": "Jaroslav Skrbek\n\nJaroslav Skrbek (* 7. ledna 1888, Poniklá - 28. prosince 1954, Praha) byl český grafik a malíř.\n\nJaroslav Skrbek byl jediným synem truhláře a textilní dělnice. Dětství prožil převážně ve Vysokém nad Jizerou. Po absolvování jičínské reálky studoval v letech 1907-1909 na Uměleckoprůmyslové škole u prof. Emanuela Dítěte, poté do roku 1910 u Maxmiliána Pirnera a v letech 1910-1913 na Akademii výtvarných umění v Praze v grafické speciálce prof. Maxe Švabinského. Od roku 1913 byl členem Jednoty umělců výtvarných. Během studií byl nucen si přivydělávat a po skončení školy se stal středoškolským profesorem kreslení v Praze.\n\nV letech 1933-1935 měl souborné výstavy svých leptů a akvarelů v Topičově salonu v Praze. V létě často pobýval v rodném Podkrkonoší. Podnikl několik zahraničních cest na kterých zachytil Paříž, Istanbul, Balkán, Amsterdam a venkov v Holandsku.\n\nTvořil lepty a litografie menších formátů s pražskými motivy a zaznamenával krajiny na svých cestách do ciziny. Část jeho díla je věnována horským vlastencům a národním buditelům v Podkrkonoší. Jeho grafické listy se vyznačují dokonalým řemeslným provedením. Všestranný Skrbek v leptech téměř nepracoval s konturami. Vše podřizoval hře světla a stínu. Naopak kresby vynikají pevnou linkou a v akvarely jednoznačně definovanými barevnými plochami.\nSoubory jeho pražských vedut vlastní domácí galerie a muzea i významné zahraniční sbírky. Velký soubor jeho grafických listů má ve sbírkách Památník národního písemnictví.\n\n\n\n\n\n"}
{"id": "1303238", "url": "https://cs.wikipedia.org/wiki?curid=1303238", "title": "Mazda 626", "text": "Mazda 626\n\nMazda 626 je osobní automobil střední třídy, který byl vyráběný japonskou automobilkou Mazda v letech 1970 až 2002. Na některých trzích byl prodáván pod názvem Mazda Capella.\n\nŠlo o automobil, který měl konkurovat dalším japonským osobním automobilům střední třídy, jako například Honda Accord, Toyota Corona, a Nissan Bluebird. V roce 2002 byl ve výrobě nahrazen modelem Mazda6.\n\nPrvní generace byla představena v květnu 1970, v roce 1974 byla modernizována a ve výrobě vydržela až do roku 1978.\nByla poháněna čtyřválcovými motory o objemech 1.5 nebo 1.6 litrů. Výkon byl 68 nebo 74 kW. První modely měly hranaté světlomety, zatímco modely poháněné rotačními motory měly od roku 1971 dva páry kulatých světel. Od roku 1972 měly všechny modely dva páry světel. Vzhled zadní části se během výroby také měnil. Tato generace se prodávala na exportních trzích jako Mazda 616 (sedan) a také v některých verzích jako kupé. Krátce se ve Spojených státech amerických prodávala Mazda 618. Díky těmto modelům s Wankelovým rotačním motorem se Mazda \"chytla\" v USA a začala zde úspěšně prodávat své vozy.\n\nDruhá generace byla představena v roce 1978. Označení všech verzí se sjednotilo číslem 626 a proto je v některých zdrojích tato generace považována za první generaci modelu 626. Šlo o poslední generaci s pohonem zadních kol. Design tohoto modelu byl navržen tak, aby měl nízký aerodynamický odpor a výsledkem byla tehdy dost dobrá hodnota cx=0,38. V Americe se prodávala upravená verze s většími plastovými nárazníky, díky kterým splňovala americké bezpečnostní normy. V roce 1980 byla druhá generace modernizována a ve výrobě vydržela až do roku 1982.\n<br>\n\nTřetí generace byla představena v roce 1982 a ve výrobě vydržela až do roku 1987. Byla to první generace s pohonem předních kol. V roce 1984 skončila na pátem místě jako Evropské auto roku. Od té doby se v Evropě celkem dobře prodávala. V Jižní Koreji se licenčně vyráběla jako Kia Concord.\n<br>\n\nČtvrtá generace byla přestavena v květnu 1987. Používala vylepšenou platformu předchozí generace a některé verze vydržely ve výrobě v Japonsku do roku 1996.\nPoprvé bylo v této generaci představeno kombi, které mělo interní označení GV.\n\nMotory byly nové, ale upřednostňovaly spíš točivý moment než výkon. Z naftových motorů byl zcela nový motor 2.0 RFT, který poprvé použil tzv.přeplňování Comprex, které se předtím používalo v dodávkových automobilech Mazda Bongo.\n\nPátá generace byla představena v roce 1991 a ve výrobě vydržela až do roku 1997. Oproti předchozím verzím se výrazně odlišovala zaobleným designem karoserie. Byla to také první generace modelu 626 nabízená v tehdy porevolučním Československu a proto byla velmi oblíbená mezi vznikající podnikatelskou třídou, obzvlášť s karoserií liftback. V této generaci nabídla Mazda poprvé (a naposled) šestiválcový motor, čímž chtěla zvýšit image řady 626.\nV této generaci nebyla nabízena verze kombi. Bylo nabízeno pouze kombi, které vycházelo z předchozí generace.\nKorejská automobilka Kia vyráběla na základě této generace model Kia Clarus, který byl technicky hodně podobný a odlišoval se upraveným designem karoserie.\n\n<br>\n\nŠestá generace byla představena na podzim 1997 a ve výrobě vydržela až do roku 2002. Byla to první Mazda, která byla od výroby osazována současným logem automobilky. Design už není tolik zaoblený jako u předchozí generace, čímž se snažila Mazda zaujmout konzervativnější evropské zákazníky. Oproti předchozímu modelu byly vylepšeny jízdní vlastnosti, které byly stabilnější díky tužšímu odpružení. Na stejném podvozku byl o rok později představen model Mazda 323 ve své poslední generaci. Přestože tato generace Mazdy 626 měla menší rozměry, měla více místa v interiéru díky lepšímu využití prostoru. Na počátku výroby byl vůz vyráběn pouze v karoseriích sedan a liftback, praktičtější kombi se začalo prodávat až následující rok. Z počátku výroby byly dostupné jen benzínové motory o objemu 1.8 litru a 2 litry. V roce 1998 byl představen dvoulitrový přeplňovaný naftový motor 2.0 DITD. V roce 1999 prošla celá modelová řada faceliftem, kdy dostala výraznější design přední části s novým nárazníkem a přední maskou s větším logem automobilky, byla upravena grafika zadních světel a byl upraven interiér. Výkon motorů 1.8 a 2.0 DITD byl po faceliftu mírně zvýšen. Výroba poslední generace modelu 626 skončila v roce 2002, kdy byla zahájena výroba zcela nového modelu Mazda6.\n<br>\n"}
{"id": "1303240", "url": "https://cs.wikipedia.org/wiki?curid=1303240", "title": "Obchodní centrum Atrium (Hradec Králové)", "text": "Obchodní centrum Atrium (Hradec Králové)\n\nV původním návrhu byl objekt navržen jako kompaktní stavba, zastavující celý prostor u OD TESCO. Objekt měl 3 komerční podlaží, parking byl situován do suterénu, hlavní centrální prostor - atrium - byl propojen pasážemi do čtyř hlavních komunikačních směrů.\n\nPolyfunkční objekt Atrium je budova s jedním podzemním a čtyřmi nadzemními podlažími v celé ploše půdorysu. V přízemí je situováno tržiště a technické zázemí. 1. a 2. NP jsou komerční prostory, ve 3. NP a na střeše nad ním jsou parkoviště. 4. NP je zredukováno pouze na střešní nástavby. Centrálním prvkem objektu je atrium s proskleným stropem, které je hlavním komunikačním prvkem a je lemováno výkladci jednotlivých komerčních ploch. Veřejný prostor atria je doplněn lavičkami, interiérovými prvky, zelení, dětskými atrakcemi a orientačním systémem. Komunikace podél výkladců v 2. NP atria jsou řešeny jako galerie. Jsou zde také panoramatické osobní výtahy a pojízdné chodníky. Celková komerční plocha je 7 370 m2. Ze zdejších nájemců jmenujme: v suterénu - KiK textil a nonfood (vchod zezadu OC Atria ); v přízemí - PEPCO, Pompo, CK FISCHER, Deichmann, kavárnu CrossCafe (od 1. září 2015), Tipsport, Eiffel Optic, Tescoma, dm drogerie markt; v 1. patře - kavárnu Lapassion, GATE, CCC boty, Elstak, Knihy Dobrovský, Elvia pro, Fotolab, Innogy, Takko Fashion aj.\n\nHlavním estetickým prvkem na celé stavbě je výrazná a neobvyklá fasáda, jež obdržela jednu z cen v soutěži Fasáda roku 2009 a na níž byla použita společností Krušnohorská stavební nezvyklá konstrukce složená z kontaktního zateplení Baumit KERA Mineral a obkladových keramických pásků Feldhaus Klinker. Zajímavý doplněk navíc tvoří nerezové pásy připevněné na fasádě připomínající čárový kód. Výstavbu prováděla Krušnohorská stavební společnost.\n\nInvestorem stavby byla společnost Amádeus Real s. r. o., Praha, projektantem Architektonické sdružení STUDIO HANGÁR, Ing. arch. Antonín Juštík a Ing. Vladimír Tůma navrhli obchodní prostor a zhotovitelem Krušnohorská stavební s. r. o., Merklín. Výstavba objektu probíhala od září 2008 do října 2009 a obchodní centrum se slavnostně otevřelo 12. listopadu 2009.\n"}
{"id": "1303242", "url": "https://cs.wikipedia.org/wiki?curid=1303242", "title": "Crkvice", "text": "Crkvice\n\nCrkvice je vesnice v opčině Orebić v Chorvatsku, v Dubrovnicko-neretvanské župě.\nVesnice se nachází na severním pobřeží poloostrova Pelješac 6 km na severovýchod od vesnice Kuna Pelješka.\n\n"}
{"id": "1303249", "url": "https://cs.wikipedia.org/wiki?curid=1303249", "title": "Herkules (seriál)", "text": "Herkules (seriál)\n\nHerkules (v anglickém originále Hercules: The Legendary Journeys) je americký fantastický televizní seriál, který byl premiérově vysílán v syndikaci letech 1995–1999, kdy bylo v šesti řadách natočeno celkem 111 dílů. Vznikl na motivy příběhů o starořeckém hrdinovi Héraklovi (ve starověkém Římě jako Herkules). Seriálu předcházela série pěti televizních filmů z roku 1994 (\"Hercules a Amazonky\", \"Herkules a ztracené království\", \"Herkules a ohnivý kruh\", \"Hercules v podsvětí\", \"Herkules v Minotaurově labyrintu\"), naopak z něj byly odvozeny seriály \"Xena\" a \"Mladý Herkules\".\n\n\n"}
{"id": "1303254", "url": "https://cs.wikipedia.org/wiki?curid=1303254", "title": "Leksand", "text": "Leksand\n\nLeksand je sídlo stejnojmenné obce ve Švédsku nacházející se v kraji Dalarna. Ke konci roku 2010 byl počet obyvatel 5934.\n\nMěsto je známé díky hokejovému týmu Leksand IF, který se čtyřikrát stal mistrem Švédska.\n"}
{"id": "1303256", "url": "https://cs.wikipedia.org/wiki?curid=1303256", "title": "Ján Michalko", "text": "Ján Michalko\n\nProf. ThDr. Ján Michalko, Dr. h. c. (16. října 1912, Važec – 10. prosince 1990 Bratislava) byl slovenský evangelický duchovní (biskup), publicista, teolog a vysokoškolský pedagog.\n\nOd roku 1950 působil na bohoslovecké fakultě, roku 1953 se stal profesorem. Věnoval se zejména oblasti homiletiky, biblické exegeze a dogmatiky. V letech 1970–1990 zastával úřad generálního biskupa Slovenské evangelické církve augsburského vyznání v Československu. Byl rovněž hodnostářem Světové luterské federace. Kolaboroval s komunistickým režimem a aktivně se účastnil činnosti Křesťanské mírové konference. Na úřad generálního biskupa rezignoval k 1. dubnu 1990. Jeho pravomoci dočasně převzal distriktuální biskup Rudolf Koštial.\n\n"}
{"id": "1303282", "url": "https://cs.wikipedia.org/wiki?curid=1303282", "title": "František Picko", "text": "František Picko\n\nFrantišek Picko (5. února 1828 Kukleny – 15. března 1913 Polička) byl český učitel a hudebník.\n\nNarodil se 5. února 1828 v Kuklenách, kde absolvoval zdejší obecnou školu. V roce 1845 navštěvoval německý učitelský kurs v Hradci Králové a následujícího roku byl ustanoven učitelským pomocníkem ve svém rodišti. Odtud odešel do Dobřenic, kde působil jako prozatímní podučitel v letech 1846–1851. Dále učiteloval v Osicích (1851–1853), v Dašicích (1853–1859) a od roku 1859 v Poličce, kde v roce 1891 odešel do výslužby po 45leté pedagogické dráze. Přesluhoval jen proto, aby dosáhl pátého přídavku. Na ten šestý by musel odsloužit plných 50 let. Zemřel 15. března 1913 v Poličce.\n\nV roce 1851 vykonal v Hradci Králové učitelskou zkoušku pro školy triviální a o 7 let později jako privatista zkoušku pro hlavní školy. Jeho největším problémem však bylo uživení své rodiny, protože měl 7 dětí. V jak nuzných poměrech žil, můžeme vidět z jeho příjmů. Ve druhém roce svého učitelování měl 12 zl., ve třetím 24 zl. a po 18letém podučitelování se stal konečně v Poličce učitelem 4. třídy s platem 288 zl. Z tohoto důvodu byl nucen si přivydělávat soukromým vyučováním, zvláště hře na klavír, i když nebylo smyčcových a foukacích hudebních nástrojů, na které by nedokázal výtečně zahrát.\n\nVedle své pedagogické dráhy se věnoval také kulturnímu a společenskému životu, přičemž mu v tom byl velkou oporou jeho hudební talent. V roce 1862 byl jedním ze zakladatelů poličského pěveckého spolku „Kollár“, z jehož koncertních výtěžků byla zařizována obecní knihovna. Při ochotnických divadelních představeních účinkoval v divadelním orchestru, ale několikrát se mihl i v menších rolích. Jeho po celém okolí vyhlášená hra na varhany ho zase předurčovala k účasti na všech církevních obřadech a oslavách.\n"}
{"id": "1303285", "url": "https://cs.wikipedia.org/wiki?curid=1303285", "title": "Hana Veselá", "text": "Hana Veselá\n\nHana Veselá je bývala československá krasobruslařka.\n\nByla členkou klubu VŠ Praha. V roce 1983 vybojovala třetí místo na Zimní Univerziádě.\n"}
{"id": "1303290", "url": "https://cs.wikipedia.org/wiki?curid=1303290", "title": "František Heřmánek (spisovatel)", "text": "František Heřmánek (spisovatel)\n\nFrantišek Heřmánek (2. srpna 1901 Třeboň – 15. září 1946 Praha) byl český spisovatel, básník a rozhlasový pracovník.\n\nPo studiu na osmiletém gymnáziu v Třeboni v letech 1912 - 1921 odešel do Prahy. Zapsal se ke studiu na Filosofické fakultě UK, studium však nedokončil a odjel na několik let do Francie. Po návratu se usadil v Brně, kde nastoupil do brněnské redakce Československého rozhlasu, tehdy \"odbočky Radiojournalu\", která zde působila od 1. září 1924. Za okupace, mezi lety 1939 - 1945 žil v Tišnově v dnešním okrese Brno-venkov. Živil se rovněž jako dopisovatel Lidových (za okupace tzv. Svobodných) novin. Zemřel předčasně ve věku 45 let ve Všeobecné nemocnici v Praze, kam přijel hledat byt, aby se tu plně začlenil do pražského kulturního dění. Příčinou předčasného úmrtí byl atak Heřmánkovy těžké srdeční choroby. Pochován je na hřbitově v Třeboni. Náhrobek zdobí jeho socha ve splývavém šatu, třímající autorovo dobově nejpopulárnější dílo, román Racek se vrací.\n\nFrantišek Heřmánek debutoval jako básník sbírkou \"Světla ve tmě\" (1924), psané v duchu proletářské poezie. Její ozvuky nacházíme ještě v druhé sbírce \"Za zdí\" (1926). Prozaickým debutem je generační román \"Kohout lásky\" (1933), zatížený přílišnou lyričností a malou textovou soudržností. Ve třicátých letech se v souvislosti s působením v brněnské redakci soustřeďuje na rozhlasová pásma, hry a fejetony, jejichž sborník \"Větru napsáno\" vydal v roce 1938. Skutečných literárních úspěchů dosahuje však až za okupace, kdy se soustředí na historii rodného Třeboňska. Dobově velmi populární román \"Racek se vrací\" (1941) i následný \"Bílý vřes\" (1943) sice trpí schematičností a tonou v neplodném lyrismu, závěrečná trojice jeho děl je však nadprůměrná a tvoří jednoznačně vrchol Heřmánkova díla. Z nich se navíc zřetelně vymyká sborník povídek \"U bratra celého světa\" (1944), které jsou zasazen do rámcové novely o společnosti vyděděnců, již si v hospodě na Daskabátě tyto příběhy vypravují. Bývá proto často označována ze český Dekameron.\n\nFrantiška Heřmánka postihl po smrti osud řady regionálních autorů; jeho dílo bylo v podstatě zapomenuto a žilo jen výběrově v paměti kraje. Znovuobjeveno bylo v 70. letech, kdy vyšly jeho nejúspěšnější povídkové knihy \"U bratra celého světa\" a \"O nesmrtelném regentovi\".\n\n\n\n"}
{"id": "1303321", "url": "https://cs.wikipedia.org/wiki?curid=1303321", "title": "Albrecht Libštejnský z Kolovrat", "text": "Albrecht Libštejnský z Kolovrat\n\nAlbrecht II. z Kolowrat a na Libštejně (1463 – 25. květen 1510) byl příslušník libštejnské větve šlechtického rodu Kolowratů. Byl politikem, působil jako karlštejnský purkrabí, královský rádce, královský hofmistr a nejvyšší kancléř Českého království.\n\nJediný syn kanovníka Hanuše II. (zemřel 1483), a Kateřiny ze Šternberka (zemřela 1465). Oženil se s Annou z Kovárně, vdovou po Hynkovi z Valdštejna, jejich manželství bylo bezdětné.\n\nJeho kariéra prudce stoupala, byl rádcem krále Vladislava Jagellonského, karlštejnským purkrabím (1496–1497) a královským hofmistrem (1496–1502). Vrcholu své kariéry dosáhl v letech 1503–1510, kdy zastával úřad nejvyššího kancléře Českého království. Byl oddaným úředníkem krále, a proto měl málo přátel, a to i v rodině.\n\nV roce 1504 se pokusil upevnit vztahy mezi českým královstvím a slezskými stavy. Za to získal velký vliv na krále Vladislava II. Jagellonského, který ho považoval za de facto svého zástupce v zemi. Tím a svým chováním vzbudil Albrecht II. odpor ostatních vysokých zemských a dvorských úředníků. Proto začal spolupracovat s královskými městy, která soupeřila s panstvem o hospodářská práva, aby zvýšil svůj politický vliv. V roce 1507 dokonce s městy uzavřel úmluvu o vzájemné pomoci.\n\nV roce 1505 podepsal úmluvu panských rodů proti Jednotě bratrské. Tento bojovný svazek uzavřeli také Petr z Rožmberka, Jindřich IV. z Hradce, Zdeněk Lev z Rožmitálu, Petr ze Šternberka, Jan ze Švamberka a na Strakonicích, Jan z Kolowrat a na Mašťově, Jan z Kolowrat a na Novém Hradě, Jindřich z Kolowrat, Jiří z Kolowrat, Mikuláš z Kolowrat a řada představitelů dalších významných rodů. Jako nejvyšší kancléř se tak postavil proti Jednotě bratrské a všem nábožensky radikálním živlům, protože jeho cílem bylo dosáhnout sblížení utrakvistů s katolíky. \n\nByla to doba téměř bezvládí, kdy král sídlil v Budíně a šlechta soupeřila o moc s městy v zemi dopouštěla se i loupeží. Odpor nepřátel vyvrcholil roku 1508 jeho pádem. Na svatojakubském sněmu pak bylo rozhodnuto o přenesení jeho pravomocí na Zdeňka Lva z Rožmitálu – mocného šlechtice s velkými ambicemi. Král mu ale zachoval svou přízeň a v roce 1509 mu daroval panství a hrad Bělá, které zkonfiskoval rodu Gutštejnů za činy, jejichž se dopustili proti jeho majestátu. V roce 1510 ho znovu jmenoval kancléřem království. V témže roce však Albrecht bez dědiců zemřel.\n\nByl velmi obratný a podařilo se mu zvětšit rodový majetek. Za svého života se Albrecht II. domohl značného majetku. Patřily mu například statky Libštejn, Perštejn, Mělník, Kladruby a Krupka. Panství Lovosice vlastnil společně s klášterem Altzell u Drážďan (zde byl také pohřben). Protože jeho manželství s Annou bylo bezdětné, odkázal svůj majetek nevlastním synům Bernardvi a Janovi z Valdštejna.\n\n\n"}
{"id": "1303324", "url": "https://cs.wikipedia.org/wiki?curid=1303324", "title": "Hana Knapová", "text": "Hana Knapová\n\nHana Knapová (narozena asi 1956) je bývalá československá krasobruslařka.\n\nByla členkou klubu Stadion Praha. Na mistrovství Československa 1974 odstoupila z druhého místa po povinných jízdách pro zranění.\n"}
{"id": "1303327", "url": "https://cs.wikipedia.org/wiki?curid=1303327", "title": "Torre Pellice", "text": "Torre Pellice\n\nSousedí s obcemi Angrogna, Villar Pellice, Luserna San Giovanni a Rorà.\n"}
{"id": "1303348", "url": "https://cs.wikipedia.org/wiki?curid=1303348", "title": "Kostel svatého Šimona a Judy (Strážek)", "text": "Kostel svatého Šimona a Judy (Strážek)\n\nKostel svatého Šimona a Judy je filiální kostel v římskokatolické farnosti Strážek, nachází se na návrší v centru městyse Strážek. Kostel je jednolodní renesanční stavbou s polygonálním presbytářem a čtyřbokou věží s věžicí na čelní straně. Kostel je jako součást souboru spolu se sochou svatého Jana Nepomuckého chráněn jako kulturní památka České republiky. \n\nKostel byl postaven zřejmě v roce 1616, nicméně první zmínky o kostele ve Strážku pochází již z roku 1239, kdy měl být kostel darován brněnským kastelánem Přibyslavem z Křižanova a jeho manželkou do rukou hospitalu u svatého Ducha v Brně. \n\nKostel byl v roce 1616 vystaven Vilémem Munkou z Ivančic a původně patřil protestantům a nesl zasvěcení sv. Trojici Nově vybudovaný kostel se pak katolickým stal v roce 1633. V 18. století byla u kostela vztyčena barokní socha sv. Jana Nepomuckého. V roce 2015 byl kostel nově vymalován, stejně jako na konci devadesátých let a v 21. století byl v kostele natáčen seriál Četnické humoresky.\n\n\n"}
{"id": "1303349", "url": "https://cs.wikipedia.org/wiki?curid=1303349", "title": "Útok dodávkou v Londýně (červen 2017)", "text": "Útok dodávkou v Londýně (červen 2017)\n\nV noci na pondělí 19. června 2017 došlo v Londýně k útoku dodávkovým automobilem na skupinu chodců. K incidentu došlo poblíž Severolondýnské ústřední mešity v městské části Finsbury Park na severu Londýna. Na místě zemřel jeden člověk a 10 bylo zraněno. Pachatel byl lidmi zadržen a zatčen policií. Ta čin začala vyšetřovat jako potenciálně teroristický.\n\nK útoku došlo krátce po půlnoci v ulici Seven Sisters Road v městské části Finsbury Park nedaleko místní mešity, a to v období ramadánu, kdy se muslimové rozcházeli z modliteb. Řidič bílého dodávkového vozu projížděl vysokou rychlostí kolem 80 km/h pruhem vyhrazeným pro autobusy a taxíky. Najel záměrně do skupiny věřících na chodníku, která se patrně shlukla kolem staršího muže, jemuž podávala první pomoc. Podle původních výpovědí svědků poté pachatel vyskočil a nejméně jednoho člověka pobodal, policie však později nepotvrdila žádné bodné zranění. Podle některých svědků z dodávky vyskočili muži tři, ani to však policiie nepotvrdila.\n\nPolicii byl incident nahlášen kolem 20 minut po půlnoci místního času (BST, v 1.20 SELČ). Podle očitého svědka projížděla policie náhodou kolem, a tak byla u incidentu téměř okamžitě. Národní koordinátor pro boj proti terorismu Neil Basu uvedl, že řidič byl zatčen pro podezření z vraždy. Potvrdil, že v dodávce kromě řidiče nikdo další nebyl a že incident měl všechny znaky teroristického útoku.\n\nLondýnská záchranná služba odvezla do nemocnice 8 zraněných, další nejméně dva ošetřila na místě. Jeden člověk na místě zemřel, jednalo se o toho, komu již byla poskytována první pomoc, a případná souvislost úmrtí s útokem má být teprve předmětem vyšetřování. Dva z osmi hospitalizovaných lidí byli ve velmi vážném stavu. Všichni zranění i zemřelý člověk byli muslimové.\n\nPachatel útoku byl na místě lidmi zadržen a následně zatčen policií. Podle očitého svědka vykřikoval, že chce zabít všechny muslimy. Dav lidí chtěl muže lynčovat, zásah imáma však případné další násilí zastavil. Muž přitom podle svědků či amatérských videozáznamů vykřikoval „zabijte mě“. Řidič, zjevně zraněný, byl po zadržení odvezen na vyšetření do nemocnice, i k prošetření jeho psychického stavu. I z policejní dodávky na lidi mával a podle svědků se smál. Ještě týž den policie prohledala jeho dům.\n\nVe večerních hodinách 19. června média informovala o totožnosti pachatele, jímž měl být 47letý Darren Osborne z Velké Británie žijící ve waleském Cardiffu. Vyrůstal v západoanglickém městě Weston-super-Mare, byl manželem a otcem čtyř dětí ve věku od 5 do 16 let, s partnerkou se však před několika měsíci rozešel. Podle sousedů se jednalo o agresivního podivína, zakomplexovaného potížistu. Podle deníku \"The Guardian\" nejsou žádné důkazy Osborneově členství v nějaké krajně pravicové organizaci a nikdy předtím nebyl vyšetřován bezpečnostními složkami, na Twitteru však sledoval profily lídrů nacionalistické strany Britain First. Podle deníku Telegraph se jeho postoje začaly radikalizovat po nedávných londýnských útocích na London Bridge a v Manchesteru. Návštěvník hospody nedaleko jeho bydliště vypověděl, že se tam v sobotu před útokem Osborne opil a byl vykázán, proklínal muslimy a vyhrožoval, že něco udělá.\n\nDodávku, kterou použil k útoku, si v neděli předtím vypůjčil v půjčovně nákladních vozů ve vesnici Pontyclun nedaleko Cardiffu.\n\nV ranních hodinách se sešel vládní krizový štáb COBRA v čele s britskou premiérkou Theresou Mayovou. Ta označila událost za „strašný incident“ a potvrdila, stejně jako ministerstvo vnitra, že policie jej vyšetřuje jako potenciální teroristický čin. Uvedla rovněž, že zlo tohoto druhu nikdy neuspěje a její vláda „se nezastaví před ničím“, aby porazila extremismus, a to včetně islamofobie. Předseda labouristů Jeremy Corbyn, jenž je poslancem právě za tento obvod, prohlásil, že jej čin naprosto šokoval. Rovněž ministryně vnitra Amber Ruddová uvedla v prohlášení, že je v myšlenkách se všemi, které útok zasáhl.\n\nLondýnský starosta Sadiq Khan na Twitteru vyjádřil soucit se všemi, kterých se dotkl tento „hrůzný teroristický útok na nevinné lidi ve Finsbury Park“. V prohlášení pak čin označil za „útok na společné hodnoty tolerance, svobody a úcty“, stejně jako nedávné útoky v Manchesteru, Westminsteru a na London Bridge. Také přislíbil vyslání většího počtu policistů do ulic města k uklidnění skupin obyvatel, zejména těch, kteří dodržují muslimský postní měsíc ramadán.\n\nBritská muslimská rada uvedla, že dodávka najela do muslimů odcházejících z mešity úmyslně. Muslimské centrum při mešitě ve Finsbury Park v prohlášení čin odsoudilo a uvedlo: „Během desítek let jsme pracovali na vybudování klidné a tolerantní komunity ve Finsbury Parku. Zcela odsuzujeme jakýkoli čin nenávisti, který se snaží naše společenství rozdělit.“\n\nPrezident Evropského židovského kongresu Moše Kantor v prohlášení uvedl: „Odsuzujeme tento útok a pokus o zvýšení napětí ve Velké Británii a stojíme za našimi muslimskými bratry a sestrami, kteří byli útokem postiženi. Útok na jedno náboženství je útokem na všechny a všechny víry musí stát při sobě proti teroru.“\n\nČeský ministr zahraničí Lubomír Zaorálek na Twitteru uvedl: „Terorismus dnes ohrožuje všechny. Soucítím se všemi, které londýnský útok zasáhl.“\n\nNewyorská policie v souvislosti s útokem oznámila, že zvýší ostrahu mešit v New Yorku.\n\nNěkteří kritici muslimů po události upozorňovali, že Severolondýnská ústřední mešita, v jejíž blízkosti k útoku došlo, je centrem extremismu. To však bylo její minulostí, když v ní kázal radikální imám Abú Hamza, který věřící nabádal k ozbrojenému džihádu. Ten byl od roku 2004 ve vězení a mešita ve čtvrti Finsbury Park změnila svůj přístup, šíří toleranci a nezináboženské porozumění. Získala i několik ocenění za úsilí odradit mladé muslimy od extremismu.\n\n"}
{"id": "1303353", "url": "https://cs.wikipedia.org/wiki?curid=1303353", "title": "Mohini Bhardwaj", "text": "Mohini Bhardwaj\n\nMohini Bhardwajová (* 29. září 1978 Filadelfie) je někdejší americká sportovní gymnastka.\n\nJejí matkou je ruská přistěhovalka do New Yorku, kde učila jógu. Postupně konvertovala k hinduismu a za manžela si vzala Inda. Na letních olympijských hrách 2004, které se konaly v Athénách, reprezentovala Mohini spolu s Annia Hatch, Terin Humphrey, Courtney Kupets, Courtney McCool a Carly Patterson svou zemi v soutěži družstev a vybojovaly stříbrnou medaili. Mezi diváky při zdejších závodech seděla také Pamela Anderson, která byla Mohininou mentorkou a přispěla také finančním obnosem na rozvoj jejího talentu. Ta jí za to pozvala na své olympijské vystoupení.\n\nVedle tohoto úspěchu získala ještě v roce 2001 v soutěži družstev bronzovou medaili na mistrovství světa ve sportovní gymnastice.\n\n"}
{"id": "1303372", "url": "https://cs.wikipedia.org/wiki?curid=1303372", "title": "Nižněnovgorodský letecký závod Sokol", "text": "Nižněnovgorodský letecký závod Sokol\n\nNižněnovgorodský letecký závod Sokol () je letecká továrna Sjednocené letecké korporace v ruském Nižném Novgorodu. Dlouhodobě se zaměřuje na výrobu stíhacích letounů konstrukční kanceláře MiG.\n\nRoku 1929 přijal Sovět práce a obrany SSSR rozhodnutí o vybudování \"leteckého závodu č. 21\" v Nižném Novogorodu. Ten byl vystavěn v prostředí bažin a lesů na pustém místě mezi řekami Levinka a jejím přítokem Berjozovka. Toto místo nebylo vybráno náhodně. Celý projekt byl totiž tajný a poloha v hustých lesích umožňovala objekty skrýt před případnými cizinci. V novinách o stavbě nepadla ani zmínka a dokonce ani dělníci netušili, co přesně budují. Projekt počítal s výrobou jednomístného stíhacího letounu Polikarpov I-3, bombardovacího a průzkumného dvouplošníku Polikarpov R-5 a dopravního letadla Kalinin K-5.\n\nStavba začala v květnu 1930 a továrna oficiálně rozjela výrobu 1. února 1932, i když tehdy ještě nebyly zdaleka všechny práce dokončeny. Kvalita spěšně zbudovaných objektů byla nízká, o čemž svědčí pád střechy dřevozpracující dílny již v roce 1934 (2 mrtví, 10 raněných). Jako tovární letiště začalo být využíváno bývalé městské letiště, které bylo kvůli utajení přejmenováno na \"Učební letiště Osoaviachimu\".\n\nPrvním strojem vyráběným v leteckém závodu č. 21 byl stíhací dvouplošník Polikarpov I-5. Mezi lety 1932-1934 jich zde zhotovili 661 a k tomu ještě 20 dvoumístných cvičných verzí. Ve srovnání s jinými továrnami to nebylo příliš mnoho, roku 1933 zde vyrobili 312 letadel, což představovalo pouze necelých 8 % všech letounů vyrobených v SSSR. Kvalita výrobků byla zároveň nízká kvůli nekvalitnímu materiálu a nedostatku kvalifikované pracovní síly.\n\nV roce 1934 byl podnik nazván podle sekretáře Prezidia Centrálního výkonného komitétu SSSR Avela Safronoviče Jenukidze. Ten byl však o rok později vyloučen ze strany a v roce 1937 popraven - závod se tak musel ve spěchu přejmenovat. Roku 1936 tak získal název \"Závod Ordžonikidze\" podle Stalinova blízkého spolupracovníka Grigorije Konstantinoviče Ordžonikidze.\n\nByl to právě lidový komisař pro těžký průmysl Ordžonikidze, který roku 1934 nařídil spustit zde výrobu stíhacího jednoplošníku Polikarpov I-16. První kusy se podařilo zkompletovat ještě téhož roku. Testoval je slavný letec Valerij Pavlovič Čkalov, který zde působil v letech 1934-1938 jako hlavní pilot.\n\nV listopadu 1940 byla při závodě zřízena konstrukční kancelář OKB-21, v jejímž čele stanul konstruktér Semjon Alexejevič Lavočkin. Pod jeho vedením zde byl zdokonalen a zaveden do výroby stíhací letoun Lavočkin LaGG-3. Vyvinul zde také stíhačky Lavočkin La-5, La-5FN a La-7, které zde byly vyráběny během 2. světové války. V letech 1941-1945 dodal podnik na frontu 17 691 letadel, asi čtvrtinu všech stíhacích letounů, které tehdy vyrobily sovětské závody.\n\nV říjnu 1945 byl Lavočkin jmenován ředitelem OKB-301 v Chimkách u Moskvy. Do čela OKB-21 byl jmenován jeho zástupce Semjon Michajlovič Alexejev, avšak o 3 roky později byla gorkovská konstrukční kancelář zrušena.\n\nV letech 1947 až 1951 zde vyráběli Lavočkin La-11, mezi lety 1948-1949 proudovou stíhačku La-15 (celkem 189 kusů).\n\nPřelomovým se stal rok 1949, kdy závod navázal spolupráci s konstrukční kanceláří OKB-155 (dnes MiG). Na její projekty se továrna specializuje dodnes.\n\nPrvním MiGem vyráběným v Gorkém byl stíhací letoun MiG-15bis (1784 kusů) a jeho výzvědná varianta MiG-15Rbis (364 kusů), které se zde vyráběly v letech 1949-1952. Následoval MiG-17 (do r. 1954) a MiG-19 (1955-1957). Od roku 1959 zde vyráběli nadzvukový stíhací letoun MiG-21, jehož bylo vyrobeno v různých závodech celkem asi 14 tisíc kusů. Později následovaly MiG-25 (1969-1985), MiG-31 (od r. 1979) a MiG-29UB (od r. 1984).\nRoku 1994 proběhla privatizace a vznikla tak akciová společnost \"Nižněnovgorodský letecký závod Sokol\". Roku 2009 však proběhla výměna akcií Sokolu za akcie Sjednocené letecké korporace v poměru 1:157, dnes je tak podnik z 99,65 % v rukou Sjednocené letecké korporace.\n\nNa přelomu let 2009 a 2010 se stal Sokol jediným výrobcem nového stíhacího letounu MiG-35. Původně se zde vyráběl i Jakovlev Jak-130, jeho výroba však nakonec byla přesunuta do Irkutského leteckého závodu.\n\n\n\n\n"}
{"id": "1303381", "url": "https://cs.wikipedia.org/wiki?curid=1303381", "title": "Alois Gonzaga z Lichtenštejna", "text": "Alois Gonzaga z Lichtenštejna\n\nAlois Gonzaga z Lichtenštejna, celým jménem \"Alois Gonzaga Josef František de Paula Teodor kníže z Lichtenštejna\", \"Alois Gonzaga Joseph Franz de Paula Theodor Fürst von Liechtenstein\", 1. dubna 1780 Vídeň – 4. listopadu 1833 Praha) byl rakouský feldzeugmeister, velitel Vojenského řád Marie Terezie a rytíř zlatého rouna.\n\nAlois Gonzaga z Lichtenštejna patřil k tzv. Karlovské linii Lichtenštejnů. Byl nejmladším synem polního maršála knížete Karla Josefa z Lichtenštejna (1730–1789) a jeho manželky Marie Eleonory z Oettingenské ze Spielbergu (1745–1812). Alois stejně jako jeho otec a bratři nastoupil vojenskou dráhu.\n"}
{"id": "1303390", "url": "https://cs.wikipedia.org/wiki?curid=1303390", "title": "Muzeum Karla Zemana", "text": "Muzeum Karla Zemana\n\nMuzeum Karla Zemana je stálou expozicí celoživotního díla světově uznávaného filmového tvůrce Karla Zemana, který svými filmovými triky proslavil českou kinematografii 20. století. Muzeum bylo otevřeno 6. října 2012 na Malé Straně, v blízkosti Karlova mostu. Prostory muzea umožňují nahlédnout do zákulisí práce Karla Zemana, počínaje prvními animacemi a loutkovými filmy, až po tvorbu z autorova posledního tvůrčího období. Podstatná část výstavy je věnována nejzásadnějším filmům, tedy Cestě do pravěku, Vynálezu zkázy a Baronu Prášilovi.\n\nU zrodu a realizace tohoto projektu stáli grafik a výtvarník Jakub Fabel (C&COM Advertising) a filmař Ondřej Beránek (Punk film), kteří zkontaktovali dceru Karla Zemana, \"Ludmilu Zemanovou\", která od 80. let žije v Kanadě. K tomuto týmu byl přizván také specialista na média a marketing Marcel Kral. Na přípravě muzea spolupracovalo společně se Zemanovou rodinou a zmíněnými autory projektu i mnoho dalších, mezi nimiž byl například i Boris Masník nebo Jaroslav Betka.\n\nVýstava, koncipována ve stylu filmových ateliérů, představuje Zemanovu tvorbu chronologicky. Úvodní část interaktivní výstavy nabízí informace o umělcově osobě a dílech realizovaných po Cestu do pravěku, které je pak věnována celá další část. Následující prostory jsou pak vyhrazeny Vynálezu zkázy a Baronu Prášilovi. Prohlídka je zakončena dalšími informacemi o Zemanově osobě a díly realizovanými po roce 1964 (od Bláznovy kroniky až po návrat k ploškové animaci jako série o Sindibádových dobrodružstvích v 70. letech). Od 8. října 2014 Muzeum ve spolupráci s Barrandov Studio také vystavuje originální kostýmy z filmů. Dále jsou vystaveny fotografie a další dokumentární materiály ze života a díla režiséra, scenáristy a výtvarníka.\nV dubnu 2015 se Muzeum rozrostlo o nový interaktivní prostor, který nabízí trikovou scénu, založenou na principu klíčování, která je návštěvníkům k disposici na vyzkoušení.\n\nPřidružený projekční sál nabízí promítání Zemanových filmů, které Muzeum vydalo v edici Filmový Klub Karla Zemana na DVD. Jde o dlouhodobou edici, v jejímž rámci Muzeum postupně vydává kompletní filmografii Karla Zemana. \nTituly, které již v edici vyšly, jsou:\n\n\nCílem projektu Čistíme svět fantazie, jehož partnery jsou Muzeum Karla Zemana, Nadace české bijáky a Česká televize, je v průběhu tří let digitálně zrestaurovat vybrané filmy Karla Zemana do nejvyšší možné kvality a uvést je na filmových plátnech tak, jak je mohli vidět diváci v době původní premiéry. Projekt chce rovněž zvýšit povědomí o významu digitálního restaurování. Realizace projektu probíhá ve spolupráci s Universal Production Partners, za finanční podpory Ministerstva kultury ČR a Státního fondu kinematografie. Záštitu nad projektem převzal ministr kultury České republiky pan Daniel Herman.\n\nK digitálnímu restaurování byly vybrány filmy Vynález zkázy, Baron Prášil a Cesta do pravěku. První z filmů byl 10. července 2015 od 20:00 souběžně uveden na jubilejním ročníku MFF Karlovy Vary, v Museo Nazionale del Cinema v Turíně v rámci Světové výstavy EXPO 2015 a v Museum of the Moving Image v New Yorku. Unikátní premiéru mohli všichni diváci souběžně zhlédnout také díky České televizi na svých obrazovkách. Vynález zkázy následně opět obletěl celý svět a byl uveden mimo jiné na festivalech kategorie A – Locarno International Film Festival a WFF Montreal. \n\nVe spolupráci s Muzeem Karla Zemana vznikl v roce 2015 dokument režiséra Tomáše Hodana Filmový dobrodruh Karel Zeman. Jedná se o životopisný film, který se ohlíží za životem, prací a významem génia světové kinematografie. Autoři ve filmu hovoří se současnými filmaři z různých koutů světa a snaží se zjistit, proč jsou jeho filmy stále aktuální a v mnoha směrech dosud nepřekonané. O své inspiraci Karlem Zemanem zde mluví například Terry Gilliam, Tim Burton, Koji Yamamura a další.\n\n"}
{"id": "1303392", "url": "https://cs.wikipedia.org/wiki?curid=1303392", "title": "Dresden-Pieschen (železniční zastávka)", "text": "Dresden-Pieschen (železniční zastávka)\n\nDresden-Pieschen je stanice systému \"S-Bahn Dresden\" v drážďanské čtvrti \"Pieschen\". Leží na železniční trati Lipsko-Drážďany a byla zřízena v rámci výstavby novoměstského nádraží v letech 1898-1902 a souběžné změny vedení železniční trati.\n\nDnes zde pravidelně zastavují vlaky linky S1 příměstské železnice. V rámci výstavby tratě mezi stanicemi \"Pirna\" a \"Coswig\" na čtyři koleje v letech 2010-2016 byla stanice zcela přebudována. Bývalá vnější nástupiště byla odstraněna a stavělo se nové, bezbariérově přístupné ostrovní nástupiště sloužící pouze vlakům příměstské železnice. Zatímco vlaky \"S-Bahnu\" používají severní dvě koleje, na nichž se nachází i železniční zastávka, dálkové vlaky jezdící po jižních kolejích stanici míjí.\nMezi železničními zastávkami \"Trachau\" a \"Pieschen\" mimoúrovňově odbočuje dvoukolejná nákladní trať, jež slouží jako objížďka stanice \"Dresden-Neustadt\". Nákladní kolej vedoucí směrem z města vede paralelně ve sklonu podél železniční zastávky, zatímco kolej vedoucí do města vede jižně od zastávky.\n\nPod kolejemi se nachází bývalé lokomotivní depo \"Pieschen\", které v časech bývalé NDR ještě sloužilo údržby hnacích vozidel.\n\nNa stanici \"Dresden-Pieschen\" je možno přestupovat na autobusové linky 64 a 76 dopravního podniku města Drážďan.\n\n"}
{"id": "1303396", "url": "https://cs.wikipedia.org/wiki?curid=1303396", "title": "Izotopy uhlíku", "text": "Izotopy uhlíku\n\nUhlík (C) má 16 známých izotopů, od C do C, z nichž jsou dva, C a C, stabilní. Nejstabilnějším radioizotopem je C s poločasem přeměny 5700 let, který je také jediným přírodním radioizotopem uhlíku - ve stopových množstvích vzniká působením kosmického záření reakcí:\nN + n → C + H.\n\nNejstabilnější umělý radioizotop je C s poločasem 20,364 minut. Ostatní izotopy mají poločas kratší než 20 sekund, většinou méně než 200 milisekund. Nejméně stabilní je C, jehož poločas přeměny má hodnotu 2,0×10 s.\n\nUhlík-11 (C) je radioaktivní izotop uhlíku, který se přeměňuje na bor-11. Tato přeměna probíhá převážně jako přeměna beta plus, ovšem u 0,19-0,23 % atomů proběhne záchyt elektronu. Poločas přeměny je 20,364 minut.\n\nC → B + e + ν + 0,96 MeV\nC + e → B + ν + 1,98 MeV\n\nVyrábí se z dusíku v cyklotronu reakcí\nN + p → C + He\n\nTento nuklid se používá na radioaktivní značkování molekul v pozitronové emisní tomografii.\n\nV přírodě se vyskytují tři izotopy uhlíku: 12, 13 a C. C a C jsou stabilní, vyskytují se v poměru přibližně 99:1. C je vytvářen tepelnými neutrony z kosmického záření ve vyšších vrstvách atmosféry, odkud se dostává k povrchu a je absorbován živými organismy. Jelikož je radioaktivní s poločasem 5700 let, je radiometricky detekovatelný. Protože mrtvá těla neabsorbují C, určování jeho množství se postupně snižuje. Určením obsahu zbylého C lze zjistit stáří organického materiálu, tato metoda se nazývá radiokarbonová metoda datování.\n\n"}
{"id": "1303397", "url": "https://cs.wikipedia.org/wiki?curid=1303397", "title": "1911 ve fotografii", "text": "1911 ve fotografii\n\nTento článek obsahuje významné fotografické události v roce 1911.\n\n\n\n\n"}
{"id": "1303398", "url": "https://cs.wikipedia.org/wiki?curid=1303398", "title": "Blackpink", "text": "Blackpink\n\nBlackpink (korejsky: 블랙핑크; stylizováno jako BLACKPINK nebo BLΛƆKPIИK) je jihokorejská dívčí skupina vytvořená společností YG Entertainment skládající se ze 4 členů: Jisoo, Jennie, Rosé a Lisa. \n\nOficiální debut se uskutečnil 8. srpna 2016 s albem \"SQUARE ONE\", které obsahovalo singly „WHISTLE“ jenž dosáhl na nejvyšší příčky mnoha hudebních žebříčků v Jižní Koreji, a „BOOMBAYAH“, který skupině vynesl vůbec první umístění na prestižním žebříčku \"Billboard\" v kategorii \"World Digital Songs\" a jehož oficiální videoklip je debutovým videoklipem umělců z Jižní Koreje s nejvyšším počtem zhlédnutí. Skupina ihned dosáhla mimořádného úspěchu a byla oceněna několika významnými cenami, včetně New Artist of the Year na \"31. ročníku Golden Disc Award\"s a \"26. ročníku Seoul Music Awards\".\n\nBlackpink je jedním z nejvýraznějších fenoménů současnosti. Dívky sklidily s albem \"SQUARE ONE a\" navazujícími \"SQUARE TWO\" a \"SQUARE UP\" úspěchy po celém světě. Jejich písně se staly hity a objevují se na hudebních žebříčcích po celém světě. V roce 2018 se Blackpink umístily na žebříčcích \"Billboard Hot 100\" a \"Billboard 200,\" se svou písní „DDU-DU DDU-DU“ dosáhly na 55. příčku a jejich mini-album \"SQUARE UP\" se umístilo na 40. místě. Videoklip k písni „DDU-DU DDU-DU“ se v době svého vydání stal nejvíce viděným videoklipem jihokorejské hudební skupiny za 24 hodin (36,2 milionů zhlédnutí) a v lednu roku 2019 se stal skupinovým k-popovým videoklipem s nejvyšším počtem zhlédnutí vůbec.\n\nCelým jménem Kim Jisoo (dnes Jisoo Turtle Rabbit Kim) (korejsky: 김지수) se narodila v Soulu v Jižní Koreji 3. ledna 1995. Jisoo vstoupila do YG v červenci 2011. Kvůli své neobyčejné kráse a hereckému talentu se před oficiálním debutem Blackpink nejčastěji objevovala ve videoklipech různých jihokorejských umělců, ku příkladu k písni „I'm Different“ (나는 달라) od HI SUHYN nebo „SPOILER“ (스포일러) a „HAPPEN ENDING“ (헤픈엔딩) od EPIK HIGH, a reklamních upoutávkách. V televizi se angažuje i po debutu, především jako moderátorka. Od 5. února 2017 do 3. února 2018 moderovala hudební program SBS Inkigayo spolu s Jinyoungem z GOT7 a Doyoungem z NCT.\n\nJe tváří Blackpink a vedoucí zpěvačkou.\n\nMluví plynně korejsky, japonsky a jednoduchou čínštinou. Hraje na bubny a piáno.\n\ncelým jménem Kim Jennie (korejsky: 김제니), se narodila v Anjangu, v provincii Kjonggi, v Jižní Koreji 16. ledna 1996. Jennie od svých 9 let studovala na Novém Zélandu, na ACG Parnell College. V roce 2010 se vrátila do Jižní Koreje a zúčastnila se konkurzu do YG, jehož součástí se stala v srpnu téhož roku. Ještě před oficiální debutem se objevila ve videoklipu k písni G-Dragona „That XX“ (그 XX), spolupracovala s ním na písni „Black“ (블랙), se Seungrim spolupracovala na písni „GG Be“ a s Lee Hi na písni „Special“.\n\n12. listopadu 2018 debutovala v rámci své skupiny jako první členka sólově, s autenticky nazvanou písní „SOLO“.\n\nMluví plynně korejsky, anglicky a japonsky.\n\nvlastním jménem Roseanne Park nebo Park Chae-Young (korejsky: 박채영), se narodila v Aucklandu, na Novém Zélandu 11. února 1997, ovšem již od útlého dětství vyrůstala v Melbourne, v Austrálii. Umístila se na 1. místě v konkurzu do YG v Austrálii a připojila se ke společnosti v květnu 2012. Před svým debutem spolupracovala s G-Dragonem na písni „Without You“ (결국).\n\nJe známá svým unikátním hlasem, díky kterému působí v Blackpink jako hlavní zpěvačka. Kromě toho je také velice zdatnou tanečnicí.\n\nMluví plynně korejsky, anglicky a japonsky. Hraje na kytaru a piáno.\n\nvlastním jménem Lalisa Manoban (dříve Pranpriya Manoban) (thajsky: ลลิษา มโนบาล / ปราณปริยา มโนบาล), se narodila 27. března 1997 v hlavním městě Thajska, Bangkoku.. Tanci, jež je její předností, se věnuje již od dětských let. Byla součástí taneční skupiny „We Zaa Cool“ spolu s BamBamem z GOT7. Lisa byla jediná koho přijali na základě konkurzu v Thajsku a k YG se oficiálně připojila v dubnu 2011. Stala se tak prvním umělcem nekorejského původu ve YG. Před oficiálním debutem Blackpink se objevila ve videoklipu k písni „Ringa Linga“ (링가 링가) od Taeyanga.\n\nJe nejmladší členkou Blackpink (maknae), vedoucí raperka, hlavní tanečnice a příležitostná zpěvačka.\n\nMluví plynně thajsky, korejsky, anglicky a umí trochu čínsky a japonsky. Hraje na ukulele.\n\nSkupina se formovala na základě konkurzů od roku 2010, finální sestava byla představena až o šest let později, dne 29. června 2016. Blackpink se stala první dívčí skupinou, která debutovala pod záštitou YG Entertainment po skupině 2NE1, jež debutovala 9. září 2009. \n\nBlackpink debutovaly 8. srpna s albem \"SQUARE ONE\" obsahující singly „WHISTLE“ a „BOOMBAYAH“. Obě dvě písničky se umístily na žebříčku \"Billboard\" \"World Digital Songs\", konkrétně na 1. a 2. místě. Jejich první oficiální videoklipy a i písničky samotné okamžitě získaly na oblibě jak v Jižní Koreji, tak v zahraničí. Debutové vystoupení v televizi se odehrálo 14. srpna v rámci programu SBS Inkigayo a o třináct dní později se na tamním žebříčku umístily s písní „WHISTLE“ na 1. místě, což bylo považováno za rekord nejrychlejšího dosažení 1. místa na hudebním programu dívčí skupinou v Jižní Koreji do roku 2018, kdy je překonala skupina IZ*ONE, jež dosáhla s písní „La Vie en Rose“ prvního vítězství za deset dní. Následovala úspěšná obhajoba jejich prvenství na hudebním kanále Mnet's M Countdown a 8. září zvítězila „WHISTLE“ podruhé. Své propagační akce uzavřely vystoupením na SBS Inkigayo 11. září, kdy se jejich debutová píseň znovu ocitla na nejvyšší příčce.\n\nDne 1. listopadu bylo vydáno jejich druhé debutové album \"SQUARE TWO\" se dvěma novými singly „PLAYING WITH FIRE“ a „STAY“. Písně z tohoto alba poprvé prezentovaly na SBS Inkigayo 6. listopadu a na Mnet's M Countdown 10. listopadu. „PLAYING WITH FIRE“ se zároveň umístila na 1. místě žebříčku \"Billboard\" \"World Digital Songs.\" Na domácí půdě dosáhla celostátně na 3. místo, zatímco „STAY“ se umístila o sedm příček níže.\n\nKomerční úspěch Blackpink se stal nevídaným. Své první velké ocenění si dívky odnesly již tři měsíce po svém debutu v rámci \"1. ročníku Asia Artist Awards\" 16. listopadu v kategorii Rookie of the Year. A následovaly další a další úspěchy: Best New Artist a „WHISTLE“ Best Music Video na \"8. ročníku Melon Music Awards\" a Best of Next Artist (Female) na \"18. ročníku Mnet Asian Music Awards.\" \n\nZároveň jejich písničky dobývaly nejrůznější hitparády v Jižní Koreji i ve světě. „PLAYING WITH FIRE“ jim ještě na sklonku roku stihla vynést další dvě výhry na SBS Inkigayo. Krásnou tečku za rokem 2016 udělal Billboard, když Blackpink označil jako „jednu z nejlepších nových K-Pop skupin“.\n\nNedlouho po začátku nového roku, dne 13. ledna obdržely Blackpink ocenění na \"31. ročníku Golden Disc Awards\" v kategorii New Artist of the Year. Dívky především myslely na své fanoušky, díky kterým těchto mimořádných úspěchů za poměrně krátkou dobu dosáhly, a tak 15. ledna konečně na vědomost vstoupilo pojmenování jejich oficiálního fanklubu a to sice „BLINK“, které vzniklo kontaminací slov „Black“ a „Pink“. 19. ledna získaly na \"25. ročníku Seoul Music Awards\" další cenu New Artist of the Year. \n\nDalší smršť cen přišla 22. února na \"6. ročníku Gaon Chart Music Awards\", odkud si skupina odnesla dokonce tři ceny: Rookie of the Year, Song of the Year – August za „WHISTLE“ a Song of the Year – November za „PLAYING WITH FIRE“.\n\nAni březen nebyl měsícem, kdy by Blackpink nepřijaly nové ocenění do své sbírky. Rookie of the Year získaly na \"12. ročníku Soompi Awards\" dne 2. března\".\"\n\nDne 6. května jejich společnost YG Entertainment učinila prohlášení, že Blackpink debutují v Japonsku v období letních měsíců. Výňatek z japonské verze jejich videoklipu „BOOMBAYAH“ byl poprvé k vidění v televizním vysílání dne 17. května. \n\nV roce 2017 byla zároveň netrpělivě očekávána jejich nová písnička, jež byla vydána pod názvem „As If It's Your Last“ 22. června. Trochu se lišila od předchozí tvorby, ale dokázala zaujmout a sklidila velký úspěch. Stala se již třetí písní této skupiny, jež se uchytila na 1. příčce \"Billboard\" \"World Digital Songs,\" a to od jejího vydání uplynul necelý den. Oficiální videoklip získal za 24 hodin 13,3 milionů zhlédnutí, což překonalo dosavadní rekord určený písní „Not Today“ od BTS s téměř 11 miliony zhlédnutí. „As If It's Your Last“ vynesla skupině poprvé 1. místo na SBS Inkigayo 2. července a svou pozici obhájila i v dalších dvou následujících týdnech. 7. srpna zhlédlo oficiální videoklip 100 milionů lidí a skupina tak zlomila další rychlostní rekord a připsala si ho ke svému jménu, což byl pro dívky velice výjimečný dárek, jelikož toto prvenství získaly jen den před prvním výročím svého debutu. Singl se ukázal jako „letní bomba“, a tak nebylo divu, když se s ním Blackpink zařadily mezi \"YouTube's Global Top 25 Songs of the Summer for 2017.\"\n\n20. července Blackpink konečně debutovaly na japonské půdě, a to v moderní hale Nippon Budókan v Tokiu. Jejich vystoupení sledovalo 14 tisíc diváků, a podle hlášení veřejnosti se lístky na tento den snažilo získat přes 200 tisíc lidí. Vydání debutového alba bylo stanoveno na 9. srpna, což bylo později zrušeno a naplánováno až na 30. srpna, kdy tedy skutečně vyšlo pod jednoduchým jménem \"BLACKPINK\" a byly v něm shromážděny všechny dosavadní písničky, jež dívky vydaly. V prvním týdnu bylo prodáno více než 39 tisíc kousků, které umožnily, aby se album stalo číslem jedna v Oricon Albums Chart. Blackpink se tak po sesterské skupině 2NE1 a ruském duu t.A.T.u staly třetí dívčí zahraniční skupinou, která tohoto výsledku dosáhla.\n\n31. října děvčata za svůj osobitý styl získala cenu Style Icon na \"Busan One Asia Festival (BOF Awards).\"\n\n3. listopadu byla zveřejněna první „upoutávka“ k jejich budoucí reality show na platformě YouTube s názvem BLACKPINK TV. Bylo to spíše upozornění, že Blackpink chystají něco velkého. Oficiální upoutávka byla zveřejněna až 28. prosince, tedy na úplném sklonku roku 2017.\n\nIhned v prvním měsíci bylo oznámeno, že japonské debutové album bude v rámci fyzické verze rozšířeno o hudební videa a korejské verze všech šesti písniček, a vydáno pod názvem \"Re:BLACKPINK.\" 6. ledna byl odvysílán první díl dlouho očekávané reality show pod jménem BLACKPINK HOUSE, jež okamžitě získala na velké oblibě, jelikož fanouškům ukázala hluboké pouto mezi všemi čtyřmi děvčaty a reálně vykreslila kontrast mezi životem idola a snahou odpoutat se alespoň na čas od své profese a žít v rámci možností normální život. 10. ledna se odehrál \"32. ročník Golden Disc Awards\" a Blackpink získaly ocenění Digital Bonsang za „As If It's Your Last“. O patnáct dní později jim byla předána cena Bonsang na \"27. ročníku Seoul Music Awards\".\n\nNa počátku února, přesněji 6. února, byla děvčata oceněna svou vůbec první zahraniční cenou. V rámci \"The Japan Gold Disc Awards\" obdržely cenu Best 3 New Artists (Asia) a o osm dní později, dne 14. února získaly ocenění World K-POP Rookies na \"7. ročníku Gaon Chart K-Pop Awards.\"\n\nV březnu se začalo spekulovat o jejich comebacku, k čemuž generální ředitel YG Entertainment, Yang Hyun-Suk, sdílel informaci, že by se skupina měla vrátit na scénu v květnu. 18. března byl odvysílán poslední díl BLACKPINK HOUSE a 28. března byla vydána přepracovaná verze jejich japonského debutového alba, jak bylo slíbeno na počátku roku.\n\n26. května se společnost YG Entertainment oficiálně vyjádřila k nadcházejícímu návratu Blackpink. Dívky se měly poprvé prezentovat jejich vůbec prvním mini-albem, dne 15. června měl být vydán oficiální videoklip k titulní písni a digitální verze mini-alba. V těsném závěsu za touto dlouho očekávanou informací, jež nadchla miliony BLINKs po celém světě, byly 28. května vydány oficiální lightsticky.\n\nBlackpink vydali nové album v Dubnu roku 2019, během 3.dní získala píseň Kill this love 100. milionů zhlédnutí a ujali se tak světového rekordu, skupina také vystoupila na Americké Coachelle a jejich píseň DDU DU DDU DU získalo koncem roku 1 miliardu zhlédnutí na Youtube.\n\n"}
{"id": "1303401", "url": "https://cs.wikipedia.org/wiki?curid=1303401", "title": "1910 ve fotografii", "text": "1910 ve fotografii\n\nTento článek obsahuje významné fotografické události v roce 1910.\n\n\n\n\n"}
{"id": "1303404", "url": "https://cs.wikipedia.org/wiki?curid=1303404", "title": "1909 ve fotografii", "text": "1909 ve fotografii\n\nTento článek obsahuje významné fotografické události v roce 1909.\n\n\n\n"}
{"id": "1303416", "url": "https://cs.wikipedia.org/wiki?curid=1303416", "title": "Otakar Vaňáč", "text": "Otakar Vaňáč\n\nOtakar Vaňáč (* 17. května 1878, Děčín – 1955, Praha) byl český malíř a grafik.\n\nOtakar Vaňáč byl synem litografa a majitele litografické dílny Jana Vaňáče, který tiskl především hudebniny. Vystudoval Akademii výtvarných umění v Praze u prof. Vojtěcha Hynaise. Vystavoval v Klementinu (1925), Rubešově galerii (1932), Košicích (1931) a také v zahraničí. Roku 1930 obdržel cenu za ex libris v Los Angeles. Byl členem S.V.U Myslbek a patřil k české umělecké kolonii, která na počátku století vznikla na slovenské Detvě. Patřil k přátelům Maxe Švabinského a Rudolfa Vejrycha.\n\nUmělcovu pozůstalost sestávající z 68 kreseb a 165 grafických listů věnovala jeho manželka Míla Vaňáčová v letech 1956 a 1959 Karáskově galerii.\nJeho rané práce zahrnují mytologické figurální scény (\"Ares a Hefaistos\", \"Hrající satyr\", aj.), symbolistní tématiku (\"Čistota těla a duše\", \"Hoře\", \"U lampy\") a návrhy plakátů. Věnoval se především kresbě, leptu a umělecké litografii, kterou sám tiskl a vystavoval již během studií (1898). Námětem byly krajiny, staré stromy, staropražské veduty a portréty. Jeho hlavním dílem je soubor barevných litografií na počest zakladatele této techniky Aloise Senefeldera. Z jeho portrétů jsou známé autoportréty (1896-1898), portréty vlastních dětí, J. A. Komenský, Bedřich Smetana, K. H. Mácha, T. G. Masaryk (1924), M. R. Štefánik, E. Beneš.\n\nOd roku 1899 vytiskl také 94 originálních litografických ex libris. Vlastní práce tiskl pouze v nízkém nákladu a proto upadl v zapomnění.\n\n\n"}
{"id": "1303421", "url": "https://cs.wikipedia.org/wiki?curid=1303421", "title": "Anita Pallenbergová", "text": "Anita Pallenbergová\n\nAnita Pallenbergová (25. leden 1944, Řím, Itálie – 13. červen 2017, Chichester, Spojené království) byla německo-italská herečka a modelka, která se do povědomí veřejnosti dostala hlavně díky spolupráci s kapelou The Rolling Stones.\n\nAnita Pallenbergová se narodila v Římě za německé okupace. Studovala internátní školu,ze které byla v šestnácti letech vyloučena. V mládí odešla z Itálie nejprve do Německa,kde pracovala jako modelka a spolupracovala s Andy Warholem. Později začala pracovat jako herečka. Zahrála si ve filmech Vražda a zabití (1967),Barbarella (1968) nebo ve filmu Představení (1970),kde hrála po boku Micka Jaggera. Anita spolupracovala v 60.letech s kapelou The Rolling Stones - v kapele měla vztahy s Brianem Jonesem,zakladatelem kapely,s kytaristou Keithem Richardsem,jemuž porodila tři děti - jedno z dětí však po porodu zemřelo,a podle některých zdrojů měla Anita milostné poměry i se zpěvákem Mickem Jaggerem. Anita Pallenbergová zemřela náhle v úterý 13. června 2017. Podle webové stránky xman.idnes.cz zemřela na žloutenku typu C.\n\n\n"}
{"id": "1303422", "url": "https://cs.wikipedia.org/wiki?curid=1303422", "title": "Seznam českých mistrů světa", "text": "Seznam českých mistrů světa\n\nSeznam českých mistrů světa – vítězů mistrovství světa, kteří reprezentovali Česko od roku 1993.\nJiž v roce 1993 navázali na československé úspěchy oštěpař Jan Železný, letec Tomáš Suchánek a dvě družstva vodních slalomářů. Zejména slalomáři získali od té doby velké množství zlatých medailí, mezi další nejúspěšnější česká sportovní odvětví zde patří např. atletika, cyklistika, letecký sport, skiboby a sportovní rybolov. Dařilo se také v kolektivním sportu, česká mužstva ledních hokejistů navázala na československé úspěchy, když zvítězila šestkrát v letech 1996–2010. Jsou zde ale další mistři, kteří mají mnoho titulů i v jiných sportech.\n\n"}
{"id": "1303423", "url": "https://cs.wikipedia.org/wiki?curid=1303423", "title": "Seznam českých mistryň světa", "text": "Seznam českých mistryň světa\n\nSeznam českých mistryň světa – vítězek mistrovství světa, které reprezentovaly Česko od roku 1993.\nMezi největší sběratelky zlatých kovů zde patří např. skibobistky Alena Housová a Irena Francová-Dohnálková (ta měla deset medailí i před rokem 1993), rychlobruslařka Martina Sáblíková či sportovní rybářka Kateřina Marková.\n\n"}
{"id": "1303425", "url": "https://cs.wikipedia.org/wiki?curid=1303425", "title": "1908 ve fotografii", "text": "1908 ve fotografii\n\nTento článek obsahuje významné fotografické události v roce 1908.\n\n\n\n"}
{"id": "1303426", "url": "https://cs.wikipedia.org/wiki?curid=1303426", "title": "Rallye Monte Carlo 2017", "text": "Rallye Monte Carlo 2017\n\nRallye Monte Carlo 2017 (formálně \"85ème Rallye Automobile Monte-Carlo\") byl 1. podnik Mistrovství světa v rallye 2017 (WRC), který konal v Monaku 19. až 22. ledna 2017. Rallye postihla smrtelná nehoda jednoho z diváků.\n\nPremiérový podnik sezóny se konal výhradně v regionu Provence-Alpes-Côte d'Azur na jihovýchodě Francie. Rallye měla mít celkem 17 rychlostních zkoušek, který byly rozloženy do 4 dní s celkovou délkou 382,65 km. Základna rallye byla ve městě Gap, hlavním městě departmentu Hautes-Alpes, kde se byl zřízen hlavní podpůrný park pro všechny soutěžícíí, zatímco v Monackém knížectví se konalo jak závěrečný slavnostní ceremoniál.\n\nPrvní etapa Monacké rallye měla celkem 2 rychlostní zkoušky o délce 46,74 km. První rychlostní zkoušku však postihla havárie Haydona Paddona, když svůj vůz Hyunday i20 hodil na bok, při havárii se střetl s jedním z diváků a vážně jej poranil. Do cíle ve správně měřeném času tak dojel jen Sébastien Ogier s Fordem a před ním o 0,7 s Thierry Neuville. Z rozhodnutí organizátorů byla erzata zrušena úplě. Druhou rychlostní zkoušku \"Bayons - Breziers 1\" zvládl nejlépe Thierry Neuville, který úsek o délce 25,49 km zajel v čase 15:01,1. Druhý Sébastien Ogier (Ford) ztratil 7,8 s. Třetí nejlepší čas se ztrátou 15 s měl Juho Hänninen. Ogier po erzetě dodal: „Jsem rád, že jsme to v pohodě projeli. Začínat na Monte v noci je vždy obtížné. Je tam vytahaný bordel.“ Neuville: „V pohodě, snad jen auto je až moc neklidné.“ Ott Tänak řekl: „Zrádné, nemám tempo, ale jsme tu. Auto je dobré.“\n\nPořadí po 1. etapě\n! scope=row colspan=\"7\" style=\"text-align: center;\" | Účastníci\n! scope=col | \n! scope=col | Tým\n! scope=col | \n! scope=col | Jezdec\n! scope=col | Navigátor\n! scope=col | Vozidlo\n! scope=col | \n! scope=row style=\"text-align: center;\" | 1\n! scope=row style=\"text-align: center;\" | 2\n! scope=row style=\"text-align: center;\" | 3\n! scope=row style=\"text-align: center;\" | 4\n! scope=row style=\"text-align: center;\" | 5\n! scope=row style=\"text-align: center;\" | 6\n! scope=row style=\"text-align: center;\" | 7\n! scope=row style=\"text-align: center;\" | 8\n! scope=row style=\"text-align: center;\" | 10\n! scope=row style=\"text-align: center;\" | 11\n! scope=row style=\"text-align: center;\" | 14\n! scope=row style=\"text-align: center;\" | 20\n! scope=row style=\"text-align: center;\" | 31\n! scope=row style=\"text-align: center;\" | 32\n"}
{"id": "1303427", "url": "https://cs.wikipedia.org/wiki?curid=1303427", "title": "Rakhinové", "text": "Rakhinové\n\nRakhinové (: , v rakhinské výslovnosti \"rakhai(n) lumjo\" []; barmská výslovnost je \"jakhai(n) lumjo\" []), dříve běžně známí pod názvem Arakánci, jsou etnická skupina v Myanmaru (Barmě), které tvoří většinu v pobřežní oblasti dnešního Státu Rakhine (dříve oficiálně zvaného Arakan). Odhaduje se, že představují 5.53% nebo více z  celkové populace Myanmaru, avšak žádné přesné údaje ze sčítání lidu neexistují. Arakánci-Rakhinové žijí také v jihovýchodní části Bangladéše, a to zejména v krajích Čattagrám (anglicky Chittagong) a Barisal. Skupina  arakanského původu, žijící v Čattagrámských horách Bangladéše přinejmenším od 16. století, je známa pod názvem Marmové či Mogové. Tito potomci Arakánců zde žijí od dob, kdy tuto oblast ovládalo Arakanské království (viz historie Státu Rakhine).\n\nPotomci Arakanů se rozšířili na sever až po svazový stát Tripura v severovýchodní Indii, kde se jejich přítomnost se datuje od dob, kdy Tripuru ovládalo Arakanské království. V severovýchodní Indii je toto arakanské etnikum  označováno názvem Mog, zatímco v indické historii se etnikum Marma (lidé  arakanského původu v Bangladéši) a další arakanská etnika  označují výrazem Magh.\n\nRakhinové-Arakanové jsou převážně théravádoví buddhisté a jsou jednou ze čtyř hlavních Buddhistických etnických skupin v Barmě (zbylé tři jsou Barmánci, Šanové a Monové). Tvrdívá se, že je to jedna z prvních národnostních skupin, jež se stala následovníky Gautamy Buddhy v Jihovýchodní Asii. Arakanská kultura je podobná dominantní Barmské kultuře, ale s větším indickým vlivem, pravděpodobně vzhledem ke své geografické izolaci (od Barmské pevniny ji dělí Arakanské hory) a své blízkosti k Indickému subkontinentu. Stopy indického vlivu jsou patrny v mnoha aspektech arakanské kultury, včetně literatury, hudby a kuchyně.\n\nArakanština je blízká  barmštině, s níž si je vzájemně srozumitelná. Arakanština však zachovává hlásku /r/, která se v barmštině změnila na  /j/. Moderní arakanština se píše barmským písmem. V historii se užívalo též písmo zvané rakhawunna, jež se zachovalo v nápisech z období Vesali (Wethali).\n"}
{"id": "1303429", "url": "https://cs.wikipedia.org/wiki?curid=1303429", "title": "Diskografie Edguy", "text": "Diskografie Edguy\n\nDiskografie Edguy uvádí seznam doposud vydaných alb německé hardrockové hudební skupiny Edguy založené v roce 1992 ve městě Fulda. Ta zatím vydala deset studiových, dvě koncertní, tři kompilační alba a tři video alba. Zároveň má na kontě také dva extended playe.\n"}
{"id": "1303431", "url": "https://cs.wikipedia.org/wiki?curid=1303431", "title": "Tasiilaq", "text": "Tasiilaq\n\nTasiilaq (zastarale Tasîgdlak, Ammassalik nebo Angmagssalik), méně známý také jako Tasiliaq, je město v kraji Sermersooq na východním pobřeží Grónska. V roce 2017 tu žilo 2 027 obyvatel, což činí Tasiilaq nejlidnatějším městem na východním pobřeží Grónska a sedmým největším městem v Grónsku. Je to také největší grónské město, které nemá dánský název. Název Ammassalik znamená \"místo, kde žijí huňáčci\".\n\nLidé saqqacké kultury první dosáhli východní pobřeží Grónska. Dosáhli ho ze severu, přičemž šli přes Pearyho zemi, ale lidé dorsetské kultury je z osady vyhnali.\n\nThulští lidé prošli přes oblast v patnáctém století, našli ale východní pobřeží neobydlené. Vzhledem k vysoké migraci zpět na více osídlené západní pobřeží, východní pobřeží bylo opuštěné dalších dvě stě let a oblast nebyla obydlena až do konce osmnáctého století, přičemž Tasiilaq přežil jako jediné osídlení v devatenáctém století. Počet obyvatel se zvýšil až v roce 1880 po založení několika dalších osad.\n\nStálá osada byla založena v roce 1894 jako dánská obchodní stanice. Město bylo dříve známé pod jménem \"Angmagssalik\". Název byl změněn mezi lety 1967-1973 na \"Tasîgdlak\", nový název byl ale opět zrušen a vrácen na \"Ammassalik\". Oficiální název Tasiilaq byl uznán v roce 1997.\n\nV minulosti byl Tasiilaq hlavním městem kraje Tunu.\n\nTasiilaq se nachází přibližně 106 km jižně od severního polárního kruhu na jihovýchodním pobřeží ostrova Ammassalik, na břehu přírodního přístavu ve fjordu Tasiilaq. Fjord Sermilik leží dále na západ.\n\nTasiilaq je prakticky izolován od jiných větších měst. Nejbližší velká města v Grónsku jsou Narsaq, Qasigiannguit a Nuuk, ta jsou ale od Tasiilaqu všechna vzdálená téměř 700 km. Nejbližšími osadami jsou Kulusuk (21 km), Tiniteqilaaq (32 km), Kuummiit (39 km), Isortoq (62 km) a Sermiligaaq (66 km).\n\nVšechny osady kromě Ittoqqortoormiitu, Ikerasassuaqu, Uunartequ a Itterajivitu se nacházejí v oblasti kolem Tasiilaqu. Na západním pobřeží Grónska se nachází celkem 7 obydlených osad (Tasiilaq, Ittoqqortoormiit, Kuummiit, Kulusuk, Sermiligaaq, Tiniteqilaaq, Isortoq) a několik neobydlených osad (Ikerasassuaq, Ikkatteq, Itterajivit, Nualik, Umivik, Uunarteq).\n\nS 2 027 obyvateli (v roce 2017) je Tasiilaq jedním z nejrychleji rostoucích měst v Grónsku, což je způsobeno také migrací z menších osad na východním pobřeží. Spolu s Nuukem je to jediné město v kraji Sermersooq, jehož počet obyvatel stále roste. Počet obyvatel se zvýšil o více než 23% ve srovnání s počtem obyvatel v roce 1992 a o 15% oproti počtu obyvatel z roku 2000.\nTasiilaq je hlavní místo, kde se mluví grónským dialektem Tunumiit.\n\n\nTasiilaq má klima tundry, s dlouhými, studenými a sněžnými zimami a krátkými, chladnými suššími léty. Čas od času je Tasiilaq ovlivněn silnými větry. Dne 6. února 1970 byl zaznamenán nejhorší orkán v Tasiilaqu, který způsobil těžké poškození města.\n"}
{"id": "1303434", "url": "https://cs.wikipedia.org/wiki?curid=1303434", "title": "Vladislav Röhling", "text": "Vladislav Röhling\n\nVladislav Röhling (* 23. května 1878, Praha - 26. března 1949, Praha) byl český ilustrátor, grafik a malíř.\n\nV letech 1897-1900 studoval na Uměleckoprůmyslové škole u Emanuela Krescence Lišky a poté na Akademii výtvarných umění v Praze ve speciálce prof. Františka Ženíška. Člen Jednoty umělců výtvarných, se kterou vystavoval na Zlínských salonech a v Obecním domě v Praze (1924). V roce 1918 se zúčastnil poválečné výstavy \"Čeští výtvarníci Českému srdci\" pořádané v pražském Obecním domě a v roce 1928 významné výstavy \"Československé výtvarné umění 1918 - 1928\" v Brně. Za Protektorátu se zúčastnil tří výstav \"Národ svým výtvarným umělcům\" v Mánesu (1939, 1940, 1942). Samostatně vystavoval v Rubešově salonu v Praze (1915) a v Topičově salonu v Praze (1934).\nRoku 1916 obdržel cenu České akademie věd a umění za album \"Skvosty českých měst\".\n\nOd roku 1904 se věnoval malířství, později se specializoval na volnou a užitou grafiku. Vynikl zejména v černobílém i barevném leptu, akvatintě, litografii a dřevorytu. Častým námětem jsou obrazy ze staré Prahy. Vytvořil veduty Brna, Bratislavy a dalších významných měst Československa a veduty českých hradů. Navrhoval plakáty, vytvořil asi 80 ex libris. V knihovně Grafikony vydával řadu textů jiných autorů ilustrovaných vlastními barevnými dřevoryty.\n\n\n"}
{"id": "1303436", "url": "https://cs.wikipedia.org/wiki?curid=1303436", "title": "1907 ve fotografii", "text": "1907 ve fotografii\n\nTento článek obsahuje významné fotografické události v roce 1907.\n\n\n\n\n"}
{"id": "1303437", "url": "https://cs.wikipedia.org/wiki?curid=1303437", "title": "Družstevní mlékárna Mlékařského a hospodářského družstva v Hradci Králové", "text": "Družstevní mlékárna Mlékařského a hospodářského družstva v Hradci Králové\n\nDružstevní mlékárna Mlékařského a hospodářského družstva v Hradci Králové byla potravinářskou výrobní a obchodní společností, jež vznikla v roce 1925 na Pražském Předměstí Hradce Králové. Od roku 1950 patřila mlékárna státu a činnost definitivně ukončila v roce 1998.\n\n24. ledna 1925 se konala v zasedací síni Agrární záložny porada o zřízení družstevní mlékárny. Schůzi předsedal vrchní inspektor František Skořepa. Podíl byl určen na 300 Kč. 7. února 1925 bylo na valné hromadě ustaveno „Mlékařské a hospodářské družstvo v Hradci Králové, zapsané společenstvo s ručením obmezeným“. Jako prvořadý cíl svého snažení si představitelé družstva za podpory obou měst (Hradce Králové, Pražského Předměstí) i některých politických stran vytklo zřízení nové mlékárny. Ideovým návrhem mlékárny, jež by odpovídala všem moderním technickým vymoženostem a nejpřísnějším hygienickým nárokům, byl pověřen Dr. Ing. Jaroslav Dvořák, tajemník ministerstva zemědělství. Po strojní a technické stránce s ním spolupracoval Ing. Antonín Mašek, šéfinženýr mlékařského oddělení firmy Novák a Jahn v Praze, které byla svěřena vlastní montáž zařízení. Daný stavební projekt, rozpočet a zadávací plány vypracoval již v únoru 1925 Ing. arch. Josef Lipš, přičemž provedení stavby bylo na základě výběrového řízení zadáno místní stavební firmě Ing. arch. Václava Rejchla. Stavební práce probíhaly od října 1925 do září následujícího roku. Stroje dodala česká firma Novák a Jahn a německá společnost Eduard Ahlbor. Ústřední topení a jeho rozvod byly zase v rukou firmy „KALORIA“, technická kancelář pro zařizování ústředního topení a větrání všech soustav. Oficiální otevření družstevní mlékárny se za účasti členů Československé akademie zemědělské konalo ve dnech 27.-28. září 1926. Zároveň byl zahájen provoz podniku, jehož průměrná denní kapacita činila 10 000 – 15 000 l mléka, zatímco v Hradci Králové se prodalo jen 2 500 – 3 000 l. Celkové náklady na výstavbu mlékárny včetně strojního zařízení dosáhly výše 3 milionů Kč. Prvním správcem mlékárny byl Ante Gabriel, absolvent mlékařsko-rolnické školy v Plzni. Avšak teprve za vedení Josefa Sajvery byly splaceny všechny dluhy.\n\nMlékárna byla situována na Pražském Předměstí naproti hlavnímu nádraží západně. Její výměra činila 4 539 m², z toho 879 m² byla zastavěná plocha. Zčásti jednopodlažní převážně plochostropá budova byla železobetonové konstrukce a průčelí měla přivrácené do Kollárovy (dříve Kampelíkovy) ulice. To bylo zvýrazněno předstupující centrální částí nesoucí uprostřed schodiště, jež spojovalo všechna poschodí a navenek vyznačené v prvním patře rámcem sdružených oken a balkonem na pilířích zastřešujícím vlastní vchod do mlékárny. Místnosti bezprostředně sousedící se schodištěm byly v přízemí určeny pro laboratoř a prodejnu. K nim po obou stranách centrální části těsně přiléhaly ustupující prostory umývárny lahví a konví. V 1. patře sloužily tyto prostory jako kanceláře. Po stranách se připojovaly rampy: na jižní příjezdovou rampu navazoval příjem surovin, které přes přípravnu putovaly do dalšího provozu, situovaného dále uvnitř budovy, aby po jejich zpracování byly dodány jako výsledné produkty do výdeje a dále na severní expediční rampu. Keramickými obklady obložené jednotlivé provozovny byly umístěny účelně vzhledem ke svému položení: na jižní teplejší straně byla za umývárnou lahví a příjmem mléka jogurtárna, sýrárna, tvarohárna, solovna, balírna a šatna se sociálním příslušenstvím; na severní chladnější straně již zmíněná umývárna konví, výdej zboží, chladírna mléka, máslárna, chladírna másla a výrobna ledu. Mezi těmito prostorami byla uprostřed vybudována odstřeďovna, zabírající obě podlaží a zastřešená skleněnou konstrukcí, strojovna a kotelna. \n\nPřední část objektu, kromě ústředního schodiště, byla do úrovně přípravny a postranní jogurtárny a chladírny mléka podsklepena. První patro bylo vystavěno nad západní průčelní částí a nad následující průchozí částí mezi rampami, kde se nacházela zasedací místnost a byt. Nad zadní část schodiště a přípravnu byla ještě vynesena nástavba se sedlovou střechou. Fasáda budovy byla horizontálně uspořádána římsami, zvláště na západním průčelí, a navíc upravena venkovní hladkou omítkou. Dostatečné množství světla do západních místností zajišťovala na straně přivrácené do ulice masivnější tabulková okna ocelové konstrukce se středním vodorovným překladem. Užší okna provozoven umístěných po obvodu budovy byla rovněž tabulková. Odstřeďovnu nacházející se uprostřed stavby osvětlovala ona skleněná střešní konstrukce, přivádějící světlo proskleným průhledem i do sousední strojovny. Vodní zdroj byl řešen zřízením vlastní studny, ze které se čerpala a zároveň čerpadlem tlačila voda do vodojemu umístěného na komíně, odkud se voda rozváděla po celé budově. Cihlový bkomín, projektovaný firmou Bratři Fischerové a spol., podnikání staveb komínových v Letkách u Libšic nad Vltavou, byl vztyčen na východě ve vzdálenosti 5,5 m od budovy mlékárny. Družstevní mlékárna v Hradci Králové byla ve své době nejmoderněji koncipovaným a zařízeným družstevním podnikem v Československu. Veškerá její konkurence byla hluboko pozadu za jejím provozem i jeho zařízením.\n\nDružstvo se zpočátku potýkalo se značnými těžkostmi finančního i organizačního rázu. Teprve v roce 1930 dosáhla mlékárna denního příjmu 10 000 litrů mléka, tj. kapacity, na kterou byla projektována. O 2 roky později následkem nemoci předal František Němec svoji parní mlékárnu a obchod místní družstevní mlékárně. Téhož roku bylo družstevní mlékárně povoleno místo pro přenosný prodejní stánek před Jiráskovými sady. Přesné určení stanoviště provedla zvláštní komise 11. července 1932. V následujících letech dodávka mléka dále stoupala a podnik začal výrazně prosperovat, takže muselo dojít k jeho postupnému rozšiřování a některým stavebním úpravám, vrcholícím zásadnější přestavbou vlastní mlékárenské budovy v letech 1949–1950.\n\nV letech 1934–1935 byla v prvním patře nad chladírnou mléka přistavěna místnost pro uskladnění mléka a nad skladištěm uhlí vztyčen dřevěný sprchový kondenzátor železné konstrukce pro chlazení vody. V letech 1935–1936 proběhla adaptace jižních přízemních provozoven: jogurtárna, sousedící s příjmem mléka, byla přeměněna na kancelář, zatímco prostory šatny a dílny ustoupily další sýrařské výrobě, celá jižní část byla na východní straně navíc prodloužena o skladiště, vynesené do mezipatra. Prodejna a umývárna konví v západní části byla v roce 1938 upravena na předchladírnu a chladírnu vajec.\n\nBěhem 2. světové války, kdy bylo zavedeno povinné obhospodařování různých zemědělských produktů, mezi nimiž bylo i mléko, dosáhla dodávka mléka do královéhradecké mlékárny 32 000 litrů denně. Zvýšená produkce si vyžádala další strojové a stavební úpravy a přístavby. V letech 1940–1941 byly jižně od vlastní mlékárenské budovy postaveny dva nové jednopodlažní cihlové objekty, které volně přiléhaly k nárožím stávající konírny, situované při jihovýchodním cípu továrního areálu, a společně tak vymezovaly ze tří stran uzavřený dvorek. Jednalo se o plochostropou podsklepenou budovu pro sběr vajec s příslušnými kancelářemi (při východním nároží konírny) a o zčásti podsklepenou kolnu pro vozy, s benzínovými stanicemi a skladištěm. Původně bylo počítáno asi i s dalším objektem, vyhrazeným pro kolnu pro vozy, transformátor a hnojiště, se skládkou prázdných beden v dřevěné nástavbě prvního patra, který měl být podle příslušného návrhu umístěn uprostřed dvorku. K jeho realizaci však nedošlo. Autorem návrhů téměř všech výše uvedených stavebních počinů byl královéhradecký stavitel Václav Jelínek. Kolna pro vozy při západním nároží konírny byla projektována dalším zdejším stavitelem Bedřichem Novotným. Jeho dílem je i blíže nedatovaný plán na přístavbu chladírenské místnosti a adaptace máslárny a sklepa mlékárenské budovy (dochována jen situace) a návrhy na přístavbu máslárny a na novostavbu prodejny, chladíren a bytu při severozápadním okraji areálu (návrhy jsou v češtině a němčině, a tedy nepochybně z doby německé okupace). Nejspíše ani tato stavba nebyla provedena. Podobně problematická je i otázka realizace úprav týkajících se severní partie mlékárny (zachovány i další nedatované plány na úpravu máslárny a pasterizace), neboť tato část byla koncem 40. let výrazně přestavěna a rozšířena.\n\nZ představenstva mlékárny byli po roce 1948 odstraněni všichni, kteří projevovali negativní poměr k lidově demokratickému režimu. Nastalo období velkých investic, neboť se mlékárna např. zavázala, že do 28. října 1948 zařídí pro zemědělce stavbu 10 sběren mléka, provede instalaci 220 přístrojů strojního dojení, dodá zemědělcům 40.000 kusů kuřat z vlastní líhně a zařídí provádění řádného a pravidelného sběru mléka v obcích. V souvislosti s poválečným navýšením dodávky mléka a tím i značným vzestupem provozu, kdy zvláště máslárna nevyhovovala prostorovým a hygienickým požadavkům, bylo v letech 1949–1950 přistoupeno za použití železobetonových stropních konstrukcí a cihlových vyzdívek k úpravě místností na severní straně budovy a jejich rozšíření v délce tří okenních polí západního průčelí. Přístavba zasahovala i na vedlejší parcelu, která měla být původně vyhrazena objektu s prodejnou, chladírnami a bytem. Hlavním záměrem celé stavební akce, doložené příslušnými plány a protokolem o konání místního komisionálního řízení ze 30. května 1949, bylo obzvlášť zvýšení efektivity vlastní výroby a expedice produktů, tzn. rozšíření provozoven v přízemí, především máslárny a chladicí místnosti se stáčírnou mléka, přístupných z expediční rampy, na kterou navazovaly i další chladírny a expediční místnosti. Ve sklepním podlaží bylo zřízeno expediční skladiště, tři zrací sklepy a skladiště sýrařských výrobků. Prostory v prvním patře pak sloužily jako kanceláře. Stavební činnost se však do počátku 50. let, kdy zřejmě nastal její útlum, soustředila i na další objekty. V roce 1947 byly adaptovány místnosti objektu s kolnou pro vozy, benzinovými stanicemi a skladištěm na umývárnu a jídelnu se závodní kuchyní, ke kterým byly směrem na západ přistavěny garáže, strojovna, truhlářská dílna a vrátnice obrácená do Kollárovy ulice. 22. července 1949 družstevní mlékárna otevřela prodejnu volného zboží ve Švermově ulici čp. 463. Koncem roku 1950 k ní přibyla mléčná jídelna.\n\nVýnosem Ministerstva výživy z 19. prosince 1950 čj. 82801/50-III byl k 1. lednu 1951 založen „národní podnik Hradecké mlékárny“, čímž Mlékařské a hospodářské družstvo v Hradci Králové zaniklo, zároveň téměř ustaly i výraznější stavební zásahy do objektu. Jen v letech 1950–1951 byla ještě východně od mlékárny postavena budova ústředního chlazení, což dokládá dochovaný protokol o konání místního komisionálního řízení z 1. září 1950, k níž byly později připojeny dílny, skladiště a kůlny. V letech 1960–1975 byla mlékárna označována jako Východočeské mlékárny n. p. Pardubice, závod 02 Hradec Králové. Nastávají různé změny. V 50. letech byl podle vládního usnesení zaveden sýr se šunkou v plechovkách, kterého vyráběla mlékárna 3 000 kg měsíčně.\n\nK 1. lednu 1975 vznikl sloučením 2 východočeských firem nový národní podnik Průmysl mléčné výživy se sídlem v Hradci Králové, jehož ředitelství bylo umístěno na ulici Akademika Heyrovského čp. 1178. Tím byly vytvořeny podmínky pro výhodnou koncentraci a specializaci. Podnik se tak stal jedním z největších mlékárenských firem v ČSSR, v jehož 12 závodech a 21 provozovnách pracovalo na 3 600 lidí, přičemž denně se v nich zpracovalo 2,3 milionu litrů mléka. V 80. letech 20. století se objevují závažné problémy. Nedaří se plnit roční plány, stoupá počet nevyhovujících výrobků, nastává stagnace ve vývoji špičkových produktů apod. Přesto je trh pravidelně zásobován novými výrobky, např. roku 1975 Průmysl mléčné výživy obohatil trh novými deseti výrobky, v roce 1976 je na trh uvedeno rychlorozpustné kakaové mléko KAOLAR, následujícího roku se začal vyrábět čerstvý smetanový sýr ve tvaru hranolku o váze 100 g a byla zavedena výroba uzeného salámového taveného sýra – baleného ve speciální fólii. Začátkem roku 1988 přišla další inovace – nová varianta mléčné kaše s pšeničnou cereální složkou SUNARKA. Samozřejmá byla i spolupráce s podnikem Strojobal při vývoji nových strojů a zařízení. V roce 1985 byla v závodě 02 spuštěna nová automatická linka APK-500. Nejhorší situace bývá v letních měsících, kdy podniku vypomáhá na 800 brigádníků. Důvodem tohoto stavu je doba dovolených, nutnost zpracování zvýšené produkce mléka a větší nároky na zásobování trhu. Boj za kvalitnější mléko podnik podporuje vlastním dovozem preparátů k léčeni mastitid. Podnik byl také monopolním výrobcem Sunaru, Feminaru, Relaktonu, Laktonu a dalších mléčných kojeneckých výrobků.\n\nZmínka o královéhradeckém Průmyslu mléčné výživy se objevila i na stránkách Rudého práva:\n\n\"„Větší výběr mléčných výrobků\n\nZpracovatelé přinášejí ročně na deset novinek\n\nHRADEC KRÁLOVÉ (Od naší zpravodajky) – Průmysl mléčné výživy Hradec Králové patří se svými jedenácti závody a patnácti provozovnami k největším zpracovatelům mléka v Československu. Je monopolním výrobcem řady mlékárenských produktů u nás, např. mléčné dětské a kojenecké výživy, mléčného cukru – laktózy – či některých sušených výrobků s přísadami – Bikavy, Kaolaru apod.\n\nUplynulá pětiletka byla zatím v historii tohoto podniku nejúspěšnější. Vždyť zatímco v roce 1980 nakoupil od zemědělských závodů 753 milióny litrů mléka, loni už více než 870 miliónů litrů. To se projevilo v lepším zásobování obyvatel mléčnými výrobky, jejichž sortiment královéhradecký PMV rozšiřuje ročně zhruba o deset nových druhů. Loni to byl jablečný termix, kávový pudink laktamyl, tavený pivní sýr, sýr s bílou plísní typu Camembert a další nové výrobky. Podstatně se zlepšilo zásobování obchodní sítě žádaným neslazeným kondenzovaným mlékem Tatra, jehož bylo v loňském roce vyrobeno více než 10 250 tun.\n\nTaké v prvním roce osmé pětiletky přicházejí zpracovatelé mléka s řadou novinek. Patří k nim porcovaný pivní sýr, tavený sýr s hlívou ústřičnou, nový druh mrazených smetanových krémů a řada nových druhů mléčných pochoutek.\n\nKe zvyšování zpracovatelské kapacity a výrazné inovaci sortimentu přispívá modernizace a rekonstrukce řady provozů podniku, jejich vybavení novými účelovými stroji a linkami. V sedmé pětiletce to byly např. provozy v Jaroměři, Městečku Trnávka, Kruhu u Jilemnice, Hlinsku, Přibyslavi, linky na výrobu zakysaných výrobků v Litomyšli, Novém Bydžově a v Hradci Králové. Loni byla v Zábřehu na Moravě zahájena výstavba nového závodu PMV Hradec Králové, po jehož dokončení má být zabezpečena výrazná inovace sortimentu dětské mléčné výživy. Nový závod umožní uspokojit objemem i kvalitou produkce potřeby našeho farmaceutického průmyslu.“\"\n\nStátní podnik Průmysl mléčné výživy Hradec Králové byl založen zakládací listinou ministerstva zemědělství a výživy České socialistické republiky z 15. prosince 1988, č.j. 2038/88-323. K 1. lednu následujícího roku na něj přešel veškerý majetek, práva a závazky v oblasti hospodářských, pracovních a jiných právních vztahů koncernového podniku Mlékárenského průmyslu, koncernový podnik, Průmysl mléčné výživy. 16. ledna následujícího roku došlo také k první stranické konferenci tohoto nového podniku, na níž byl zvolen nový stranický výbor PMV.\n\nPodle příkazu ředitele stát.podniku č. 5/1990 z l. srpna 1990 byly zapsány tyto odštěpné závody:\n\nl. Průmysl mléčné výživy, státní podnik Hradec Králové odštěpný závod 01 PRIBINA Přibyslav;\n2. Průmysl mléčné výživy, státní podnik Hradec Králové odštěpný závod 02 Hradec Králové;\n3. Průmysl mléčné výživy, státní podnik Hradec Králové odštěpný závod 03 Hlinsko v Čechách;\n4. Průmysl mléčné výživy, státní podnik, Hradec Králové Odštěpný závod 04 Jičín;\n5. Průmysl mléčné výživy, stát.podnik Hradec Králové odštěpný závod 05 Nový Bydžov;\n6. Průmysl mléčné výživy, státní podnik Hradec Králové odstěpný závod 06 Pardubice;\n7. Průmysl mléčné výživy, státní podnik Hradec Králové odštěpný závod 07 Opočno;\n8. Průmysl mléčné výživy, státní podnik Hradec Králové odštěpný závod 08 Zábřeh na Moravě;\n9. Průmysl mléčné výživy, státní podnik, Hradec Králové odštěpný závod 09 Litomyšl;\n10. Průmysl mléčné výživy státní podnik Hradec Králové odštěpný závod 10 Trutnov;\n11. Průmysl mléčné výživy, státní podnik, Hradec Králové odštěpný závod 11 Žamberk;\n12. Průmysl mléčné výživy, státní podnik, Hradec Králové odštěpný závod 12 Kostelec nad Orlicí;\n13. Průmysl mléčné výživy, státní podnik, Hradec Králové odštěpný závod 13 Vývojový a opravárenský závod Hradec Králové;\n14. Průmysl mléčné výživy, státní podnik, Hradec Králové Střední odborné učiliště potravinářské Opočno.\n\nV souladu s rozhodnutím Ministerstva zemědělství České republiky ze 27. března 1991, č.j. 2025/91-550 byl k návrhu zakladatele vymazán k 31. březnu 1991 státní podnik Průmysl mléčné výživy Hradec Králové. Veškerá práva a závazky zrušeného státního podniku přešly na akciovou společnost Průmysl mléčné výživy, se sídlem v Hradci Králové. To již byl od 1. ledna 1991 hradecký provoz vyjmut z tohoto podniku a fungoval do roku 1993 pod názvem Mlékárna s. p. Hradec Králové.\n\nK 1. lednu 1994 vznikla a. s. Mlékárna Hradec Králové. Od 17. ledna do 13. dubna téhož roku provedl Nejvyšší kontrolní úřad kontrolu hospodaření s. p. Mlékárna Hradec Králové za období let 1991–1993, a to včetně nakládání s majetkem před privatizací. 26. července 1994 bylo v usnesení č. 27/94/34 konstatováno, že mlékárna porušila ustanovení zákonů a vyhlášek v 15 bodech. Ani s nově vzniklou společností to nebylo jednoduché a tak mlékárna dlouhého trvání neměla, protože definitivně ukončila svou činnost v roce 1998, kdy bylo její zařízení, především nové výrobní stroje a pasterizace, přestěhováno do provozovny v Pardubicích (podnik byl však již následujícího roku postaven do likvidace). Od té doby všechny objekty královéhradecké mlékárny chátraly. Začátkem roku 2006 došlo k demolici všech objektů, které ustoupily výstavbě obytných domů s obchodními pasážemi a parkovacím domem.\n"}
{"id": "1303451", "url": "https://cs.wikipedia.org/wiki?curid=1303451", "title": "Polydore Veirman", "text": "Polydore Veirman\n\nPolydore Jules Léon Veirman (23. února 1881 Gent – 1951) byl belgický veslař, člen klubu Koninklijke Roeivereniging Club Gent. Získal dvě stříbrné olympijské medaile: v roce 1908 na osmiveslici a v roce 1912 na skifu. Byl čtyřnásobným mistrem Evropy: v letech 1901, 1907 a 1908 na osmě a v roce 1912 na skifu. Získal také tři stříbrné medaile na mistrovství Evropy. V letech 1907 a 1909 byl členem posádky osmy zvané Stateční Belgičané, která vyhrála Henleyskou regatu.\n\n"}
{"id": "1303453", "url": "https://cs.wikipedia.org/wiki?curid=1303453", "title": "1906 ve fotografii", "text": "1906 ve fotografii\n\nTento článek obsahuje významné fotografické události v roce 1906.\n\n\n\n\n"}
{"id": "1303460", "url": "https://cs.wikipedia.org/wiki?curid=1303460", "title": "Edeltrud Marziková", "text": "Edeltrud Marziková\n\nEdeltrud \"Trude\" Marzik, přechýleně Marziková (6. června 1923, Vídeň – 11. prosince 2016, Vídeň), byla rakouská vypravěčka a lyrická básnířka.\n\nPrvní básně začala Marziková tvořit již během svých prvních let na škole. Do roku 1945 studovala anglistiku a germanistiku na Vídeňské univerzitě, školu však v důsledku přerušení své studijní činnosti na konci druhé světové války nedokončila.\n\nPo dobu svých studií navštěvovala hodiny hereckého umění, přičemž roku 1944 složila zkoušku z herectví (tzv. zkoušku jevištní vyspělosti). Po válce si zpočátku Trude vydělávala kabaretními představeními u Freda Krause a také představením \"Lieben Augustin\" u Fritze Eckhardta. Poté se snažila najít si práci u americké letecké společnosti Pan Am. Kvůli svému zaměstnání a narození syna jí zpočátku na psaní příliš mnoho času nezbývalo. Teprve poté, co její syn odrostl, začaly vznikat básně pravidelně.\n\nJako \"osudovou báseň\" označila sama autorka verše\" Mei Bua\", které poprvé přednesla až na svatbě svého syna; tuto báseň pak poslala spontánně rakouskému herci a kabaretiérovi Heinzi Conradsovi\".\" Ten ji následně se stejnou spontaneitou přečetl v jednom ze svých rozhlasových pořadů, což sklidilo velký úspěch. Vídeňská rozhlasová a televizní stanice ORF označila později tuto báseň za průlomový počin, který Marzikovou také proslavil.\n\nRoku 1971 podepsala smlouvu s vídeňským nakladatelstvím Zsolnay, konkrétně šlo od dílo \"Aus der Kuchlkredenz\". Následně vznikla řada několika básnických a prozaických sbírek, vyznačujících se láskyplným humorem a vídeňským půvabem. Třinácté rozšířené vydání knihy \"Aus der Kuchlkredenz\" získalo roku 1996 ocenění \"Zlatá kniha\" od vídeňského svazu rakouského knižního trhu.\n\nSvou autobiografií \"Geliebte Sommerfrische\" (1994) vzdala literární hold fenoménu tzv. letních pobytů a ve spojení s ním i také dolnorakouské oblasti Kamptal, konkrétně obcím Plank a Kamegg ležícím při řece Kamp, kde trávila léto, ale také obci Gars am Kamp, kterou však navštívila jen několikrát. V dolnorakouské Lesní čtvrti (Waldviertel) byla po autorce pojmenována 15 km dlouhá turistická stezka.\n\nVe své knize \"Parallelgedichte\" (1973) přeložila Trude lyrické verše Goetha, Eichendorffa, Rilka, Kästnera a Brechta prostřednictvím vídeňského dialektu (\"Wienerisch\"). Většinu svých sbírek napsala Marziková ve svém rodném dialektu. Svou další tvorbu rozšířila dále autorka např. veselou románovou verzí příběhu o Romeovi a Julii s názvem \"Romeo spätlese\" (1998), jejíž děj se odehrává v domově důchodců. S ohlédnutím za svou téměř třicetiletou spisovatelskou činností napsala Trude Marziková v roce 2000 knihu \"Am Anfang war die Kuchlkredenz\". K výročí 80 let života autorky vyšla v roce 2003 sbírka \"Schlichte Gedichte\".\n\nEdeltrud Marziková zemřela ve věku 93 let v rodné Vídni.\n\n\n\n"}
{"id": "1303462", "url": "https://cs.wikipedia.org/wiki?curid=1303462", "title": "Vymírání eocén-oligocén", "text": "Vymírání eocén-oligocén\n\nHromadné vymírání živočišných a rostlinných druhů postihlo Zemi na přelomu eocénu (stupeň priabon) a oligocénu zhruba před 34 až 35 miliony let. Bylo rozsáhlejší než vymírání v pleistocénu, nepatří však mezi velkou pětku vymírání. Postihlo především vodní živočichy, vymizela například parafyletická skupina primitivních kytovců \"Archaeoceti\". Hlavní příčinou vymírání by měla být klimatická změna způsobená poklesem koncentrace oxidu uhličitého v atmosféře i kontinentálním driftem. Došlo k zalednění polárních oblastí a poklesu hladiny světového oceánu až o třicet metrů. Spekuluje se také o vlivu sopečné činnosti i o dopadech meteoritů, jejichž pozůstatkem může být impaktní kráter v Chesapeakské zátoce a Popigajský kráter na Sibiři. Nicméně organismy byly předem již z velké části geneticky adaptovány na ochlazení, takže adaptaci nespustila změna klimatu.\n\nŠvýcarský paleontolog Hans Georg Stehlin v roce 1910 popsal výraznou změnu ve složení evropské fauny na konci eocénu a dal jí pojmenování \"Grande Coupure\". V Evropě vyhynuly endemické čeledi \"Palaeotheriidae\", \"Anoplotheriidae\", \"Xiphodontidae\", \"Choeropotamidae\", \"Cebochoeridae\", \"Dichobunidae\", \"Amphimerycidae\", \"Pseudosciuridae\", \"Omomyidae\", \"Adapidae\" a \"Nyctitheriidae\". Jako vysvětlení se uvádí zánik Turgajského moře, v jehož důsledku vzrostla konkurence živočichů migrujících ze střední Asie, jako byli draví \"Nimravidae\" nebo nosorožcovití. \n\n"}
{"id": "1303464", "url": "https://cs.wikipedia.org/wiki?curid=1303464", "title": "1905 ve fotografii", "text": "1905 ve fotografii\n\nTento článek obsahuje významné fotografické události v roce 1905.\n\n\n\n"}
{"id": "1303465", "url": "https://cs.wikipedia.org/wiki?curid=1303465", "title": "Vitebská gubernie", "text": "Vitebská gubernie\n\nVitebská gubernie () byla jedna z gubernií carského Ruska. Zřízena byla v roce 1802 z 12 okresů po rozpadu Běloruské gubernie na základě administrativně-teritoriální reformy Alexandra I. Hlavním městem gubernie byl Vitebsk. Rozloha gubernie byla 43 984 km² (podle jiných zdrojů 45 166 km²). V roce 1897 zde žilo 1 489 246 obyvatel, z čehož bylo 788 599 Bělorusů, 264 062 Lotyšů, 198 001 Rusů, 174 240 Židů, 50 377 Poláků a 7361 Němců. \n\nV roce 1900 měla gubernie 11 ujezdů:\n\nV této gubernii se narodil a žil nejvyšší muž Ruského impéria – Fjodor Andrejevič Machnov (6. červen 1878 – 28. srpen 1912), který měřil 2,86 metru.\n\n"}
{"id": "1303467", "url": "https://cs.wikipedia.org/wiki?curid=1303467", "title": "Prosenice (železniční stanice)", "text": "Prosenice (železniční stanice)\n\nŽelezniční stanice Prosenice (dřívější názvy: Radwanitz, Radwanitz-Prossenitz, Radvanice, Radvanice-Prosenice) se nachází na trati 270, původní železniční trať společnosti c.k.privilegované Severní dráhy císaře Ferdinanda (SDCF) v obci Prosenice. Je součástí II. železničního rychlostního koridoru ČD.\n\nŽeleznice byla postavena v roce 1842, úsek z Přerova do Lipníku nad Bečvou. V roce 1881 byla zřízená zastávka v km 191,363 u strážního domku. V roce 1898 byla uvedena do provozu železniční stanice. Výstavbou II. koridoru ČD v letech 1999–2001 byl v Prosenicích zřízen podchod k novým krytým ostrovním nástupištím s výtahem. V tomto období byla snesena stavědla z obou zhlaví. Železniční stanice Prosenice je dálkově řízena z Centrálního dispečerského pracoviště Přerov (CDP Přerov). Do stanice jsou zaústěny tři železniční vlečky.\n\n\nŽelezniční stanice v roce 1898 měla zděnou výpravní budovu, staniční strážní domek, přízemní obytný dům a dřevěné skladiště. Na výjezdu ze stanice navazuje odbočná trať Dluhonice. Ve stanici byl dřevěný sklad na kamenné podezdívce IV. třídy o délce 6 m, který byl postaven podle typizovaného plánu (Normalplan No 101).\n\nV roce 1898 byla vybudována výpravní budova podle typizovaného plánu (Normalplan No 42) z režného cihlového zdiva. Autorem typizovaného plánu byl Anton Dachler. Výpravní budova má obdélný půdorys s postranními dvouosými rizality. V podélných průčelích byla obdélná okna v šambránách s ušima, završené přímým záklenkem. Štíty byly bedněné. Vestibul byl průchozí a byla v něm pokladna s okénkem a čekárna III. třídy. Čekárna pro I. a II. třídu byla společná. V přízemí byla ještě dopravní kancelář, místnost přednosty, c. k. pošta, dělnická kasárna a příslušenství. V patře byly dva dvojpokojové byty s kuchyněmi, společné příslušenství bylo na chodbě. Výpravna v Prosenicích se dochovala téměř v původní podobě mimo oken a bedněných štítů.\n\nV blízkosti výpravní budovy byl postaven staniční strážní dům se čtyřmi byty podle typizovaného plánu (Normalplan No 21b) a byl rozšířen dvouosou přízemní přístavbou. Strážní domek byl postaven z režného cihlového zdiva, podélné strany byly pětiosé. V přízemí a v patře byly dva dvoupokojové byty se samostatnou kuchyní a sociálním zařízením (společné pro každé patro). Původní strážní domek z roku 1881 byl zbourán v roce 1986.\n\nV železniční zastávce jsou cestujícím poskytovány tyto služby: bezbariérové WC, čekárna. V blízkosti stanice je autobusová zastávka. Od stanice vede turistická trasa:\n\nPro zajištění kvalifikované a spolehlivé pracovní síly a především jejich dosažitelnost, byly pro zaměstnance dráhy stavěny obytné domy v blízkosti železnice. Na přerovské straně stanice byl postaven přízemní obytný dům, který měl půdorys podkovy, z režného cihlového zdiva.\n\n"}
{"id": "1303469", "url": "https://cs.wikipedia.org/wiki?curid=1303469", "title": "Mikuláš Doležal", "text": "Mikuláš Doležal\n\nMikuláš Doležal (6. prosince 1889, Vlásenice – 1. října 1941, Praha) byl československý voják, legionář a člen ústředního velení Obrany národa.\n\nPo absolvování základní školy nastoupil v roce 1905 na českou reálku v Telči, kde v roce 1910 maturoval. V letech 1911 až 1913 absolvoval Českou vysokou školu technickou v Praze, kde složil státní zkoušku.\n\n8. května 1913 byl odveden a v říjnu téhož roku nastoupil k pluku tyrolských císařských myslivců v Innsbrucku. Zde absolvoval školu pro důstojníky v záloze. Po vypuknutí I. světové války byl 1. srpna 1914 odeslán na ruskou frontu. Již 26. prosince 1914 byl v Karpatech zajat a umístěn postupně do několika zajateckých táborů. 1. prosince 1915 se přihlásil do Československých legií v Rusku.\n\nNástup do legií byl neustále odkládán a proto 20. května 1926 vstoupil do I. srbského dobrovolnické divize v Oděse s níž se účastnil bojů v Dobruži. V lednu 1917 konečně nastoupil k Československým legiím a posléze byl zařazen k 8. čs. střeleckému pluku. Prodělal boje na Ukrajině a střety s bolševiky na Urale a na Sibiři. Působil jako přednosta telefonní služby a poté jako velitel evakuačních vojsk ve Vladivostoku.\n\nPo návratu do vlasti v roce 1919 vstoupil do československé armády a byl přidělen na MNO jako pobočník generálního inspektora čs. branné moci. 1. února 1920 se v hodnosti majora stal velitelem 4. hraničního praporu ve Vimperku. Absolvoval kurz školy generálního štábu a poté nastoupil 1. července 19121 do Českých Budějovic. Od 3. listopadu 1921 do 19. září 1922 absolvoval Válečnou školu v Praze. Od 20. září 1922 do 30. září 1926 sloužil v různých funkcí v Brně (již v hodnosti podplukovníka působil v mezidobí od 15. března 1924 do 1. října 1924 u vyšších jednotek jugoslávské armády). Od 1. října 1926 do do 29. září 1931 sloužil v Košicích a opět v Brně. V hodnosti plukovníka absolvoval v mezidobí od 7. listopadu do 30. listopadu 1929 Informační kurz pro plukovníky a generály ve Versailles.\n\nOd 30. září 1931 byl převelen do hlavního štábu MNO. Od 21. prosince 1933 do 29. září 1935 již v hodnosti brigádního generála působil jako velitel pěší brigády v Českých Budějovicích. Od 30. září 1935 až do likvidace československé branné moci v létě 1939 působil ve funkci velitele Vysoké školy válečné v Praze. Armádu opustil v hodnosti divizního generála.\n\nPo okupaci začal působit v Ústředním vedení Obrany národa jako organizátor teroristické činnosti a poté působil v komisi připravující organizační a operační směrnice Ústředního vedení Obrany národa. V létě 1939 se stal zástupcem oblastního velitele ON – Velká Praha div. gen. Homoly. V této funkci se podílel na budování štábu velitelství a podřízených krajských velitelství. Od konce roku 1940, poté, co se gen. Homola stal velitelem ON, byl jmenován jeho zástupcem.\n\n4. srpna 1940 byl zatčen gestapem a vězněn v pankrácké věznici. 1. října 1940 byl stanným soudem v Praze odsouzen k trestu smrti a tentýž den zastřelen v bývalé jízdárně kasáren v Praze Ruzyni.\n\n\n"}
{"id": "1303470", "url": "https://cs.wikipedia.org/wiki?curid=1303470", "title": "1904 ve fotografii", "text": "1904 ve fotografii\n\nTento článek obsahuje významné fotografické události v roce 1904.\n\n\n\n\n"}
{"id": "1303471", "url": "https://cs.wikipedia.org/wiki?curid=1303471", "title": "1903 ve fotografii", "text": "1903 ve fotografii\n\nTento článek obsahuje významné fotografické události v roce 1903.\n\n\n"}
{"id": "1303472", "url": "https://cs.wikipedia.org/wiki?curid=1303472", "title": "1902 ve fotografii", "text": "1902 ve fotografii\n\nTento článek obsahuje významné fotografické události v roce 1902.\n\n\n\n\n"}
{"id": "1303473", "url": "https://cs.wikipedia.org/wiki?curid=1303473", "title": "Borák", "text": "Borák\n\nPříjmení Borák nosí více významných osobností:\n\n"}
{"id": "1303474", "url": "https://cs.wikipedia.org/wiki?curid=1303474", "title": "The Unity (album)", "text": "The Unity (album)\n\n\n"}
{"id": "1303476", "url": "https://cs.wikipedia.org/wiki?curid=1303476", "title": "1901 ve fotografii", "text": "1901 ve fotografii\n\nTento článek obsahuje významné fotografické události v roce 1901.\n\n\n\n"}
{"id": "1303477", "url": "https://cs.wikipedia.org/wiki?curid=1303477", "title": "Deršák", "text": "Deršák\n\nPříjmení Deršák nosí více významných osobností:\n\n"}
{"id": "1303478", "url": "https://cs.wikipedia.org/wiki?curid=1303478", "title": "Douda", "text": "Douda\n\nPříjmení Douda nosí více významných osobností:\n\n"}
{"id": "1303479", "url": "https://cs.wikipedia.org/wiki?curid=1303479", "title": "1900 ve fotografii", "text": "1900 ve fotografii\n\nTento článek obsahuje významné fotografické události v roce 1900.\n\n\n\n"}
{"id": "1303480", "url": "https://cs.wikipedia.org/wiki?curid=1303480", "title": "Útok plynovou bombou na policii v Paříži (červen 2017)", "text": "Útok plynovou bombou na policii v Paříži (červen 2017)\n\nÚtok plynovou bombou na policejní vůz na pařížské třídě Champs-Élysées (francouzsky \"Attaque du 19 juin 2017 sur les Champs-Elysées\"), spáchaný dne 19. června 2017, byl proveden ozbrojeným francouzským islámským radikálem. Francouzské ministerstvo vnitra uvedlo, že bílý automobil značky Renault Mégane, jímž 31letý Adam Dzaziri zcela záměrně zaútočil na policejní vozidlo, byl naložen plynovými láhvemi a obsahoval zbraně (dle agentury AFT zde byl nalezen např. kalašnikov a pistole). Vůz po nárazu explodoval. Pachatel byl při tomto neúspěšném útoku policií zneškodněn, jiné oběti nebyly hlášeny. \n"}
{"id": "1303481", "url": "https://cs.wikipedia.org/wiki?curid=1303481", "title": "Drulák", "text": "Drulák\n\nPříjmení Drulák nosí více významných osobností:\n\n"}
{"id": "1303482", "url": "https://cs.wikipedia.org/wiki?curid=1303482", "title": "Edelman (rozcestník)", "text": "Edelman (rozcestník)\n\nEdelman může být:\n\n\n\n"}
{"id": "1303483", "url": "https://cs.wikipedia.org/wiki?curid=1303483", "title": "Fait", "text": "Fait\n\nPříjmení Fait nosí více významných osobností:\n\n\n"}
{"id": "1303484", "url": "https://cs.wikipedia.org/wiki?curid=1303484", "title": "Tujmazy", "text": "Tujmazy\n\nTujmazy (baškirsky i ) jsou město v Baškortostánu v Ruské federaci. Při sčítání lidu v roce 2010 měly bezmála sedmašedesát tisíc obyvatel.\n\nTujmazy leží v Bugulmsko-belebejské vrchovině na řece Usni, přítoku Iku v povodí Kamy. Od Ufy, hlavního města republiky, je vzdálen přibližně 145 kilometrů západně.\n\nTujmazy vznikly v letech 1910–1920 jako staniční osídlení při stavbě železniční tratě ze Simbirska do Ufy. Pojmenovány byly po nedaleké vesnici později přejmenované na \"Staryje Tujmazy\" – \"Staré Tujmazy\". Výrazný rozvoj nastal po roce 1937, kdy bylo v okolí objeveno Tujmazské ropné ložisko.\n\nOd roku 1960 jsou Tujmazy městem.\n"}
{"id": "1303485", "url": "https://cs.wikipedia.org/wiki?curid=1303485", "title": "Florentinum", "text": "Florentinum\n\nFlorentinum je administrativní komplex v městské části Praha 1 poblíž Masarykova nádraží. Komplex byl navržen studiem Jakub Cigler Architekti a postaven investiční skupinou Penta Investments. Stavba probíhala mezi roky 2012 až 2014. Současným majitelem je čínská společnost CEFC.\n\nKomplex má celkem 9 pater, tvoří ho několik budov propojených s organicky tvarovanými žebrovými věžemi. Ve vnitrobloku, který spojuje ulice Na Poříčí a Na Florenci se nachází veřejné náměstí se zelení nazvané Desfourská zahrada. Vstup do jednotlivých kancelářských křídel vede právě přes vnitřní náměstí. Fasády jsou řešeny modulovou fasádní konstrukcí s předsazeným sklobetonovým obkladem světlé barvy v typových podlažích a tmavé barvy v parteru. Fasádní obklad nejvyšších ustupujících podlaží je vyroben z alucobondu černé barvy.\n\nBudova má 49 tisíc m² kanceláří, součástí je také 7,5 tisíc m² restaurací a obchodů, plocha skladů je 3,4 tisíc m², komplex dále obsahuje podzemní parkování s 600 místy, náměstí se zahradou a galerie. Celková plocha pozemku je 15 tisíc m², podlažní plocha 126 tisíc m².\n\nPůvodně na tomto místě stála budova České typografie pocházející z 80. let 20. století. Uvnitř sídlil deník \"Rudé právo\", od 90. let 20. století deníky jako \"Hospodářské noviny\", \"Večerník\", \"Lidová demokracie\" či \"Český deník\". Prosklená budova brutalistického slohu obsahovala 25 tisíc m² již zastaralých kanceláří a 45 tisíc m² skladů. Penta Investments tuto budovu odkoupila od rakouské společnosti S+B CEE Beteiligungsverwaltungs v roce 2010. Její demolice začala na podzim 2012.\n\nStavba Florentina začala v březnu 2012. Kolaudace proběhla v říjnu 2013, první nájemníci se nastěhovali v lednu 2014. Po výstavbě bylo Florentinum největším kancelářským komplexem v Praze postavené v jedné stavební etapě, výstavba stála přibližně 5,5 milard korun.\n\nV listopadu 2016 budovu odkoupila od skupiny Penta Investments čínská firma CEFC; odhadovaná cena transakce byla 7,6 miliardy korun.\n\n\n"}
{"id": "1303486", "url": "https://cs.wikipedia.org/wiki?curid=1303486", "title": "Fallada", "text": "Fallada\n\nPříjmení Fallada nosí více významných osobností:\n\n"}
{"id": "1303487", "url": "https://cs.wikipedia.org/wiki?curid=1303487", "title": "Seznam pamětních desek v Pražském Předměstí (Hradec Králové)", "text": "Seznam pamětních desek v Pražském Předměstí (Hradec Králové)\n\nSeznam pamětních desek v Pražském Předměstí (Hradec Králové) má ve stručnosti podat přehled pamětních desek, jež jsou umístěny na katastru této městské části.\n"}
{"id": "1303489", "url": "https://cs.wikipedia.org/wiki?curid=1303489", "title": "Feřtek", "text": "Feřtek\n\nPříjmení Feřtek nosí více významných osobností:\n\n"}
{"id": "1303492", "url": "https://cs.wikipedia.org/wiki?curid=1303492", "title": "Třída Río Cañete", "text": "Třída Río Cañete\n\nTřída Río Cañete (jinak též třída PGCP-50) jsou hlídkové lodě peruánské pobřežní stráže. Jejich hlavním úkolem je pobřežní hlídkování a mise SAR. Plánována je stavba až 10 jednotek této třídy. Do roku 2017 byly do služby přijaty první čtyři.\n\nKontrakt na vývoj této třídy získala na konci roku 2013 jihokorejská loděnice STX Offshore and Shipbuilding (poraženy byly loděnice Damen Group a CMN), přičemž samotnou stavbu na základě tranferu technologií zajišťuje peruánská loděnice Servicios Industriales de la Marina (SIMA) v Chimbote. Jihokorejci jí dodávají plány, součástky a poskytují technickou podporu. Dosud byla objednána stavba pěti jednotek s opcí na dalších pět. Stavbu v prosinci 2013 na základně Callao symbolicky zahájil peruánský prezident Ollanta Humala. Samotná stavba ale probíhala až od srpna 2014 v Chimbote. První dvě jednotky byly dokončeny v březnu 2016. Další dvě pak roku 2017.\n\nJednotky třídy \"Río Cañete\":\nKonstrukce vychází z jihokorejských hlídkových lodí třídy \"Taegeuk\", používaných tamní pobřežní stráží. Trup tvoří devět sekcí postavených z oceli AH-36, přičemž nástavba je z hliníkové slitiny. Na palubě jsou ubikace pro 25 členů posádky a až 14 dalších osob. Výzbroj tvoří jedna dálkově ovládaná zbraňová stanice Rafael Typhoon s 30mm kanónem a dvě stanice Mini-Typhoon, každá s jedním 12,7mm kulometem. Palbu řídí elektrooptický systém Toplite. čluny nesou dva 8,5 metrové čluny RHIB a jeden 4,8metrový člun RHIB (všechny od firmy Vogo). Pohonný systém tvoří dva diesely Caterpillar 3516C HD, každý o výkonu 2525 bhp, pohánějící dva lodní šrouby. Elektřinu dodávají dva diesel-generátory Caterpillar po 215 kW. Nejvyšší rychlost dosahuje 23 uzlů a cestovní 18 uzlů. Dosah je 3600 námořních mil při rychlosti 18 uzlů.\n"}
{"id": "1303496", "url": "https://cs.wikipedia.org/wiki?curid=1303496", "title": "Džin z lahve", "text": "Džin z lahve\n\nDžin z lahve (v anglickém originále Can of Worms) je šestý díl jedenácté řady (a celkově šedesátý sedmý) britského sci-fi sitcomu \"Červený trpaslík\". Poprvé byla epizoda odvysílána 27. října 2016 na britském televizním kanálu Dave.\n\nPosádka Červeného trpaslíka osvobodí ženskou příslušnici kočičího rodu a Kocour se do ní okamžitě zamiluje. Jenže tato dáma má velké tajemství…\n\nKosmik odlétá z opuštěné medistanice s přístrojem na úpravu osobnosti na palubě. Kryton se pokusí ho vyzkoušet na Rimmerovi a odstranit některé jeho špatné vlastnosti, ale když hologram zjistí, že tato procedura bude trochu bolet, okamžitě vezme do zaječích. Starost o pilotování a navigaci Kosmika by měl mít Dave Lister, jenže ten zmožen vydatným nedělním obědem usne a probudí se až v pondělí. Loď je daleko mimo kurs a nejkratší cestu zpátky na Červeného trpaslíka představuje zkratka skrz asteroidový pas, který ovšem obývají GELFové, přesněji řečeno kmen, který údajně hledá panny a panice a vysává jim krev. Tato informace k smrti vystraší Kocoura a na posměšky ostatních členů posádky reaguje informací, že na palubě Z má dvě samičky, které se před ostatními schovávají, protože mají zájem jen o něj. Lister se nad ním smiluje a navrhne oblet pásu, při propočítávání kurzu ovšem Kryton objeví neznámé plavidlo. Jde o transportní loď, které ovládá mnichadroid, android rozhodnutý obětovat svůj život výměnou za update softwaru v silikonovém nebi, a jeden vězeň. Plavidlo míří k černé díře, a protože vězeň může být člověk, Lister se rozhodne ho zachránit. Při setkání mnichadroid odmítne vyjednávat i vydat vězně a tak ho Lister elektrickým výbojem zneškodní. Následně se ukáže, že vězněm je žena z rodu Felis sapiens Ankita a všichni odletí zpátky na Trpaslíka.\n\nKryton z černé skříňky mnichadroidovy lodi zjistí, že se nejedná o ženu z rodu Felis sapiens, ale o polymorfa. Proto mnichadroid letěl do černé díry, aby se polymorfa zbavil, a posádka Trpaslíka to celé zkazila, protože androida zabila a polymorfa vzala na palubu. Ještě horší je, že tento druh polymorfa vyhledá hostitele, naklade do něj vajíčka a poté zemře. A přesně tohle se stane Kocourovi, který jich má v sobě hned osm. Malí polymorfové vytuší, že se jich chtějí zbavit, a tak se změní v nádory, takže jedinou možností je nechat je donosit. Po porodu je potřeba se jich zbavit spláchnutím do vesmíru, tento úkol na sebe vezme Kocour, jenže polymorfové ho chemicky ovlivní, vysají jeho emoce a rozutečou se po lodi. Kryton, Rimmer a Lister vymyslí plán, při kterém odeberou Listerovi pomocí přístroje všechny emoce, ten se pak bude pomoci nepozorovaně přiblížit k polymorfům a zlikvidovat je. Polymorfové se změní na Rimmera, Listera a Krytona, takže jich ve skladišti v jednu chvíli pobíhá devět. Protože nikdo neví kdo je kdo a všichni se navzájem podezírají, nastoupí všichni do výtahu a jedou na ošetřovnu, když v tom se otevřou dveře, v nich se objeví Kocour a všech šest polymorfů neomylně zlikviduje.\n\nLister zajde do Kocourovy kajuty a pokusí se mu zvednout náladu, ale ten ho vyhodí. Zpod polštáře vykouknou dvě kočky, ale bohužel pro Kocoura, jde jen o jeho sen.\n"}
{"id": "1303497", "url": "https://cs.wikipedia.org/wiki?curid=1303497", "title": "Útok kladivem na policistu u katedrály Notre-Dame (červen 2017)", "text": "Útok kladivem na policistu u katedrály Notre-Dame (červen 2017)\n\nÚtok kladivem na policistu u katedrály Notre-Dame (francouzsky \"Attaque contre un policier à Notre-Dame de Paris\"), ke kterému došlo 6. června roku 2017, spáchal 40letý Faríd Ikkan, původem z Alžírska. Policistu napadl kladivem u katedrály Notre-Dame, strážníkův kolega jej při útoku ihned postřelil. Po útoku byl pachatel hospitalizován v nemocnici. Útok byl doprovázen pokřikem „\"To je za Sýrii\"“. V jeho počítači byly nalezeny podklady pro tzv. osamělé vlky, sepsané samozvaným Islámským státem stejně jako videozáznam, v němž mu Faríd Ikkan vyznává svoji podporu. \n\n"}
{"id": "1303498", "url": "https://cs.wikipedia.org/wiki?curid=1303498", "title": "Jozef Országh", "text": "Jozef Országh\n\nJozef Országh (21. červenec 1883, Abramová-Laclavá – 28. prosinec 1949, Bratislava, pohřben v Martině) byl slovenský veřejný činitel a právník.\n\nNavštěvoval školu v Martině, studoval na vyšší obchodní škole a právo na univerzitě v Kluži. V roce 1920-1922 byl županem Zvolenské a Hontianské župy v Banské Bystrici. Představitel státní správy v ČSR, pomáhal budovat státní a samosprávný aparát na Slovensku. V letech 1929 až 1938 byl prezidentem zemské správy na Slovensku. Po rozbití republiky byl ve spojení s občanským odbojem, orientoval se hlavně na Šrobárovu skupinu. Spoluorganizátor národních politických a kulturních akcí, napsal úvod do Plickova \"Slovenska\" (1938), přispíval do novin a časopisů.\n\nV roce 1991 se stal nositelem Řádu Tomáše Garrigue Masaryka II. třídy in memoriam.\n"}
{"id": "1303500", "url": "https://cs.wikipedia.org/wiki?curid=1303500", "title": "Wilsdruff", "text": "Wilsdruff\n\nWilsdruff je město v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nMěsto Wilsdruff leží západně od saského hlavního města Drážďany a protéká jím říčka Wilde Sau. Severní část města protíná spolková dálnice A4.\n\nV písemných pramenech je Wilsdruff prvně zmiňován roku 1259 jako \"Wilandestorf\". V této době byl lesně-lánovou vsí s vlastním kostelem (dochovaný kostel svatého Jakuba). Roku 1294 je již uváděn jako město.\n\nWilsdruff se dělí na 14 místních částí:\n\n\n\n"}
{"id": "1303505", "url": "https://cs.wikipedia.org/wiki?curid=1303505", "title": "Black Rose", "text": "Black Rose\n\nBlack Rose je jediné studiové album skupiny Black Rose, v čele s Cher, vydané v srpnu roku 1980 u Casablanca Records.\n\nRockovou skupinu Black Rose založila Cher v roce 1980 spolu s kytaristou Lesem Dudkem, který byl v té době i jejím milencem. Další členové byli: Gary Ferguson, Michael Finnigan, Warren Ham, Rocket Ritchotte a Trey Thompson. Nezávislá rocková kapela vystupovala v malých klubech v Los Angeles a snažila se nevyužívat hvězdný vliv Cher. Na obale desky proto schválně nebyla její fotka a ani její jméno nebylo uvedeno (zadní stranu alba však tvoří společná fotografie kapely)\n\nAlbum produkoval James Newton Howard. Jedná se o první album Cher s rockovým soundem, typickým pro její pozdější nahrávky u společnosti Geffen z let 1987 - 1991.\n\nTurné i druhé album v roce 1981 ztroskotaly po totálním neúspěchu jejich prvotiny. Alba se celosvětově prodalo asi 400 000 kusů. Skupina se rozpadla v roce 1981.\n\nReedice alba na CD vyšla v Německu společností EMI. Je však označené jako album Cher, nikoliv Black Rose. \n\nJediný vydaný singl je píseň „Never Should’ve Started“, tak však jako singl neuspěla a nikde se neumístila.\n"}
{"id": "1303508", "url": "https://cs.wikipedia.org/wiki?curid=1303508", "title": "Paul M. Waschkau", "text": "Paul M. Waschkau\n\nPaul M. Waschkau (* 1963, Neumünster, Šlesvicko-Holštýnsko) je německý spisovatel, dramatik a režisér. V současné době žije v Berlíně, kde zároveň i pracuje.\n\nAčkoliv v současnosti je působištěm tohoto spisovatele Berlín, pobýval předtím i nějakou dobu střídavě v Brazílii, Mexiku, francouzské Marseille, Limě, ukrajinské Oděse či v metropolitních městech Lisabon, Buenos Aires či New York.\nMezi léty 1982 a 1988 se věnoval Waschkau studiu státní správy a filosofie v Kielu, Mnichově, Paříži a západním Berlíně. \nNa základě své záliby v divadelních textech a recitacích zaměřuje svou tvůrčí činnost do oblasti literární a umělecké, pohybuje se na rozhraní poetické prózy se sklonem k divadlu a poesii. Kromě toho jej zajímají otázky týkající se experimentálních divadelních teorií – za se na eseje, prvky rozhlasových her či na okrajové, žánrový rámec přesahující proudění poesie a dramatu v uměleckém přednesu. \n\nNa konci studií začal Waschkau uveřejňovat literární a esejistické texty v časopisech a antalogiích. Právě v této době dochází k uvedení premiér jeho prvních divadelních her v tzv. svobodných divadlech v Berlíně; jedná se o netradiční divadla existující na okraji již založených divadel, jejich provoz funguje na základě velmi malého rozpočtu.\n\nKromě dráhy tvůrce divadelních her byl Waschkau také spoluvydavatelem subkulturního alternativního časopisu \"Minerva – Zeitschrift für Notwehr und Philosophie\" (1987–1991), ve kterém působil jako tzv. umělecký šéfredaktor. Také byl vydavatelem časopisu \"Zeitschrift für Poesie und Visionen archangelsk\"(1995–1997). Roku 2003 inicioval první kongres fiktivní francouzské básnířky Danielle Sarréra, který se konal v berlínském divadle Orphtheater, roku 2009 v berlínské divadelní kapli pak soud Antonina Artauda, což byl mj. francouzský herec, dramatik a režisér.\n\nOd roku 2006 působí Waschkau jako umělecký ředitel a režisér mezinárodní umělecké formace INVASOR, která se významně podílí na tvorbě poetických vícejazyčných divadelních scénářů a na komponování rozhlasových her.\n\nJakožto divadelní a rozhlasový tvůrce a iniciátor je autor se svými pracemi zván na mezinárodní festivaly a vědecká zasedání do Itálie, Francie, Peru, Ruska a na Ukrajinu. Se svými vybranými literárně–filmovými pracemi se účastnil rozsáhlé výstavy \"Horizonts of Temporality\" v Kyjevě a Oděse.\n\nV roce 2011 obdržel za svou divadelní kompozici \"Bei lebendigem Leibe\" cenu Leonharda Franka stejnojmenné společnosti a divadla Mainfranken Theaters Würzburg, největšího divadla Dolních Franků a Würzburgu. Tato inscenace byla v červnu 2012, tři dny před svou premiérou, správním orgánem divadla odložena. Důvodem prý byla ochrana würzburských občanů. Waschkau na základě toho učinil obranný krok a uveřejnil online verzi textu, ke kauze pak odkazuje jeho webová stránka „Nacktes Leben\", poskytující informace o tomto případu.\n\nRoku 2016 byl Waschkau nominován na Cenu za politickou lyriku 2016 s básní \"Zwischen Welten\" ze sbírky \"Poetische Platzpatronen aus dem Krieg der Gezeiten\".\n\n\n"}
{"id": "1303509", "url": "https://cs.wikipedia.org/wiki?curid=1303509", "title": "Amaunet", "text": "Amaunet\n\nAmaunet také Amonet či Amunet je v egyptské mytologii prvotní bohyně. Je členkou Osmera a partnerkou boha Amona.\n\nJejí jméno znamená \"skrytá\" což je odvozenina od jména jejího partnera boha Amona.\n\nVe 12. dynastii byla zastíněna jako partnerka Amuna bohyní Mut, přesto byla uctívána zvláště v okolí Vesetu (Théb) kde byla vnímána jako ochránkyně faraona. \n"}
{"id": "1303510", "url": "https://cs.wikipedia.org/wiki?curid=1303510", "title": "Hortenzie stromkovitá", "text": "Hortenzie stromkovitá\n\nHortenzie stromkovitá (\"Hydrangea arborescens\") je opadavý, od země hustě větvený, okrasný keř pěstovaný pro kulovitá květenství. Pochází ze Severní Ameriky, odkud byla v 18. století dovezena do evropských zahrad. Roku 1835 byla jako vzácnost vysázena v Praze, v tehdejší Královské oboře. Od té doby v českých okrasných zahradách a parcích zdomácněla, do volné přírody se však nerozšířila.\n\nJejím domovem je severovýchodní oblast spojených států, zhruba od Atlantiku po Appalačské pohoří a řeku Missouri, s přesahem do severovýchodní Kanady. Obvykle rostla na kamenitých březích řek a v jejích údolích a vyhloubených stržích. Z Ameriky byla jako okrasná rostlina rozšířena do mnoha zemí kde postupně zplaněla a roste tam ve volné přírodě; v Evropě např. v Itálii a v Asii v Koreji.\n\nRostliny dávají přednost polostinnému stanovišti s trvale vlhkou, mírně kyselou, výživnou půdou s dostatkem rozkládající se organické hmoty. Snášejí středoevropské zimy, pouze nevyzrálé letorosty někdy namrzají. V případě zmrznutí nadzemních částí vyrostou tyto nově z kořenů. Ploidie druhu je 2n = 36.\n\nPolokulovitý, hustě větvený keř se vzpřímenými letorosty, fanerofyt, dorůstající do výšky 1 až 3 metrů. Obvykle nevětvené letorosty, rostoucí z hrubých, široce rozvětvených kořenů, mívají barvu světle šedou až červenavě hnědou a v mládí bývají krátce chlupaté. Kůra starších výhonů postupně tmavne, stává se hnědou a v pozdějším věku se v plátcích odlupuje.\n\nListy s řapíky až 5 cm dlouhými vyrůstají vstřícně nebo v trojčetných přeslenech. Čepele jsou vejčité, 5 až 15 cm dlouhé, na bázi okrouhlé až srdčité, na vrcholu krátce zašpičatělé a po obvodě hrubě pilovité. Na tmavší, lícní straně jsou občas roztroušeně chlupaté, na světlejší, rubové mají krátké chlupy podél středního žebra a žilek.\n\nNa vrcholech výhonů vyrůstají na stopkách bílé nebo nazelenalé květy a vytvářejí 5 až 15 cm velké koncové chocholíky polokulovitého tvaru, složené ze 100 až 500 květů. Po obvodě květenství se vyskytuje několik neplodných květů, u některých původních populací neplodné květy chybí, nebo ojediněle jsou neplodné všechny květy, květenství pak bývá velké až 20 cm. Plodné květy mají pětičetný, drobný, světle zelený kalich a korunu tvořenou 3 mm dlouhými, bílými, krémovými nebo nazelenalými lístky, deset tyčinek s krátkými prašníky a spodní semeník nesoucí dvě čnělky. Produkují hojnost nektaru i pylu a bývají navštěvované čmeláky i různými včelami. Neplodné květy mají kalich mnohem větší, korunní lístky silně redukované nebo žádné a hmyzu nenabízejí nic. Plodné květy kvetou jen po krátkou dobu, kdežto neplodné jsou atraktivní mnohem déle.\n\nPlod je polokulovitá, na vrcholu uťatá, dvoupouzdrá, asi 3 mm velká, pukající tobolka s žebry po bocích a kališním lemem na vrcholu. Obsahuje množství drobných, zploštělých, asi 0,4 mm velkých semen rozfoukávaných větrem nebo roznášených vodou. Rostlina se může do blízkého okolí šířit i klonálně kořenovými výběžky, výsledkem pak jsou husté kolonie. Při pěstování se hortenzie stromkovitá v zahradnictvích množí řízkováním nebo dělením trsů.\n\nJe rozšířená v okrasném zahradnictví, kde je vhodnou dřevinou pro městskou zeleň, bývá používána jako solitéra nebo v menších skupinkách v parcích a zahradách. Téměř všude se pěstují kultivary s výhradně neplodnými květy, které nejintenzivněji kvetou v červnu a červenci. Obvykle nevyrůstají výše než 1,5 m. Pro dosažení maximálního kvetení se doporučuje brzy z jara sestříhat výhony na výšku asi 30 cm.\n\nRostliny jsou intenzivně šlechtěny pro získáni co největších, dlouze kvetoucích květů s různým zbarvením. Nepřirozené modravé barvy květů bývá docilováno nejen křížením a výběrem vhodných jedinců, ale i složením půdy ve které rostlina roste (kyselost a dostatek hliníku) a také průběžnou zálivkou s přídavkem kamence amonno-hlinitého. V půdě s pH 3,5 až 4,5 se květy původně růžové barví do modra a načervenalé do fialova, při pH 5 až 6 jim zůstává původní barva a pH nad 6,5 rostlinám škodí, vzniká chloróza a žloutnou listy.\n\n"}
{"id": "1303513", "url": "https://cs.wikipedia.org/wiki?curid=1303513", "title": "SK Benátky nad Jizerou", "text": "SK Benátky nad Jizerou\n\nSK Benátky nad Jizerou je fotbalový klub z Benátek nad Jizerou, účastník ČFL, založen byl roku 1920.\n\nFotbalový klub v Benátkch nad Jizerou byl založen místními studenty v roce 1920. Z počátku byly zápasy uskutečňovány na pronajatém hřišti, ale později bylo svépomocí vybudováno hřiště vlastní ve Starých Benátkách. Z počátku klub hrál pouze přátelská utkání, to se změnilo v roce 1926, kdy byl zařazen do Severočeské župy, jmenovitě do její II. třídy. Kam byly zařazen i jeho městský rial Rudá hvězda Benátky. V roce 1927 klub postoupil do I. A třídy a hned následující rok se dokonce stal župním mistrem. Své úspěchy potvrzoval i kvalitní prací s mládeží, se kterou získal nejeden úspěch. Podruhé se župním přeborníkem klub stal v roce 1934, načež neuspěl v kvalifikaci o postp do divize. Tento úspěch pak zopakoval i v roce 1939, ale tentokrát klub v kvalifikaci uspěl a postoupil tak do divize. V divizi se klub ale udržel pouze 1 ročník (1939/40) a sestoupil. V roce 1941 se klub opět stává mistrem župy a vrátil se do divize, ze které pak znovu sestoupil v roce 1943. V I. A třídě pak klub působil až do roku 1948.\n\nPo únorovém převratu v roce 1948 dochází ke kolektivizaci sportu, ve městě je založen Sokol Karbo Benátky, kam je zařezen i fotbalový klub. Do Sokola je zařazen i městský rival AFK Benátky (dříve Rudá hvězda). Klub je nově zařazen pouze do okresního přeboru (II. třída), který 3x za sebou vyhrává, postupu se však dočkal až v roce 1952. V Krajském přeboru pak klub působíil až do roku 1958. V letech 1958-1962 klub hrál I. třídu, poté sestoupil do okresního přeboru. Ze kterého opět v roce 1964 postoupil zpět do I.A třídy. Tu pak hrál 14 let až do roku 1978, kdy sestoupil na 1 rok do I.B třídy. V roce 1984 po dlouhých letech soutěž vyhrál a postoupil do krajského přeboru. Ten pak hrál až do roku 1990.\n\nPo politických změnách po roce 1989, se klub stává opět samostatným pod původním jménem SK Benátky nad Jizerou. V roce 1992 ovšem klub sestoupil do I.A třídy, zpět do krajského přeboru se klub dostal v roce 1996. Odkud v roce 1999 znovu sestoupil a o rok později sestoupil znovuuž do I.B třídy. Návrat do I.A třídy se koná v roce 2004 a do krajského přeboru v roce 2008. V roce 2014 klub postoupil po 71 letech do divize, ze které hned první rok postoupil dokonce až do ČFL, což je největší úspěch v historii klubu.\n\n\n"}
{"id": "1303516", "url": "https://cs.wikipedia.org/wiki?curid=1303516", "title": "Ricoh Open 2017 – ženská dvouhra", "text": "Ricoh Open 2017 – ženská dvouhra\n\nŽenská dvouhra Ricoh Open 2017 probíhala v polovině června 2017. Do singlové soutěže rosmalenského tenisového turnaje nastoupilo třicet dva hráček. Obhájkyní titulu byla čtvrtá nasazená Američanka Coco Vandewegheová, kterou v úvodním kole vyřadila německá tenistka Carina Witthöftová.\n\nVítězkou se stala 21letá nenasazená Estonka Anett Kontaveitová, jež ve finále zdolala 20letou ruskou hráčku Natalju Vichljancevovou po dvousetovém průběhu 6–2 a 6–3. V probíhající sezóně si připsala premiérové turnajové vítězství, které představovalo první titul na okruhu WTA Tour. V týdnu turnaje pozdější šampionka poprvé hrála jako členka elitní světové padesátky. Ruska přijížděla do Rosmalenu se šňůrou šesti prohraných zápasů, kterou přerušila svým postupem do debutového singlového finále na okruhu WTA Tour. \n"}
{"id": "1303517", "url": "https://cs.wikipedia.org/wiki?curid=1303517", "title": "Švédská rallye 2017", "text": "Švédská rallye 2017\n\nŠvédská rallye 2017 (formálně \"65th Rally Sweden\") byl 2. podnik Mistrovství světa v rallye 2017 (WRC), který konal ve Švédsku a Norsku 10. až 12. února 2017. Je to jediná rallye Mistrovství světa 2017, která se koná na ledu a sněhu. Absolutním vítězem se stal Jari-Matti Latvala z týmu Toyota GAZOO Racing WRC, druhé místo obsadil Ott Tänak, třetí byl Sébastien Ogier. Kategorii WRC 2 vyhrál Švéd Pontus Tidemand z Škoda Motorsport.\n"}
{"id": "1303518", "url": "https://cs.wikipedia.org/wiki?curid=1303518", "title": "AEGON Open Nottingham 2017 – ženská dvouhra", "text": "AEGON Open Nottingham 2017 – ženská dvouhra\n\nŽenská dvouhra AEGON Open Nottingham 2017 probíhala v polovině června 2017. Do singlové soutěže nottinghamského tenisového turnaje nastoupilo třicet dva hráček. Obhájkyní titulu byla česká světová trojka Karolína Plíšková, která do turnaje nezasáhla.\n\nVítězkou se stala 20letá nenasazená Chorvatka Donna Vekićová, jež ve finále zdolala britskou turnajovou jedničku Johannu Kontaovou po třísetovém průběhu 2–6, 7–6 a 7–5, když dohnala ztrátu ztraceného servisu v rozhodující sadě ze stavu 1–3. V probíhající sezóně si připsala premiérové turnajové vítězství, které představovalo druhý singlový titul na okruhu WTA Tour a první po třech letech. \n"}
{"id": "1303519", "url": "https://cs.wikipedia.org/wiki?curid=1303519", "title": "AEGON Open Nottingham 2017", "text": "AEGON Open Nottingham 2017\n\nAEGON Open Nottingham 2017 byl společný tenisový turnaj mužského okruhu ATP Challenger Tour a ženského okruhu WTA Tour, který se odehrával v Nottingham Tennis Centre na otevřených travnatých dvorcích v britském Nottinghamu. Konal se od 12. do 18. června 2017 jako 22. ročník mužské části a 7. ročník ženské poloviny turnaje.\n\nMužská polovina se po dvou letech na okruhu ATP Tour přesunula do kvalitativně nižší úrovně tenisu, ATP Challenger Tour, jakožto událost s dotací 127 000 eur. V kalendáři ATP Tour 2017 nottinghamský turnaj nahradil nový Antalya Open hraný také na trávě. Ženská část se řadila do kategorie WTA International Tournaments s dotací 250 000 dolarů.\n\nNejvýše nasazeným hráčem v mužské dvouhře se po odstoupení Dana Evanse stal Rumun Marius Copil z konce první světové stovky. V ženském singlu plnila roli turnajové jedničky osmá hráčka žebříčku Johanna Kontaová ze Spojeného království. Jako poslední přímí účastnici do dvouher nastoupili kanadský 190. tenista pořadí Denis Shapovalov a tchajwanská 109. žena klasifikace Sie Su-wej.\n\nMužskou dvouhru vyhrál izraleský hráč Dudi Sela, jenž si odvezl dvacátou druhou trofej z challengerů. Deblové vítězství si zajistili britští bratři Ken a Neal Skupští. Ženskou dvouhru ovládla 20letá Chorvatka Donna Vekićová, pro níž to byl první titul na trávě. V ženském deblu si premiérové trofeje na okruhu WTA Tour připsaly členky australského páru, 34letá Monique Adamczaková a 22letá Storm Sandersová.\n\nNásledující hráči obdrželi divokou kartu do hlavní soutěže:\n\nNásledující hráč využil k účasti v hlavní soutěži žebříčkové ochrany:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\nNásledující páry obdržely divokou kartu do hlavní soutěže:\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující pár obdržel divokou kartu do hlavní soutěže:\n\nNásledující pár nastoupil z pozice náhradníka:\n\n\n\n\n\n"}
{"id": "1303520", "url": "https://cs.wikipedia.org/wiki?curid=1303520", "title": "Mallorca Open 2017 – ženská dvouhra", "text": "Mallorca Open 2017 – ženská dvouhra\n\nŽenská dvouhra Mallorca Open 2017 probíhala ve druhé polovině června 2017. Do singlové soutěže mallorského tenisového turnaje nastoupilo třicet dva hráček. Obhájkyní titulu byla třetí nasazená Francouzka Caroline Garciaová, kterou v semifinále vyřadila Anastasija Sevastovová. Na tenisový okruh se po mateřské dovolené vrátila bývalá světová jednička Viktoria Azarenková z Běloruska, když kariéru přerušila v červenci 2016. \n\nVítězkou se stala 27letá druhá nasazená Lotyška Anastasija Sevastovová, jež ve finále zdolala 28letou německou hráčku Julii Görgesovou po třísetovém průběhu 6–4, 3–6 a 6–3. V probíhající sezóně si připsala premiérové turnajové vítězství, které představovalo druhý singlový titul na okruhu WTA Tour a první z trávy. V roce 2016 odešla z mallorského finále poražena. Proti Němce snížila pasivní bilanci vzájemných zápasů na 2–4. Görgesová přitom v předešlých pěti letech nevyhrála ani jeden zápas na trávě. \n"}
{"id": "1303521", "url": "https://cs.wikipedia.org/wiki?curid=1303521", "title": "Mexická rallye 2017", "text": "Mexická rallye 2017\n\nMexická rallye 2017 (formálně 14º Rally Guanajuato México) byl 3. podnik Mistrovství světa v rallye 2017 (WRC), který konal v Mexiku 9. až 12. března 2017. Absolutním vítězem se stal Kris Meeke. V kategorii WRC 2 zvítězil Pontus Tidemand.\n\n! scope=row colspan=\"7\" style=\"text-align: center;\" | Někteří účastníci\n! scope=col | \n! scope=col | Tým\n! scope=col | \n! scope=col | Jezdec\n! scope=col | Navigátor\n! scope=col | Vozidlo\n! scope=col | \n! scope=row style=\"text-align: center;\" | 1\n! scope=row style=\"text-align: center;\" | 2\n! scope=row style=\"text-align: center;\" | 3\n! scope=row style=\"text-align: center;\" | 4\n! scope=row style=\"text-align: center;\" | 5\n! scope=row style=\"text-align: center;\" | 6\n! scope=row style=\"text-align: center;\" | 7\n! scope=row style=\"text-align: center;\" | 8\n! scope=row style=\"text-align: center;\" | 10\n! scope=row style=\"text-align: center;\" | 11\n! scope=row style=\"text-align: center;\" | 37\n"}
{"id": "1303522", "url": "https://cs.wikipedia.org/wiki?curid=1303522", "title": "AEGON Classic 2017 – ženská dvouhra", "text": "AEGON Classic 2017 – ženská dvouhra\n\nŽenská dvouhra AEGON Classic 2017 probíhala ve druhé polovině června 2017. Do singlové soutěže birminghamského tenisového turnaje nastoupilo třicet dva hráček. Obhájkyní titulu byla americká tenistka Madison Keysová, která se před rozehráním turnaje odhlásila pro poranění zápěstí. Rovněž tak ze soutěže odstoupila světová jednička Angelique Kerberová v důsledku obnoveného poranění harmstringů levého stehna. \n\nVítězkou se stala sedmá nasazená Češka Petra Kvitová, jež ve finále za 1.47 hodin zdolala 21letou Australanku a šampionku wimbledonské juniorky z roku 2011 Ashleigh Bartyovou, figurující na 77. místě žebříčku, po třísetovém průběhu 4–6, 6–3 a 6–2. Z posledních osmnácti bodů duelu jich vyhrála sedmnáct. \n\nV probíhající sezóně si připsala premiérové turnajové vítězství, které představovalo jubilejní dvacátý singlový titul na okruhu WTA Tour a třetí z travnatého povrchu. Od návratu po téměř půlroční neaktivitě způsobené řeznými zraněními levé ruky tak odehrála teprve druhý turnaj a třetí až sedmý soutěžní zápas. \n"}
{"id": "1303523", "url": "https://cs.wikipedia.org/wiki?curid=1303523", "title": "Ricoh Open 2017 – mužská dvouhra", "text": "Ricoh Open 2017 – mužská dvouhra\n\nMužská dvouhra Ricoh Open 2017 probíhala v polovině června 2017. Do singlové soutěže rosmalenského tenisového turnaje nastoupilo dvacet osm hráčů. Dvojnásobným obhájcem titulu byl francouzský tenista Nicolas Mahut, kterého ve druhém kole vyřadil krajan Julien Benneteau. Do semifinále postoupili čtyři nejvýše nasazení hráči.\n\nVítězem se stal 34letý čtvrtý nasazený Gilles Müller, jenž ve finále zdolal stejně starou chorvatskou turnajovou trojku Iva Karloviće po zvládnutých zkrácených hrách obou setů 7–6 a 7–6. V probíhající sezóně si tak připsal po lednovém triumfu na Sydney International druhé turnajové vítězství, které představovalo druhý singlový titul na okruhu ATP Tour. Po turnaji se vrátil na své kariérní maximum, když mu na žebříčku ATP patřilo 26. místo.\nFinále dvou 34letých účastníků představovalo závěrečný zápas dvou nejstarších tenistů od finále Hong Kong Open 1976, v němž se střetli 42letý Ken Rosewall a 30letý Ilie Năstase.\n\nČtyři nejvýše nasazení hráči obdrželi volný los do druhého kola.\n"}
{"id": "1303524", "url": "https://cs.wikipedia.org/wiki?curid=1303524", "title": "David Soeldner", "text": "David Soeldner\n\nDavid Soeldner (* 11. prosince 1965, Olomouc) je český sportovní žurnalista a spisovatel. Specializuje se na lední hokej, motorismus a sport handicapovaných. Příležitostně se věnuje i kulturním akcím, zejména filmovému festivalu v Karlových Varech.\n\nV letech 1992 až 1996 pracoval v obrazovém sportovním týdeníku Stadion, později v regionálních Denících. Od roku 1992 je externím reportérem sportovní redakce České televize, a se zakladatelem pořadu, Robertem Zárubou, služebně nejstarším členem týmu, který připravuje specializovaný hokejový magazín Buly (působí v něm od začátku, jako autor zpravodajských reportáží z extraligových utkání, resp. jako reportér TV přenosů mezi střídačkami). Od roku 2006 jako samostatný redaktor i kameraman vyrábí v místě dění krátké, dvouminutové obrazové fejetony ze zákulisí světových šampionátů v ledním hokeji. Včetně MS 2019 jich natočil cca 175.\n\nCelkem se zúčastnil 28 mistrovství světa v ledním hokeji, pětadvacetkrát byl oficiálně akreditován. Od roku 2006 spolupracuje s Českým paralympijským výborem, pro který napsal tři rozsáhlé knihy pro vnitřní využití, o nejvýznamnějších mezinárodních akcích handicapovaných sportovců z České republiky, paralympiádách, deaflympiádách a Global Games - \"Z Atén do Pekingu\", \"Z Pekingu do Londýna\", a \"Z Londýna do Ria\". Zúčastnil se tří letních a čtyř zimních paralympiád (2006 Turín, 2010 Vancouver, 2014 Soči, 2018 Pchjongčchang resp. 2008 Peking, 2012 Londýn, 2016 Rio de Janeiro), šesti her neslyšících, neboli letních a zimních deaflympiád (2007 Salt Lake City, 2015 Chanty-Mansijsk, 2019 Santa Caterina Valfurva resp. 2009 Tchaj-pej, 2013 Sofie, 2017 Samsun) a třikrát her intelektově znevýhodněných sportovců, Global Games (2011 Itálie, 2015 Ekvádor, 2019 Austrálie). Je autorem dvou knižních kronik o jednom z nejznámějších hokejových klubů Evropy, HC Sparta Praha. Obě vyšly v nakladatelství Epocha, \"Naše krev je Sparta\" (2004) a \"Sparta Praha srdce naše\" (2007). Autorsky se podílel také na vzniku hodinového televizního dokumentu o Spartě, \"Terč s velkým S\" (ČT, 2013), či knížce \"Souhvězdí Sparta\" (eSports.cz, 2017). V neděli 21. října 2018 byla ve vysočanské O2 aréně před extraligovým utkáním s Kometou Brno slavnostně pokřtěna jeho poslední, ultimativní publikace na dané téma, LEGENDA SPARTA (HC Sparta Praha, 2018). Pro cestovatelský magazín Objektiv připravil reportáže z cest po USA, Skandinávii a Itálii. Jeho otec, Ivan Soeldner (bratranec zakladatele divadla Semafor, Jiřího Suchého) byl v 60. letech minulého století známým a uznávaným novinářem, scenáristou, dramaturgem i fotografem, zaměřeným na svět filmu a hudby.\n\n"}
{"id": "1303525", "url": "https://cs.wikipedia.org/wiki?curid=1303525", "title": "MercedesCup 2017 – mužská dvouhra", "text": "MercedesCup 2017 – mužská dvouhra\n\nMužská dvouhra MercedesCupu 2017 probíhala v polovině června 2017. Do singlové soutěže stuttgartského tenisového turnaje nastoupilo dvacet osm hráčů. Obhájcem titulu byl rakouský tenista Dominic Thiem, který do turnaje nezasáhl.\n\nPo volném losu byl ve druhém kole vyřazen pátý hráč světa Roger Federer, když proti dalšímu veteránu Tommy Haasovi, startujícímu na divokou kartu, nevyužil mečbol. Do utkání vstoupil dominantně, když vedl 6–2 a 2–1, navíc s výhodou prolomeného podání ve druhé sadě. Po obratu průběhu tak utržil druhou prohru od počátku ledna 2017, když v sezóně nastoupil do dvaceti jedna utkání. Premiérový zápas na travnatém turnaji prohrál poprvé od Wimbledonu 2002, kdy nestačil na Maria Ančiće.\n\n39letý Tommy Haas se stal nejstarším čtvrtfinalistou na okruhu ATP Tour od sezóny 1995 a Jimmyho Connorse, jenž se do této fáze probojoval na Gerry Weber Open.\n\nVítězem se stal čtvrtý nasazený Francouz Lucas Pouille, jenž ve finále zdolal španělského tenistu Feliciana Lópeze po třísetovém průběhu 4–6, 7–6 a 6–4. V probíhající sezóně si tak připsal po triumfu na Gazprom Hungarian Open druhé turnajové vítězství, které představovalo třetí singlový titul na okruhu ATP Tour a první z travnatého povrchu.\n\nČtyři nejvýše nasazení hráči obdrželi volný los do druhého kola.\n"}
{"id": "1303527", "url": "https://cs.wikipedia.org/wiki?curid=1303527", "title": "Gerry Weber Open 2017 – mužská dvouhra", "text": "Gerry Weber Open 2017 – mužská dvouhra\n\nMužská dvouhra Gerry Weber Open 2017 probíhala ve druhé polovině června 2017. Do singlové soutěže halleského tenisového turnaje nastoupilo třicet dva hráčů. Obhájcem titulu byl německý tenista Florian Mayer, kterého ve čtvrtfinále vyřadil Švýcar Federer.\n\nVítězem se stal nejvýše nasazený pátý hráč světa Roger Federer, jenž ve svém jubilejním 140. finále zdolal německou turnajovou čtyřku Alexandra Zvereva po hladém dvousetovém průběhu 6–1 a 6–3 za 52 minut. Oplatil mu tak semifinálovou porážku z předchozího ročníku. Duel komentoval slovy: „\"Hrál jsem neskutečně dobře. Cítil jsem se v pohodě a ani na moment jsem nepolevil\".“\n\nV probíhající sezóně si Federer připsal čtvrté turnajové vítězství, které představovalo devadesátý druhý singlový titul na okruhu ATP Tour a rekordní šestnáctý z travnatého povrchu. Po Nadalovi se stal druhým mužem otevřené éry, jenž na jediném turnaji triumfoval alespoň devětkrát. Ve statistice singlových trofejí open éry ztrácel dvě vítězství na druhého Ivana Lendla.\n"}
{"id": "1303528", "url": "https://cs.wikipedia.org/wiki?curid=1303528", "title": "Ricoh Open 2017 – ženská čtyřhra", "text": "Ricoh Open 2017 – ženská čtyřhra\n\nŽenská čtyřhra Ricoh Open 2017 probíhala v polovině června 2017. Do deblové soutěže tenisového turnaje nastoupilo šestnáct dvojic. Obhájcem titulu byl pár Oxana Kalašnikovová a Jaroslava Švedovová, jehož členky se rozhodly turnaje nezúčastnit.\n\nVítězem se stal nenasazený slovensko-belgický pár Dominika Cibulková a Kirsten Flipkensová, který ve finále zdolal za 87 minut nizozemské turnajové dvojky Kiki Bertensovou s Demi Schuursovou. Po dvousetovém průběhu 4–6 a 6–4 rozhodl až supertiebreak poměrem míčů [10–6]. Obě šampionky si do žebříčku WTA připsaly 280 bodů a získaly premiérovou společnou trofej. Cibulková vybojovala první deblový titul na okruhu WTA Tour a pro Flipkensovou to bylo druhé takové turnajové vítězství.\n\n"}
{"id": "1303529", "url": "https://cs.wikipedia.org/wiki?curid=1303529", "title": "AEGON Open Nottingham 2017 – ženská čtyřhra", "text": "AEGON Open Nottingham 2017 – ženská čtyřhra\n\nŽenská čtyřhra AEGON Open Nottingham 2017 probíhala v polovině června 2017. Do deblové soutěže nottinghamského tenisového turnaje nastoupilo šestnáct dvojic. Obhájcem titulu byl pár Andrea Hlaváčková a Pcheng Šuaj, jehož členky se rozhodly turnaje nezúčastnit. Hlaváčková startovala na paralelně probíhajícím Ricoh Open v Rosmalenu, kde s Tímeou Babosovou skončila ve čtvrtfinále.\n\nVítězem se stal nenasazený australský pár Monique Adamczaková a Storm Sandersová, který ve finále zdolal britskou dvojici Jocelyn Raeová a Laura Robsonová. Po dvousetovém průběhu 6–4 a 4–6 rozhodl až supertiebreak poměrem míčů [10–4]. Obě šampionky si do žebříčku WTA připsaly 280 bodů a získaly premiérovou společnou trofej. 34letá Adamczaková i 22letá Sandersová vybojovaly první tituly na okruhu WTA Tour, když v této profesionální úrovni tenisu odehrály debutové finále.\n\n"}
{"id": "1303530", "url": "https://cs.wikipedia.org/wiki?curid=1303530", "title": "Ricoh Open 2017 – mužská čtyřhra", "text": "Ricoh Open 2017 – mužská čtyřhra\n\nMužská čtyřhra Ricoh Open 2017 probíhala v polovině června 2017. Do deblové soutěže rosmalenského tenisového turnaje nastoupilo šestnáct dvojic. Obhájcem titulu byl pár Mate Pavić a Michael Venus, jehož členové nestartovali společně. Pavić se rozhodl turnaje nezúčastnit. Spoluhráčem Venuse se stal Brazilec André Sá, s nímž skončil v semifinále na raketách Kubota s Melem.\n\nVítězem se stal nejvýše nasazený polsko-brazilský pár Łukasz Kubot a Marcelo Melo, který ve finále zdolal jihoafricko-americké turnajové dvojky Ravena Klaasena s Rajeevem Ramem po dvousetovém průběhu 6–3 a 6–4. Oba šampioni si do žebříčku ATP připsali 250 bodů a získali pátou společnou trofej. Kubot vybojoval sedmnáctý deblový titul na okruhu ATP Tour a pro Mela to bylo dvacáté páté takové turnajové vítězství.\n\n"}
{"id": "1303531", "url": "https://cs.wikipedia.org/wiki?curid=1303531", "title": "MercedesCup 2017 – mužská čtyřhra", "text": "MercedesCup 2017 – mužská čtyřhra\n\nMužská čtyřhra MercedesCupu 2017 probíhala v polovině června 2017. Do deblové soutěže stuttgartského tenisového turnaje nastoupilo šestnáct dvojic. Obhájcem titulu byl australský pár Marcus Daniell a Artem Sitak, jehož členové nestartovali společně. Daniell nastoupil s Marcelem Demolinerem, aby ve čtvrtfinále podlehli Bobu a Mikovi Bryanovým. Spoluhráčem Sitaka se stal Nicholas Monroe, s nímž také ve čtvrtfinálové fázi skončil na raketách Maracha s Pavićem.\n\nVítězem se stal druhý nasazený britsko-brazilský pár Jamie Murray a Bruno Soares, který ve finále zdolal rakousko-chorvatské turnajové čtyřky Olivera Maracha s Matem Pavićem. Po dvousetovém průběhu 6–7 a 7–5 rozhodl až supertiebreak poměrem míčů [10–5]. Oba šampioni si do žebříčku ATP připsali 250 bodů a získali pátou společnou trofej a druhou v probíhající sezóně. Murray vybojoval osmnáctý deblový titul na okruhu ATP Tour a pro Soarese to bylo dvacáté páté takové turnajové vítězství.\n\n"}
{"id": "1303543", "url": "https://cs.wikipedia.org/wiki?curid=1303543", "title": "Prapratno", "text": "Prapratno\n\nPrapratno je vesnice v opčině Ston v Chorvatsku, v Dubrovnicko-neretvanské župě.\n\nPrapratno je malá vesnice v zálivu asi 3 km západně od Stonu na poloostrově Pelješac v blízkosti silnice D414 od Stonu směrem na Orebić. Záliv obklopený olivovníky a borovicemi je jižní orientace a místní písečná pláž je považována za jednu z nejkrásnějších pláží na Jadranu.\n\nOd roku 2006 jezdí z Prapratna trajekt do přístavu Sobra na ostrově Mljet.\n\n"}
{"id": "1303548", "url": "https://cs.wikipedia.org/wiki?curid=1303548", "title": "Milan Teslevič", "text": "Milan Teslevič\n\nMilan Teslevič (* 20. prosince 1957 Praha) je český knižní ilustrátor, kreslíř, malíř a multiinstrumentalista. Hraje na housle, akordeon, kytaru, banjo, mandolínu a veškeré klávesy. Komponuje hudbu a píše písničky.\n\nKreslil od útlého věku, další výtvarné vzdělání získal v lidové škole umění.\nVýstavy se v posledním desetiletích uskutečnily v různých výstavních prostorech hlavního města. \n\nVýstava s názvem \"Motýl ve tváři Jaroslava Foglara\" – ojedinělý soubor portrétních kreseb zobrazujících spisovatele Jaroslava Foglara, kolekce stínadelských scenérií, kresby s tematikou Rychlých šípů, razítka s foglarovskou tématikou.\n"}
{"id": "1303553", "url": "https://cs.wikipedia.org/wiki?curid=1303553", "title": "Římská vila v Bancroftu", "text": "Římská vila v Bancroftu\n\nŘímská vila v Bancroftu jsou pozůstatky římské vily v okrese Bancroft v Milton Keynes v Buckinghamshire v Anglii. Původně dům s křídlovými chodbami se nakonec stal velkou budovou s mozaikami a formální zahradou. Jedna z mozaiek je vystavena v nákupním centru Milton Keynes.\n\nPrvní statek byl postaven koncem 1. století, nacházel se ve svahu, kde dříve bylo osídlení z doby železné. Ve 2. století byl na kopci vystavěn chrám nebo mauzoleum. Okolo 170 př. n. l. byl pozemek zničen požárem, ale koncem 3. století byl nahrazen větším domem. Ve 4. století byly provedeny rozsáhlé renovace. Geometrické mozaiky byly přidány do mnoha místností a hlavní koupelna byla přestavěna a zvětšena. Před vilou byla vytvořena zahrada spolu s okrasným rybníčkem. Na vrcholu kopce bylo zbořeno mauzoleum a nedaleko byla vybudována kruhová svatyně.\n\nVila byla částečně vykopána v 70. letech 20. století a poté kompletně ještě v letech 1983–7, čímž se stala jednou z nejrozsáhleji prozkoumaných římských vil v Británii. Vila byla od té doby znovu zahrnuta, aby se zajistilo její zachování, ale hlavní místnosti byly vyznačeny na zemi kameny a rybníček byl rekonstruován. Mozaiky byly přemístěny.\n"}
{"id": "1303566", "url": "https://cs.wikipedia.org/wiki?curid=1303566", "title": "Izotopy dusíku", "text": "Izotopy dusíku\n\nDusík (N) se v přírodě vyskytuje ve dvou stabilních izotopech, N, který tvoří velkou většinu přírodního dusíku, a N. Je také známo celkem čtrnáct radioizotopů tohoto prvku, s nukleonovými čísly od 10 do 25, a jeden jaderný izomer, N. Všechny radioizotopy mají krátký poločas přeměny, nejstabilnější z nich je N a poločasem 9,965 minut. Všechny ostatní mají poločas kratší než 7,2 s, většinou kratší než 0,6 s. Izotopy s nukleonovým číslem pod 14 se většinou přeměňují na izotopy uhlíku, zatímco ty s nukleonovým čísle nad 15 se většinou přeměňují na izotopy kyslíku. Nejkratší poločas přeměny má dusík-10, kolem 2,3 mikrosekund.\n\nDusík-14 je jeden ze dvou stabilních izotopů tohoto prvku, patří k němu 99,636 % přírodního dusíku.\n\nN je jedním z mála stabilních nuklidů, které mají lichý počet protonů i neutronů (také k nim patří deuterium, Li a B). Každý z nukleonů má jaderný spin +1/2 nebo -1/2, a celkový magnetický spin jádra je tak roven jedné.\n\nJako u dalších prvků těžších než lithium jsou hlavním zdrojem dusíku-14 a dusíku-15 ve vesmíru termonukleární reakce uvnitř hvězd, N a N vznikají jako jedny z produktů CNO cyklu.\n\nDusík-14 je zdrojem přírodního radioizotopu uhlíku, uhlíku-14, který z něj vzniká reakcí s neutrony v kosmickém záření ve vyšších vrstvách atmosféry. C se přeměňuje zpět na N s poločasem 5730±40 let.\n\nDusík-15 (N) je vzácnějším z obou přírodních izotopů dusíku. Má dva zdroje: beta plus přeměnu kyslíku-15 a beta minus přeměnu uhlíku-15.\nTento izotop se často používá v NMR spektroskopii. Na rozdíl od mnohem běžnějšího dusíku-14 má celočíselný jaderný spin a díky tomu i kvadrupólový moment.\n\nDusík N může vznikat, když pomalé neutrony narazí do jádradusíku N (Např.: v bílkovině) a může se uvolnit až 10,39 MeV.\n\nJe to jeden z důvodů, proč jsou pomalé neutrony nebezpečné pro živé organismy.\n"}
{"id": "1303589", "url": "https://cs.wikipedia.org/wiki?curid=1303589", "title": "Muzeum historických budov Avoncroft", "text": "Muzeum historických budov Avoncroft\n\nMuzeum historických budov Avoncroft je skanzen zachráněných budov, které byly přemístěny na místo v Stoke Heath v Bromsgrove, ve Worcestershire, v Anglii. Společnost byla založena v roce 1963 a muzeum bylo otevřeno v roce 1967. Muzeum bylo koncipováno po demontáži domu z 15. století v Bromsgrove v roce 1962, aby poskytlo místo pro jeho rekonstrukci. Stalo se prvním anglickým skanzenem a druhým ve Spojeném království. V současné době se tu nachází sbírka domácích, průmyslových, zemědělských a jiných historických budov, většinou demontovaných a rekonstruovaných.\n\nSbírka muzea zahrnuje více než 30 budov a staveb, které byly přemístěny z původních lokalit pod hrozbou demolice, byly přestavěny a obnoveny v muzeu. Patří sem plně funkční větrný mlýn a montovaná stavba po 2. světové válce, která byla v mnoha městech a městech použita k zajištění rychle dostupných náhrad za domy zničené bombardováním. Arcon V prefabrikovaný dům byl původně postaven na Moat Lane v Yardley, v Birminghamu a byl převezen do muzea v roce 1981. \n\nSvatby a recepce se často konají v New Guesten Hall, budově v muzeu, která byla postavena tak, aby zahrnovala zachovalou dřevěnou střechu Guesten Hall, původně postavenou vedle Worcesterské katedrály. Nová hala Guesten je také využívána externími stranami pro koncerty, konference, výstavy a setkání. Viktoriánský kostel, původně postavený v roce 1891 v Bringsty Common, Herefordshire, byl otevřen a znovu vysvěcen v roce 1996. Kostel je také licencován pro svatby.\n\nDalší exponáty, které dokládají více než 700 let historie, zahrnují například mlýn z Redditchu, mýtný dům z Little Malvern a telefonní budky.\n"}
{"id": "1303591", "url": "https://cs.wikipedia.org/wiki?curid=1303591", "title": "Základní škola a Mateřská škola Jiráskovo náměstí (Hradec Králové)", "text": "Základní škola a Mateřská škola Jiráskovo náměstí (Hradec Králové)\n\nZákladní škola a Mateřská škola Jiráskovo náměstí je základní škola ve městě Hradec Králové, která byla postavena v letech 1939-1940 a dodnes slouží svému účelu.\n\nVe 30. letech 20. století přestávala svojí kapacitou stačit dosavadní škola v Habrmanově ulici, takže se městské zastupitelstvo rozhodlo postavit novou školní budovu. Veřejnou architektonickou soutěž vyhlásilo na konci roku 1938 a jejím vítězem se stal architekt Gustav Louženský, který byl následně pověřen vypracováním definitivního plánu, přičemž stavět se mělo začít na podzim 1939 a začít vyučovat v září 1940.\n\nBudova školy byla nakonec dostavěna v roce 1941. Završilo se tak dlouhodobé úsilí Pražského Předměstí o zvelebení zdejšího školství a zřízení samostatné budovy pro dívčí i chlapeckou obecnou školu. Škola byla sice k 1. září 1941 dokončena, ale české děti ji navštěvovat nemohly, protože byla ihned zabrána pro německou měšťanskou (ředitelem Josef Schön, ve školním roce 1940/1941 měla 142 dětí ve 4 třídách) a obecnou školu (ředitelem Otto Frank, ve školním roce 1942/1943 měla 214 žáků v 8 třídách), jež sem přišly z Rudolfina a zůstaly zde až do jara 1945, kdy zde byl krátkou dobu vojenský lazaret. Ten byl na nějakou dobu vystřídán zase příslušníky Rudé armády, takže škola byla nakonec ve velmi dezolátním stavu. Vedle toho navíc propukl spor mezi ředitelstvím obecných a měšťanských škol, kdo se do budovy nastěhuje. Nakonec se sem nastěhovaly školy obecné, a to 10. října 1945. Školní budova byla rozdělena mezi chlapeckou obecnou školu (ředitel František Semrád, bývalý legionář, Němci penzionován v roce 1941, roku 1945 reaktivován) a dívčí obecnou školu (ředitel Engerbert Ender).\n\nZ válečných útrap se musela zotavovat i samotná škola, protože dva učitelé z dívčí obecné školy - Josef Kobližek a Marie Korábová - byli za války popraveni. Navíc Bohumil Mucha z chlapecké obecné školy, který byl od roku 1940 zapojen do ilegality na Vsetínsku, se stal bezpečnostním referentem a předsedou ONV, takže se do školy již nevrátil. Na památku Marie Korábové, působící na škole pět let a zastřelené německými okupanty 4. června 1942, nesla dívčí obecná škola v letech 1946-1948 její jméno. Navíc byla v roce 1947 jmenována definitivní řídící učitelkou in memoriam.\n\nPrvní školní rok byl v mnoha oblastech velmi těžký a pro vedení školy vysilující. Školu navštěvovalo přes 500 žáků, kteří byli rozděleni do 19 tříd. Velmi citelný byl nedostatek pedagogických pracovníků učitelských a k tomu navíc chyběl v zimním období otop. Mnohé z dětí trpěly podvýživou, takže okamžitě byla ve školním roce 1945/1946 zahájena stravovací akce, která se pak pravidelně opakovala v zimním období dalších školních let.\n\nOd školního roku 1946/1947 byla v budově umístěna dívčí měšťanská škola presidenta Masaryka, která se odstěhovala až v červnu 1948. Ředitelství obou obecných škol na Pražském Předměstí (měšťanská škola byla umístěna ve staré škole v dnešní Habrmanově ulici) zůstalo rozděleno i po realizaci reformy školství v září 1948. Název obecná škola byl nahrazen pojmenováním národní škola a vyučování bylo koedukované; název bývalé chlapecké školy zněl „První národní škola v Hradci Králové - Pražské Předměstí“, bývalá dívčí škola byla zase pojmenována jako „Druhá národní škola v Hradci Králové - Pražské Předměstí“. Ředitel první národní školy František Semrád byl v roce 1950 zproštěn funkce, protože „nevedl školu v duchu a směrnicích doby“. Jeho nástupcem se stal Josef Hušek. Ve školním roce 1948/1949 měla první národní škola 9 tříd, stejně tak druhá. V září 1951 byla zřízena v bývalém hostinci Chicago školní vývařovna, ve stejné budově byla umístěna i družina mládeže.\n\nK 1. září 1953 vstoupil v platnost nový školský zákon, který zaváděl povinnou osmiletou školní docházku a zároveň reorganizoval místní školství. Ze dvou bývalých národních škol byla vytvořena „5. osmiletá střední škola v Hradci Králové II“, která zahrnula kromě obou národních škol i část bývalé „4. střední školy“. Funkci ředitele těchto sloučených subjektů převzal Jiří Říha. Jeho zástupkyní se stala Marie Hynková, která byla v roce 1961 vyznamenána titulem „vzorný učitel“. Ve velké míře je podporován sporta, protože téhož roku bylo z 38 členů učitelského sboru 19 učitelů pracovníky v tělovýchově.\n\nŠkola začínala s 22 třídami a 880 žáky, přitom se až do školního roku 1956/1957 (27 tříd ve 23 učebnách) nemuselo ve vyučování střídat. Od školního roku 1957/1958 se učilo navíc i v tzv. Školičce (dnes skautská klubovna v Sokolovské ulici). V témže roce je náměstí před školou přejmenováno na památku fanatického sovětského pionýra na nám. Pavlíka Morozova. Celý název školy tehdy zní „Osmiletá střední škola v Hradci Králové, nám. P. Morozova“. V roce 1959/1960 zde byla poprvé otevřena devátá třída, od školního roku 1961/1962, kdy byla zavedena povinná devítiletá školní docházka, se název školy změnil na \"Základní devítiletá škola v Hradci Králové - Pražské Předměstí\". V roce 1969 se náměstí před školou dočasně jmenovalo „náměstí Aloise Jiráska“. Škola tohoto označení krátkodobě používala, ke změně razítka školy však již nedošlo, neboť normalizace vrátila vše do starých kolejí. V letech 1970-1971 byly v celém objektu provedeny kompletní nátěry, a to za pomoci rodičů. Došlo též k úpravě ústředního topení.\n\nSituaci školy podstatně zkomplikovala výstavba sídliště Labská kotlina II, díky níž značně stoupl počet žáků. V roce 1973, kdy došlo k otevření ZDŠ v Bezručově ulici, se počet dětí ustálil zpět na obvyklé hranici. Od roku 1971 byl ředitelem školy Bohumil Pivoňka. První polistopadovou ředitelkou se stala Marie Dušánková, která jí byla až do roku 2008, kdy do této funkce nastoupila Alena Hradílková, jež zde působí dosud.\n\nÚpravy školy vyvrcholily v roce 2006, kdy škola dostala novou fasádu a byla zateplena. Nejrozsáhlejší úpravou však škola prošla v letech 2000-2004, kdy byla škole předána zcela nová budova navazující na stávající budovu. Vznikla podle projektu Ing. arch. Zdeňka Karáska a Ing. Radmily Kubelkové a byla v ní zbudována nová tělocvična, jídelna s výdejnou, stánek rychlého občerstvení pro žáky, cvičný byt pro výuku pracovních činností a kanceláře vedení školy. Rekonstrukcí samozřejmě prošly i prostory školní družiny, která má svá oddělení v prvním patře původní budovy.\n\nJistý čas hrozilo škole sloučení se svou konkurencí, ale nakonec pro nesouhlas rodičů i další veřejnosti nebyl tento plán realizován.\n\nDnes je toto zařízení úplnou základní školou, která dlouhodobě realizuje projekt rozšířené výuky cizích jazyků, v nichž se žáci učí anglickému a německému jazyku, jako nepovinný předmět je nabízen jazyk francouzský, italský nebo ruský. Od roku 2008 tu jsou otevřeny moderně vybavené oční třídy, které jsou určeny dětem v 1. a 2. třídě s různými vadami zraku. V neposlední řadě tu najdeme i třídy „klasického“ typu. Kromě jazyků se škola zaměřuje na získávání počítačové gramotnosti (zapojení do programu „Internet pro seniory“), jejíž nedílnou součástí je psaní na počítačové klávesnici hmatovou metodou. Škola má vlastní pěvecký sbor, který se prezentuje na školních i mimoškolních akcích. Žákům škola nabízí i velký výběr kroužků, v nichž se mohou dále rozvíjet po stránce sportovní, estetické, hudební či jazykové. Nedílnou součástí školy je školní družina, která je od září 2010 umístěna v nových, zcela zrekonstruovaných prostorách a samozřejmostí je také školní jídelna. Nesmíme opomenout ani to, že se škola v roce 2002 dočkala nové moderní tělocvičny o rozměrech 15 x 24 m. Z dalších událostí je třeba zmínit to, že 1. února 2006 zde byla zřízena školská rada a 27. ledna 2008 bylo ministerstvem vnitra zaregistrováno při škole občanské sdružení, které se významnou měrou podílí na činnosti školy v oblasti výchovy, vzdělávání a mimoškolní činnosti a dobrovolným příspěvkem dotuje dlouhodobé i jednorázové školní akce, soutěže a kulturní pořady a činnost školní družiny.\n"}
{"id": "1303594", "url": "https://cs.wikipedia.org/wiki?curid=1303594", "title": "Severolondýnská ústřední mešita", "text": "Severolondýnská ústřední mešita\n\nSeverolondýnská ústřední mešita (anglicky \"The Finsbury Park Mosque,\" alternativně \"North London Central Mosque\") je mešita, nacházející se v londýnském městském obvodu Islington. Patří k největším v Londýně i Velké Británii. V její blízkosti leží stanice metra Finsbury Park a fotbalový stadion Emirates Stadium. V oblasti žije početná muslimská komunita pocházející především ze severní Afriky.\n\nZřízena byla v roce 1990. Hlavní budova pak byla slavnostně otevřena za přítomnosti prince Charlese o čtyři roky později. Mešita může pojmout až 1 800 věřících.\n\nVedení mešity bylo v 90. letech 20. století ideologicky, názorově rozštěpeno, což mělo za následek převzetí islámskými radikálními kazateli, mezi nimiž byli uprchlíci z občanské války v Alžírsku. Od roku 1997 v této mešitě aktivně působil také radikální imám Abu Hamza al-Masri, původem z Egypta, který přišel o oko a obě ruce ve válce proti sovětské armádě v Afghánistánu. Imám vyzýval mladé věřící, aby se připojili k ozbrojenému boji kdekoliv na světě, podpořil i teroristické útoky 11. září 2001 a jejich aktéry oslavoval jako „devatenáct statečných“. Za jeho působení se stala mešita synonymem islámského radikalismu a extremismu ve Velké Británii, vyhýbalo se jí i mnoho tamních muslimů.\n\nImám Abú Hamza byl však od roku 2004 pro podporu terorismu ve vězení (v USA nastoupil doživotní trest). Po teroristickém útoku v londýnském metru a autobuse 7. července 2005 došlo rovněž ke zpřísnění přístupu úřadů, v mešitě bylo dosazeno nové vedení s imámem Mohammadem Mahmúdem, který změnil dosavadní přístup, šíří toleranci a mezináboženské porozumění. Došlo k nárůstu návštěvnosti zdejších modliteb. Získala i několik ocenění za úsilí odradit mladé muslimy od extremismu.\n\n"}
{"id": "1303595", "url": "https://cs.wikipedia.org/wiki?curid=1303595", "title": "David Nash", "text": "David Nash\n\nDavid Nash (* 14. listopadu 1945 Esher, Anglie) je britský sochař žijící ve Walesu. Je držitelem Řádu britského impéria. Pracuje výhradně se dřevem a stromy. Jde o jednoho z mála představitelů Land artu, kteří svá díla vystavují. \n\nNash studoval na Kingston College of Art od roku 1963 do 1967 a poté na Chelsea School of Art od 1969 do 1970. V mládí pomáhal se svým bratrem vyklízet les, který jeho otec vlastnil. Zde získal zkušenosti o dřevu, které se později stalo hlavním materiálem pro jeho tvorbu. Jeho první výstava se konala v roce 1973 v Queen Elizabeth Hall, Yorku a v Orielu, Bangoru, Walesu.\n\nDavid Nash je známý tvarováním živých stromů. Jeho dílo je vyřezávané a někdy i částečně spálené. Nejznámější dílo je \"Wooden boulder\" (Dřevěný balvan). Jde o dřevěnou vyřezávanou kouli, vytvořenou Nashem v severním Walesu. V průběhu let balvan sklouzl do řeky a byl unášen proudem. Naposledy byl spatřen v ústí řeky Dwyryd. Do doby než byl opět objeven v červnu 2009, poté, co chyběl více než pět let, po které se předpokládalo, že byl odplaven do moře.\n\n"}
{"id": "1303603", "url": "https://cs.wikipedia.org/wiki?curid=1303603", "title": "4. světové skautské jamboree", "text": "4. světové skautské jamboree\n\n4. světové skautské jamboree (), setkání skautů z celého světa hostilo Maďarsko, od 2. do 13. srpna 1933. Navštívilo ho 25 792 skautů, zastupujících 46 různých národů a teritorií. Tábořili v okolí královského paláce v Gödöllő, asi 11 mil od hlavního města Budapešti.\n\nBylo to druhé a poslední Jamboree pro zakladatele skautingu Roberta Baden-Powella. Baden-Powell a maďarská hlava státu, Regent Horthy, uvítal více než 5000 hostů během slavnostního zahájení. Regent Horthy řekl skautům,\n\nNáčelník tábora na Jamboree byl náčelník maďarských skautů, hrabě Pál Teleki, člen International Committee který v minulosti byl a ještě se jednou mohl stát Premiér Maďarska. Hlavní vedoucí tábora Vitez Kisbarnaki Ferenc Farkas, generál štábu maďarské královské armády, který se později stal náčelníkem maďarských skautů po smrti Telekia Pála v roce 1941.\n\nTato událost byla první mezinárodní setkání kde se prezentovaly Air Scouts, včetně slavných pilotů, László Almásy a Robert Kronfeld. Na Jamboree také proběhlo setkání Skolta Esperanto Ligo.\n\nJamboree deník „Magyar Cserkész“, byl vytištěn v maďarštině, angličtině, francouzštině a němčině, s příspěvky v dalších jazycích. Každé zahraniční skupině na Jamboree byl přidělen „bratranec“ - maďarský skaut, který mluvil jejich jazykem a sloužil jako překladatel a průvodce. Nosili na pravé ruce bílý pruh zobrazující dvě spojené ruce vyšívané v červené barvě. Nad kapsou na košili měli nášivku, na níž uvedly svou jazykovou specialitu, například „Parle Francais“, „Spricht Deutsch“ nebo „Speaks English“.\n\nJamboree navštívilo přibližně 365 000 lidí z okolí města Gödöllő a okolních okresů skautů z mnoha národů, kteří hledali autogramy - autografy - a směnu, nebo obchodovali s oděvy, nášivkami a dalšími.\nCelkové výdaje činily 1 660 000 Pengő (~332 000 amerických dolarů), celkový příjem činil 1 668 000 Pengő (~333 600 amerického dolaru).\n\nBílý jelen z maďarské mytologie byl národním symbolem [Maďarska] a oficiálním odznakem Jamboree. Během Jamboree se skauti z amerického kontingentu dozvěděli od svého maďarského \"bratrance\" význam bílého jelena na své nášivce jamboree:\nBaden-Powell také odkazoval na symbol maďarského lidu ve své rozloučenou adresované shromážděným skautům:\n\nMezi chlapci, kteří navštěvovali, patřila 14letá Béla Bánáthy, která se setkala s Baden-Powell, když si prohlížel Bélovi kemp a inspirovala se jako dospělý, aby čerpal z mýtu o maďarské mytologie, když v roce 1958 zorganizoval program Whitehead Stag Leadership Development v Monterey, Kalifornii. V Monterey se Béla setká s dalšími třemi muži, kteří se zúčastnili Jamboree: Joseph Szentkirályi (později amerikanizovaný jako Joseph St. Clair) se stal předsedou oddělení maďarského jazyka na Army Language School; Paul Ferenc Suján (jehož houska ochutnal Baden Powell na tomtéž Jamboree) byl také instruktorem na Armádní jazykové škole; A Američan Scouter F. Maurice Tripp se stal vědcem a členem Národní rady amerických skautů.\n\nZároveň nově zformovaná WAGGGS uspořádala od 25. července do 7. srpna 1939 svůj první Světový tábor v Královských lesch Gödöllő a zúčastnilo se ho asi 5 800 dívčích vedoucí z celého světa. Oni pojmenovali tábor Pax Ting.\n\n"}
{"id": "1303609", "url": "https://cs.wikipedia.org/wiki?curid=1303609", "title": "Německá landrase", "text": "Německá landrase\n\nNěmecká landrase je plemeno prasete domácího vycházející z původního zušlechtěného německého zemského prasete, \"Deutsches veredeltes Landschwein\", po změně plemenného typu na čistě masné plemeno. Je to středně velké prase s delším tělem a klopenýma ušima. Kůže i štětiny jsou bílé.\n"}
{"id": "1303611", "url": "https://cs.wikipedia.org/wiki?curid=1303611", "title": "Toyota GAZOO Racing WRT", "text": "Toyota GAZOO Racing WRT\n\nToyota GAZOO Racing WRT je tým Mistrovství světa v rallye (WRC) se sídlem ve Finsku, který je oficiálním továrním týmem společnosti Toyota. Tým debutoval v sezóně 2017 s vozem Toyota Yaris WRC. Tým vystupuje jako samostantný subjekt týmu Toyota Gazoo Racing, který soutěží v Mistrovství světa ve vytrvalosti. Většinu stabilního personálu tvoří Finové. Tým ve WRC reprezentuje trojice jezdců: Jari-Matti Latvala, Ott Tänak a Kris Meeke.\n"}
{"id": "1303612", "url": "https://cs.wikipedia.org/wiki?curid=1303612", "title": "Alena Augustová", "text": "Alena Augustová\n\nAlena Augustová je bývalá československá krasobruslařka.\n\nByla členkou klubu Stadión Praha. V roce 1966 vybojovala třetí místo na Zimní Univerziádě.\n"}
{"id": "1303615", "url": "https://cs.wikipedia.org/wiki?curid=1303615", "title": "Songgotu", "text": "Songgotu\n\nSonggotu (mandžusky , ; 1636–1703) byl mandžuský politik a státník v říši Čching za vlády císaře Kchang-si.\n\nSonggotu se narodil se roku 1636 jako třetí syn mandžuského státníka Sonina († 1667) z rodu Hešeri. Byl členem žluté korouhve. Jeho otec měl v říši Čching vysoké postavení, byl jedním ze čtyř regentů spravujících od roku 1661 říši místo nezletilého císaře Kchang-siho (císař v letech 1661–1722). Navíc se dcera Gabuly, staršího bratra Songgotua, roku 1665 stala manželkou císaře a císařovnou (císařovna Siao-čcheng-žen).\n\nSonggotu zprvu sloužil v císařské tělesné stráži. Roku 1668 dostal úřad mladšího náměstka v ministerstvu státní správy, v červenci 1669 však rezignoval. V létě 1669 pomohl císaři odstranit posledního z regentů – Oboje, převzít vládu. a už v září 1669 byl jmenován velkým sekretářem (po Bamburšanovi popraveném za podporu Oboje) a současně kapitánem nově zřízené roty žluté korouhve. Podílel se na revizi pravdivých záznamů císaře Šun-č’ (císař v letech 1643–1661) a za odměnu roku 1672 dostal titul velkého učitele následníka trůnu.\n\nJako strýc císařovny měl velkou moc, získal velký majetek a po desetiletí byl po císaři nejvlivnější osobností čchingské vlády. Postupem doby jeho mocenská skupina oslabila ve prospěch frakce kolem Mingjua. Nepřátelé Songgotuovy kliky proti němu použili zemětřesení z 2. září 1679, údajně signalizující korupci a chyby na nejvyšších místech. Roku 1680 proto rezignoval na místo velkého sekretáře, zůstal však členem rady princů a vysokých úředníků, ale obdržel i několik pokárání. Roku 1683 byl kvůli prohřeškům svých bratrů Sin-jüa a Fa-paoa zbaven všech úřadů kromě kapitánství.\n\nRoku 1686 byl jmenován komorníkem císařské tělesné stráže a po dvou letech jmenován do čela delegace (v níž byli také Tchung Kuo-kang, Maci a další) vyslané na jednání s Rusy do Selenginska. Diplomaté, doprovázení generálem Langtanem a 800 vojáky (průvod měl celkem 2000 mužů) vyrazili z Pekingu koncem května 1688. Začátkem července, již na mongolském území, začali potkávat mongolské uprchlíky z války s Džúngary. Songgotu zastavil cestu a 22. července dorazili kurýři z Pekingu odvolávající misi kvůli zmíněné válce. Podle zápisků čínského tajemníka výpravy Čang Pcheng-chea na výpravě zahynulo 900 mužů, 1000 velbloudů a 27 tisíc koní.\n\nRoku 1689 vyslanci vyrazili znovu, tentokrát do Něrčinska. Vyrazili 13. června, k Něrčinska dorazili 31. července, s doprovodem větším než předešlého roku. Navíc po Amuru a Šilce přijelo vojsko Sabsua s nejméně třemi tisícovkami mužů a zásobami. Ruský vyslanec Fjodor Golovin dorazil 18. srpna (8. v ruském kalendáři). Po intenzivním vyjednávání vyslanci 7. září (27. srpna v ruském kalendáři) uzavřeli Něrčinskou mírovou smlouvu, která byla první smlouvou čínského státu s evropskou zemí. Za říši Čching podepsali Songgotu, Tchung Kuo-kang, Langtan, Bandarša, Sabsu, Mala a Unda. Z Něrčinska odjeli 9. září, do Pekingu dorazili 18. října. Následujících několik let Songgotu v čchingské vládě vedl ruské záležitosti, včetně styků s ruskými úřady v Něrčinsku a Irkutsku.\n\nV letech 1690, 1695 a 1695 se účastnil tažení proti Džúngarům. Roku 1701 odešel do výslužby. Zemřel ve vězení zřejmě roku 1703. Uvězněn byl kvůli podpoře následníka trůnu Jin-ženga, syna jeho neteře, proti frakci vedené Macim, která se orientovala na císařova osmého syna Jin-s’a.\n"}
{"id": "1303616", "url": "https://cs.wikipedia.org/wiki?curid=1303616", "title": "Základní škola Bezručova (Hradec Králové)", "text": "Základní škola Bezručova (Hradec Králové)\n\nZákladní škola Bezručova 1468 je základní škola ve městě Hradec Králové, která byla otevřena 1. září 1973 a dodnes slouží svému účelu.\n\nAreál školy byl vybudován podle plánů ing. architekta Jana Rejchla a ing. Zdeňka Gabriela. Jeho výstavba začala v roce 1969 a definitivně byla ukončena teprve předáním tělocvičny až během prvního školního roku, tj. v únoru 1974, přičemž do konce školního roku 1972/1973 byly využívány provizorní prostory v tzv. školičce ve Šrámkově ulici a výuka v ZŠ Bezručova ulice byla zahájena 3. září 1973. V souvislosti s tělocvičnou je třeba dodat, že té byla věnována velká pozornost, neboť se v ní konaly různé sportovní přebory a akce, a to včetně soustředění cvičenců spartakiádních skladeb. Tato tradice naštěstí trvá dodnes.\n\nPod vedením ředitele Jiřího Rumlara škola velmi úzce spolupracovala s tehdejší Pedagogickou fakultou, přešla sem řada zkušených fakultních učitelů, kteří vedli pedagogickou praxi studentů. Chvíli trvalo než byl pedagogický sbor naplněn do stabilního stavu. Od tohoto okamžiku změny většinou probíhaly v souvislosti s odchodem zkušených učitelů do starobního důchodu, přičemž 70.-80. léta byla navíc ve znamení brigád socialistické práce. V rámci těchto kolektivů, jež vznikaly poplatně době, byla organizována většina zaměstnanců. Roku 1976 byl dokonce kolektivu pracovnic školní jídelny udělen titul „Kolektiv XV. sjezdu KSČ“. O 2 roky později se zase Jaroslava Dlábková stává vzornou učitelkou. Zavděčit se na vyšších místech a upozornit tam na sebe se škola snažila též pořádáním různých slavností a akademii na různá výročí, ať již šlo o Vítězný únor, osvobození ČSSR Rudou armádou, nebo VŘSR. Jedinou výraznou změnou byl v roce 1991 nástup Vladimíra Springera do funkce ředitele, který byl roku 2006 vystřídán Františkem Obrem.\n\nV prvním roce chodilo do školy celkem 452 dětí, postupně se počet žáků zvyšoval a od roku 1975 prakticky až na malé výjimky funguje až 27 tříd. Počet žáků se stabilně po tato léta pohybuje kolem 700.\n\nV roce 1987 vznikla na škole první třída s rozšířenou výukou matematiky a přírodovědných předmětů. Po deseti letech bylo od této varianty ustoupeno, neboť vnější diferenciace sice umožnila existenci většinou velmi kvalitní jedné třídy, ale výsledky ve zbývajících dvou třídách měly spíše klesající tendenci. Další změnou byl přechod na I. stupni na učební program Obecná škola. Ve své době přinesl možnost výuku oživit a zatraktivnit. I když později došlo ke změně na učební program Základní škola, řada prvků a forem práce s menšími žáky je využívána dodnes. V roce 1992 vznikl Klub přátel rodičů základní školy. Jednou z posledních změn je to, že od školního roku 1999/2000 došlo po dohodě s vedením volejbalového oddílu TJ Slávia Hradec Králové k zahájení činnosti tzv. volejbalových tříd.\n\nOd 1. ledna 1994 škola existuje jako právní subjekt ve formě příspěvkové organizace. Od téhož roku poskytuje škola zázemí Přírodovědnému centru, které je základním článkem občanského sdružení Brontosaurus. Po roce činnosti byla dalším rozhodnutím zřizovatele do příspěvkové organizace začleněna také školní jídelna. K 1. lednu 2003 se stala další organizační složkou školy jako odloučené pracoviště Mateřská škola, Hradec Králové - Březhrad, Poštovní 38, včetně školní jídelny. Tato jídelna ukončila k 30. červnu 2004 svou činnost a od dalšího školního roku začala fungovat jen jako výdejna, do níž byly obědy dováženy ze školní jídelny základní školy. Z důvodu optimalizace škol v Hradci Králové byla březhradská MŠ převedena od 1. července 2008 pod ZŠ Jiráskovo náměstí.\n\nZájem o školu neopadl ani v následujících letech, i když počet dětí pozvolna klesal. Ve školním roce 2002/2003 nastoupilo do školy 683 dětí, ve školním roce 2003/2004 704 dětí, ve školním roce 2004/2005 702 dětí, ve školním roce 2007/2008 680 dětí, ve školním roce 2008/2009 668 dětí a ve školním roce 2009/2010 667 dětí. Největší investiční akcí posledních let se stalo zateplování budov školy s výměnou oken, které proběhlo od června do září 2011.\n\nZ posledních významnějších změn jmenujme otevření nového hřiště, které bylo otevřeno 5. listopadu 2010, zateplení budov areálu v letech 2010–2011, zavedení školní meteostanice s výstupem na webové stránky školy od března 2012 a Infokoutku - dvojice počítačů s dotykovými monitory, klávesnicemi, trackbally a společnou síťovou tiskárnou od 27. ledna 2014.\n\nDnes je toto zařízení úplnou základní školou, která od svého založení spolupracuje s Pedagogickou fakultou Univerzity Hradec Králové. Škola, která je koncipována jako 27třídní, je tvořena pěti vzájemně propojenými pavilony. Ve třech pavilonech jsou umístěny učebny I. a II. stupně, kabinety a sborovna. V dalším pavilonu jsou dvě tělocvičny s kompletním sociálním zázemím. V jednom pavilonu je školní družina a jídelna s kompletně vybavenou kuchyní.\n"}
{"id": "1303617", "url": "https://cs.wikipedia.org/wiki?curid=1303617", "title": "Čajovna U srpnového měsíce", "text": "Čajovna U srpnového měsíce\n\nČajovna U srpnového měsíce je americký film z roku 1956, jenž je parodií na americký komediální film, který satiricky popisuje okupaci Japonska ze strany Spojených států, zejména pak souostroví Rjúkjú a ostrova Okinawa po japonské kapitulaci, která ukončila 2. světovou válku. Hlavními hvězdami filmu jsou Marlon Brando a Glenn Ford. Režie se ujal Daniel Mann.\n\nFilm je natočen podle divadelní hry, kterou napsal John Patrick podle stejnojmenného románu Verna J. Sneidera z roku 1951. Hra byla na Broadwayi uvedena roku 1953. Patrick za adaptaci získal Pulitzerovu cenu a broadwayské ocenění Tony Award, poté napsal i scénář k filmu. Film si odbyl svoji premiéru na 7. ročníku Berlínského mezinárodního filmového festivalu v roce 1957.\n\nKapitán Fisby (Glenn Ford) je poslán do amerikazované vesnice Tobiki na Okinawě, největším ostrově Rjúkjú. Jeho velící důstojník, plukovník Wainwright Purdy III (Paul Ford), mu zajistí společnost jednoho z místních – tlumočníka Sakiniho (Marlon Brando).\n\nPlukovník Purdy se chce stát generálem a doufá v dosažení tohoto cíle právě za pomoci Kapitána Fisbyho. Bohužel zjistí, že byl Fisby převelen spíše kvůli neschopnosti. Je třeba zrealizovat vojenské plány na ohledně zavedení demokracie v Tobiki. K tomu má sloužit stavba školy ve tvaru pentagonu, založení ženského spolku, přednášení o demokracii, zavedení policie nebo výroba a prodej tradičních suvenýrů. Místní se ovšem snaží Fisbyho přesvědčit, aby místo školy raději postavili čajovnu po vzoru velkých měst. Ten se později díky přízni obyvatelů a jejich darů a hlavně Sakinimu a gejši Lotosový květ (Machiko Kyō), která je mu také dána darem, přizpůsobí životu ve vesnici a zvyklostem, což se později moc nezamlouvá velení.\n\nVýroba a prodej suvenýrů k oživení ekonomiky ani zdaleka nevychází, ale Američané je nechtějí kupovat kvůli vysoké ceně bez ohledu na ruční práci, navíc je klece na cvrčky, malované hrníčky nebo geta (japonské dřevené sandály) příliš nezaujaly. Po přiznání porážky vesničané nadhodí, že se jdou opít. Fisby zjistí, že si místní vyrábí vlastní pálenku ze sladkých brambor, a rozhodne se navýšení výroby, jelikož ví, že o alkohol budou mít vojáci zájem. Jak předpokládal, pálenka jde na odbyt, a brzy se začne stavět čajovna.\n\nPlukovník Purdy je znepokojen hlášeními od Fisbyho a má pochybnosti o jeho zdravotním stavu, vyšle tedy do vesnice psychiatra Kapitána McLeana (Eddie Albert). Toho Fisby uvítá v županu nahrazujícím kimono, s gety na nohou a s tradičním slaměným kloboukem na hlavě. Ukáže se, že McLean je nadšený do organického zemědělství. Když mu Fisby umožní pěstovat, zapomene na své povinnosti a také se stane součástí vesnického života. \n\nSlavnostní otevření čajovny bohužel naruší Purdy, který do Tobiki zavítá, když nedostává hlášení. Fisbyho a McLeana najde ve veselé náladě. Fisbymu je sděleno, že je zatčen a bude obviněn, je tedy nucen se rozloučit s gejšou. Ta mu však sdělí, že i přes její odchod zůstává věrná jemu jako svému pánovi. Purdy nařídí zničit palírnu a zbourat čajovnu. Hrstka vesničanů nad ním však vyzraje a jsou ve skutečnosti zničeny jen sudy s vodou a čajovna se dá ve skutečnosti znovu sestavit dohromady.\n\nPurdy už definitivně ztrácí svoji naději na povýšení, když zjistí, že nejvyšší velitel spojeneckých sil chce dát Tobiki jako příklad úspěšného provedení plánu demokratizace. Plukovník lituje svých rozhodnutí a v tu chvíli se projeví prozíravost vesničanů a čajovna je opět obnovena.\n\nČeské znění vyrobila tvůrčí skupina Aleny Poledňákové a Vladimíra Tišnovského, Česká televize, v roce 2000.\n\nMarlon Brando strávil dva měsíce studováním okinawské kultury nebo jazyka. Trávil dvě hodiny denně v maskérně, aby se z něj stal Asiat\nRole Plukovníka Purdyho původně patřila Louisi Calhernovi, ten bohužel zemřel během natáčení. Následně byl nahrazen Paulem Fordem. \n\nFilm využil hudby japonských umělců, která se nahrávala v Kjótu.\n\nFilm byl nominován na Zlatý Glóbus jako \"film podporující mezinárodní porozumění\". \n\nPodle MGM film vydělal 5 550 000 amerických dolarů v USA a Kanadě a 3 375 000 dolarů ve světě, což byly největší zisky studia onoho roku.\n\nVedle \"Japanese War Bride\" a \"Sayonara\" film údajně zvýšil zájem učenců o rasovou toleranci v USA. Uvádí se, že film popisuje asijské ženy jako pasivní, sexuálně povolné a ovladatelné, nebo přímo vyloženě jako prostitutky.\n\n"}
{"id": "1303618", "url": "https://cs.wikipedia.org/wiki?curid=1303618", "title": "Lewiston (New York)", "text": "Lewiston (New York)\n\nLewiston je město v okrese Niagara County ve státě New York. Leží na pravém břehu Niagary. K roku 2010 zde žilo 16 262 obyvatel. Město vzniklo v roce 1818.\n\n"}
{"id": "1303621", "url": "https://cs.wikipedia.org/wiki?curid=1303621", "title": "Atherton Collieries AFC", "text": "Atherton Collieries AFC\n\nAtherton Collieries AFC (celým názvem: Atherton Collieries Association Football Club) je anglický fotbalový klub, který sídlí ve městě Atherton v metropolitním hrabství Greater Manchester. Založen byl v roce 1916. Od sezóny 2018/19 hraje v Northern Premier League Division One West (8. nejvyšší soutěž). Klubové barvy jsou černá a bílá.\n\nSvé domácí zápasy odehrává na stadionu Alder House s kapacitou 2 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1303627", "url": "https://cs.wikipedia.org/wiki?curid=1303627", "title": "Věra Nováková (státní zástupkyně)", "text": "Věra Nováková (státní zástupkyně)\n\nVěra Nováková (* 1975 Beroun) je bývalá česká státní zástupkyně, lídryně Zelených ve volbách do Sněmovny PČR v roce 2017 v Libereckém kraji.\n\nStudovala Právnickou fakultu Univerzity Palackého v Olomouci a Právnickou fakultu Univerzity Karlovy v Praze, kde promovala v roce 1999. V roce 2004 nastoupila jako právní čekatelka na Okresním státním zastupitelství pro Prahu-západ. O tři roky později přešla na Okresní státní zastupitelství v Liberci, kam byla téhož roku jmenována do funkce státního zástupce. Od roku 2008 působila na Okresním státním zastupitelství v Jablonci nad Nisou, její specializací byla trestná činnost mládeže a na mládeži a sociálně-právní ochrana dětí.\n\nProšla výcvikem Bílého kruhu bezpečí, kde jako dobrovolnice působila 8 let, se zaměřením na oběti domácího násilí a stalkingu, dále absolvovala kurz krizové intervence a v neposlední řadě dvouletý psychoterapeutický výcvik pro pracovníky v pomáhajících profesích.\n\nV roce 2010 ještě jako státní zástupkyně sepsala otevřený dopis tehdejšímu ministru spravedlnosti ČR Jiřímu Pospíšilovi proti návratu Renaty Vesecké na pozici vedoucí krajské státní zástupkyně v Hradci Králové. Otevřený dopis podepsalo přes dvě stě státních zástupců a po tomto vyjádření nedůvěry skutečně ke jmenování Renaty Vesecké nedošlo. Podruhé se objevila v médiích poté, kdy v roce 2015 sepsala trestní oznámení Martina Konvičky, mimo jiné za jeho výroky o mletí lidí na masokostní moučku na jeho facebookovém profilu.\n\nVe volbách do Poslanecké sněmovny PČR v roce 2017 byla lídryní Zelených v Libereckém kraji, ale neuspěla.\n"}
{"id": "1303628", "url": "https://cs.wikipedia.org/wiki?curid=1303628", "title": "Věra Nováková", "text": "Věra Nováková\n\nJméno a příjmení Věra Nováková má více nositelů:\n\n"}
{"id": "1303640", "url": "https://cs.wikipedia.org/wiki?curid=1303640", "title": "Motivační rozhovor", "text": "Motivační rozhovor\n\nMotivační rozhovory (z angl. \"motivational interviewing\", MI, dále také MR) představují široce použitelnou metodu terapeutické práce v pomáhajících profesích, vytvořenou původně především pro práci s klienty závislými na alkoholu a cigaretách. Jejími autory jsou William R. Miller a Stephen Rollnick. Metoda vychází především z rogersovského, na klienta orientovaného přístupu. Zahrnuje též některé prvky systemické a kognitivně behaviorální terapie. Při pohledu na situaci klienta metoda využívá model změny vytvořený v osmdesátých letech minulého století Prochaskou a DiClementem, nazývaný také „kolo změny“. Pro metodu motivačních rozhovorů je typické zejména přenesení zodpovědnosti za změnu a udržení změny z pracovníka na klienta, práce s postavením klienta v kole změny a práce na změnách klientova chování. Charakteristickým rysem metody MR je nedirektivní směřování klienta k žádoucím změnám v jeho chování a k zachování těchto změn. Podle autorů metody samotných v sobě postupy a metody motivačních rozhovorů zahrnují principy sociální práce, kognitivních přístupů a motivační psychologie. \n\n\n\nSchéma popisuje změny v prožívání a chování člověka procházejícího procesem rozhodování o změně, práce na změně a na udržení změny. I když je původně sestaveno na základě zkušeností v léčbě závislostí (alkoholových, nikotinových a dalších), dá se aplikovat v podstatě na jakýkoliv proces změny chování člověka. Schéma popisuje fáze procesu změny a nově chápe proces změny jako cyklický proces. Proto je nazýván jako „kruhový model změny“, někdy také „kolo změny“. Proces změny podle Prochasky a DiClementeho obsahuje těchto šest fází: prekontemplace, kontemplace, rozhodnutí, akce, udržování změny, relaps.\n\nPři grafickém znázornění je to obvykle kruh rozdělený na 4–6 částí. Rozpětí je způsobeno tím, že různí autoři různě chápou postavení fáze prekontemplace a relapsu a tyto fáze pak zařazují buď do kruhového schématu, nebo jako fáze mimo kruh. Na samotném popisu těchto fází to však nic nemění. Autoři metody motivačních rozhovorů sami používají schéma s pěti fázemi umístěnými v kruhu a fází prekontemplace mimo kruh. \n\n"}
{"id": "1303642", "url": "https://cs.wikipedia.org/wiki?curid=1303642", "title": "Marie Víchová", "text": "Marie Víchová\n\nMarie Víchová, provdaná Millikan (*7. října 1948 Praha), je bývalá československá krasobruslařka.\n\nByla členkou klubu Stadión Praha. Po skončení soutěžní kariéry tancovala v lední revue (Holiday on Ice) v Evropě, Jižní Americe a východní Asii.\n\nPo první svatbě se usadila ve Spojených státech a v první polovině sedmdesátých let se provdala za svého druhého manžela Terryho Millikana. Má dvě dcery, Michelle a Melissu. Žije v americkém Indianapolis a spolupracuje jako analytik krasobruslení s agenturou AP.\n"}
{"id": "1303644", "url": "https://cs.wikipedia.org/wiki?curid=1303644", "title": "Rick Salomon", "text": "Rick Salomon\n\nRichard Allan „Rick“ Salomon (* 24. ledna 1968, Asbury Park, New Jersey, Spojené státy americké) je americký podnikatel, filmový producent a pokerový hráč. Známý je také kvůli svým vztahům se známými osobnostmi veřejného života, mezi něž patří Shannen Doherty, Paris Hilton či Pamela Anderson.\n\nSalomon byl mezi roky 1995 a 2000 v manželském svazku s herečkou Elizabeth Daily. Ze vztahu vyšly dvě dcery, a sice Hunter (* 1996) a Tyson (* 1998). Následně byl Solomon v krátkém manželství s herečkou Shannen Dohertyn. Jejich manželství, uzavřené v lednu 2002 trvalo do doku 2003. Ten rok se na internetu objevilo video zachycující Salomonovy sexuální hrátky s herečkou Paris Hilton. Postižený zažaloval jak nahrávací společnost, která záznam šířila, tak také rodinu Hiltonových. Následně se však video začalo šířit dále a dokonce získalo i tři ocenění , udělované v oblasti pornografické produkce.\n\nDne 6. října 2007 vstoupil Salomon do manželství s herečkou Pamelou Anderson. Již ale po deseti týdnech se manželé rozváděli. Soudně byl jejich vztah ukončen 25. března 2008.\n\nV létě roku 2013 se opět sblížil se svojí předchozí manželkou Pamelou Anderson. Na počátku roku 2014 svůj vztah zpečetili druhou svatbou. Za půl roku, začátkem července 2014, ovšem opět podávala návrh na rozvod manželství, kvůli – jak sama uvedla – vzájemným nepřekonatelným rozdílům. Po téměř dvou měsících si vše rozmyslela a žádost vzala zpět. Za dalšího půl roku, v únoru 2015, ale Pamela žádala o rozvod znovu. Důvod uvedla stejný jako v předchozí žádosti. Salomon však s rozvodem nesouhlasil a žádal rovnou anulování sňatku. Pro toto řešení se rozhodl proto, aby nemusel Andersonové nic platit, neboť měl oproti ní trojnásobně větší majetek. Nakonec se na přelomu dubna a května 2015 dohodli na rozvodu, přičemž Salomon dal své manželce částku ve výši jednoho milionu amerických dolarů.\n\n"}
{"id": "1303647", "url": "https://cs.wikipedia.org/wiki?curid=1303647", "title": "Měsíční světlo", "text": "Měsíční světlo\n\nMěsíční světlo je světlo, které dorazí k Zemi od Měsíce. Převážně se jedná o Měsícem odražené sluneční světlo, částečně potom o odražené světlo hvězd či Země. \n\nIntenzita měsíčního svitu se velmi liší v závislosti na měsíčním cyklu, obvykle se pohybuje mezi hodnotami 0,05-0,1 luxu. Když je Měsíc k Zemi nejblíže, ve vysokých nadmořských výškách v tropických zeměpisných šířkách může intenzita dosáhnout až 0,32 luxu. Světlo Měsíce v úplňku je asi 1 000 000 krát slabší než světlo Slunce.\n\nBarva měsíčního světla, obzvláště v blízkosti úplňku, se zdá být ve srovnání s většinou umělých světelných zdrojů pro lidské oko modrá. Je to díky Purkyňovu jevu – s úbytkem světla se modré tóny zdají jasnější. A přestože měsíční světlo je často označováno jako \"stříbřité\", nemá vlastní stříbrnou kvalitu. Měsíční albedo je 0,136 což znamená, že se odráží od Měsíce pouze 13,6% dopadajícího slunečního světla.\n\nMěsíční světlo obvykle ztěžuje astronomická pozorování, proto se astronomové pozorování oblohy v blízkosti úplňku vyhýbají. \n\nTrvá 1,26 sekundy, než měsíční světlo dosáhne zemského povrchu.\n\nMěsíc ve svých různých podobách inspiroval celou řadu umělců.\nJedná se o způsob noční fotografie, při které je k osvětlení scény využito měsíčního světla. Snímky jsou pořizovány v exteriéru v době mezi soumrakem a svítáním. Fotograf se musí vyrovnat s širokým rozsahem kontrastů a nutností správně nastavit expozici. Vzhledem k potřebné dlouhé době expozice je zpravidla nutné fotografovat ze stativu. Díky dlouhému času lze zvýšit efekt záběru například dynamikou barevných čar pohybujících se objektů. Možnost fotografovat bez stativu nabízí vysoce citlivé filmy nebo nastavení digitálního fotoaparátu na vyšší ISO.\n\n"}
{"id": "1303653", "url": "https://cs.wikipedia.org/wiki?curid=1303653", "title": "Bissagoské ostrovy", "text": "Bissagoské ostrovy\n\nBissagoské ostrovy nebo také \"Bijagós\" či \"Bissagos\" je souostroví v Atlantském oceánu u západního pobřeží Afriky, které náleží republice Guinea-Bissau. Patří k administrativnímu regionu Bolama, který je tvořen čtyřmi sektory. Největším městem je Bolama. Souostroví se rozprostírá do vzdálenosti 120 kilometrů od pevninské Afriky, v délce 130 km, necelých 2 800 km od nejbližšího bodu pobřeží Brazílie.\n\nArchipelag je tvořen 88 ostrovy, ležícími v ústí řek Geba a Buba, má celkovou rozlohu pevniny 2614 km². Je rovinatý, porostlý bujnou vegetací, pobřeží tvoří písečné pláže a mangrovy, pěstuje se převážně rýže setá a palma olejná, významný je rybolov. Největšími ostrovy jsou Formosa (140 km²), Caravela (126 km²), Orango (122 km²), Canhabaque (111 km²), Orangozinho (107 km²), Uno (104 km²), Bolama (98 km²), Carache (80 km²) a Bubaque (75 km²), který je zároveň nejobydlenější (cca 10 000 obyvatel) a kde se nachází administrativní centrum souostroví a letiště.\nObydlených je 23 ostrovů, celkově na nich žije okolo třiceti tisíc obyvatel. Většinu z nich tvoří domorodí Bidžogové, známí svým tradičním způsobem života, k němuž patří matriarchát, kult boha Nindo, iniciační slavnosti \"fanado\", stavba velkých lodí zvaných \"almadias\" a vyspělé umění dřevořezby. V letech 1930–1931 studoval místní způsob života rakouský etnograf Hugo Bernatzik. Demograficky je místní populace velmi mladá s vysokou porodností a s nízkou naději dožití, i měřeno africkými standardy.\n\nPortugalci budovali na ostrovech od počátku 16. století opěrné body využívané především k obchodu s otroky. Kvůli odporu původních obyvatel, kteří svým loďstvem Portugalcům v roce 1535 uštědřili drtivou porážku a nehodlali se smířit s kolonizací, je však souostroví Portugalci oficiálně anektováno až v roce 1936, v roce 1974 se Bijagós stalo součástí nezávislé Guiney-Bissau. V roce 1996 byly ostrovy vyhlášeny biosférickou rezervací UNESCO. Žije zde hroch obojživelný, kapustňák senegalský, krokodýli a mořské želvy. Ačkoliv je souostroví dopravně obsluhováno, především charterovými plavbami ze Senegalu, nedostatečná infrastruktura je příčinou slabě rozvinutého turismu.\n\nLabyrint odlehlých a obtížně kontrolovatelných ostrovů od roku 2000 často využívají jako překladiště pašeráci kokainu.\n\n"}
{"id": "1303657", "url": "https://cs.wikipedia.org/wiki?curid=1303657", "title": "Tchung Kuo-kang", "text": "Tchung Kuo-kang\n\nTchung Kuo-kang (; † 3. září 1660) byl mandžuský aristokrat a generál v říši Čching, strýc císaře Kchang-siho z matčiny strany.\n\nTchung Kuo-kang byl nejstarším synem Tchung Tchu-laje († 1658) a strýc císaře Kchang-siho (císař 1661–1722) z matčiny strany.\n\nRoku 1662 zdědil po otci titul vikomta 3. stupně a povýšil v císařské tělesné stráži, roku 1675 působil jako generál u čchingského vojevůdce Oja při potlačení povstání čacharských Mongolů, byl tehdy velitelem záloh v generálské hodnosti \"an-pej ťiang-ťün\" („generál zklidňující sever“). Roku 1677, v souvislosti s posmrtným povýšením svého otce mezi vévody 1. stupně, získal takto vzniklý titul. Od roku 1681 velel čínské žluté korouhvi s lemem, současně od roku 1683 velel divizi mušketýrů.\n\nPočínaje rokem 1688 byli – s odkazem na mandžuský původ rodu – potomci Tchung Tchu-laje, včetně Tchung Kuo-kanga, zařazeni do mandžuské korouhve. Téhož roku patřil do delegace vyslané pod vedením Songgotua na jednání s Rusy do Selenginsku, kvůli válce v Mongolsku se vrátili z půli cesty a znova vyrazili následující rok, tentokrát do Něrčinska. Tam jako jeden z čchingských zástupců podepsal Něrčinskou smlouvu, která ukončila rusko-čchingský konflikt.\n\nRoku 1690 sloužil pod Fu-čchüanem jako velitel dělostřelectva ve válce s Džúngarským chanátem. V bitvě u Ulan-Butungu 3. září 1690 padl, střelou z muškety. Císař Kchang-si ocenil svého strýce udělením posmrtného jména Čung-jung (, volně „Věrný a statečný“).\n\nJeho nejstarší syn Olondai († 1726) roku 1690 zdědil vévodský titul a zaujímal vysoké funkce v korouhevních vojskách, mimo jiné divizi střelných zbraní. Druhý syn, Fahai, roku 1694 složil nejvyšší stupeň úřednických zkoušek a získal titul ťin-š’ poté pracoval v akademii Chan-lin, později sloužil jako guvernér různých provincií a ministr vojenství.\n"}
{"id": "1303658", "url": "https://cs.wikipedia.org/wiki?curid=1303658", "title": "South Shields FC (1974)", "text": "South Shields FC (1974)\n\nSouth Shields FC (celým názvem: South Shields Football Club) je anglický fotbalový klub, který sídlí ve městě South Shields v metropolitním hrabství Tyne and Wear. Založen byl v roce 1974 pod názvem South Shields Mariners FC. O rok později si klub změnil jméno na současný název, který má více navazovat na tradici profesionálního fotbalu ve městě (viz South Shields FC). Od sezóny 2018/19 hraje v Northern Premier League Premier Division (7. nejvyšší soutěž). Klubové barvy jsou rudá, modrá a bílá.\n\nSvé domácí zápasy odehrává na stadionu Mariners Park s kapacitou 2 900 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1303660", "url": "https://cs.wikipedia.org/wiki?curid=1303660", "title": "Minggadari", "text": "Minggadari\n\nMinggadari či Minggandari (mandžusky, ; † 1669) byl mongolský generál v říši Čching za vlády císaře Kchang-si.\n\nMinggadari pocházel z mongolského rodu Sirut, jeho otec Bobotu († 1627) byl kapitánem roty v mongolské bílé korouhvi v říši Čching.\n\nMinggadari zdědil otcovo postavení, roku 1638 se účastnil výpravy mandžuského vojevůdce Jota přes čínskou zeď na jih Č’-li, 1642 byl účastníkem další invaze pod velením Abataje. Roku 1644, když čchingská armáda překročila Velkou zeď a dobyla Peking, byl pověřen pronásledováním čínského vojevůdce a protimingského povstalce Li C’-čchenga v němž uspěl a 1646 ho proto povýšili na náměstka ministra vojenství. \n\nPoté dostal za úkol potlačit povstání mongolského kmene Sunidů, což se podařilo roku 1648. Po návratu byl jmenován velitelem mongolské bílé korouhve. Roku 1650 se stal ministrem vojenství a od roku 1652 členem rady princů a ministrů a současně vikomtem 2. stupně. Následujícího roku byl však o ministerský úřad přišel. \n\nRoku byl vyslán do Ninguty a na jaře 1655 vytáhl proti ruským kozákům, kteří přezimovali v Kumarsku na Amuru. Obléhání jejich pevnosti však bylo neúspěšné a Minggadariho armáda se musela stáhnout. Přesto byl roku 1656 jmenován ministrem závislých držav. Roku 1659 byl vyslán do boje proti Čeng Čcheng-kungovi. Roku 1660 se vrátil na ministerstvo závislých držav a následující rok se opět stal ministrem vojenství.\n\nPodruhé ministerskou funkci vykonával šest let, dokud roku 1667 nerezignoval na své funkce. O dva roky později zemřel. Jeho zásluhy o čchingskou říši císař Kchang-si ocenil udělením posmrtného jména Min-kuo ().\n"}
{"id": "1303663", "url": "https://cs.wikipedia.org/wiki?curid=1303663", "title": "Polská rallye", "text": "Polská rallye\n\nPolská rallye (polsky \"Rajd Polski\") je soutěžní rallye, která je součástí Mistrovství světa rallye a v některých letech byla v kalendáří Polského mistrovství, Mistrovství Evropy a mistrovství Litvy. Polská rallye se koná od roku 1921 a je po slavné Rally Monte Carlo druhou nejstarší rallye na světě. Je také největší a nejprestižnější událostí motosportu v Polsku.\n"}
{"id": "1303669", "url": "https://cs.wikipedia.org/wiki?curid=1303669", "title": "Alec Trevelyan", "text": "Alec Trevelyan\n\nAlec Trevelyan (006) známý rovněž jako Janus, je fiktivní postava a hlavní protivník Jamese Bonda, ve filmu z roku 1995 \"Zlaté oko\" jej hraje Sean Bean. Postava Aleca Trevelyana se také objevuje videohře z roku 1997 \"GoldenEye 007\".\n"}
{"id": "1303671", "url": "https://cs.wikipedia.org/wiki?curid=1303671", "title": "Úmluva o právním postavení uprchlíků", "text": "Úmluva o právním postavení uprchlíků\n\nÚmluva o právním postavení uprchlíků, někdy zvaná též Ženevská úmluva o uprchlících, je multilaterální mezinárodní dohoda vypracovaná na půdě Organizace spojených národů v roce 1951. Definuje, kdo je uprchlík, a stanoví práva jednotlivců, kteří hledají a získají azyl, a povinnosti národů, které azyl udělují. Úmluva také stanoví, kteří lidé nemají nárok na status uprchlíka, jako např. váleční zločinci.\n\nJelikož bývá označovaná za ženevskou úmluvu o uprchlících, je třeba dávat pozor na její chybné zaměňování se čtyřmi ženevskými úmluvami, které upravují jednání stran v ozbrojených konfliktech.\n\nÚmluva vychází z článku 14 Všeobecné deklarace lidských práv z roku 1948, které uznává práva osob požádat o azyl před pronásledováním v jiných zemích.\n\nÚmluva byla schválena na zvláštní konferenci OSN 28. července 1951. První smlouvu ratifikovalo 4. prosince 1952 Dánsko. Smlouva vstoupila v platnost 22. dubna 1954. Nejprve se týkala ochrany evropských uprchlíků z období před rokem 1951 (po druhé světové válce), ale státy se mohly dobrovolně zavázat, že její ustanovení vztáhnou i na uprchlíky z jiných míst.\n\nV roce 1967 byl schválen doplňkový protokol, který rozšířil platnost úmluvy na uprchlíky „bez jakýchkoli zeměpisných omezení“, přičemž ale zůstala v platnosti dříve vydaná prohlášení smluvních stran omezující zeměpisný rozsah.\n\nK dubnu 2015 přistoupilo k úmluvě 145 zemí a k protokolu z roku 1967 celkem 146 zemí. Madagaskar a Svatý Kryštof a Nevis jsou smluvní stranou pouze úmluvy, zatímco Kapverdy, Spojené státy americké a Venezuela jsou smluvní stranou pouze protokolu.\n\nV současnosti existují i názory, že komplexní povaha situace uprchlíků ve 21. století volá po nové úmluvě.\n\nČlánek 1 úmluvy ve znění protokolu z roku 1967 definuje uprchlíka jako:\nNěkteré novější smlouvy a dohody definují uprchlický status odlišněji, např. Úmluva o zvláštních aspektech problémů uprchlíků v Africe z roku 1969, sjednaná Organizací africké jednoty a tzv. Cartagenská deklarace z roku 1984, nezávislá dohoda o regionálních standardech pro uprchlíky ve Střední Americe.\n\nZemě, které ratifikovaly Úmluvu o právním postavení uprchlíků, jsou povinny chránit uprchlíky, které jsou na jejich území.\n\n\n\n\nSmluvní stát musí zacházet s uprchlíky stejně jako se svými vlastními občany ve věcech:\n\nSmluvní stát musí zacházet s uprchlíky stejně jako s jinými cizími státními příslušníky ve věcech:\n\n"}
{"id": "1303672", "url": "https://cs.wikipedia.org/wiki?curid=1303672", "title": "Alvechurch FC", "text": "Alvechurch FC\n\nAlvechurch FC (celým názvem: Alvechurch Football Club) je anglický fotbalový klub, který sídlí v obci Alvechurch v nemetropolitním hrabství Worcestershire. Založen byl v roce 1929. Od sezóny 2018/19 hraje v Southern Football League Premier Division Central (7. nejvyšší soutěž). Klubové barvy jsou zlatá a černá.\n\nSvé domácí zápasy odehrává na stadionu Lye Meadow s kapacitou 3 000 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1303677", "url": "https://cs.wikipedia.org/wiki?curid=1303677", "title": "Cleethorpes Town FC", "text": "Cleethorpes Town FC\n\nCleethorpes Town FC (celým názvem: Cleethorpes Town Football Club) je anglický fotbalový klub, který sídlí ve městě Grimsby v nemetropolitním hrabství Lincolnshire. Založen byl v roce 1998 pod názvem LSS Lucarly's FC. Od sezóny 2018/19 hraje v Northern Premier League Division One East (8. nejvyšší soutěž). Klubové barvy jsou modrá a černá.\n\nSvé domácí zápasy odehrává na stadionu Linden Club s kapacitou 1 000 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1303679", "url": "https://cs.wikipedia.org/wiki?curid=1303679", "title": "Háša", "text": "Háša\n\nPříjmení Háša nosí více různých osobností:\n\n\n\n"}
{"id": "1303680", "url": "https://cs.wikipedia.org/wiki?curid=1303680", "title": "Peterborough Sports FC", "text": "Peterborough Sports FC\n\nPeterborough Sports FC (celým názvem: Peterborough Sports Football Club) je anglický fotbalový klub, který sídlí ve městě Peterborough v nemetropolitním hrabství Cambridgeshire. Založen byl v roce 1919 pod názvem Brotherhoods Engineering Works FC. Od sezóny 2018/19 hraje v Southern Football League Division One Central (8. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Lincoln Road.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1303683", "url": "https://cs.wikipedia.org/wiki?curid=1303683", "title": "Eva Grožajová", "text": "Eva Grožajová\n\nEva Grožajová provdaná Bergerová-Grožajová († únor / březen 2017) byla československá krasobruslařka.\n\nByla členkou klubu Slovan Bratislava. Stala se juniorskou mistryní Evropy. V roce 1959 získala na mistrovství Československa spolu se \"Šturmem\" třetí místo v kategorii tanečních párů a roce 1960 vybojovala druhé místo na Zimní Univerziádě. \n\nŽeny\nŠturm (taneční páry)\n"}
{"id": "1303687", "url": "https://cs.wikipedia.org/wiki?curid=1303687", "title": "Dresden-Trachau (železniční zastávka)", "text": "Dresden-Trachau (železniční zastávka)\n\nDresden-Trachau je stanice systému \"S-Bahn Dresden\" v drážďanské čtvrti \"Trachau\". Leží na železniční trati Lipsko-Drážďany a byla zřízena v rámci výstavby novoměstského nádraží v letech 1898–1902 a souběžné změny vedení železniční trati.\n\nDne 1. května 1902 byl zahájen provoz železniční zastávky \"Trachau\" s dvěma vnějšími nástupištěmi a staniční budovou pro frekventovanou příměststkou železnici. Kdysi byla stanice obsluhována 20 osobními vlaky denně. Zároveň s budováním stanice byla vybudována ulice, která k ní vede od křižovatky s \"Leipziger Straße\". Ta se původně jmenovala \"Bahnhofstraße\" (\"Nádražní ulice\"), až v roce 1953 byla přejmenována na \"Am Trachauer Bahnhof\" (\"U nádraží Trachau\").\n\nOtevřením železniční zastávky se uspěla dlouholetá snaha původně samostatné obce \"Trachau\" o navazování na síť příměstské železnice. Obecní rada jednala o účelnost takovéto stanice již začátkem 80. let 19. století. První oficiální žádost na saském zemském směnu podala v létě 1889. Navzdory kladným odezvám bylo uskutečnění tohoto návrhu na neurčitou dobu odloženo z důvodu dalších důležitějších projektů. V roce 1894 předal zemský směn znovu podanou žádost obce státní vládě, projekt byl však prozatím opět odložen. O čtyři roky později, tedy v letech 1898/99, byl konečně zařazen do státního rozpočtu. Konečným podnětem k realizování projektu byla petice obyvatelstva obce.\n\nDne 1. února 1898 se usneslo přebudování železniční stanice \"Radebeul\" a v rámci toho i zřízení železničních zastávek \"Trachau\" a \"Pieschen\". Tento projekt byl dotovaný 1 109 200 markami, přičemž za zpřístupnění stanice \"Trachau\" musela zaplatit obec sama. Posléze vyhověl žádosti o vybudování železniční stanice dne 1. března 1898 i zemský směn. Než se stanice dostavěla, uběhly však ještě čtyři roky. V té době začalo v roce 1898 budování železničních mostů v \"Trachau\", které byly dokončeny v následujícím roce. Mimo to byla 10. prosince 1900 otevřena čtyřkolejná trať z Drážďan, prozatím do \"Kötzschenbrody\".\n\nV rámci výstavby tratě mezi stanicemi \"Pirna\" a \"Coswig\" na čtyři koleje v letech 2010-2016 byla stanice přemístěna směrem k ulici \"Leipziger Straße.\" Bývalá vnější nástupiště a staniční budova byla odstraněna a stavělo se nové, bezbariérově přístupné ostrovní nástupiště. Na stanici navazuje jak tramvajová zastávka \"Geblerstraße\" na ulici \"Leipziger Straße\" tak autobusová zastávka \"Am Trachauer Bahnhof\" na stejnojmenné silnici. Zatímco tramvajová linká 4 zajišťuje spoje do centra a do sousedního města \"Radebeul\", zpřístupňují autobusové linky 70 a 80 mimo jiné drážďanské letiště.\n\nStanici pravidelně obsluhuje linka S1 příměstské železnice, která představuje nejrychlejší spoj do centra Drážďan. Podle jízdního řádu v roce 2017 jezdí linka S1 každé půl hodiny. V dopravní špičce od 5:00 do 8:30 hod. a od 14:00 do 19:00 hod. jsou mezi hlavním nádražím a stanicí \"Meißen-Triebischtal\" v provozu čtyři soupravy za hodinu a směr. Zatímco vlaky \"S-Bahnu\" používají severní dvě koleje, na nichž se nachází i železniční zastávka, dálkové vlaky jezdící po jižních kolejích stanici míjí.\n\n"}
{"id": "1303688", "url": "https://cs.wikipedia.org/wiki?curid=1303688", "title": "Mistrovství světa v cyklokrosu 2017", "text": "Mistrovství světa v cyklokrosu 2017\n\nMistrovství světa v cyklokrosu 2017 bylo 68. cyklokrosovým šampionátem v pořadí. Konalo se ve dnech 28. a 29. ledna 2017 v lucemburském městě Belvaux. \n\n"}
{"id": "1303691", "url": "https://cs.wikipedia.org/wiki?curid=1303691", "title": "Jan Müller", "text": "Jan Müller\n\nJan Müller může být:\n"}
{"id": "1303692", "url": "https://cs.wikipedia.org/wiki?curid=1303692", "title": "Schöna (nádraží)", "text": "Schöna (nádraží)\n\nSchöna je stanice systému \"S-Bahn Dresden\" nacházející se v obci Reinhardtsdorf-Schöna v německé spolkové zemi Sasko. Stanice leží na železniční trati Děčín–Dresden-Neustadt a je nejbližší železniční stanicí od česko-německých hranic. Nejedná se však o pohraniční stanici. Kromě toho je nejvýchodnější stanicí příměstské železnice metropolitní oblasti Drážďan (\"S-Bahn Dresden\"). Za stanicí se nachází dvě obratové koleje sloužící hlavně pro soupravy \"S-Bahnu\".\n\nZajímavostí je, že hlavním významem stanice je zpřístupňování českého Hřenska, které spojuje převoz z \"Schöny\" přímo pod stanicí, jelikož se \"Schöna\" nachází cca 1,5 km západně od stanice, a tudíž z německé obce na ni neexistuje ani přístup.\n\nV současné době obsluhují stanici následující spoje:\n\nStav: 15. dubna 2017\n"}
{"id": "1303693", "url": "https://cs.wikipedia.org/wiki?curid=1303693", "title": "Gedeon", "text": "Gedeon\n\nJméno či příjmení Gedeon nosí více významných osobností:\n\n"}
{"id": "1303703", "url": "https://cs.wikipedia.org/wiki?curid=1303703", "title": "443 (číslo)", "text": "443 (číslo)\n\nČtyři sta čtyřicet tři je přirozené číslo. Římskými číslicemi se zapisuje CDXLIII a řeckými číslicemi υμγ. Následuje po číslu čtyři sta čtyřicet dva a předchází číslu čtyři sta čtyřicet čtyři.\n\n443 je:\n\n"}
{"id": "1303704", "url": "https://cs.wikipedia.org/wiki?curid=1303704", "title": "444 (číslo)", "text": "444 (číslo)\n\nČtyři sta čtyřicet čtyři je přirozené číslo. Římskými číslicemi se zapisuje CDXLIV a řeckými číslicemi υμδ. Následuje po číslu čtyři sta čtyřicet tři a předchází číslu čtyři sta čtyřicet pět.\n\n444 je:\n\n"}
{"id": "1303705", "url": "https://cs.wikipedia.org/wiki?curid=1303705", "title": "445 (číslo)", "text": "445 (číslo)\n\nČtyři sta čtyřicet pět je přirozené číslo. Římskými číslicemi se zapisuje CDXLV a řeckými číslicemi υμε. Následuje po číslu čtyři sta čtyřicet čtyři a předchází číslu čtyři sta čtyřicet šest.\n\n445 je:\n\n"}
{"id": "1303706", "url": "https://cs.wikipedia.org/wiki?curid=1303706", "title": "Základní škola Habrmanova (Hradec Králové)", "text": "Základní škola Habrmanova (Hradec Králové)\n\nZákladní škola Habrmanova 130 je základní škola ve městě Hradec Králové, jejíž počátky spadají do roku 1893, kdy bylo Pražské Předměstí u Hradce Králové odškoleno od Kuklen.\n\nZřízení vlastní školy požadovali obyvatelé Pražského Předměstí již v době, kdy bylo ještě součástí Kuklen. Nezdála se jim výše školních platů a také vzdálenost školy od Pražského Předměstí jim připadala příliš velká. K prvnímu pokusu získat samostatnou školu došlo na Pražském Předměstí v roce 1891, kdy se stalo samostatnou politickou obcí. Odškolení od Kuklen povolila zemská školní rada 31. července 1893. Vznikla čtyřtřídní obecná škola pro Pražské Předměstí, Šosteny a Farářství, ale jednání o stavbě školní budovy se prodloužilo až do roku 1895. V roce 1896 byl zrušen školní plat jako přežitek starých časů. Téhož roku byla vyhlášena architektonická soutěž, v níž na 1. místě skončil návrh kolínského stavitele Křičky, na 2. místě architekt V. Pasovský, stavitel z Prahy a plánům Ing. Staňka a J. Melcra, městského stavitele z Hradce Králové, bylo vysloveno uznání a byly obcí zakoupeny. Tehdy bylo obcí požadováno, aby měla projektovaná budova 6 tříd, 1 kabinet pro přírodovědné pomůcky, byt pro řídícího učitele (2 pokoje, 1 kuchyň a spíž) a rezervní pokoj. Stavební místo pro novou školu bylo vybráno na základě regulačního plánu, projektovaná škola měla tvořit západní stranu budoucího náměstí. Stavba byla zahájena v roce 1897 podle návrhu architekta Čeňka Křičky, 11. února 1898 se konala kolaudace této jednopatrové novorenesanční budovy a 1. září téhož roku se ve škole začalo vyučovat. Slavnost svěcení nové budovy proběhla až 4. září téhož roku. Náklad na školní budovu vyšel na 43 506 zl.\nPočátek školního roku 1898/1899 byl tedy zahájen ve 4 třídách, ale ještě během školního roku se škola rozšířila na pětitřídní. Školu navštěvovalo celkem 331 chlapců a děvčat 1.-8. školního roku. Prvním řídícím učitelem byl František Laichter z Nechanic, jemuž ministerstvo kultu a vyučování udělilo 31. ledna 1914 za „mnohaleté velmi úspěšné působení ve službě školní“ titul ředitele.\n\nPočet školních dětí rostl na Pražském Předměstí úměrně s růstem počtu obyvatel. Počátkem 20. století překročil již 400, ve školním roce 1907/1908 se v 10 třídách učilo 555 dětí, ve školním roce 1915/1916 sem chodilo 747 žáků. Od školního roku 1905/1906 se třídy začaly dělit na chlapecké a dívčí. Rozšiřovala se též škola. V roce 1900 byla při škole zřízena cvičná zahrada podle instrukcí zemské školní rady a na nově upraveném dvoře vznikla letní tělocvična.\n\nTradice svědomité péče o zdravotní stav žáků byla položena v zimě roku 1903, kdy se ve škole začaly vytvářet polévky pro chudé děti. Náklad hradila obec i škola a stravování se udrželo až do počátku první světové války. V letech první republiky tato tradice pokračovala, organizaci sociálních a zdravotních akcí na sebe vzalo Rodičovské sdružení. Stravování se udrželo po celou dobu německé okupace, pokračovalo i po válce, až konečně v roce 1951/1952 byla zřízena v bývalém hostinci Chicago školní vývařovna.\n\nVzrůstající počet dětí si brzy vynutil přístavbu školy. V roce 1906 byla škola zvýšena o druhé patro. Součástí přestavby bylo i zavedení ústředního topení. Nástavba s jednotnou úpravou budovy si vyžádala náklad 31 105,34 K. Škola byla ozdobena nad vchodem kamenným poprsím Jana Amose Komenského. Uvnitř měla místnosti pro 8 tříd, byt a kancelář ředitele, kabinet pro učební pomůcky a sborovnu. Díky svědomitě a kvalitně provedené stavbě i přístavbě si až do 30. let 20. století budova nevyžádala větších stavebních úprav.\n\nVzrůstající počet dětí si ve školním roce 1921/1922 vyžádal radikální změnu v organizaci školy: od 1. září 1921 byla škola rozdělena na chlapeckou a dívčí. Ředitelem chlapecké školy zůstal až do roku 1924 František Laichter, který zemřel 14. března 1927, ředitelkou obecné školy dívčí byla v letech 1921–1930 Anežka Bulíčková. Chlapecká škola měla zpočátku 5 tříd s 309 žáky, dívčí škola 6 tříd s 331 žákyní. Až do roku 1924 bylo v celé budově jen 10 tříd, proto se vyučovalo ve dvou třídách střídavě. Další třídy byly získány v roce 1924 adaptací ředitelského bytu. Ve školním roce 1933/1934 byla provedena nákladná generální oprava školní budovy, škola byla modernizována, ale třídy nestačily vzrůstajícímu počtu žáků. Od konce 20. let se uvažovalo o stavbě nové školy, realizaci však bránil nedostatek finančních prostředků. V roce 1934 zřídila městská rada na popud místní školní rady 4 učebny v radnici (1 pro chlapeckou a 3 pro dívčí školu). Koncem 30. let dochází k zahájení dlouho plánované stavby nové obecné školy. V roce 1937 zakoupila místní školní rada stavební místo, ale nedostatek financí opět stavbu zdržel. Místo novostavby byly přistavěny dvě učebny ke staré školní budově.\n\nV rušném mobilizačním roce 1938 byly na zahradě školy vykopány pod vedením městského inženýra L. Hýšky kryty pro 200 dětí, a to pro případ, kdyby došlo k válce s Německem. Samozřejmostí bylo opatření plynových masek a dalších ochranných prostředků. Po odstoupení Sudet byly výše zmíněné kryty zasypány. V témže roce byl jmenován definitivním řídícím učitelem František Semrád.\n\nMezitím podnikla správa školy první kroky k otevření školy měšťanské. Z pověření místní školní rady a městské rady byli pověřeni vypracováním plánů na novou školu stavitelé Rejchl a Liska z Hradce Králové, A. Slejška z Pražského Předměstí a Gustav Louženský z Prahy, který byl nakonec pověřen vypracováním konečného plánu. K realizaci záměru došlo až po okupaci ČSR, škola byla povolena výnosem zemské školní rady ze 3. dubna 1940. První ročník (1 třída kmenová a 2 pobočky) zahájil vyučování v květnu 1940, všechny třídy byly umístěny v budově obecné školy, tento stav měl být provizorem, neboť se od 1. září 1940 počítalo s umístěním obou obecných škol do novostavby, která byla téměř hotova. Nová škola (dnes ZŠ Jiráskovo náměstí) byla skutečně k 1. září 1940 dokončena, ale ihned ji obsadila německá obecná škola. Tímto opatřením se dostalo české školství na Pražském Předměstí do téměř neřešitelné situace: k dispozici byla školní budova o 13 třídách a 4 učebny v radnici (později budova dětského zdravotního střediska), to vše mělo stačit pro tři školy s úhrnným počtem 800 dětí. Během následujících let okupace k řešení nedošlo, navíc byla složitost poměrů umocňována dalšími rušivými zásahy do organizace školství a vyučování: přeměnou měšťanské školy na školu výběrovou, zabíráním školních místností k nejrůznějším administrativním úkonům, prodlužováním vánočních prázdnin aj. Ve školním roce 1944/1945 byla v budově umístěna též hlavní škola z Hradce Králové - Lipek, od září 1944 byla řada učitelů totálně nasazena, skoro denně byly hlášeny letecké poplachy. V červnu 1941 byl přímo ve škole zatčen gestapem Josef Koblížek, praktikující na obecné škole dívčí. 2. června 1942 byla pro poskytnutí pomoci „osobně hledané pro činy nepřátelské říši“ zatčena učitelka téže školy Marie Korábová, která byla 4. června 1942 v Pardubicích popravena. Učitel obecné školy chlapecké Bohumil Mucha odešel koncem roku 1940 na Vsetínsko, kde se zapojil do ilegální práce. Do Hradce Králové se vrátil až 5. května 1945. V odboji byl činný i Jan Kroutil, ředitel osmileté střední školy v letech 1957–1968. Události z konce války ochromily vyučování ve škole úplně. V lednu 1945 byla budova školy zabrána pro německý lazaret. Všechno zařízení muselo být ze školy vystěhováno. Jednotlivé třídy byly rozmístěny ve volných místnostech hostince Koruna, U Švagerků, v místnostech Armády spásy a od 7. května bylo vyučování v provizorních učebnách, od 18. června v radnici, stará ani nová školní budova nebyly až do konce školního roku uvolněny.\n\nŘeditelé školy od roku 1941\n\nPrvní školní rok v osvobozené republice nezačal rovněž snadno. V obou školních budovách zůstávaly jednotky Rudé armády, takže nová škola byla schopná provozu až od poloviny října, kdy se sem nastěhovaly dívčí i chlapecká obecná škola (1.-5. postupný ročník), i když s uvolňováním objektu se začalo již v srpnu téhož roku. Ve staré školní budově zahájila výuku chlapecká měšťanská škola (183 žáků), a nově otevřená dívčí měšťanská škola (256 žákyň, ředitel Gustav Weiss). Umístění obou měšťanských škol zůstávalo neuspokojivé, chlapecké třídy byly ve školní budově, část dívčích musela zůstat na radnici. Na základě nového školského zákona z dubna 1948 došlo v organizaci měšťanské školy ke změně, byla přejmenována na školu střední, výuka se stala koedukční. Bývalá chlapecká měšťanka se změnila na 1. střední školu (3 postupné třídy, 1 pobočka, 1 třída jednotného učebního kursu; ředitel František Rejchrt), měšťanka dívčí na 2. střední školu (stejný počet tříd, ředitelem až do konce školního roku G. Weiss). K formální změně došlo k 1. září 1951, kdy se z 1. střední školy stala 4. střední škola a ze 2. střední školy 5. střední škola. Koncem školního roku 1951/1952 byly obě školy sloučeny ve 4. střední školu, jejímž ředitelem byl jmenován V. Sovák. Ve školním roce 1949/1950 byla v obou školách založena pionýrská organizace. Školy vedly stravovací akce, od školního roku 1951/1952 fungovala školní vývařovna, v březnu 1950 byli žáci na horské školy v Rokytnici v Orlických horách. K další změně v organizaci školy došlo k 1. září 1953, kdy vznikla osmiletá střední škola, zahrnující 1.-8. postupný ročník. Škola, jejímž ředitelem byl Adolf Bednář, měla 8 tříd postupných, 2 pobočky a jednoroční učební kurs. 10 tříd se umístilo do budovy školy, jedna třída se učila v budově Na Okrouhlíku. Tento relativně příznivý stav však netrval dlouho. Do školy nastupovaly silné poválečné ročníky, takže v roce 1955/1956 bylo ve škole již 14 tříd; opět se vyučovalo na radnici a navíc bylo zavedeno střídavé vyučování druhých a třetích tříd. Ve školním roce 1957/1958 se v 15 učebnách učilo 20 tříd. Třebaže škola disponovala pomocnou školní budovou („školičkou“, postavenou v letech 1956–1958), střídavé vyučování se stalo naprosto běžnou a pravidelně se opakující záležitostí.\nŽivot školy byl navíc ztížen skutečností, že se učilo celkem ve 4 budovách. Zároveň přišla změna v pojmenování ulice, kde škola sídlila. Z Habrmanovy se stala ulice Maxima Gorkého. To se projevilo okamžitě v pojmenování školy. Od školního roku 1961/1962, kdy byla zavedena povinná školní docházka, nesla škola název „základní devítiletá“. Ve 2. polovině 60. let byla zahájena přístavba školy, která měla vyřešit letitý problém s nedostatkem učeben. Přístavba se neuvěřitelně vlekla, takže ve školním roce 1966/1967 se vyučovalo na směny ve všech třídách prvního stupně, jedna šestá třída byla umístěna v tělocvičně, která navíc sloužila jako sklad nábytku. Přístavba 14 tříd začala sloužit v únoru 1967 a až do září 1968 se ve škole vyučovalo normálně. V září 1968 však zabrala přízemí staré budovy učňovská škola, takže 2. a 3. třídy byly opět postiženy střídavým vyučováním. Velmi vážně je brána probíhá soutěž o Čestný sběrový odznak. Zahájena je tradice přátelských setkávání se sovětskými vojáky, pionýrských pásem v domě U Švagerků a kulturních vystoupení v agitačních předvolebních střediscích. Další normalizační pokusy o ovlivnění mladých generací. Mnohem lepším krokem bylo zavedení výuky správného chování na ulicích a silnicích, případně žákovské závazky k účasti na úpravách Sukových sadů. V provozu je též školní kino, které promítá každou středu a pátek. V září 1972 dochází k experimentálnímu zařazení školy jako sportovní se specializací na lehkou atletiku. V tomto školním roce bylo ve škole 25 tříd, učilo se Na Okrouhlíku a střídavě v nové školní budově. V létě 1975 se ze staré školní budovy sice odstěhovala škola učňovská, ale byla sem umístěna lidová škola umění (dnešní Základní umělecká škola Boni pueri), takže střídavé vyučování v ZDŠ pokračovalo, než došlo nakonec k tomu, že ZUŠ získala starou školní budovu jen pro své účely. Příchod LŠU ovlivnil i život zdejší ZDŠ, neboť ve školním roce 1987/1988 zde byla zavedena rozšířená výuka hudební výchovy. V nové budově sídlilo vedle Základní školy v letech 1992–1998 Soukromé jazykové gymnázium, jehož zřizovatelem byl Ladislav Bartůška, tehdejší ředitel základní školy. Třídy základní školy byly proto slučovány a žáci převáděni do jiných škol. V důsledku toho klesl počet žáků ve školním roce 1994/1995 na 242.\n\nV prosinci 1996 rozhodla rada města o tom, že v budově zůstane pouze základní škola a gymnázium se musí do roku 1998 přestěhovat jinam. Počet žáků a tříd se začal zvyšovat. Od 1. ledna 1999 získala škola právní subjektivitu. Ve školním roce 2005/2006 měla škola celkem 19 tříd a chodilo do nich 469 žáků. O prázdninách v roce 2005 byla dokončena rekonstrukce suterénních prostor. Vznikla nová cvičná dílna, cvičná kuchyň, kabinet a místnost pro keramický kroužek s vypalovací pecí. Na počátku listopadu téhož roku bylo dokončeno i nové školní hřiště s umělým povrchem. O prázdninách následujícího roku proběhla v budově ZŠ rekonstrukce elektroinstalace. Zároveň byla instalována nová počítačová síť, nové elektronické zabezpečení budovy a nový přístupový systém do budovy. Ve školním roce 2006/2007 měla škola 19 tříd a 458 žáků. V letech 2010–2011 bylo navíc provedeno zateplení hlavního objektu školy.\n\nZákladní škola se skládá ze 2 budov. V hlavní školní budově jsou umístěny všechny třídy ZŠ a v budově bývalého hostince Chicago je umístěna školní družina a školní jídelna. Ve školním roce 2016/2017 měla škola celkem 19 tříd se 440 žáky. Základní škola je zaměřena na estetickou výchovu, jedna třída v ročníku je zaměřena na hudební výchovu a druhá na výtvarnou výchovu. Škola klade důraz i na technické vzdělávání žáků a na výuku jazyků. V 1. a 2. třídě se žáci seznamují s anglickým jazykem, od 3. třídy se učí anglický jazyk plně, od 7. třídy mají žáci 2. cizí jazyk, a to němčinu. Ve všech třídách probíhá výuka podle školního vzdělávacího programu. Vedle kmenových učeben má škola odborné učebny na výuku angličtiny, němčiny, základů techniky, vaření, informatiky, fyziky a chemie, dějepisu a zeměpisu. V celé škole je rozvedena počítačová síť a přístup na internet, ve 12 učebnách jsou interaktivní tabule a 2 třídách dotykové LCD panely. Dále má škola svou tělocvičnu a školní hřiště s umělým povrchem.\n"}
{"id": "1303707", "url": "https://cs.wikipedia.org/wiki?curid=1303707", "title": "446 (číslo)", "text": "446 (číslo)\n\nČtyři sta čtyřicet šest je přirozené číslo. Římskými číslicemi se zapisuje CDXLVI a řeckými číslicemi υμς. Následuje po číslu čtyři sta čtyřicet pět a předchází číslu čtyři sta čtyřicet sedm.\n\n446 je:\n\n"}
{"id": "1303708", "url": "https://cs.wikipedia.org/wiki?curid=1303708", "title": "447 (číslo)", "text": "447 (číslo)\n\nČtyři sta čtyřicet sedm je přirozené číslo. Římskými číslicemi se zapisuje CDXLVII a řeckými číslicemi υμζ. Následuje po číslu čtyři sta čtyřicet šest a předchází číslu čtyři sta čtyřicet osm.\n\n447 je:\n\n"}
{"id": "1303710", "url": "https://cs.wikipedia.org/wiki?curid=1303710", "title": "Pretty Maids", "text": "Pretty Maids\n\nPretty Maids je dánská heavymetalová hudební skupina založená v roce 1981 zpěvákem Ronniem Atkinsem a kytaristou Kenem Hammerem. Na hudební scéně debutovali o dva roky později extended playem \"Pretty Maids\" a ten samý rok vystupovali na skandinávském turné jako předkapela Black Sabbath. Plnohodnotné debutové album, jež pojmenovali \"Red, Hot and Heavy\", vydali v roce 1984 u vydavatelství CBS Records. Deska byla kladně přijata hudebními kritiky a kapela od té doby vydala dalších třináct studiových alb, včetně zatím posledního \"Kingmaker\" (2016). Další studiové album je plánováno na rok 2019.\n\n\n\n"}
{"id": "1303711", "url": "https://cs.wikipedia.org/wiki?curid=1303711", "title": "448 (číslo)", "text": "448 (číslo)\n\nČtyři sta čtyřicet osm je přirozené číslo. Římskými číslicemi se zapisuje CDXLVIII a řeckými číslicemi υμη. Následuje po číslu čtyři sta čtyřicet sedm a předchází číslu čtyři sta čtyřicet devět.\n\n448 je:\n\n"}
{"id": "1303712", "url": "https://cs.wikipedia.org/wiki?curid=1303712", "title": "449 (číslo)", "text": "449 (číslo)\n\nČtyři sta čtyřicet devět je přirozené číslo. Římskými číslicemi se zapisuje CDXLIX, CDXLIL nebo ICDL a řeckými číslicemi υμθ. Následuje po číslu čtyři sta čtyřicet osm a předchází číslu čtyři sta padesát.\n\n449 je:\n\n"}
{"id": "1303716", "url": "https://cs.wikipedia.org/wiki?curid=1303716", "title": "Římskokatolická farnost Bojanov", "text": "Římskokatolická farnost Bojanov\n\nŘímskokatolická farnost Bojanov je územním společenstvím římských katolíků v rámci chrudimského vikariátu královéhradecké diecéze.\n\nBojanov byl významným centrem duchovní správy. Ve 14. století byl na místě původní tvrze postaven dřevěný kostel, který byl roku 1730 přestavěn v barokním stylu s kryptou a bohatou freskovou výzdobou, na níž jsou zobrazeni čeští svatí. Byl zasvěcen svatému Vítu. Součástí památkově chráněného areálu je kostnice, dřevěná zvonice a fara z 18. století. Místní zvon se jmenuje \"Václav\". V budově místní fary se nacházela škola, která roku 1760 přesídlila do budovy radnice a roku 1932 do nové měšťanské školy.\n\n\nFarnost má sídelního duchovního správce, který je zároveň administrátorem ex currendo v Licibořicích.\n"}
{"id": "1303719", "url": "https://cs.wikipedia.org/wiki?curid=1303719", "title": "Bea Johnsonová", "text": "Bea Johnsonová\n\nBea Johnsonová (* 1974) je americká bloggerka francouzského původu, která je vyznavačkou a propagátorkou životního stylu zero waste. S rodinou žije v Mill Valley v Kalifornii.\n\nŽivotní styl zero waste začala praktikovat v roce 2008 a zároveň o svých zkušenostech začala psát blog \"Zero Waste Home\". V roce 2013 vydala na základě sesbíraných zkušeností knihu \"Zero Waste Home: The Ultimates Guide to Simplyfying Your Life by Reducing Your Waste\" (česky \"Domácnost bez odpadu\", 2016)\".\" Kniha doposud vyšla v 17 jazycích. O tématu přednáší po celém světě.\n\nPřed českým publikem vystoupila 6. června 2016 na konferenci Bez obalu o zero waste v Národní technické knihovně.\n\n\n"}
{"id": "1303723", "url": "https://cs.wikipedia.org/wiki?curid=1303723", "title": "International Working Test 2007", "text": "International Working Test 2007\n\nInternational Working Test 2007 (IWT 2007) byl XVI. ročník mezinárodní soutěže retrieverů ve working testech, který se konal 14. a 15. července 2007 v Dánsku poblíž města Vejle. Pořadatelem soutěže byl Dansk Retriever Klub (DRK).\n\nMaximální počet startujících byl stanoven 30 týmů. Každá členská země mohla vyslat maximálně 4 národní týmy. Zbývající počet týmů do maxima byl k dispozici pro free týmy, které mohli být tvořeny pouze jako národní. Vítězem se stal národní tým z Dánska (1) před národními týmy ze Švýcarska (2) a Rakouska (1).\n\nRozhodčími byli Tony Parnell, Peter Hammond, John Greeves, Graham Stephenson, Peter Burton.\n\nVýsledková listina\n\n"}
{"id": "1303728", "url": "https://cs.wikipedia.org/wiki?curid=1303728", "title": "Budova Státní banky (Novosibirsk)", "text": "Budova Státní banky (Novosibirsk)\n\nBudova Státní banky () je konstruktivistická stavba na Leninově náměstí v centru Novosibirsku. Objekt z let 1929-1930 má status architektonické památky regionálního významu. V současnosti slouží jako sídlo pobočky Centrální banky Ruské federace.\n\nRoku 1928 vyhlásila Sibiřská krajská kancelář Státní banky SSSR všesvazové výběrové řízení na výstavbu budovy Státní banky v Novosibirsku. Zvítězil projekt Moiseje Jakovleviče Ginzburga, který předpokládal stavbu o ploše 1000 m². Státní bance nicméně téhož roku snížili rozpočet, a tak musel být projekt pozměněn.\n\nVypracováním nového návrhu byl pověřen místní architekt Andrej Dmitrijevič Krjačkov, autor mj. například tzv. Stobytového domu v Novosibirsku. Využil přitom některé nápady Ginzburga i dalších účastníků všesvazové soutěže, plocha však byla výrazně zmenšena.\n\nVýstavba pod vedením inženýra A. F. Potapova proběhla v letech 1929-1930.\n\nZáklad budovy tvoří železobetonový skelet, vnější stěny jsou cihlové, omítnuté a natřené na červeno.\n\nObjekt je asymetrický, přičemž jeho základní plán připomíná písmeno U. Čelní fasáda je orientována na náměstí Lenina. Severní křídlo nemá okna, neboť zde projekt předpokládal rozmístění skladů a sejfů. Nad vchody jsou umístěny stříšky.\n\nProvozní sály jsou umístěny nad sebou, kancelářské prostory se nachází v bočním křídle v ulici Lenina. Všechny prostory byly sjednoceny vestibuly, patra spojovalo široké schodiště. Kromě toho byly provozní sály a prostory skladišť a sejfů propojeny zvláštním vestibulem. Chodby a přechody zde téměř neexistovaly. V průběhu let však došlo k několika úpravám, a původní konstruktivistická dispozice tak byla částečně zničena.\n"}
{"id": "1303729", "url": "https://cs.wikipedia.org/wiki?curid=1303729", "title": "Berry Mound", "text": "Berry Mound\n\nBerry Mound je hradiště z doby železné, které se nachází v Bromsgrove v anglickém hrabství Worcestershire, nedaleko Shirley, West Midlands, na okraji Birminghamu. Bylo datováno do 1. nebo 2. století př. n. l.\n\nHradiště pokrývá 4,5 hektarů, měří 140 metrů od severu k jihu a 61 metrů od východu k západu. Je obklopeno širokým valem o šířce 7,3 metrů. Na severu byl příkop ve tvaru písmene V, který byl široký 4,6 metrů a hluboký 1,8 metrů, na jihu o šířce 6,7 metrů a hloubce 2,1 metrů. Slabé stopy druhého opevnění na severu byly nalezeny v roce 1959, a pozorovatelé z 19. století zaznamenali existenci třetí řady hradeb a příkopů, ačkoli po nich nezůstaly žádné stopy. Vstup do pevnosti byl na východní straně, i když je možné, že byl původně druhý vstup umístěný na ose s prvním, podobně jako na podobném hradišti Sutton Walls Hill.\n\nMísto bylo vykopáno v roce 1959. \n\nNedaleko na jihozápadě leží lokalita zvláštního vědeckého zájmu, pastviny Berry Mound, která se rozkládá na ploše 11,84 hektarů pastvin a luk. Místo bylo poprvé označeno v roce 1994. Zájem o lokalitu spočívá v rozmanitosti polopřírodních louček. Kromě toho je zde potok a malý rybník a bohatá flóra a fauna. \n"}
{"id": "1303733", "url": "https://cs.wikipedia.org/wiki?curid=1303733", "title": "Seznam dílů seriálu Exorcista", "text": "Seznam dílů seriálu Exorcista\n\nToto je seznam dílů seriálu \"Exorcista\". Americký hororový televizní seriál \"Exorcista\" měl premiéru na stanici Fox.\n\n<onlyinclude></onlyinclude>\n\n"}
{"id": "1303734", "url": "https://cs.wikipedia.org/wiki?curid=1303734", "title": "Zdeněk Otáhal", "text": "Zdeněk Otáhal\n\nZdeněk Otáhal (31. ledna 1936 Benešov u Boskovic – 1. července 2004 Plzeň) byl československý reprezentant ve vzpírání, startoval ve váhových kategoriích do 67,5 kg a do 75 kg. Se sportem začal jako učeň v bohumínských slévárnách, později přestoupil do Dukly Plzeň. Získal sedm titulů mistra Československa (1958, 1960, 1961, 1962, 1963, 1964 a 1967), členem reprezentačního týmu byl v letech 1958 až 1968. Na mistrovství Evropy ve vzpírání získal stříbrnou medaili v roce 1964, třetí byl v letech 1960 a 1965. Na mistrovství světa ve vzpírání skončil na čtvrtém místě v roce 1965 a na pátém v letech 1963 a 1964. Zúčastnil se dvou olympijských her: v roce 1960 obsadil v lehké váze sedmé místo a v roce 1964 páté místo. Jeho osobní rekordy byly 135 kg v tahu, 122,5 kg v trhu, 152,5 kg v nadhozu a 405 kg ve trojboji, asi padesátkrát překonal československý rekord. Byl nositelem titulu zasloužilý mistr sportu, v letech 1960 a 1961 vyhrál anketu o nejlepšího vzpěrače ČSSR, posmrtně byl uveden do Síně slávy českého vzpírání.\n\n"}
{"id": "1303735", "url": "https://cs.wikipedia.org/wiki?curid=1303735", "title": "Karymskoje", "text": "Karymskoje\n\nKarymskoje () je sídlo městského typu v Zabajkalském kraji v Ruské federaci. Při sčítání lidu v roce 2010 mělo přibližně třináct tisíc obyvatel.\n\nKarymskoje leží v Zabajkalsku na levém, severním břehu Ingody, zdrojnice Šilky v povodí Amuru.\n\nPřes Karymskoje prochází Transsibiřská magistrála. Zdejší stanice \"Karymskaja\" leží na 6294. kilometru od Moskvy. Několik kilometrů východně od Karymského z ní odbočuje na jih do Zabajkalsku ležícího na ruské straně čínsko-ruské hranice železniční trať, která pak dále pokračuje do Čínské lidové republiky (směr na Charbin).\n\nPravděpodobně v roce 1761 zde založil vesnici evenský vůdce Gantimurov, který přijal pravoslaví a byl podřízený Něrčinskému vojvodství. Od toho by pak bylo pravděpodobně odvozeno i jméno, protože Rusové přezdívali burjatským i evenkským konvertitům \"Karymové\" nebo \"Charymové\". Jméno obce Karymskoje je ale doloženo až z poloviny 19. století.\n\nV roce 1897 byla obec zničena povodní a obyvatelé si ji postavili o něco výše, přímo u nedávno zbudované stanice Transsibiřské magistrály.\n"}
{"id": "1303739", "url": "https://cs.wikipedia.org/wiki?curid=1303739", "title": "Volné vlastenecké hnutí", "text": "Volné vlastenecké hnutí\n\nVolné vlastenecké hnutí (arabsky التيار الوطني الحر \"al-Tayyar al-Watání al-Horr\", francouzsky Courant patrioque libre) nebo Volné patriotistické hnutí (z angličtiny Free Patriotic Movement) a je libanonská křesťanská politická strana, po Hnutí budoucnosti druhá nejsilnější politická strana a nejsilnější křesťanská politická strana v Libanonu. Volné vlastenecké hnutí nyní (2017) drží 19 křesel v libanonském parlamentu.\n\nStranu založil v roce 2005 libanonský generál a současný prezident Michel Aoun. Při volbách v roce 2005 strana získala 15 křesel v libanonském parlamentu a stala se tak třetí nejsilnější politickou stranou v Libanonu již takto krátce po svém vzniku. Při následujících volbách v roce 2009 získala strana další čtyři křesla.\n\nStrana spolupracuje s šíitským hnutím Hizballáh. Je členem Aliance 8. března, stejně jako Hizballáh, Amal nebo Syrská sociálně nacionální strana.\n"}
{"id": "1303740", "url": "https://cs.wikipedia.org/wiki?curid=1303740", "title": "Fortuna liga 2017/18", "text": "Fortuna liga 2017/18\n\nFortuna liga 2017/18 byla 25. ročníkem nejvyšší slovenské fotbalové soutěže pojmenované Fortuna liga podle sponzora – sázkové kanceláře Fortuna. Účastnilo se 12 týmů. Vítězem slovenské druhé ligy sezóny 2016/17 se stal FC VSS Košice, nicméně kvůli finančním problémům zkrachoval. TJ Spartak Myjava, jenž odhlásil A-tým z Fortuna ligy v prosinci 2016, tak nahradil ve Fortuna lize druhý tým slovenské druhé ligy FC Nitra.\n\nMistrovský titul ze sezóny 2016/17 obhajoval klub MŠK Žilina. \n\nPoznámky:\nLegenda:\n"}
{"id": "1303743", "url": "https://cs.wikipedia.org/wiki?curid=1303743", "title": "Machacit ha-šekel", "text": "Machacit ha-šekel\n\nŠmu'el ben Natan ha-Levi Löw Kolín (hebr. ) (kolem r. 1720 v Kolíně – 20. března 1806 v Boskovicích; často se objevují také varianty jako \"Samuel\", \"Lōw\", \"Loew\" či \"Kelin\"), ve světě židovských učenců znám též pod pseudonymem Machacit ha-šekel (hebr. ) podle svého nejznámějšího díla, byl rabín, komentátor Talmudu a zejména Halachy, tj. židovského náboženského práva.\n\nNarodil se v českém Kolíně asi roku 1720 jako syn zdejšího rabína Natana Naty ha-Leviho. Téměř 60 let vedl světoznámou boskovickou ješívu. V Boskovicích 20. května 1806 zemřel a je pochován na zdejším židovském hřbitově. Používal také titul „av bejt din z Boskovic“\n\nSamuel měl 3 syny a 3 dcery: Benjamin Ze'ev ha-Levi (Wolf) Boskowitz (1746–1818), Jákob (asi 1750–1833), Jehuda (asi 1751–1800), Sáru (Hinda), která si vzala Markuse (Mordechaj Löb) Wassertrillinga z Boskovic, Ester, která se vdala za Bernarda Biacha. \n\nJeho práce byly publikovány pod názvem \"Machacit ha-šekel\" takto:\nTyto komentáře se objevují v současné době ve většině edic Šulchan aruchu.\n\nJeho syn Wolf Boskowitz vydal kázání na jeho pohřbu (\"Ma'amar Esther\", Ofen, 1837). Jeho potomek v 5. generace, Dr. Max Anton Löw, který konvertoval ke katolictví, byl advokátem antisemity Francise Deckerta.\n\nJeho žákem byl m. j. Chatam Sofer.\n"}
{"id": "1303745", "url": "https://cs.wikipedia.org/wiki?curid=1303745", "title": "Jakub Štáfek", "text": "Jakub Štáfek\n\nJakub Štáfek (* 22. května 1990 Praha) je český herec, scenárista, režisér a také bojovník smíšených bojových umění (MMA). Mezi jeho nejznámější role patří fotbalista Julius „Lavi“ Lavický v seriálu \"Vyšehrad\" a Matěj Jordán v seriálu \"Ulice\" vysílaném na TV Nova. Je také členem týmu Real TOP Praha, v jehož dresu se zúčastňuje charitativních zápasů a akcí.\n\nVystudoval Odbornou střední soukromou školu umění a managementu v Praze-Vokovicích, kde odmaturoval v roce 2008. Jeho koníčky jsou především sport - fotbal (který hrál 7 let závodně), lyžování a stolní tenis a počítačové hry.\n\nV dětství spolupracoval s divadlem Radar. Poté přišla jeho první velká role v seriálu \"Ulice\". Ztvárnil i hlavní postavu Julia Lavického v seriálu \"Vyšehrad\", který sám režíruje a do vedlejších rolí obsazuje své kolegy z \"Ulice\".\n\nSvůj první a dosud jediný profesionální MMA zápas měl v roce 2019. Ve vyprodané pražské O2 areně si odbyl svůj MMA debut.\n\n"}
{"id": "1303746", "url": "https://cs.wikipedia.org/wiki?curid=1303746", "title": "Kostel svatého Vavřince (Plenkovice)", "text": "Kostel svatého Vavřince (Plenkovice)\n\nKostel svatého Vavřince se nachází v centru obce Plenkovice. Kostel je filiálním kostelem římskokatolické farnosti Olbramkostel. Jde o barokní stavbu s gotickým jádrem. Kostel je chráněn jako kulturní památka České republiky. \n\nKostel byl postaven v době před rokem 1350, kdy již v obci byla postavena budova fary, ta posléze byla v 15. století zbořena. Kostel byl v 17. století přestavěn do barokní podoby. \n\n\n"}
{"id": "1303747", "url": "https://cs.wikipedia.org/wiki?curid=1303747", "title": "Otáhal", "text": "Otáhal\n\nČeské příjmení Otáhal má více nositelů: \n\n"}
{"id": "1303750", "url": "https://cs.wikipedia.org/wiki?curid=1303750", "title": "Ricoh Open 2017", "text": "Ricoh Open 2017\n\nRicoh Open 2017 byl společný tenisový turnaj mužského okruhu ATP World Tour a ženského okruhu WTA Tour, který se odehrával v Autotron parku na otevřených travnatých dvorcích. Konal se mezi 12. až 18. červnem 2017 v nizozemském Rosmalenu u 's-Hertogenbosche jako dvacátý osmý ročník turnaje.\n\nMužská polovina se řadila do kategorie ATP World Tour 250 a její dotace činila 660 375 eur. Ženská část s rozpočtem 250 000 dolarů byla součástí WTA International Tournaments.\n\nNejvýše nasazenými hráči v soutěžích dvouher se stali chorvatský osmý hráč žebříčku Marin Čilić a světová sedmička Dominika Cibulková ze Slovenska. Jako poslední přímí účastnici do dvouher nastoupili ruský 95. tenista pořadí Jevgenij Donskoj a nizozemská 118. žena klasifikace Richèl Hogenkampová.\n\nMužskou dvouhru ovládl 34letý Lucemburčan Gilles Müller, jenž si připsal druhý singlový titul na okruhu ATP Tour. Finále dvou 34letých účastníků na okruhu ATP Tour představovalo závěrečný zápas, do něhož nastoupili dva nejstarší tenisté od finále Hong Kong Open 1976, v němž se střetli 42letý Ken Rosewall a 30letý Ilie Năstase. Mužského debla vyhrál nejvýše nasazený polsko-brazilský pár Łukasz Kubot a Marcelo Melo, pro něž to bylo páté společné turnajové vítězství.\n\nDebutový vavřín z okruhu WTA Tour si odvezla 21letá Estonka Anett Kontaveitová, jež triumfovala ve dvouhře. Čtyřhru žen ovládl slovensko-belgický pár Dominika Cibulková a Kirsten Flipkensová. Slovenka tak získala první deblovou trofej.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupili z kvalifikace jao tzv. šťastní poražení:\n\n\nNásledující páry obdržely divokou kartu do hlavní soutěže:\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčka postoupila z kvalifikace jako tzv. šťastná poražená:\n\n\nNásledující páry obdržely divokou kartu do hlavní soutěže:\n\n\n\n\n"}
{"id": "1303753", "url": "https://cs.wikipedia.org/wiki?curid=1303753", "title": "MercedesCup 2017", "text": "MercedesCup 2017\n\nMercedesCup 2017 byl tenisový turnaj pořádaný jako součást mužského okruhu ATP World Tour, který se podruhé hrál na otevřených travnatých dvorcích tenisového oddílu Weissenhof v německém městě Stuttgart. Konal se mezi 12. až 18. červnem 2017 jako jubilejní čtyřicátý ročník turnaje.\n\nTurnaj s rozpočtem 701 975 eur patřil do kategorie ATP World Tour 250. Nejvýše nasazeným hráčem ve dvouhře se stal pátý tenista světa Roger Federer ze Švýcarska. Jako poslední přímý účastník do hlavní singlové soutěže nastoupil polský 94. hráč žebříčku Jerzy Janowicz.\n\nPoprvé od Wimbledonu 2002 Federer prohrál svůj premiérový zápas na travnatém turnaji. Ve Stuttgartu nestačil na 39letého Tommyho Haase, jenž se stal nejstarším čtvrtfinalistou na okruhu ATP Tour od sezóny 1995 a Jimmyho Connorse, který se do této fáze probojoval na Gerry Weber Open.\n\nSinglový titul získal Francouz Lucas Pouille, který pro něj představoval třetí singlovou trofej na okruhu ATP Tour. Páté společné turnajové vítězství ze čtyřhry vybojoval britsko-brazilský pár Jamie Murray a Bruno Soares.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1303754", "url": "https://cs.wikipedia.org/wiki?curid=1303754", "title": "Mallorca Open 2017", "text": "Mallorca Open 2017\n\nMallorca Open 2017 byl tenisový turnaj pořádaný jako součást ženského okruhu WTA Tour, který se odehrával na otevřených travnatých dvorcích v místním Santa Ponsa Tennis Clubu. Probíhal mezi 19. až 25. červnem 2017 v západomallorském přímořském letovisku Santa Ponsa jako druhý ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala světová osmnáctka Anastasija Pavljučenkovová z Ruska. Jako poslední přímá účastnice do dvouhry nastoupila francouzská 72. hráčka Pauline Parmentierová.\n\nNa tenisový okruh se po téměř jednoroční přestávce v důsledku těhotenství a mateřské dovolené vrátila bývalá světová jednička Viktoria Azarenková z Běloruska. \n\nDruhou kariérní trofej z dvouhry si odvezla 27letá Lotyška Anastasija Sevastovová, pro níž to byl rovněž první titul na trávě. Deblovou soutěž ovládl tchajwansko-švýcarský pár Čan Jung-žan a Martina Hingisová poté, co do finále nenastoupila dvojice Jelena Jankovićová a Anastasija Sevastovová, když Lotyška před duelem odstoupila pro poranění stehna.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčka postoupila z kvalifikace jako tzv. šťastná poražená:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1303755", "url": "https://cs.wikipedia.org/wiki?curid=1303755", "title": "AEGON Classic 2017", "text": "AEGON Classic 2017\n\nAEGON Classic 2017 byl tenisový turnaj pořádaný jako součást ženského okruhu WTA Tour, který se odehrával na otevřených travnatých dvorcích v Edgbaston Priory Clubu. Probíhal mezi 19. až 25. červnem 2017 v anglickém Birminghamu jako třicátý šestý ročník turnaje.\n\nTurnaj s rozpočtem 885 040 dolarů patřil do kategorie WTA Premier Tournaments. Nejvýše nasazenou hráčkou ve dvouhře se po odhlášení světové jedničky Kerberové stala pátá v pořadí Elina Svitolinová z Ukrajiny. Jako poslední přímá účastnice do dvouhry nastoupila polská 97. tenistka žebříčku Magda Linetteová.\n\nTřetí singlovou trofej z trávy a dvacátou v kariéře si odvezla Češka Petra Kvitová, jež po téměř půlroční neaktivitě způsobené řeznými zraněními levé ruky odehrála teprve druhý turnaj a třetí až sedmý soutěžní zápas. Deblovou část ovládl pár Australanek Ashleigh Bartyová a Casey Dellacquová, které vybojovaly pátý společný deblový titul na okruhu WTA Tour. \n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčka postoupila z kvalifikace jako tzv. šťastná poražená::\n\n\nNásledující pár obdržel divokou kartu do hlavní soutěže:\n\n\n"}
{"id": "1303766", "url": "https://cs.wikipedia.org/wiki?curid=1303766", "title": "Základní umělecká škola Habrmanova", "text": "Základní umělecká škola Habrmanova\n\nZákladní umělecká škola Habrmanova je jednou ze čtyř současných královéhradeckých základních uměleckých škol, jejíž počátky spadají do roku 1953, kdy byla založena Městská hudební škola.\n\nStará novorenesanční budova byla postavena v letech 1897–1898 jako jednopatrová podle návrhu architekta Čeňka Křičky z Kolína. Náklad na ni činil 43 506 zl. Vysvěcena byla 4. září 1898. Roku 1900 byla při školní budově založena zahrada a upravena letní tělocvična. V roce 1906 bylo podle plánů Ing. Roberta Schmidta přistavěno druhé patro. Práce se zhostil stavitel Josef Novotný. Přístavba a různé úpravy ve školní budově si vyžádaly 31 105,34 K. V budově působila nejdříve chlapecká a dívčí obecná škola, po roce 1940 se o prostory dělila nově založená měšťanská škola s obecnými školami, později s učňovskou školou. Od školního roku 1975/1976 ve staré budově sídlí Základní umělecká škola (dříve LŠU), k níž se 1. září 2006 přidala ZUŠ Boni pueri, jež se v roce 2013 odstěhovala do generálské vily.\n\nV roce 1953 vznikla v Hradci Králové Městská hudební škola, která se v roce 1961 přejmenovala na Lidovou školu umění se sídlem v Dukelské ulici. Po demolici původní budovy školy čp. 6 a aféře se zavražděním žáka nalezla LŠU útočiště v objektu ZDŠ Maxima Gorkého (dnešní Habrmanově ulici). Roku 1976 došlo k rozdělení LŠU na dvě samostatné školy (LŠU Maxima Gorkého a LŠU Na Střezině), z nichž jedna, dnešní ZUŠ Habrmanova, zůstala v budově a druhá se odstěhovala do prostor v ulici Na Střezině, odkud také později získala název. Od roku 1976 patřila k LŠU M. Gorkého pobočka ve Smiřicích, která se o šest let později osamostatnila. V roce 1981 obdržela LŠU Maxima Gorkého „Čestné uznání rady ONV“. O 3 roky později byly zahájeny vnitřní úpravy učeben. Rok 1990 přinesl škole změnu názvu na Základní umělecká škola Habrmanova. 1. července 1994 získala škola právní subjektivitu a od 1. září 2012 vyučuje první ročníky podle vlastního školního vzdělávacího programu, který beremnohem větší ohled na specifika školy a její aktuální personální situaci. Od této doby škola sbírá jeden úspěch za druhým. Na podporu školy při ní působí 3 občanská sdružení - Sdružení při ZUŠ Habrmanova Hradec Králové (od 1992), Občanské sdružení Juventus Gradecensis (od 2008) a Výtvarka při ZUŠ Habrmanova (od 2008). V roce 2018 prošla škola rekonstrukcí obvodového pláště, došlo k výměně oken a do tříd byla instalována vzduchotechnika.\n\nV současné době je ZUŠ Habrmanova jednou ze čtyř základních uměleckých škol v Hradci Králové. Zájemcům nabízí umělecké vzdělávání celkem ve třech oborech: hudebním, tanečním a výtvarném.\n\nHudební obor poskytuje vzdělávání v základním studiu hry na klávesové nástroje (klavír, elektronické klávesové nástroje, akordeon), na smyčcové nástroje (housle, viola, violoncello, kontrabas, elektrické smyčcové nástroje), na dechové nástroje (zobcová flétna, příčná flétna, hoboj, fagot, klarinet, saxofon, trubka, lesní roh, pozoun, baryton), na další nástroje (kytara, elektrická a basová kytara, bicí) a ve studiu sólového a populárního zpěvu. V rámci studia se žáci učí souhře v nejrůznějších hudebních uskupeních různých žánrů a typů (Dechový orchestr, Junior Band, smyčcový orchestr Juventus Gradecensis, Komorní smyčcový orchestr Violine, Electroshock, Electrostrings, Trombon Band, Barbar trio, Minibar trio, Sax frappé, komorní soubor zobcových fléten Flatissimo, Kytarový orchestr, Pilařovo kvarteto). Kromě toho nabízí hudební obor speciální přípravu adeptů středního a vysokoškolského hudebního vzdělávání.\n\nTaneční obor rozvíjí správné držení těla, zvyšování celkové pohyblivosti, pružnosti, obratnosti a koordinace. Od 3. ročníku se vyučuje současný tanec, který rozvíjí taneční projev žáků, prohlubuje jejich prostorové a hudební cítění a uvolňuje jejich tvořivé schopnosti. Klasická taneční technika upevňuje správné držení těla, zdokonaluje pohyby dolních a horních končetin a prohlubuje pohybovou koordinaci. Lidový tanec učí zvládnout základní kroky a charakteristické české a moravské lidové tance. Na II. stupni se vyučuje současný, lidový a klasický tanec, kde výuka je zaměřena k dokonalejšímu zvládnutí taneční techniky a klade důraz na osobitý taneční projev.\n\nVe výtvarném oboru se v současnosti vyučují tři zaměření: výtvarná tvorba, umělecké řezbářství a fotografie a animace. V rámci prvního zaměření se žáci seznamují s různými technikami kresby, malby, grafiky, keramické i sochařské práce, prostorového konstruování z různých materiálů. V uměleckém řezbářství jsou připravováni pro speciální odborné školy, neboť se zde učí techniky intarzie, reliéfní a prostorové řezby a jejich polychromie. Obor fotografie a animace navazuje na dřívější obor animátorská tvorba a vyučují se zde základy klasických i moderních fotografických metod a žáci si vytváří animované filmy. Studium na škole je ve všech oborech organizováno ve třech stupních - přípravné studium, dvoustupňové základní studium a studium pro dospělé.\n"}
{"id": "1303774", "url": "https://cs.wikipedia.org/wiki?curid=1303774", "title": "Ľudmila Bezáková", "text": "Ľudmila Bezáková\n\nByla členkou klubu Slovan Bratislava. V roce 1972 vybojovala druhé místo na Zimní Univerziádě Na mistrovství Československa 1973 musela po povinných cvicích odstoupit pro zranění.\n\nJejí trenéry byli Hilda Múdra a Ivan Mauer.\n"}
{"id": "1303794", "url": "https://cs.wikipedia.org/wiki?curid=1303794", "title": "Anton Jüngling", "text": "Anton Jüngling\n\nAnton Jüngling (14. dubna 1798 Vídeň–1888 ?) byl rakouský železniční architekt.\n\nVystudoval polytechnický institut ve Vídni a Akademii výtvarného umění ve Vídni u architekta Petra Nobileho. V letech 1822–1838 pracoval jako účetní zapisovatel u c. k. Dvorského stavebního úřadu ve Vídni, 1836–1842 pracoval jako projektant pozemních staveb c.k. Severní dráhy císaře Ferdinanda (SDCF). Než opustil státní službu vykonával obě zaměstnání a v roce 1837 žádal SDCF o přijetíza stálého architekta. V roce 1842 nastoupil jako přednosta kanceláře pozemních staveb Generálního ředitelství státních drah, v letech 1850–1852 v Generálním stavebním ředitelství, v letech 1852–1860 pracoval v Ústředním ředitelství pro železniční stavby a v letech 1860–1864 v Generální inspekci rakouských železnic.\n\nNa doporučení stavebního rady Hermenegilda Francesconiho obdržel v roce 1838 Anton Jüngling zadání na vypracování plánů, rozpočtů a zadávacích podmínek pro staniční budovy na trati Vídeň–Brno. Jünglinga práce zaujala natolik, že opustil dráhu státního úředníka a nastoupil k SDCF jako architekt v pozici adjunkta vrchního inženýra. Do roku 1842 navrhoval a řídil stavby především výpravních budov na tratích společnosti SDCF Vídeň–Břeclav–Brno, Břeclav–Přerov–Lipník nad Bečvou, Přerov –Olomouc, od roku 1942 na tratích Severní státní dráhy Olomouc–Praha, Brno–Česká Třebová a další (Praha–Děčín).\n\nPrvní stavby, které ještě nepodléhaly typizaci byly navrhovány jednotlivě. Přesto se u Jünglingových staveb opakovaly některé formy, jako patrové stavby s vysokou valbovou střechou, a architektonické prvky (mělké rizality, atiky, trojúhelníkové štíty). Jeho práce byla ovlivněna i vzory anglických staveb, např. samostatně stojící nástupištní přístřešky se sedlovými střechami, které jsou nesené dřevěnými sloupky, byly inspirovány průjezdnou stanicí v Crown Street v Liverpoolu z roku 1830.\n\nOd roku 1842 Jügling pracoval pro Severní státní dráhu. V té době již byly stanice rozděleny dle významnosti do pěti tříd, z nich nejpočetnější byla IV. třída (čekárna, pokladna, dva byty a vodárna). Toto rozdělení vedlo Jünglinga k vytvoření typizovaných staveb, které byly rozlišovány drobnými detaily např. v členění fasád, délkou křídel (u vodáren).\n\nNěkteré stavby:\n\n\n"}
{"id": "1303819", "url": "https://cs.wikipedia.org/wiki?curid=1303819", "title": "Euniké", "text": "Euniké\n\nEuniké je ženské křestní jméno řeckého původu. Znamená „\"dobré vítězství\"“ . Je stvořené ze slova eu \"\"dobrý\"\" nike „\"vítězství\"“. Nový zákon zmiňuje Euniké jako matku Timotejovu.\n\nPodle evangelického kalendáře slaví svátek 20. října.\n\n\n\n"}
{"id": "1303820", "url": "https://cs.wikipedia.org/wiki?curid=1303820", "title": "Římská pevnost Bothwellhaugh", "text": "Římská pevnost Bothwellhaugh\n\nŘímská pevnost Bothwellhaugh (anglicky \"Bothwellhaugh Roman Fort\") jsou zbytky římské legionářské pevnosti v Severním Lanarkshiru nedaleko města Glasgow. \n\nByla postavena jako součást západní strany Antoninova valu kolem roku 142 n. l. Porovnatelným východním místem je římská pevnost Inveresk. \n\nPevnostní obrana se sestávala z valu z drnů a hlíny o tloušťce 7,2 metrů, nesených na tlustých pískovcových základových deskách, z nichž část byla zachována až do výšky asi 1,5 metru. 10 metrů široká berma oddělila stěnu pevnosti a první z dvou příkopů, každý o šířce 4,6 metrů a hloubce 1,2 metrů a od sebe vzdáleném 2,1 metrů. Byla postavena na kosočtvercovém půdorysu a byla dostatečně velká na to, aby mohla ubytovat jak vojáky, tak kavalérii. Řada artefaktů byla z vykopávek na místě (např. vyřezávaný odtokový kryt) přenesena do Hunterského muzea na Glasgowské univerzitě a jsou v expozici. \n\nV blízkosti pevnosti jsou dobře zachovalé pozůstatky římského lázeňského domu a středověké kopie původního římského mostu nad South Calder Water. Vzdálenost od termálních lázní (koupelen) k pevnosti naznačuje, že existují další, dosud neobjevené struktury. \n"}
{"id": "1303821", "url": "https://cs.wikipedia.org/wiki?curid=1303821", "title": "Barfování", "text": "Barfování\n\nBarfování (zkráceně barf) je způsob výživy pro domácí zvířata, který spočívá v myšlence se co nejblíže přiblížit přirozené stravě daného zvířete, kdyby žilo divoce v přírodě. Nejčastěji se toto téma spojuje s krmením domácích psů a koček a pod pojmem se tedy skrývá fakt, že majitel svého domácího mazlíčka krmí hlavně syrovou svalovinou, vnitřnostmi i kostmi, které se doplňují o přílohy. \n\nK syrovému masu se zvířatům podávají i přílohy, které jsou, pokud možno, také syrové. Některé přílohy jsou vařené, jde např. o rýži nebo těstoviny. Mezi syrové přílohy patří zejména ovoce, zelenina, vejce nebo bylinky. Ačkoliv se to málo ví, i divoký vlk zařazuje do své potravy ovoce, zeleninu, obiloviny, trávu nebo byliny, a to nejen tak, že je sám vyhledává, ale také díky tomu, že pojídá obsah žaludku své býložravé kořisti. \n\nBarfování je mezi způsoby krmení zvířete nejblíže přirozenému stavu. Díky tomu, že neprochází krmivo tepelnou úpravou, se zachová jeho bioaktivita, tedy zachovají se potřebné enzymy, minerály a vitamíny. V extrudovaném suchém krmivu nebo v masových konzervách jsou vitamíny uměle dodávány. \n\nPsi a kočky krmení barfem produkují méně exkrementů (díky velké využitelnosti potravy) a pravidelné drcení a pojídaní kostí udržuje v dobré kondici i jejich zuby. Uvádí se také, že zvíře na syrové stravě nemívá tak často potíže s parazity, má zdravější srst a je vitálnější. \n\nKrmná dávka se odvíjí nejen od velikosti psa (na rase zde nezáleží), ale i od životního stádia a jeho aktivitě. Štěňatům, březím nebo kojícím fenám a také psům v zátěži (např. pravidelný sport) se podává větší podíl svaloviny. Psům běžně aktivním (občasné výlety + venčení) se může krmení sestávat rovnoměrně z živočišné i rostlinné složky. \n\nKrmná denní dávka se vypočítá jako 2-3 % ze zdravé váhy psa. Štěňatům do 1 roku života se podává z počátku větší množství krmiva, a to až 7 % jeho hmotnosti s tím, že se postupně s růstem dávky snižují až na standardní dávku 2-3 % v 1 roce stáří psa. \n\n\n"}
{"id": "1303826", "url": "https://cs.wikipedia.org/wiki?curid=1303826", "title": "One More Light", "text": "One More Light\n\nOne More Light je sedmé studiové album skupiny Linkin Park. Pilotní singl \"Heavy\" vyšel 16. února 2017. Album samotné vyšlo 19. května 2017. Album představuje výrazný odklon od hudebních žánrů, na které byli fanoušci kapely zvyklí, a výrazně inklinuje k pop music.\n\n\n\n\n"}
{"id": "1303832", "url": "https://cs.wikipedia.org/wiki?curid=1303832", "title": "Izotopy kyslíku", "text": "Izotopy kyslíku\n\nExistují tři stabilní izotopy kyslíku (O): O, O a O.\n\nByly také popsány radioizotopy kyslíku s nukleonovými čísly 12-28., všechny s krátkým poločasem přeměny; nejdelší poločas má O, 122,24 sekund. Nejméně stabilní je O s poločasem 5,80(30)×10s.\n\nPřírodní kyslík se skládá ze tří stabilních izotopů, O, O a O, nejběžnější je O (přirozený výskyt 99,762 %). V závislosti na zdroji se relativní atomová hmotnost přírodního kyslíku pohybuje od 15,999 03 do 15,999 77 (obvykle se používá 15,999 nebo 15,999 4).\n\nRelativní zastoupení O mezi izotopy kyslíku je vysoké, protože je to hlavní produkt jaderných reakcí během vývoje hvězd, jedná se o primární izotop, což znamená, že může být vytvořen ve hvězdách, které původně obsahovaly pouze vodík. Většina tohoto izotopu je vytvořena na konci heliové fúze; 3-alfa reakcí se vytvoří C, jenž může pohltit další jádro He za vzniku O. Další O vzniká spalováním neonu.\n\nO i O jsou sekundární izotopy, k jejich syntéze je třeba přidat další jádro. O vzniká hlavně přeměnou vodíku na helium během CNO cyklu a je tak běžný v místech, kde hvězdy spalují vodík. Většina O vzniká, když N (vytvořený při CNO cyklu) pohltí jádro He, takže tento izotop se hojně vyskytuje v oblastech bohatých na helium.\nNa vytvoření jádra síry z dvou jader kyslíku je třeba teplota kolem 10 K.\n\nLátkové množství bylo dříve stanovováno podle kyslíku, 1 mol ~ 0,016 kg kyslíku, ovšem ve fyzice se tato hmotnost vztahovala na O, kdežto v chemii na přírodní směs izotopů kyslíku.\n\nJe známo čtrnáct radioizotopů kyslíku, nejstabilnější jsou O, s poločasem přeměny 122,24 s, a O s poločasem 70,620 s. Všechny ostatní mají poločasy kratší než 27 s, většinou pod 100 ms. Nejčastějším způsobem přeměny radioizotopů lehčích než stabilní izotopy je beta plus přeměna na dusík a u těžších beta minus přeměna na fluor.\n\nKyslík-13 je nestabilní izotop kyslíku. V jeho jádru se nachází 8 protonů a 5 neutronů. Jeho spin je -3/2, poločas přeměny 8,58 ms a relativní atomová hmotnost 13,024 8. Přeměňuje se elektronovým záchytem na dusík-13 s uvolněním energie 17,765 MeV. Vzniká přeměnou fluoru-14.\n\nKyslík-15 je izotop kyslíku často používaný v pozitronové emisní tomografii (PET). Jeho jádro se skládá z osmi protonů a sedmi neutronů, relativní atomová hmotnost činí 15,003 065 4 a poločas přeměny je 122,24 s. Připravuje se v cyklotronu ostřelováním jader dusíku-14 deuterony.\n"}
{"id": "1303835", "url": "https://cs.wikipedia.org/wiki?curid=1303835", "title": "Christian Merli", "text": "Christian Merli\n\nChristian Merli (* 12. srpen 1972, Trento, Itálie) je italský automobilový závodník a závodník na zimních skútrech. Je účastník mistrovství Evropy v závodech automobilů do vrchu v kategorii 2 se sportovním prototypem Osella FA30 EVO LRM Zytek. Christian Merli je dvojnásobným mistrem Evropy v závodech automobilů do vrchu v kategorii 2 (2018, 2019). \n\nChristian Merli se narodil v roce 1972 v Trentu pod legendárním vrcholem Monte Bondone, kde se jezdí závod do vrchu Trento-Bondone od roku 1925. Jeho závodní kariéra začala vzkvétat při závodech sněžných skútrů, velmi populární disciplíny na severu Itálie, kde se od roku 1993 pravidelně umísťoval na předních příčkách. O letní pauze, mezi jednotlivými sezónami skútrařského šampionátu, vyplňoval svůj čas závody do vrchu, rally a závody na okruzích s vozy Peugeot 205 GTi a Peugeot 106. V sezóně 2004 si poprvé vyzkoušel jízdu se sportovním prototypem Lucchini P3-95M BMW u týmu Franze Tschagera při domácím závodě Trento-Bondone a od té chvíle se při závodech do vrchu objevuje jen v nejvyšší kategorii sportovních prototypů.\nS týmem někdejšího mistra Evropy v závodech automobilů do vrchu v kategorii 2 Franze Tschagera také startoval v sezóně 2005 v mistrovství Evropy v závodech automobilů do vrchu, kdy absolvoval kompletní program kontinentálního šampionátu s Osellou PA20s BMW. Mnozí zaznamenali jeho talent, už v první sezóně mezi evropskou elitou dokázal porážet Otakara Krámského či Giulia Regosu a svými časy byl blízko i tehdejšímu mistru Evropy v závodech automobilů do vrchu – Simone Faggiolimu. \n\nDalší sezóny se Christian Merli rozhodl pro starty v italském vrchařském šampionátu. Výborná konkurence na domácích vrších ho nutila ke zlepšování. Od sezóny 2006 se pravidelně potkával na závodech do vrchu s Davidem Baldim, Simone Faggiolim, Pasquale Irlandem či Denny Zardem. V sezónách 2006 a 2007 bojoval o úspěch s dvoulitrovým sportovním protototypem Osella PA21s Honda a výsledkem jeho snažení byla konečná druhá příčka v celkovém hodnocení šampionátu za Simone Faggiolim. \n\nDo nejvyšší kategorie italských závodů do vrchu se vrátil v sezóně 2008, kdy osedlal monopost Lola B99/50, tedy formuli F3000, jenž v té době představovala techniku s níž bylo možné absolutně vyhrát italský šampionát. Christianu Merlimu se s Lolou podařilo zopakovat druhé místo v italském šampionátu, ke kterému přidal dílčí vítězství v závodech i v sezóně 2009. Koncem sezóny 2009 dostal nabídku od Franze Tschagera podílet se na vývoji nového sportovního prototypu Picchio P4 Turbo, který chtěla značka Picchio nasadit proti Oselle FA30 a Simone Faggiolimu. Nový vůz Christiana Merliho zaujal a on přijal nabídku na post továrního jezdce. Sezóna 2010 se stala sezónou vývojovou a Christian Merli se spolu s týmem Frantze Tschagera snažil vůz odladit, tak aby byl konkurenceschopný. Netradiční koncepce vozu s karbonovým šasi, propracovanou aerodynamikou a přeplňovanou pohonnou jednotkou byla rychlá, ale Christiana Merliho srážely z předních příček četné technické potíže. Situace se výrazně změnila v sezóně 2011, kdy se Christian Merli dokázal prosadit a vyhrál absolutně dva závody CIVM (Chamionato italiano velocita montagna – mistrovství Itálie v závodech automobilů do vrchu), ovšem v celkovém hodnocení šampionátu to opět stačilo jen na druhou příčku za Simone Faggiolim, nicméně Christian Merli byl vítězem ve skupině dvoumístných sportovních prototypů (E2B).\n\nPo sezóně 2011 Christian Merli odešel od týmu Picchio a vydal se vlastní cestou v italském vrchařském šampionátu, pokračoval s vlastním týmem a s lehkým sportovním prototypem Radical ProSport a byť ve svém voze neměl dostatek výkonu proti dvoulitrovým prototypům dokázal vyhrávat. V konečném hodnocení italského vrchařského šampionátu zvítězil ve skupině E2B (skupina dvoumístných sportovních prototypů) a v celkovém hodnocení italského vrchařského mistrovství – CIVM 2012 získal opět druhé místo za Simone Faggiolim.\n\nChristian Merli se pro sezónu 2013 vrátil do sportovního prototypu ke značce Osella. Jeho kroky směřovaly do kokpitu Osella PA2000 Honda s dvoulitrovým atmosférickým motorem a velmi příznivým poměrem váha/výkon, což bylo hlavní předností vozidla. Vůz byl připraven podle FIA evropských předpisů pro skupinu E2-SC a Christian Merli pokračoval v soubojích v italském vrchařském šampionátu. S tovární podporou Osella Engineering představil s Osellou PA2000 Honda novou filozofii, s níž se mu dařilo porážet větší a těžší speciály s třílitrovými výkonnějšími motory. Na Osellu FA30 Zytek, kterou řídil Simone Faggioli, však nestačil. Christian Merli skončil v sezóně 2013 druhý v celkovém hodnocení CIVM i přes celkových šest vítězství v jednotlivých závodech a jako vítěz skupiny dvoumístných sportovních prototypů (E2B).\n\nRok 2014 představoval pro Christiana Merliho velkou změnu. Naplno spojil své jezdecké umění s továrnou Enza Oselly a stává se z něho tovární jezdec Osella Engineering. Stále ovšem servisoval svůj vůz u vlastního týmu, ale k dispozici měl inženýry Osella Engineering Srl. a pneumatikářské firmy Avon Tyres. Christianu Merlimu uvolnil místo u Oselly odchodem k francouzské Normě Simone Faggioli. Christian Merli v sezóně 2014 zkoušel najít recept na Simone Faggioliho s upraveným vozem Osella PA2000 EVO Honda, tedy s dvoulitrovým atmosférickým motorem a novými aerodynamickými úpravami. Christian Merli s Osellou PA2000 EVO pokračoval ve výborných výsledcích, což potvrzovaly dosažené časy v závodech, porážel všechny soupeře, jen Simone Faggioliho se mu překonat nedařilo i když byl svými časy velmi blízko. Sezónu završil Christian Merli opět jako druhý nejrychlejší v celkovém hodnocení italského vrchařského mistrovství – CIVM 2014 a stejně tak ve skupině dvoumístných sportovních prototypů (E2B).\n\nVýborné výsledky ze závěru sezóny 2014 prohloubily spolupráci Christiana Merliho s týmem Osella Engineering, pro další sezónu tým nasadil novou evoluci Oselly FA30 s označením EVO. Byla to reakce na nemožnost použít motor většího obsahu v typu Osella PA2000 EVO a Christian Merli byl opět pověřen spoluprací při vývoji. Osella FA30 EVO používala v první fázi pohonnou jednotku RPE, osmiválcový prototypový motor vyznačující se lehkou konstrukcí. Sezóna 2015 byla ve znamení vývoje celého vozu a Christian Merli bojoval v italském vrchařském šampionátu CIVM a ve vybraných závodech mistrovství Evropy v závodech automobilů do vrchu. V dílčích závodech se Christianu Merlimu podařilo potvrdit rychlost jeho nového vozu, ale také jeho tým trápila nespolehlivost nové pohonné jednotky. Konečným výsledkem sezóny 2015 bylo pro Christiana Merliho druhé místo v absolutním hodnocení italského šampionátu závodů do vrchu CIVM a vítězství ve skupině monopostů E2M.\n\nNadějné výsledky sezóny 2015 byly základem pro rozhodnutí pro účast týmu Osella Engineering a Christiana Merliho v kompletním kalendáři mistrovství Evropy v závodech automobilů do vrchu. Christian Merli se vrátil po 11 letech na tratě kontinentálního šampionátu a jediným vážným soupeřem o zisk titulu vrchařského mistra Evropy mu byl opět Simone Faggioli. V nepřímém boji (Christian Merli s monopostem Osella FA30 RPE patřil do skupiny E2-SS a Simone Faggioli bodoval ve skupině E2-SC se sportovním prototypem Norma M20FC Zytek) se po čas celého mistrovství dělili o první pozici průběžného pořadí, tedy o šanci na zisk titulu vrchařského mistra Evropy. Rozhodnutí padlo až při slovinském závodě v Ilirské Bistrici, kde Simone Faggioli nastoupil s vozem Osella FA30 Zytek ve stejné skupině E2-SS a v přímém souboji porazil Christiana Merliho a získal tak rozhodující náskok pro vítězství v celém šampionátu v rámci kategorie 2. Christian Merli skončil v sezóně 2016 druhý jako vicemistr Evropy v závodech automobilů do vrchu v kategorii 2.\n\nPokračování spolupráce Osella Engineering a Christiana Merliho v sezóně 2017 přineslo další posun v rychlosti při závodech mistrovství Evropy v závodech automobilů do vrchu. Třetí sezóna Christiana Merliho v kontinentálním vrchařském šampionátu přinesla velký posun v dosahovaných časech, které přišly i díky změně pohonné jednotky Oselly FA30, která byla opatřena osmiválcovým motorem Zytek v úpravě společnosti Fortech. Christian Merli zaznamenal celkově 7 traťových rekordů na vrchařských závodech mistrovství Evropy. Christian Merli zvítězil v šesti závodech v absolutním pořadí, nicméně díky ztrátě ve francouzském Mont Dore (jel jen za poloviční bodové hodnocení pro nedostatek startujících ve skupině E2-SS) a nedokončeném závodě v Ilirské Bistrici (technický problém během druhé závodní jízdy) zaostal v hodnocení kategorie 2 za Simone Faggiolim a získal podruhé za sebou trofej FIA a celkové druhé místo v šampionátu mistrovství Evropy v závodech automobilů do vrchu 2017. \n\nV sezóně 2018 zaznamenal Christian Merli nejlepší výsledek své vrchařské kariéry, když se mu podařilo s podporou Osella Engineering docílit titulu mistra Evropy v závodech automobilů do vrchu v kategorii 2. V rámci skupiny E2-SS nastupoval v průběhu celé závodní sezóny s prototypem Osella FA30 EVO Zytek LRM. V roce 2018 se stal jednoznačným vítězem ve své kategorii, když se mu podařilo zvítězit v deseti závodech sezóny v rámci skupiny E2-SS a zároveň zajel 8 absolutních traťových rekordů v rámci závodů ME (Col Saint Pierre ; Rampa da Falperra ; Subida Al Fito ; Ecce Homo Šternberk ; Glasbach ; Ascoli Piceno ; Dobšinský kopec ; Limanowa ). Spolu s evropským programem dokázal v sezóně 2018 Christian Merli absolvovat i většinu závodů z domácího italského šampionátu a v dramatickém závěru, kde rozhodoval každý bod v hodnocení CIVM, triumfoval i v italském vrchařském šampionátu v celkové klasifikaci. Zlatou tečku za povedenou sezónou udělat při říjnovém závodě FIA Hill Climb Masters 2018 v italském Gubbiu, kdy si poradil se všemi účastníky v rámci kategorie 4 i celého startovního pole a nejrychlejším časem dne a novým traťovým rekordem si zajistil zlatou medaili z tohoto závodu šampionů.\n\nObhajoba evropského titulu v kategorii II. ze sezóny 2018 byla hlavním cílem Christiana Merliho v roce 2019, kdy opět startoval v rámci mistrovství Evropy v závodech automobilů do vrchu. V první polovině sezóny nenašel ve skupině E2-SS přemožitele a ve všech pěti odjetých podnicích zvítězil. K vítězství přidal i čtyři nové traťové rekordy (Col Saint Pierre ; Rechberg ; Rampa da Falperra ; Ecce Homo Šternberk ). Stejných výsledků dosáhl i v druhé polovině a s maximálním bodovým ziskem a celkovým počtem deseti vítězství ve skupině E2-SS se stal společně s Italem Simonem Faggioli mistrem Evropy FIA Mistrovství Evropy v závodech automobilů do vrchu v kategorii 2. Christian Merli se tím stal dvojnásobným držitelem mistra Evropy v závodech automobilů do vrchu.\n\n\n"}
{"id": "1303842", "url": "https://cs.wikipedia.org/wiki?curid=1303842", "title": "Dějiny Kutné Hory", "text": "Dějiny Kutné Hory\n\nHistorie Kutné Hory sahá do 13. století a vznik města je spjat s tradicí stříbrných dolů v této oblasti, sahající do 10. století. Václav II. vydal roku 1300 nový horní zákon (\"Ius regale montanorum\", IRM) o královských právech nad těžbou stříbra a mincovnictvím, kterým zavedl novou minci, brzy po celé Evropě známý a ceněný pražský groš, ražený právě v Kutné Hoře. Roku 1318, zhruba 20 let po začátku stříbrné horečky, která sem přivedla několik tisíc lidí, se stala prudce rostoucí osada královským městem, když dostala městská práva od krále Jana Lucemburského. Na přelomu 14. a 15. století město dále posiloval Václav IV.; z tohoto období pochází známý Chrám svaté Barbory. V roce 1409 zde Václav IV. podepsal dekret kutnohorský. Úpadek města nastal během husitských válek, kdy bylo město několikrát napadeno a mezi obyvatelstvem probíhaly národnostní a náboženské šarvátky. V roce 1424 pak město důkladně vypálil Jan Žižka a nově je osídlili táborští. Město se začalo opět vzmáhat až za krále Jiřího z Poděbrad a velmi jej podporoval následující král Vladislav II. Jagellonský, který v něm byl králem zvolen. Na konci 15. století už město svým významem konkurovalo Praze, ale následující století přineslo konec ražby pražského groše, pokles výnosu dolů a nižší rentabilitu těžby v důsledku dovozu levného stříbra ze Španělskem ovládnuté Jižní Ameriky. V 18. století vzrostl počet obyvatel města z asi 2,7 na 7 tisíc, v následujícím století až ke 14 tisícům a ve století 20. na současných asi 20 tisíc obyvatel.\n\nV blízkosti Kutné Hory je již v 10. století doloženo slavníkovské hradiště Malín. V okolí dnešního města se vyskytovalo stříbro patrně i na povrchu. S těžbou stříbra možná souviselo i založení cisterciáckého kláštera v sousedním Sedlci, prvního kláštera tohoto řádu v Čechách. Sedlecký klášter založil roku 1142 Miroslav z Cimburka, významný dvořan knížete Vladislava II., ve spolupráci s pražským biskupem Jindřichem Zdíkem. Klášter byl osazen mnichy z Waldsassen v Horní Falci (dnes Bavorsko], který patřil do řádové linie, jež se věnovala hornictví. To by mohlo vysvětlit, proč byl – proti běžné řádové praxi – založen v krajině už osídlené a kultivované. Klášteru patřily pozemky, na nichž pozdější město vyrostlo, stejně tak i řada vesnic v okolí. Jako každý cisterciácký klášter se i ten sedlecký stal centrem vzdělanosti a kultivace okolní krajiny. Podle pověsti mnich pracující na poli objevil na místě pozdější osady tři stříbrné pruty a místo nálezu označil svou kutnou (částí oděvu). Odtud je možná odvozen název „Kutná Hora“. Druhé vysvětlení názvu města je spjato s dobýváním stříbrných rud, kterému se říkalo „kutání“.\n\nBlízká města Čáslav i Kolín dostala již kolem roku 1260 jihlavské horní právo, patrně proto, že měšťané v okolí těžili stříbro, a o málo později se objevuje i název osady \"Cuthna Antiqua\" – Stará Kutna, jež patrně stála blíže k sedleckému klášteru. Osada snad zanikla za válek krále Přemysla Otakara II. s Rudolfem Habsburským, který roku 1278 v Čáslavi uzavřel mír s Otou V. Braniborským.\n\nPočátkem vlády krále Václava II. vypukla v lokalitě dnešní Kutné Hory „stříbrná horečka“. Několik tisíc lidí z blízkého i dalekého okolí se sem přistěhovalo za prací a obživou, mnoho z nich až z německých krajů. Tak patrně vznikla na kopci nad údolím Vrchlice hornická osada, latinsky \"Mons Cuthna\", s velmi nepravidelným plánem, jehož stopy jsou v ulicích města dodnes patrné. Ještě roku 1289 se o soudní pravomoc nad osadou přela města Kolín a Čáslav, ale od roku 1291 už mělo město vlastní soud a královský horní úřad. Koncem 13. století poskytoval zdejší revír zhruba jednu třetinu produkce stříbra v Evropě. Roku 1300 město nechalo vystavět první dřevěné hradby.\n\nKolem roku 1300 vydal Václav II. nový Královský horní zákon (Ius regale montanorum), který stanovil královská práva nad těžbou stříbra i mincovnictvím, zavedl jednotnou minci a ražení soustředil v Kutné Hoře. Pod vedením italských odborníků, pocházejících z Florencie, se v nové mincovně, jejíž zachovaná budova se podle nich jmenuje Vlašský dvůr, začaly roku 1300 razit věhlasné pražské groše, jedna z nejdůležitějších mincí v tehdejší Evropě. V letech 1304 a 1307 byla Kutná Hora dvakrát obléhána vojskem Albrechta I. Habsburského, obyvatelé ji však narychlo opevnili a ubránili. Roku 1318 byla Kutná Hora povýšena na královské město a dostala různá privilegia.\n\nBohatství kutnohorských dolů – zejména šachty Osel – se stalo jedním z pilířů královské moci v Čechách a hlavním zdrojem prostředků na velkolepé stavby Lucemburků po celé 14. století. Králové Karel IV. i Václav IV. si proto města velmi hleděli, podporovali je v různých sporech i při zvelebování městských staveb. Vlašský dvůr se stal sídlem krále Václava IV. Ve druhé polovině 14. století vznikl kostel sv. Jakuba a šest dalších, radnice a další stavby, a město dostalo hradbu se šesti branami. K roku 1363 je zmiňována i městská škola.\n\nVzhledem ke klášternímu původu Kutné Hory spadaly městské kostely pod správu sedleckého kláštera, který sídlil mimo samotné město. Pro vyřešení této situace vzniklo roku 1384 hornické bratrstvo pro stavbu nového, tzv. „horního“ (tj. hornického, důlního) chrámu sv. Barbory na pozemcích vyšehradské kapituly a za městskou hradbou. I když výnos dolů v té době již klesal, stavební činnost rostla a král Václav IV. dal rozšířit Vlašský dvůr, kde často býval a roku 1409 zde podepsal Dekret kutnohorský o novém rozdělení pravomocí na pražské univerzitě. Roku 1413 horníci přepadli Malín a pobili obyvatele, protože jim bránili v dolování. V roce 1416 pak horníci zavraždili královského vyslance a ve městě se rozhořely spory mezi českým obyvatelstvem a bohatými měšťany, kteří byli většinou německého původu, i spory náboženské.\n\nRoku 1419 začalo město pronásledovat kališníky a mnoho jich dalo naházet do opuštěných šachet. Roku 1420 podporovalo město císaře Zikmunda Lucemburského, ale když 1421 Jan Žižka vydrancoval sedlecký klášter, podrobilo se Janu Želivskému s tím, že odpůrci kalicha musí město opustit. Když Zikmund z města 1422 ustoupil, založil požár, který měšťané uhasili. Roku 1424 však město důkladně vypálil Žižka a nově osídlili táborští, kteří zde vládli až do bitvy u Lipan 1434. Mince v té době velmi upadla, razily se jen špatné haléře a obchod v Čechách přešel na míšeňské groše.\n\nRoku 1436 sjednal král Zikmund zajímavé vyrovnání nových majitelů se starými i náboženský smír. Roku 1444 byl ve Vlašském dvoře zvolen hejtmanem pozdější král Jiří z Poděbrad a odtud roku 1448 táhl dobývat Prahu. Král Jiří výrazně přispěl k rekonstrukci Vlašského dvora. V Kutné Hoře pak sbíral vojsko proti uherskému králi Matyáši Korvínovi, jehož pak v roce 1469 u Vilémova zajal.\n\nRoku 1471 po smrti krále Jiřího svolala královna Johana z Rožmitálu do královské audienční síně Vlašského dvora sněm k volbě nového krále. Sněm se konal ve dnech 20. – 28. května. Bylo velkou zásluhou právě Johany, osobnosti respektované oběma stranami (pod jednou i pod obojí), že na sněmu byla prosazena Jiřího závěť a 27. května 1471 zde byl zvolen českým králem Vladislav Jagellonský. Dá se říci, že touto volbou, značně ovlivněnou v zákulisí Johanou a synem Jiřího z prvního manželství Jindřichem, byly v Kutné Hoře změněny dějiny střední Evropy, a to ve velmi vypjaté situaci ohrožení země uherským vojskem. Vladislav II. Jagellonský pak za své vlády Kutnou Horu velmi podporoval.\n\nV té době se díky lepší technice opět zvýšil výnos dolů a dosáhl vrcholu, což se projevilo i ve stavební činnosti a roku 1489 zde Martin z Tišnova vytiskl bohatě ilustrovanou Bibli kutnohorskou. Od roku 1489 sídlili v Kutné Hoře italští biskupové, kteří světili kněze pod obojí, konaly se zde zemské sněmy a město konkurovalo svým významem Praze.\n\nPo roce 1530 začal výnos dolů opět klesat, šachty se zalévaly vodou a opouštěly. Po stavovském odporu 1547 ztratilo město část svých svobod a roku 1550 se přestaly razit pražské groše. Úpadek pak rychle pokračoval také proto, že přísun stříbra z Jižní Ameriky srazil jeho cenu a dolování se přestalo vyplácet. Kutnohorské poměry v 16. století zachycují anekdotické paměti Mikuláše Dačického z Heslova (1555–1610). \n\nRoku 1538 byl v Kutné Hoře otevřen pivovar založený rodem Dačických z Heslova.\n\nKutnohorský purkmistr Jan Šultys z Felsdorfu, dříve mincovní úředník, se stal za českého stavovského povstání proti Habsburkům jedním z členů stavovského direktoria. Po bitvě na Bílé hoře byl jedním z 27 pánů, kteří byli roku 1621 v Praze na Staroměstském náměstí popraveni; jeho hlava pak visela přes sto let na městské bráně.\n\nRoku 1623 byli vypovězeni nekatoličtí duchovní, morovou epidemií 1625 a exilem se počet obyvatel snížil o čtvrtinu. Ferdinand II. Štýrský městu zkonfiskoval část statků a věnoval jezuitům, kteří zde roku 1626 založili latinskou školu a vedle chrámu sv. Barbory vybudovali velkolepou kolej. V té pak vyučovali například Bohuslav Balbín, Jiří Plachý-Ferus, historik města Jan Kořínek a další. I když těžba skomírala a roku 1726 byla úplně zastavena, město se pomalu hospodářsky vzpamatovalo. V Kutné Hoře působila v 18. století řada vynikajících umělců, jako Kilián Ignác Dientzenhofer, František Maxmilian Kaňka a Petr Brandl, který zde 1735 zemřel a je pochován v kostele Matky Boží Na Náměti. V letech 1770 a 1823 však poničily město velké požáry.\n\nKutná Hora hrála významnou roli v českém národním obrození. Narodili se zde archeolog Jan Erazim Vocel a dramatik Josef Kajetán Tyl. V letech 1850–1851 zde žil a pracoval Karel Havlíček Borovský a vzniklo zde mnoho národních spolků a sdružení. Koncem 19. století byly gotické stavby obnoveny a chrám sv. Barbory v letech 1884–1893 dostavěn Josefem Mockerem.\n\nBěhem První republiky byla Kutná Hora spíše ospalým městem, jakkoliv se to snažila městská správa změnit a přilákat do města nový život a mladší populaci. Na druhou stranu měla ale vysokou kulturní úroveň a byla městem památek a výletníků. Ve městě právě během tohoto období probíhaly v částech města bezprostředně přilehlých k historickému jádru stavební aktivity, které dodnes určují jejich charakter. Vznikly tak například moderní Dvořákův \"Monument padlým\" před Hrádkem, Krohovy domy, Machoňův Okresní úřad nebo Podzemného činžovní dům. Tyto stavby ukázaly, že Kutnou Horu lze dále rozvíjet tak, aby nebyly dotčeny její historické části a aby moderní stavby daly městu důstojný rámec.\n\nRoku 1950 byly ke Kutné Hoře připojeny obce Kaňk, Perštejnec a Sedlec.\n\nV roce 1995 došlo ke slavnostnímu zápisu města Kutná Hora na Seznam světového kulturního a přírodního dědictví UNESCO.\n\nKutnohorští havíři jsou také historickou látkou, již literárně zpracoval ve \"Starých pověstech českých\" český spisovatel Alois Jirásek, či kutnohorský rodák Josef Kajetán Tyl v díle \"Krvavý soud aneb Kutnohorští havíři.\"\n\n\n"}
{"id": "1303843", "url": "https://cs.wikipedia.org/wiki?curid=1303843", "title": "Broch Burroughston", "text": "Broch Burroughston\n\nBroch Burroughston je broch z doby železné, který se nachází na ostrově Shapinsay na ostrovech Orkneje ve Skotsku. Stavba vykopaná v polovině 19. století je stále dobře zachována. \n\nBurroughston Broch má výhled na Severní moře v severovýchodním rohu ostrova Shapinsay, asi 4 míle od mola trajektu. Mírně na jih leží Linton Bay. Broch stojí na úpatí mírně svažujícího se pole těsně nad nízkým skalnatým pobřežím. \n\nStěny mají vnější průměr přibližně 18 metrů a vnitřní průměr přibližně 10 metrů. Zvenku se budova jeví jako travnatá mohyla. Vstupní chodba je na východní straně a je asi 4 metry dlouhá, 1,2 metru široká a 1,8 metru vysoká. Je tu prodloužená místnost otevřená z levé strany průchodu. Uvnitř je stále vidět vnější strana horní galerie a stopy otvoru k horní galerii. Hluboká studna je v podlaze: v horní části je suché kamenné zdivo, dolní část je řezána do skály. Ve svažitém prostoru před vchodem jsou stopy staveb, které jsou nyní pokryty trávníkem. Stěna, příkop a hradba, které pravděpodobně obklopovaly broch, jsou stále patrné kolem struktury.\n\nVykopávky proběhly kolem roku 1862 (krátce po objevu Maes Howe) dělníky pracujících pro plukovníka D. Balfoura pod vedením George Petrieho. Petrie vyhotovil poznámky o strukturách, zatímco sir Henry Dryden vypracoval plány. Výkop byl omezen na vnitřní část brochu a na malou plochu hned za vchodem. O nálezech je známo jen málo informací. Podle Petrieho to byly většinou fragmenty jeleních rohů, mnoho kostí ovcí a skotu a několik hrubých kamenných nádob různých velikostí, včetně patrně trojúhelníkové lampy.\n"}
{"id": "1303851", "url": "https://cs.wikipedia.org/wiki?curid=1303851", "title": "Montsoult", "text": "Montsoult\n\nMontsoult je francouzská obec v departementu Val-d'Oise v regionu Île-de-France. V roce 2014 zde žilo 3 431 obyvatel.\n\nSousední obce jsou: Attainville, Baillet-en-France, Chauvry, Maffliers, Nerville-la-Forêt a Villiers-Adam.\n\n\"Počet obyvatel\"\n\n\n"}
{"id": "1303856", "url": "https://cs.wikipedia.org/wiki?curid=1303856", "title": "Víc než dost", "text": "Víc než dost\n\nVíc než dost (v britském originále: Plenty, dalším českým názvem Hojnost) je britský dramatický film z roku 1985. Režisérem filmu je Fred Schepisi. Hlavní role ve filmu ztvárnili Meryl Streep, Charles Dance, Tracey Ullman, John Gielgud a Sting.\n\nFilm získal dvě nominace na cenu BAFTA, konkrétně v kategoriích nejlepší herec ve vedlejší roli(Gielgud) a nejlepší herečka ve vedlejší roli (Ullman).\n\n\n\n"}
{"id": "1303860", "url": "https://cs.wikipedia.org/wiki?curid=1303860", "title": "Administrativní dělení Nového Zélandu", "text": "Administrativní dělení Nového Zélandu\n\nNový Zéland se dělí v první úrovni členění dělí na 16 regionů (, ) a teritorium Chathamských ostrovů. Druhým stupněm jsou distrikty, kterých je celkem 67, přičemž 13 z nich jsou zároveň městy. Šest z nich zároveň tvoří region. Sedm distriktů se rozkládá na území dvou regionů a distrikt Taupo se rozkládá na území čtyř regionů. Centrálně mimo regiony a distrikty jsou spravovány také odlehlé Kermadekovy, Novozélandské subantarktické a Tříkrálové ostrovy.\n\nNový Zéland spolu s Cookovými ostrovy, Niue, Tokelau a Rossovou dependencí tvoří společenství zvané Novozélandské království.\n"}
{"id": "1303861", "url": "https://cs.wikipedia.org/wiki?curid=1303861", "title": "Rabbit Ears: The Tale of Peter Rabbit", "text": "Rabbit Ears: The Tale of Peter Rabbit\n\nRabbit Ears: The Tale of Peter Rabbit (v americkém originále: Rabbit Ears: The Tale of Peter Rabbit) je americký animovaný film z roku 1987. Hlavní role ve filmu ztvárnili Meryl Streep a Dennis Hopper.\n\n\n\n"}
{"id": "1303862", "url": "https://cs.wikipedia.org/wiki?curid=1303862", "title": "Rabbit Ears: The Tale of Mr. Jeremy Fisher", "text": "Rabbit Ears: The Tale of Mr. Jeremy Fisher\n\nRabbit Ears: The Tale of Mr. Jeremy Fisher (v americkém originále: Rabbit Ears: The Tale of Mr. Jeremy Fisher) je americký animovaný film z roku 1987. Hlavní role ve filmu ztvárnili Meryl Streep a Dennis Hopper.\n\n\n\n"}
{"id": "1303864", "url": "https://cs.wikipedia.org/wiki?curid=1303864", "title": "Mladý Herkules", "text": "Mladý Herkules\n\nMladý Herkules (v anglickém originále Young Hercules) je americký fantastický televizní seriál, který byl premiérově vysílán na stanici Fox v rámci dětského programového bloku Fox Kids Network letech 1998–1999, kdy bylo v jedné řadě natočeno celkem 50 dílů. Předcházel mu stejnojmenný pilotní film z roku 1998. \"Mladý Herkules\" vznikl jako prequel seriálu \"Herkules\", jehož titulního hrdinu sleduje během jeho mládí a dospívání. Oba seriály byly inspirovány příběhy o starořeckém hrdinovi Héraklovi (ve starověkém Římě jako Herkules).\n\nV pilotním filmu ztvárnil mladého Herkula Ian Bohen a jeho přátele Dean O'Gorman a Chris Conrad. Všichni tři hráli své postavy už dříve ve flashbacích v \"Herkulovi\". Po natočení filmu však neměl Bohen kvůli dalším pracovním závazkům čas se věnovat novému seriálu, proto byla postava mladého Herkula přeobsazena; roli tak získal Ryan Gosling.\n\n\n"}
{"id": "1303867", "url": "https://cs.wikipedia.org/wiki?curid=1303867", "title": "Výkřik ve tmě", "text": "Výkřik ve tmě\n\nVýkřik ve tmě (v australském originále: Evil Angels, americkým názvem A Cry in the Dark, dalším českým názvem Pláč ve tmě) je australsko-americký dramatický film z roku 1988. Režisérem filmu je Fred Schepisi. Hlavní role ve filmu ztvárnili Meryl Streep, Sam Neill, Bruce Myles, Neil Fitzpatrick a Charles Tingwell.\n\n\nFilm dále získal jednu nominaci na Oscara a 4 nominace na Zlatý glóbus.\n\n\n\n"}
{"id": "1303868", "url": "https://cs.wikipedia.org/wiki?curid=1303868", "title": "The Tailor of Gloucester", "text": "The Tailor of Gloucester\n\nThe Tailor of Gloucester (v kanadském originále: The Tailor of Gloucester) je kanadsko-americký animovaný film z roku 1988. Hlavní roli ve filmu ztvárnila Meryl Streep.\n\n\n\n"}
{"id": "1303869", "url": "https://cs.wikipedia.org/wiki?curid=1303869", "title": "Rabbit Ears: The Fisherman and His Wife", "text": "Rabbit Ears: The Fisherman and His Wife\n\nRabbit Ears: The Fisherman and His Wife je americký animovaný film z roku 1989. Hlavní role ve filmu ztvárnili Meryl Streep, Dennis Hopper a Jodie Foster.\n\n\n\n\n"}
{"id": "1303871", "url": "https://cs.wikipedia.org/wiki?curid=1303871", "title": "Tasman", "text": "Tasman\n\nTasman může znamenat:\n\n"}
{"id": "1303872", "url": "https://cs.wikipedia.org/wiki?curid=1303872", "title": "Ďáblice (film)", "text": "Ďáblice (film)\n\nĎáblice (v americkém originále: She-Devil) je americká filmová komedie z roku 1989. Režisérkou filmu je Susan Seidelman. Hlavní role ve filmu ztvárnili Roseanne Barr, Meryl Streep, Ed Begley, Jr., Linda Hunt a Sylvia Miles.\n\n\n\n"}
{"id": "1303873", "url": "https://cs.wikipedia.org/wiki?curid=1303873", "title": "Mistrovství světa v rallye 2017", "text": "Mistrovství světa v rallye 2017\n\nMistrovství světa v rallye 2017 byl 45. ročník série závodů mistrovství světa v rallye. Soutěž měla celkem 13 podniků, které se konaly v Evropě, Severní a Jižní Americe a Austrálii. Titul obhajoval Francouz Sébastien Ogier a Julien Ingrassia.\n\nV sezóně zvítězil Sébastien Ogier a Julien Ingrassia. O 32 bodů za nimi skončila belgická posádka ve složení Thierry Neuville a Nicolas Gilsoul a třetí místo obsadily Ott Tänak a Martin Järveoja. V šampionátu továrních týmů zvítězil M-Sport World Rally Team před Hyundai Motorsport o 83 bodů. Toyota GAZOO Racing WRC skončila třetí.\n\nPodnik sestával ze 13 soutěží v Evropě, Severní a Jižní Americe a Austrálii.\nBody získávají posádky na prvních 10 místech v cíli každé rallye. Pro pořadí jezdců se dále započítávaly body z Power Stage: pět pro vítěze až jeden bod pro pátého v pořadí.\n\nPro pořadí týmů měly týmy možnost nahlásit tři posádky, za které se budou udělovat body, ale ty se po skončení rallye udělují jen nejlepším dvěma z nich, které používaly vůz dle specifikace z roku 2017.\n"}
{"id": "1303877", "url": "https://cs.wikipedia.org/wiki?curid=1303877", "title": "Marlborough", "text": "Marlborough\n\nMarlborough může znamenat:\n\n"}
{"id": "1303878", "url": "https://cs.wikipedia.org/wiki?curid=1303878", "title": "Hannelore Kohlová", "text": "Hannelore Kohlová\n\nHannelore Kohlová, rozená Renner (7. března 1933, Berlín – 5. července 2001, Ludwigshafen am Rhein), byla první manželkou německého státníka Helmuta Kohla, který byl německým kancléřem v letech 1982–1998.\n\nJohanna Klara Eleonore Renner se narodila v Berlíně, ale dětství prožila v Lipsku. Otec Wilhelm Renner byl inženýr a pracoval ve funkci provozního ředitele vojenského podniku HASAG, až do skončení války nejmohutnějším podniku na východě Německa. Její matka Irene sloužila v pomocných armádních silách. Dcera Johanna se dobře učila, byla klidná a tichá. Již v dětství však dostala přezdívku Hannelore, vytvořenou sloučením částí jejích dvou jmen Johanna a Eleonore. Tato přezdívka se později stala jejím jediným jménem.\n\nV zimě 1944/45 odjela s dalšími dětmi do Döbelnu, kudy projížděly vlaky ze Sovětského svazu s raněnými německými vojáky. Dívky a mladé ženy pomáhaly s péčí raněným a uprchlíkům, v mrazu a v otevřených vagónech. Spousta z nich onemocněla a zemřela.\n\nNěmecký novinář Heribert Schwan v knize vydané po deseti letech od smrti Hannelore tvrdí, že na sklonku války, kdy bylo Sasko obsazeno Rudou armádou, byly Irene a Hannelore Renner obě znásilněny vojáky Rudé armády, kteří pak vyhodili Hannelore z okna „jako pytel cementu“, což přivodilo bolesti páteře, které ji sužovaly po celý zbytek života.\n\nPočátkem května 1945 přijela s matkou zpět do Lipska k Wilhelmu Rennerovi. V červenci toho roku, když západní Sasko a Durynsko opustili američtí vojáci a kontrolu nad oblastmi předali sovětským vojskům, rodina uprchla do Ludwigshafenu ve Falci, kde žili otcovi rodiče. Hannelore, její otec a matka zpočátku přebývali u prarodičů v prádelně a pak měnili bydliště ještě několikrát.\n\nHannelore pokračovala ve studiu, učila se anglicky a francouzsky a začala hrát na piano a na varhany. Po náhlé smrti svého otce se rozhodla pro povolání tlumočnice, když oba jazyky dokonale zvládla. Na jaře roku 1949 se při tanci setkala s osmnáctiletým Helmutem Kohlem, rodákem z Ludwigshafenu. Již tehdy Kohl aktivně působil v mládežnické organizaci křesťanských demokratů ve spolkové zemi Porýní-Falc. Když zjistil, že Hannelore chodí do tanečních, také se přihlásil a překvapil ji svojí houževnatostí.\n\nNámluvy budoucího kancléře se protáhly na téměř dvanáct let, za tu dobu jí napsal na dva tisíce dopisů. Až v roce 1960 se vzali. Tehdy Hannelore dokončila institut cizích jazyků v Mohuči (německy Mainz), když v době studií absolvovala stáž v Paříži. Po dokončení studia se stala diplomovanou tlumočnicí francouzštiny a angličtiny a nastoupila do velkého chemického koncernu BASF.\n\nTři roky po sňatku se narodil Walter, který dostal jméno po Kohlově starším bratrovi, jenž padl ve válce, a v roce 1965 se narodil Peter. Po narození synů pečovala o rodinu a současně plnila společenské povinnosti a věnovala svůj čas dobročinným aktivitám. Její manžel pokračoval v kariéře politika: ponejprv se stal poslancem, poté ministerským předsedou spolkové země Porýní-Falc, předsedou CDU v celém Západním Německu, až byl 1. října 1982 zvolen německým kancléřem.\n\nCoby manželka kancléře se Hannelore Kohlová chovala korektně a zdrženlivě. Odmítala rozhovory na politická témata, setrvávala ve stínu manžela a více se angažovala v dobročinných projektech. V roce 1983 byl z jejího podnětu zřízen fond pomoci nemocným s chorobami CNS, v jehož čele stanula. Jejím přičiněním nashromáždil zhruba 25 miliónů marek, které rozdělil mezi více než stovku německých klinik. Mimo to se věnovala vaření, vystupovala v kulinárních pořadech v televizi, kde připravovala manželova oblíbená jídla, a účastnila se zábavných talk-show. Veškeré honoráře věnovala na pomoc nemocným.\n\nV roce 1996 vydala knihu obsahující recepty německých národních pokrmů.\n\nI přes své značné pracovní vytížení trávil Helmut Kohl pravidelně dovolenou s manželkou a se syny. Ještě jako premiér Porýní-Falce dal ženě v roce 1975 jako dárek společný zájezd do Lipska (tehdy v NDR). Celá rodina také pravidelně jezdila na dovolenou k jezeru Wolfgangsee v Rakousku.\n\nKdyž se Gorbačov dostal v Sovětském svazu k moci a zahájil reformy domácí i zahraniční politiky, Kohl vycítil příležitost brzkého spojení SRN a NDR v jeden stát. Po osobním setkání v roce 1989 a po zjištění, že Gorbačov s myšlenkou znovusjednocení německého lidu souhlasí, ještě tu noc začal Kohl vytvářet plán. Hannelore byla u toho a na psacím stroji návrh sepsala.\n\nV roce 1993 dostala Hannelore Kohlová chřipku, užívala penicilin. V důsledku toho se u ní rozvinula zřídkavá choroba – alergie na světlo. Přinášela jí utrpení fyzické stejně jako duševní, obavu z kontaktu s denním světlem. Kvůli tomu se odstěhovala z tehdejšího sídelního města německé vlády Bonnu zpět do Ludwigshafenu. Protože bylo rozhodnuto o nemoci první dámy nemluvit, mnozí novináři se domnívali, že se manželé rozešli.\n\nNa veřejnosti se objevovala méně a méně a s novináři se pravidelně setkávala v nočním čase. Avšak v roce 1998, když Helmut Kohl hodlal kandidovat v příštích volbách na německého kancléře, Hannelore přemohla bolest, podporovala jej ve volební kampani a spolu s ním jezdila po celé zemi a sháněla hlasy. Ale ve volbách nakonec zvítězil Gerhard Schröder. Brzo poté, co Kohl prohrál volby, propukl v Německu politický skandál související s \"černými fondy\" jeho strany. Uprostřed skandálu tisk obvinil Kohla z praní špinavých peněz prostřednictvím Fondu pomoci nemocným chorobami CNS, jenž založila Hannelore. Později si zapsal do deníku: „Bál jsem se, že to moje žena nevydrží.“ Po tomto incidentu se skutečně stala ještě uzavřenější.\n\nPůldruhého roku před smrtí se choroba ještě zhoršila. Ve vile v Ludwigshafenu-Oggersheimu na Marbacher Straße měla celé dny spuštěny žaluzie a udržovala minimální teplotu. Ven vycházela jen v noci. Němečtí ani zahraniční lékaři jí nedokázali pomoci. Užívala silné medikamenty, zejména morfin. V dubnu 2001 v rozhovoru pro týdeník \"Welt am Sonntag\" přiznala: „Nevím, co mám udělat s mojí alergií. A lékaři to také nevědí.“ Kvůli nemoci se nemohla zúčastnit svatby mladšího syna s Turkyní Elif Sözen v Istanbulu 28. května 2001.\n\nHannelore Kohlová spáchala sebevraždu 5. července 2001. Následující den v 11:15 manželka šoféra a domácí pomocnice Kohlových Hilde Zeebergová zjistila, že její paní je mrtvá. Na dveřích pokoje byl připevněn lístek: „Včera jsem šla pozdě spát. Prosím nerušit, chci se vyspat.“ Pomocnice okamžitě zpravila policii.\n\nKohl se o smrti manželky dozvěděl na zasedání Spolkového sněmu v budově bývalého Reichstagu. Za půldruhé hodiny přiletěl do Ludwigshafenu. V jemu adresovaném dopise na rozloučenou napsala Hannelore Kohlová: „Vždycky jsem tě milovala. A děkuju za vše, cos pro mne udělal.“ Mimo to požádala muže, aby společnost přesvědčil, že zahynula při automobilové nehodě, po přečtení dopisu to však již nešlo. Takových dopisů zanechala celkem osm, adresovala je manželovi, oběma synům a některým přátelům (nikdo z nich obsah neprozradil). Zanechala ještě jeden volný list, který položila na viditelné místo, aby jej mohl přečíst první, kdo do pokoje vejde. Kohl a jeho synové se střídali u rakve do 13 hodin následujícího dne.\n\nPolicejní vyšetřování odhalilo, že Kohlova žena spáchala sebevraždu, když smíchala léky na spaní s morfinem a směs vypila brčkem. Prokuratura i příbuzní odmítli pitvu, neboť sebevražda byla nade vše zřejmá. Kohlova kancelář v oficiálním prohlášení uvedla: „Hannelore Kohlová odešla dobrovolně ze života, neboť nemohla déle snášet trýznivou bolest způsobenou alergií na světlo.“\n\nPřestože Hannelore Kohlová sama skoncovala se životem, představitel místního episkopátu řekl, že tato skutečnost nebude „překážkou provedení pohřbu dle církevního obřadu.“ Panychida proběhla 11. července v katolické katedrále ve Špýru, zúčastnilo se jí mnoho německých politiků: úřadující německý kancléř Gerhard Schröder s manželkou, choť německého prezidenta Johannese Raua Christina, Roman Herzog, jenž byl v době Kohlovy vlády německým prezidentem, předsedkyně CDU Angela Merkelová. Na dodržování pořádku dohlíželo na tisíc policistů.\n\nPo obřadu byla rakev s tělem převezena do Ludwigshafenu a uložena do rodinné hrobky Kohlových na hřbitově v Ludwigshafenu-Friesenheimu, kde již byli pochováni Kohlovi rodiče. Přestože jeho manželka byla protestantka, Kohl trval na tom, aby byla pochována na katolickém hřbitově.\n\nV roce 2004 vyšel první díl Kohlových pamětí, který zachycuje období do roku 1982. Knihu věnoval její památce a zdůraznil: „Bez ní, bez mé Hannelore, by mé úspěchy nebyly.“ Téhož roku bylo nábřeží Rýnа v Ludwigshafenu pojmenováno po Hannelore Kohlové.\n\nOpera , inspirovaná tragickým osudem Hannelore, měla 19. srpna 2004 premiéru v Berlíně-Neuköllnu, libreto napsala Dea Loher, hudbu složil Wolfgang Böhmer. V prosinci téhož roku měl v Bonnu premiéru balet na stejné téma Johanna Kresnika.\n\nNěmecký novinář Heribert Schwan, který manžele dobře znal a o Kohlovi natočil dokumentární film, vydal deset let po smrti Hannelore knihu \"Die Frau an seiner Seite – Leben und Leiden der Hannelore Kohl\". Manželka německého kancléře mu v roce 1985 dala první televizní interview. Podle Schwanova vyjádření kontakty s Helmutem Kohlem již dávno ztratil a ten na vydání knihy o zemřelé manželce nereagoval.\n\nSynové Hannelore Kohlové se svými rodinami žijí trvale v USA (Walter) a v Londýně ve Spojeném království (Peter). Kohl sám byl ještě do roku 2002 poslancem Spolkového sněmu a žil v Berlíně. V roce 2008 se oženil se 43letou Maike Richterovou, tehdy zaměstnankyní německého ministerstva průmyslu, kterou znal od roku 1994 z doby jejího působení v kancléřském úřadu v Bonnu. Walter ani Peter na svatbu otce a nevlastní matky nepřijeli.\n\n"}
{"id": "1303880", "url": "https://cs.wikipedia.org/wiki?curid=1303880", "title": "Burning Blue", "text": "Burning Blue\n\nBurning Blue je americký hraný film z roku 2013, který režíroval D.M.W. Greer podle vlastního scénáře a vlastního stejnojmenného románu z roku 1992. Film zachycuje situaci v americkém námořnictvu v období politiky tzv. \"Don't Ask, Don't Tell\". Film měl premiéru na filmovém festivalu Frameline.\n\nPoručíci Daniel Lynch a Will Stephensen jsou nejlepší přátelé a zároveň stíhací piloti Námořnictva USA létající na McDonnell Douglas F/A-18 Hornet, kteří doufají, že se stanou nejmladšími piloty, kteří kdy byli přijati do vesmírného programu. Po dvou nehodách, z nichž v jedné figuruje Will, je jejich jednotka vyšetřována NCIS pod vedením Johna Cokelyho. V té době nastoupí nový pilot Matt Blackwood, který se rychle spřátelí s Danem, což vede k ochlazení vztahů mezi Danem a Willem. Cokelyho vyšetřování vede k tomu, že je odhalen milenecký vztah mezi Danem a Mattem. Když se Matt rozhodne opustit svou ženu a nastěhovat se k Danovi, nastane třetí nehoda a Cokely při vyšetřování zvýší tlak na Dana.\n\n"}
{"id": "1303883", "url": "https://cs.wikipedia.org/wiki?curid=1303883", "title": "West Coast", "text": "West Coast\n\nWest Coast může znamenat:\n\n\n"}
{"id": "1303893", "url": "https://cs.wikipedia.org/wiki?curid=1303893", "title": "Hrad Ballindalloch", "text": "Hrad Ballindalloch\n\nHrad Ballindalloch je hrad, který se nachází v Banffshire ve Skotsku. Je sídlem rodu Macpherson-Grants od roku 1546.\n\nPrvní věž zámku s půdorysem ve tvaru Z plánu byla postavena v roce 1546. Poté, co byl vypleněn a spálen Jamesem Grahamem, prvním markýzem z Montrose, byl obnoven v roce 1645. Rozšířen byl v roce 1770 generálem Jamesem Grantem (jeho duch je údajně přítomen v zámku) a v roce 1850 architektem Thomasem Mackenziem. Další rozšíření provedená v roce 1878 byla většinou zbourána během modernizací přijatých v roce 1965. Během své existence byl nepřetržitě obsazen rodinami Russell a Macpherson-Grant.\n\nV zámku se nachází významná sbírka španělských obrazů ze 17. století. Zámecké zahrady mají skalku z 20. století a holubník ze 17. století. Řeky Spey a Avon protékají pozemky a nabízejí rybaření. Slavné stádo dobytka Aberdeen Angus sídlí na zámeckém panství.\n\nHrad je otevřen turistům v letních měsících. \n"}
{"id": "1303902", "url": "https://cs.wikipedia.org/wiki?curid=1303902", "title": "Seznam státních převratů a pokusů o převrat", "text": "Seznam státních převratů a pokusů o převrat\n\nToto je chronologický přehled státních převratů a pokusů o státní převrat od starověku po současnost.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1303907", "url": "https://cs.wikipedia.org/wiki?curid=1303907", "title": "Beretinec", "text": "Beretinec\n\nBeretinec je opčina ve Varaždinské župě v Chorvatsku. Opčinu tvoří 4 sídla. V roce 2011 žilo v celé opčině 2 176 obyvatel, v samotné vesnici Beretinec 1 040 obyvatel.\n\n\n"}
{"id": "1303923", "url": "https://cs.wikipedia.org/wiki?curid=1303923", "title": "Podhorův rybník", "text": "Podhorův rybník\n\nPodhorův rybník je zrušený rybník, který se nacházel v údolí na Lidickém potoce ve starých Lidicích. Rybník přináležel k lidickému statku č. p. 17, který vlastnila rodina Podhorova, díky níž získal své jméno. Rybník byl obrostlý vegetací a pod ním stával mlýn. V zimním období sloužil k hokejovým zápasům místního klubu. 10. června 1942 v ranních hodinách došlo k přepadení Lidic německými jednotkami coby jeden z důsledků atentátu na Reinharda Heydricha. Část obyvatel byla postřílena a část odvlečena. Dalším krokem byla fyzická likvidace celé obce včetně Podhorova rybníka. Úkolem byla pověřena Říšská pracovní služba. Rybník samotný se stal úložištěm pro stavební suť vzniklou při bourání zástavby. K přepravě materiálu byla pracovní službou zřízena úzkorozchodná polní železnice s lokomotivním provozem. V důsledku ukládání suti byl celý rybník zavezen. V jeho prostoru došlo i přeložení toku Lidického potoka, aby se místo, kde vesnice stála, co nejvíce změnilo. V současné době se v místě rybníka rozkládá louka s roztroušenými stromy a keři.\n\n"}
{"id": "1303924", "url": "https://cs.wikipedia.org/wiki?curid=1303924", "title": "Königstein (Saské Švýcarsko) (železniční zastávka)", "text": "Königstein (Saské Švýcarsko) (železniční zastávka)\n\nKönigstein (Saské Švýcarsko) je stanice systému \"S-Bahn Dresden\" ve stejnojmenné obci na levém břehu Labe v okrese Saské Švýcarsko. Leží na železniční trati Děčín hl.n. – \"Dresden-Neustadt\".\n\nDne 9. května 1850 bylo otevřeno nákladové i osobní nádraží \"Königstein\" v km 26,37 v rámci výstavby železniční trati z Děčína do Drážďan. V roce 1910 se vybudovala na konci částečně přes 5 metrů dlouhého železničního viaduktu nová železniční zastávka pro osobní vlaky, na které byl zahájen provoz dne 18. června 1910. Od té doby slouží bývalé nádraží už pouze jako nákladové nádraží.\n\nStanice je obsluhována linky S1 příměstské železnice metropolitní oblasti Drážďan, která zajišťuje v 30-minutových intervalech pravidelné spoje mimo jiné do hlavního města spolkové země Sasko a i do lazeňského města Bad Schandau.\n"}
{"id": "1303928", "url": "https://cs.wikipedia.org/wiki?curid=1303928", "title": "Eva Ďurišinová", "text": "Eva Ďurišinová\n\nEva Ďurišinová, provdaná Křížková (* 20. března 1961, Bratislava), je bývalá československá krasobruslařka a později krasobruslařská trenérka.\n\nByla členkou klubu Slovan Bratislava. Na olympijských hrách v roce 1976 jí bylo 14 let a 327 dní a byla nejmladší z československé výpravy. V roce 1979 vyhrála mistrovství Slovenska.\n\nPo ukončení studií na Fakultě tělesné výchovy a sportu Univerzity Komenského byla dlouholetou trenérkou ve Slovanu Bratislava. V současnosti je trenérkou v Kraso Hamikovo. Trénuje slovenskou reprezentantku Dominiku Murckovou nebo Alexandru Kunovou.\n"}
{"id": "1303929", "url": "https://cs.wikipedia.org/wiki?curid=1303929", "title": "Cumberland (řeka)", "text": "Cumberland (řeka)\n\nCumberland River je řeka protékající státy USA Kentucky a Tennessee. S délkou 1107 km je 21. nejdelší řekou Spojených států, její povodí má rozlohu přes 45 000 km². Průměrný průtok u Smithlandu činí 1055 m³/s a maximální 5918 m³/s. Vzniká v Cumberland Mountains soutokem říček Poor Fork, Clover Fork a Martin Fork nedaleko vesnice Baxter v Harlan County (Kentucky). Vlévá se do Ohia zleva nedaleko Paducah. \n\nTok řeky prozkoumal v roce 1752 Thomas Walker a pojmenoval ji podle Viléma z Cumberlandu, syna krále Jiřího II. Byla také známá jako \"Shawnee River\" podle domorodého kmene Šavanů. Sloužila jako významná dopravní tepna pro osadníky směřující na západ. Je známá také díky bitvě u Fort Donelson v roce 1862, v níž zvítězily jednotky Unie a zajistily si tak cestu k obsazení Tennessee. \n\nNejvýznamnějšími přítoky jsou Caney Fork a Red River. Na řece leží města Nashville a Clarksville. Populární turistickou atrakcí jsou 21 m vysoké Cumberlandské vodopády, zvané Niagara Jihu a známé svojí měsíční duhou. Horní tok je pro svůj prudký spád využíván vodáky, dolních 740 kilometrů je splavných. Údolí řeky je významnou zemědělskou oblastí, pro kontrolu povodní byly vybudovány přehrady Wolf Creek Dam, Cordell Hull Dam, Old Hickory Dam a Barkley Dam.\n\nŘeka byla známá díky endemickému druhu mlže \"Theliderma tuberosa\", který je vzhledem ke znečištění vody již pokládán za vyhynulý. V květnu 2010 byly na Cumberlandu rozsáhlé povodně, které si vyžádaly v Nashvillu a okolí jedenáct mrtvých, stav vody přesáhl patnáct metrů. \n\n"}
{"id": "1303931", "url": "https://cs.wikipedia.org/wiki?curid=1303931", "title": "Římskokatolická farnost Běstvina", "text": "Římskokatolická farnost Běstvina\n\nŘímskokatolická farnost Běstvina je územním společenstvím římských katolíků v rámci chrudimského vikariátu královéhradecké diecéze.\n\nVes Běstvina s kostelem je poprvé připomínána v roce 1137. Původní románský kostel byl přestavěn goticky a nakonec v roce 1726 podle plánů Jana Blažeje Santiniho-Aichla. Farnost byla do roku 2013 administrována ex currendo z Bojanova.\n\n\nFarnost je administrována ex currendo, duchovní správce bydlí v řeholním domě Školských sester sv. Františka na Hoješíně.\n\n"}
{"id": "1303932", "url": "https://cs.wikipedia.org/wiki?curid=1303932", "title": "Aleš Chmelař", "text": "Aleš Chmelař\n\nAleš Chmelař (* 11. září 1987 Brno) je český ekonom, od června 2017 do prosince 2018 státní tajemník pro evropské záležitosti, od prosince 2018 náměstek ministra zahraničních věcí ČR pro řízení sekce evropské, člen ČSSD.\n\nV letech 2007 až 2010 vystudoval bakalářský obor hospodářská a politická transformace a evropská integrace postkomunistických zemí na Sciences Po Paris ve Francii (získal titul B.A.). V letech 2010 až 2011 pokračoval studiem magisterského oboru se specializací na hospodářskou a měnovou politiku EU a HMU na London School of Economics ve Velké Británii (získal titul MSc.).\n\nPracovní kariéru začínal mezi lety 2011 a 2012 jako expert odboru finanční a hospodářské politiky Strany evropských socialistů v Bruselu. V roce 2012 pak ještě absolvoval stáž v oddělení finančních služeb generálního direktorátu ekonomických záležitostí na Sekretariát Rady Evropské unie v Bruselu. Následně působil mezi lety 2012 a 2014 jako analytik a výzkumný pracovník sekce finančních trhů a později vedoucí výzkumu úvěrových trhů v bruselském Centre for European Policy Studies (CEPS).\n\nOd roku 2014 pracuje na Úřad vlády ČR, nejdříve jako vedoucí Oddělení strategií a trendů EU, od roku 2017 jako ředitel Odboru koordinace hospodářských politik EU. Specializuje se na hospodářskou a měnovou politiku v Evropské unii, eurozónu a evropskou integraci postkomunistických zemí. V červnu 2017 byl vybrán v konkurzu na pozici státního tajemníka pro evropské záležitosti. Funkce se ujal dne 21. června 2017 a nahradil tak Tomáše Prouzu, který odešel na konci března 2017.\n\nAleš Chmelař mluví anglicky, francouzsky a německy. Je řadovým členem ČSSD. Angažuje se také jako člen správní rady obecně prospěšné společnosti Fórum 50 % (od 2014) a člen správní rady Nadace Masarykovy demokratické akademie (od 2016). Jeho manželkou je Jana Maláčová, ministryně práce a sociálních věcí ČR ve druhé Babišově vládě. S manželkou má syna Gustava.\n\nV polovině září 2018 se v tisku objevila informace, že na postu státního tajemníka pro evropské záležitosti skončí a bude se ucházet o funkci odborného náměstka na Ministerstvu zahraničních věcí ČR. Za odchodem měly stát neshody s premiérem Andrejem Babišem, podle něhož Chmelař příliš prosazoval zájmy ČSSD. Na počátku prosince 2018 se skutečně stal náměstkem ministra zahraničních věcí ČR pro řízení sekce evropské.\n"}
{"id": "1303936", "url": "https://cs.wikipedia.org/wiki?curid=1303936", "title": "Veřejné ústřední jatky města Hradce Králové a Společenstva řezníků a uzenářů v Hradci Králové", "text": "Veřejné ústřední jatky města Hradce Králové a Společenstva řezníků a uzenářů v Hradci Králové\n\nVeřejné ústřední jatky města Hradce Králové a Společenstva řezníků a uzenářů v Hradci Králové byly společným podnikem královéhradecké obce a tamního řeznicko-uzenářského společenstva. Postaveny byly na Pražském Předměstí v letech 1930–1931.\n\nV 90. letech 19. století užívali královéhradečtí řezníci jatka na Pražském Předměstí, a to ve dvou souběžných podélných budovách čp. 244 a 505, které patřily Juliu Pokornému a V. Günzburgovi. Provozně a zdravotně však již nevyhovovaly, protože měly být založeny již v roce 1832, a město je proto roku 1896 dalo zavřít. Vzápětí pověřilo městského architekta Viktora Weinhengsta návrhem nových jatek u Pouchova, nakonec však byla v letech 1899–1900 vystavěna nákladem 140 024,15 K na pravém labském břehu u Moravského mostu, kde se ročně poráželo 1 600 ks velkého a 1 400 ks malého dobytka a v roce 1905 bylo navíc zřízeno dobytčí tržiště. Místo se záhy ukázalo jako chybně zvolené, protože jatka nebylo možno napojit na železniční vlečku a jejich provoz byl ukončen již roku 1931, budovy pak sloužily jako městská zastavárna a opravny s garážemi Autodrah města Hradce Králové.\n\nV roce 1926 Společenstvo řezníků a uzenářů v Hradci Králové koupilo veřejné jatky v Pražském Předměstí s přiléhajícími pozemky o velikosti kolem 5 korců a železniční vlečkou. Původně byly jatky majetkem řezníků Kleinera, Holuba a Balcara, od nichž je koupilo prodejní družstvo řezníků a uzenářů „Jednota“. V následujícím období začalo vyjednávání mezi společenstvem a oběma dotčenými obcemi o zřízení společných jatek.\n\n3. ledna 1928 projednávalo královéhradecké městské zastupitelstvo otázku koupě budovy čp. 244 na Pražském Předměstí a zřízení nových veřejných jatek. Po objasnění některých aspektů byl tento návrh přijat. Tím dosavadní jatky na Pražském Předměstí ve vlastnictví Jednoty řezníků a uzenářů, měly koupí přejít na město Hradec Králové. Za budovy a pozemky mělo město dát 900 000 Kč, za stroje a vnitřní zařízení 215 000 Kč. Dále bylo usneseno povolit půjčku 3,5 milionu Kč na úplné vybavení jatek. Společenstvu řezníků měla být také předána polovina členských míst v jatečním odboru, jehož předsedou musel být vždy člen městské rady. Ale jednota řezníků ve své valné hromadě nedala souhlas k tomuto řešení. Důvodem bylo to, že neměla dostatek peněz, aby se stala polovičním podílníkem. Teprve poté, když se jí podařilo sehnat potřebný kapitál, znovu navázala jednání s obcí. 15. března 1928 tak o koupi jatek znovu jednalo královéhradecké městské zastupitelstvo. To schválilo společnou koupi i provoz jatek, přičemž oba podílníci museli sehnat polovinu z pořebných 5 500 000 Kč. 16. dubna téhož roku prošel souhlasně tento návrh okresní správní komisí.\n\n27. dubna 1929 bylo ve schůzi městského zastupitelstva v Hradci Králové usneseno, že královéhradecká obec přenese nucenou jatečnost a povinnou zdravotní prohlídku dovezeného masa a masných výrobků na společenstevní jatky na Pražském Předměstí, které dosud užívaly práva veřejné jatečnosti pro obvod města Pražského Předměstí. Městské zastupitelstvo Pražského Předměstí schválilo návrh společného jatečného obvodu již 23. března 1929, to královéhradecké až onoho 27. dubna téhož roku, kdy bylo také odhlasováno uzavření půjčky 3 milionů Kč u městské spořitelny v Náchodě ke krytí nákladu na zřízení nových veřejných jatek místo těch dosavadních pražskopředměstských. Obě města následně utvořily společný obvod pro nucenou jatečnost a povinný zdravotní dozor na jatkách, jakož i pro zdravotní prohlídku na jatky dovezeného masa a jiných masných výrobků, pak pro zdravotní kontrolu v řeznických a uzenářských živnostech a prohlídku potravin vůbec.\n\n15. dubna 1930 oznámil starosta Pilnáček, že plány a rozpočty nových jatek jsou do 22. dubna téhož roku vyloženy k veřejnému nahlédnutí. 28. dubna 1930 byla městským zastupitelstvem schválena koupě jatek i s příslušnými pozemky za 1 240 000 Kč a zvýšení původní půjčky na 4 200 000 Kč. První ofertní řízení vypsala městská rada, druhé správní rada jatek, která navrhla zadání stavby staviteli Fňoukovi za paušál 1 455 000 Kč a řemeslné práce nejlevnějším oferentům v celkovém objemu 1 695 221 Kč. Proti tomuto ofertnímu řízení byl podán jeden protest 14 členy městského zastupitelstva za občanské strany, druhý měli na svědomí národní socialisté. Stavba byla nakonec zadána podle návrhu městské rady, a to včetně dodávky strojního zařízení od Škodových závodů za 785 000 Kč a daň z obratu a přeložení vlečky nákladem 4 000 Kč. 12. května 1930 byl pověřen dozorem při stavbě městský inženýr E. Pražan. 26. června 1930 byl schválen návrh správní rady jatek, aby bylo staviteli Fňoukovi uznáno 12 000 Kč za vícepráce, spojené se změnou izolačního zařízení. 12. listopadu téhož roku byl schválen návrh řádu jatečného i ohlédacího a 24. listopadu tržního řádu na jatkách. O 3 dny později bylo na městském zastupitelstvu oznámeno, že stavba transformační stanice v nových jatkách byla zadána staviteli Fňoukovi za paušál 5 360 Kč. Zároveň byly schváleny poplatky za zvěropolicejní prohlídku dobytka a masa, provozní řád nových jatek a jateční poplatky, přenesení nucené jatečnosti z obvodu Hradce Králové na nové jatky od 1. ledna 1931.\n\nStaré městské vozové váhy z Karlovy třidy, která byla nahrazena novou, bylo roku 1930 použito na společenských jatkách na Pražském Předměstí. Nové jatky byly dokončeny v roce 1931 a v provozu byly od 1. dubna téhož roku. Byla zde postavena chladírna masa, hala dobytčí tržnice a halový objekt s osmi porážecími stanovišti a manipulační dráhou, kompresorová chladírna a pomocné provozy, budova čp. 816 byla určena pro laboratoře, kanceláře a v patře byty zaměstnanců. Vše vzniklo podle projektu městského stavitele Josefa Vyleťala a provedla je již zmíněná firma Josefa Fňouka z Hradce Králové.\nJatky přečkaly nejen období německé okupace, ale i nástup komunistického režimu. V roce 1940 došlo ke schválení koupě pozemků a rozšíření jatek o kancelářské místnosti. Přístavba byla schválena koncem roku 1940 a v následujícím roce dokončena. Jednáno též o převzetí ústředních jatek do výhradního vlastnictví obce, k čemuž následně došlo. V roce 1946 bylo MNV zamítnuto navrácení poloviny jatek společenstvu řezníků a uzenářů. Jediné, co se podařilo společenstvu získat, bylo paritní zastoupení v jateční komisi. 14. října téhož roku došlo k explozi svítiplynu v laboratoři městských jatek. Vyhláškou ministerstva zdravotnictví z 25. března 1948 jsou jatky prohlášeny celní služebnou, při které může být prováděno vyšetřování cizozemského masa, a to pro železniční zásilky. Po otevření masokombinátu v Březhradě zde byl umístěn pouze nucený výsek, v němž byl v roce 1962 navíc omezen provoz. Zanikl v roce 1993 a následujícího roku byla v bývalých jatkách otevřena prodejna stavebnin, jinak je areál v dezolátním stavu.\n"}
{"id": "1303944", "url": "https://cs.wikipedia.org/wiki?curid=1303944", "title": "Hotel Continental (Brno)", "text": "Hotel Continental (Brno)\n\nHotel Continental je hotel v Brně. Nachází se v Kounicově ulici ve čtvrti Veveří. Od roku 2010 je chráněn jako kulturní památka České republiky.\n\nHotel Continental se na začátku 60. let 20. století stal druhým velkým hotelovým brněnským projektem, jehož úkolem bylo navýšit ubytovací kapacity ve městě, a to zejména v době konání veletrhů na brněnském výstavišti. Původním záměrem bylo zřídit ubytovací zařízení ve stylu turistické ubytovny, k čemuž byl zvolen název Tempo. Během výstavby se zpočátku psalo o hotelu Sport, poté ale byla kategorie zařízení změněna a nově se z něj stal plnohodnotný hotel se jménem Continental.\n\nHotel byl postaven v letech 1961–1964 podle projektu architekta Zdeňka Řiháka nedaleko centra města, v místě, kde dříve stával rodný dům architekta Adolfa Loose. Tato skutečnost byla připomenuta pamětní deskou u vchodu do hotelu, která byla odhalena v roce 1970. Jedná se o patnáctipodlažní výškovou budovu (51 m) na půdorysu písmene Y, výrazně vystupující nad okolní městskou zástavbu. Na střeše vznikla přistávací plocha pro vrtulník. Na lůžkovou část navazuje přízemní restaurační budova. Hotel, jehož interiér byl realizován v bruselském stylu, disponoval celkovou kapacitou 336 lůžek ve 108 dvoulůžkových a 110 jednolůžkových pokojích a garážemi pro 20 automobilů. Náklady na stavbu dosáhly částky 27 milionů korun. Hotel byl slavnostně otevřen 3. května 1964.\n\nV roce 1967 byla do malého bazénku před hotelem osazena plastika \"Ptáci\" od Olbrama Zoubka.\n\nRoku 2011 byla k hotelu provedena menší přístavba a byly vybudovány nové podzemní garáže.\n\n"}
{"id": "1303945", "url": "https://cs.wikipedia.org/wiki?curid=1303945", "title": "Corymbia maculata", "text": "Corymbia maculata\n\nCorymbia maculata, též Eucalyptus maculata, je strom endemický pro Austrálii. Byl poprvé popsán Williamem Jackonsem Hookerem roku 1844 jako \"Eucalyptus maculata\". Do rodu \"Corymbia\" byl zařazen až roku 1995 K. D. Hillem a L. A. S. Johnsonem. Pro medosavky, například medosavku maskovou, se jedná o zdroj potravy.\n\n\"Corymbia maculata\" je vysoký strom dorůstající až do 45 m, nicméně byl zaznamenán i jeden vysoký 91 m. Kmen je rovný, pokrytý hladkou bílou, šedou nebo narůžovělou kůrou. Listy mají kopinaté čepele a jsou dlouhé 10 až 21 cm. Od zimy do jara strom zdobí malé bílé květy. Ve volné přírodě lze též najít hybridy \"Corymbia maculata\" a jiných druhů: korymbie citroníkové, \"Corymbia gummifera\" nebo \"Corymbia intermedia\".\n\nDruhové jméno \"maculata\" je odvozeno z latinského slova \"maculosus\", které znamená \"skvrnitý\" a odkazuje na skvrnitou barvu kůry.\n\n"}
{"id": "1303947", "url": "https://cs.wikipedia.org/wiki?curid=1303947", "title": "Ronnie Atkins", "text": "Ronnie Atkins\n\nRonnie Atkins, vlastním jménem Paul Christensen (* 16. listopadu 1964, Vejle, Dánsko), je dánský hudebník a zpěvák heavymetalové hudební skupiny Pretty Maids, kterou založil spolu s kytaristou Kenem Hammerem v roce 1981. Zároveň také od roku 2013 vystupuje s metalovou operou Avantasia, ve které se podílel jako zpěvák na dvou studiových albech; \"The Mystery of Time\" (2013) a \"Ghostlights\" (2016).\n\n"}
{"id": "1303949", "url": "https://cs.wikipedia.org/wiki?curid=1303949", "title": "International Working Test 2006", "text": "International Working Test 2006\n\nInternational Working Test 2006 (IWT 2006) byl XV. ročník mezinárodní soutěže retrieverů ve working testech, který se konal 22. a 23. července 2006 v Německu poblíž zámku Moyland. Pořadatelem soutěže byl Deutscher Retriever Club (DRC).\n\nMaximální stanovený počet startujících byl 30 týmů. Každá členská země mohla vyslat maximálně 4 národní týmy. Zbývající počet týmů do maxima byl k dispozici pro národní free týmy. Nakonec se soutěže se zúčastnilo 25 národních týmů a 5 free týmu z 10 zemí. Vítězem se stal národní tým z Nizozemska (I) před národním týmem ze Švýcarska (II) a obhájci z Německa.\n\nRozhodčími byli William Meldrum, Robert Stobbart, Terry Bailey, Gaynor Bailey, Phil Wagland.\nVýsledková listina\n\n\n"}
{"id": "1303951", "url": "https://cs.wikipedia.org/wiki?curid=1303951", "title": "International Working Test 2005", "text": "International Working Test 2005\n\nInternational Working Test 2005 (IWT 2005) byl XIV. ročník mezinárodní soutěže retrieverů ve working testech, který se konal 2. a 3. července 2005 v Itálii v údolí Valle d'Aosta poblíž alpského lyžařského střediska Breuil-Cervinia. Pořadatelem soutěže byl Working Retrievers Club Italia (WRCI).\n\nMaximální stanovený počet startujících byl 30 týmů. Každá členská země mohla vyslat maximálně 4 národní týmy. Zbývající počet týmů do maxima byl k dispozici pro free týmy, které mohli být tvořeny pouze jako národní. Soutěže se nakonec zúčastnilo 24 týmů (18 národních týmů a 6 národních free týmů) z 8 zemí. Vítězem se stal národní tým z Německa (2) před národními týmy z Německa (3) a Dánska (1).\n\nRozhodčími byli Mark Bettinson, Peter Hammond, Tony Parnell, Mike Tallamy, Roger Tozer.\nVýsledková listina\n\n"}
{"id": "1303953", "url": "https://cs.wikipedia.org/wiki?curid=1303953", "title": "LCA", "text": "LCA\n\nLCA může být:\n"}
{"id": "1303954", "url": "https://cs.wikipedia.org/wiki?curid=1303954", "title": "Zero waste", "text": "Zero waste\n\nZero Waste, nebo také česky Život bez odpadů je označení pro životní styl, který podporuje opětovné využívání všech zdrojů bez tvorby odpadů, jejich skládkování, nebo jejich spalování. Tato filosofie říká, že všechny zdroje by měly být využívány opětovně stejně jako se tomu děje v přírodě.\n\nMezinárodní aliance pro život bez odpadů (Zero Waste International Alliance (ZWIA)) používá následující definici:\n\nJako Zero Waste označujeme etický, ekonomický, efektivní a vizionářský cíl, který směřuje lidi ke změně jejich životního stylu a postupů tak, aby napodobili udržitelné přírodní cykly, kde jsou všechny materiály a výrobky navrženy tak, aby mohly být použity znovu.\n\nZero Waste (nulový odpad) znamená návrh a používání výrobků a procesů takovým způsobem, aby se systematicky snižoval objem a toxicita odpadů a materiálů, šetřily a obnovovaly všechny zdroje a nedocházelo k jejich spalování či jinému úbytku.\n\nPokud budou dodržována pravidla Zero Waste, dojde k odstranění veškerých úniků škodlivin do půdy, vody nebo vzduchu, které by ohrožovalo zdraví planety, lidí, zvířat nebo rostlin.Zero Waste se týká postupů nakládání s odpady a způsobů plánování, které kladou důraz na prevenci vzniku odpadů, na rozdíl od způsobu zacházení s odpady způsobem \"na konci potrubí\" (tedy, řešením následků a ne příčin).. Jedná se o celý systémový přístup, který se zaměřuje na masivní změnu ve způsobu, jakým materiály procházejí společností, což nevede k žádnému odpadu. Nulový odpad zahrnuje více než odstraňování odpadu prostřednictvím recyklace a opětovného použití, zaměřuje se též na restrukturalizaci výrobních a distribučních systémů s cílem snížit plýtvání.. Filosofie nulového odpadu je spíše ideálním cílem nebo než přímo tvrdým cílem. Zero Waste poskytuje základní zásady pro neustálou práci na odstraňování odpadů.\n\nAktivisté, kteří prosazují život bez odpadů předpokládají, že bude potřeba prosadit regulativní opatření, která by ovlivnila chování průmyslu při navrhování výrobků, jejich obalů, výrobních procesů a výběru materiálů. Podle nich se tím také redukuje znečištění a konečně dojde i k snížení nákladů v důsledku snížené potřeby surovin.\n\nAutorka Bea Johnson ve své knize \"Domácnost bez odpadu\" uvádí pět kroků, kterými by se měla řídit domácnost, která chce výrazně snížit své odpady, a tedy také negativní vliv na Zemi:\n\n\n\n"}
{"id": "1303957", "url": "https://cs.wikipedia.org/wiki?curid=1303957", "title": "Nosná kapacita", "text": "Nosná kapacita\n\nNosná kapacita (též únosná kapacita) je v ekologii termín pro maximální velikost populace daného druhu, která se může na určitém území udržet. Odvíjí se od množství udržitelných (obnovitelných) zdrojů v daném místě. Termín se však nepoužívá jen v klasické populační ekologii, nýbrž i při hodnocení vlivu lidské aktivity na životní prostředí a udržitelném rozvoji – například ve vztahu ke kapacitě chráněných území nebo k tématu udržitelného turismu. Nosná kapacita se zvažuje také při prognózách růstu lidské populace a dopadů, které tento růst může na životní prostředí mít.\n\nNosná kapacita byla nejprve používána pro modelování jednoduchých ekologických vztahů v krajině. Zemědělce např. zajímalo, jaký maximální počet kusů dobytka může spásat louku, aniž by jimi byla pastvina zcela zničena. Nosná kapacita je pro různá území různá a mění se také v čase – např. podle dostupnosti různých přírodních zdrojů nebo potravních návyků. Z výzkumů vyplynulo, že se populace druhů chovají dvěma diametrálně odlišnými způsoby. Populace tzv. K-strategů roste nejprve rychle, ale následně při poklesu dostupných zdrojů růst zpomalí a dosáhne rovnováhy, při níž populace neroste, dokud se neobjeví nové zdroje. Tzv. r-strategie začíná podobně, ale růst neustává a vrcholí stavem, při němž je velikost populace neudržitelná; následuje fáze vysoké úmrtnosti jedinců.\n\nByly učiněny mnohé pokusy o odhad nosné kapacity Země vzhledem k velikosti lidské populace. Podle zprávy OSN z roku 2001 se většina odhadů pohybuje mezi 4 a 16 miliardami jedinců, přičemž medián odhadů je cca na 10 miliardách. Lidská populace je tedy řádově již nyní na úrovni nosné kapacity prostředí. Zpráva OSN z roku 2013 cituje tým \"Planetary Boundaries\", který vytyčil bezpečné mantinely pro udržitelný rozvoj lidské populace. Tvrdí, že tři z těchto mantinelů již byly překročeny: klimatické změny, rychlost vymírání (pokles biodiverzity) a narušení cyklu dusíku v krajině. Cestou k přežití je podle této zprávy buď omezení růstu či nalezení nových přírodních zdrojů, případně šetrnější přístup k jejich využívání. Ekologickými termíny by se dalo říct, že řešením je nalézt způsob, jak se vydat cestou K-strategie spíše než r-strategie.\n\n"}
{"id": "1303958", "url": "https://cs.wikipedia.org/wiki?curid=1303958", "title": "C2C", "text": "C2C\n\nC2C může být:\n"}
{"id": "1303959", "url": "https://cs.wikipedia.org/wiki?curid=1303959", "title": "Bankovní úvěr", "text": "Bankovní úvěr\n\nBankovní úvěr (někdy též půjčka nebo zápůjčka, což však není to samé) je zpravidla nízkoúroková zápůjčka poskytnutá minimálně na několik měsíců v hodnotě 10 tisíc Kč a výš. Úvěr se na rozdíl od zápůjčky týká pouze finančních prostředků a úrok je u něj vždy sjednaný. \n\nBankovní úvěry, jak napovídá název, poskytuje banka. K jejich zřízení je obvykle třeba doložit čistý výpis z registru dlužníků a potvrzení o příjmech. Získání bankovního úvěru je zpravidla obtížnější než získání nebankovního úvěru, ale jeho poskytovatel, úvěrující, je více kontrolován. Úvěrovaný při sjednání bankovního úvěru tak příliš neriskuje, že se setká s neférovým jednáním, nebo dokonce predátorskými praktikami. Obvykle tedy platí, že bankovní úvěr je serióznější. Přesto se v Čechách rozdíly mezi bankovním a nebankovním úvěrem, zejména od zavedení novely zákona o spotřebitelském úvěru v roce 2016, stírají. \n\nJeště donedávna stačil úvěrujícím k poskytnutí nebankovního úvěru pouze živnostenský list. Rozdíly mezi nebankovními a bankovními poskytovateli se však stírají. Od 1. prosince 2016, kdy vstoupila do platnosti nová novela zákona o spotřebitelském úvěru, schvaluje ČNB jak bankovní, tak nově i nebankovní instituce. Nově také vykonává dohled i nad nebankovními institucemi. Přesto mezi nebankovními a bankovními úvěry stále panují rozdíly, které bývají nejčastěji tyto: \n\nSmlouvou o úvěru se chápe vztah, kdy se úvěrující (věřitel) zavazuje, že úvěrovanému (dlužníkovi) poskytne na jeho požádání a v jeho prospěch peněžité prostředky v určité částce. Naopak úvěrovaný se zavazuje, že tyto prostředky vrátí v předem stanovené lhůtě a zaplatí za ně úrok. \n\nU obvyklých úroků jsou podmínky k jejich uzavření standardizované a odvíjejí se od toho, zdali se jedná o fyzickou či právnickou osobu. Banka si například zjistí osobní údaje klienta a prověří jeho finanční situaci. U právnických osob se analyzuje také podíl vlastního a cizího kapitálu ve firmě, zkoumá se podíl krátkodobých, střednědobých i dlouhodobých zdrojů. Získání úvěru pro právnickou osobu je proto složitější a obtížnější. V závěru je proveden tzv. přepočet bonity, tj. přepočtou se různé analýzy (likvidity, bonity, rentability aj.), který se srovná s ostatními výsledky. Poskytovatel dle toho rozhodne, zda je bezpečné úvěr poskytnout. Při rozhodování se kromě již provedené analýzy klienta zohledňuje také věk, pohlaví, dosažené vzdělání, profese, rodinný stav a další. Po sepsání a podpisu smlouvy může úvěrovaný čerpat úvěr dle uvedených podmínek. Úvěrující sleduje plnění těchto podmínek. \n\nSmlouva o úvěru je v českém právu upravena v § 2395–2400 občanského zákoníku a platí jak pro podnikatele, tak pro nepodnikající osoby. Nedohodne-li se poskytovatel a klient jinak, musí být peněžní prostředky vráceny i spolu s úrokem v měně, v jaké byly poskytnuty. Také lhůta pro poskytnutí i pro vrácení úvěru je předmětem vzájemné dohody. Není-li nic smluveno, je třeba peníze poskytnout bez zbytečného odkladu a vrátit do jednoho měsíce od žádosti o jejich vrácení. Vrácení je možné i před uplynutím smluvené doby, přičemž úroky se vždy platí jen za skutečnou dobu půjčení. Úvěr lze vázat i na určitý účel, jestliže ji ale klient použije na něco jiného, může poskytovatel chtít peníze včetně úroků okamžitě zpátky. \n\nÚvěry jsou rozdělované dle toho, na jak dlouho jsou poskytnuté: \n\nPodle zajištění: \nPodle subjektu: \nPodle příjemce: \nPodle účelu: \nPodle povahy úvěrování: \nPodle měny, ve které byly poskytnuty: \nPodle účelu, na který se poskytují: \nDruhy bankovních úvěrů: \nZávazkové úvěry a závazky - ručení banky za svého klienta a případné zaplacení jeho závazku: \nAlternativní formy financování – klient získává finanční prostředky za určitých specifických podmínek: \n\n"}
{"id": "1303960", "url": "https://cs.wikipedia.org/wiki?curid=1303960", "title": "AEGON Open Nottingham 2017 – mužská dvouhra", "text": "AEGON Open Nottingham 2017 – mužská dvouhra\n\nMužská dvouhra AEGON Open Nottingham 2017 probíhala v polovině června 2017. Do singlové soutěže nottinghamského tenisového turnaje nastoupilo třicet dva hráčů. Obhájcem titulu byl americký tenista Steve Johnson, který do soutěže nezasáhl. Po dvou letech na okruhu ATP World Tour se mužská polovina travnaté události stala v roce 2017 součástí okruhu ATP Challenger Tour.\n\nVítězem se stal třetí nasazený a 32letá izraelská jednička Dudi Sela, jenž ve finále zdolal italskou turnajovou čtyřku Thomase Fabbiana po třísetovém průběhu 4–6, 6–4 a 6–3. Sela, figurující na 98. příčce světového žebříčku, si tak připsal dvacáté druhé turnajové vítězství na challengerch.\n"}
{"id": "1303961", "url": "https://cs.wikipedia.org/wiki?curid=1303961", "title": "Into the Legend", "text": "Into the Legend\n\n\n"}
{"id": "1303965", "url": "https://cs.wikipedia.org/wiki?curid=1303965", "title": "Natalja Iščenková", "text": "Natalja Iščenková\n\nNatalja Sergejevna Iščenková (, * 8. dubna 1986 Smolensk, Sovětský svaz) je ruská sportovkyně v synchronizovaném plavání, pětinásobná vítězka olympijských her a devatenáctinásobná mistryně světa.\n\nNatalja byla členkou ruského zlatého medailového týmu v roce 2008, 2012 a 2016 na olympijských her. Také vyhrála zlato v dámské dvojici na letních olympijských hrách v roce 2012 a 2016. Jejím partnerem byla Světlana Romašinová.\n\nPo narození syna v roce 2013 si dala Natalja pauzu od plavání. K němu se vrátila v roce 2015 a vyhrála obě ženské dvojice a všechny družstva na European Synchro Cup v Haarlemmermeer. Kvalifikovala se tak na letní olympijské hry 2016 v Rio de Janeiru.\n"}
{"id": "1303967", "url": "https://cs.wikipedia.org/wiki?curid=1303967", "title": "Goethe-Institut Česko", "text": "Goethe-Institut Česko\n\nGoethe-Institut Česko (německy: \"Goethe-Institut Tschechien\") je pobočka Goethe-Institutu v Praze. Je regionálním institutem pro střední a východní Evropu, řídí a koordinuje zdejší instituty. Nachází se na Novém Městě, Masarykově nábřeží, poblíž Národního divadla. Nabízí výuku němčiny, různé vzdělávání, certifikované jazykové zkoušky a další kulturní akce, mezi které náleží kupříkladu autorská čtení (\"Autorenlesung\"). Uvnitř je také např. německá knihovna. Vznikl v roce 1990.\n\nCílem a úkolem pražského Goethe-Institutu je podporovat znalost německého jazyka v Česku, pěstuje mezinárodní kulturní spolupráci. Informuje o kulturním, politickém, společenském životě v Německu. Zároveň řídí další Goethe-Instituty ve střední a východní Evropě – koordinuje práci kulturních institutů v Estonsku, Lotyšsku, Litvě, Polsku, na Slovensku, v Maďarsku a ve Slovinsku.\n\nPořádají se zde dílny a semináře pro učitele němčiny jako cizího jazyka. Funguje zde také rozsáhlý zkouškový program znalostí němčiny. Kulturních akcí pořádaným tímto institutem se lze zúčastnit i bez znalosti němčiny, nýbrž jsou tlumočeny. Pořádá také různé soutěže a semináře pro veřejnost i studenty. Při institutu byla v květnu 2017 založena knihovna věcí.\n\nGoethe-Institut v Praze sídlí od roku 1991 v budově na Masarykově nábřeží. Tato secesní budova byla postavena v letech 1903 až 1905, díky asanaci předchozích domů. Ty byly z 15. století – dům Šandovský (U tří divých mužů) a část Nových Lázní č. p. 228.\n\nSoučasnou budovu navrhl Jiří Stibral, plastiky na fasádě navrhl sochař Ladislav Šaloun. Investorem byl Fr. Schaffer. Byla postavena pro První českou zajišťovací banku, která zde měla své hlavní sídlo. Ta byla ale v roce 1945 znárodněna a v roce 1958 zrušena. Mezi lety 1945-48 tuto budovu využívalo bulharské velvyslanectví, v letech 1949-1990 zde bylo velvyslanectví Německé demokratické republiky. Od roku 1991 je budova sídlem pražského Goethe-Institutu.\n\nV průčelí této nárožní budovy se nachází vstup, má 5 pater, je vysoká přibližně 25 metrů. Jedná se o kulturní památku s číslem 41409/1-2086, zapsána do seznamu byla již před rokem 1988.\n\nV druhém patře budovy se nachází Velký sál, v tom se pořádají filmové projekce, diskuze a přednášky. V druhém patře se nachází také reprezentativní foyer s výhledem na Prahu. V přízemí budovy se nachází veřejně přístupná kavárna.\n\n\n"}
{"id": "1303974", "url": "https://cs.wikipedia.org/wiki?curid=1303974", "title": "Poživatelný obal", "text": "Poživatelný obal\n\nPoživatelný obal (též jedlý obal) je takový obal, který je vyroben z poživatelného materiálů, a je tedy možné ho sníst. Používá se u některých potravinářských obalů. Poživatelný obal může nabývat formy fólie, povlaku či kapsle a může být vyroben jak z přírodních, tak syntetických látek. Typickým poživatelným obalem jsou jedlá střívka u uzenin.\n\nZ hlediska chemického složení se poživatelné obaly dělí na:\n\nObaly tvoří asi 50 % objemu komunálního odpadu a mnoho se jich hromadí v oceánech, kde se dostávají do potravního řetězce a zabíjí mnoho živočichů. Americký pivovar SweetWater Brewing Company vytvořil svůj držák pivních plechovek z biologicky rozložitelných materiálů, takže například ryby a želvy, které často v klasických plastových pivních držácích uvíznou, mohou tento obal sníst.\n\n"}
{"id": "1303979", "url": "https://cs.wikipedia.org/wiki?curid=1303979", "title": "Kostel svatého Mikuláše (Miroslavské Knínice)", "text": "Kostel svatého Mikuláše (Miroslavské Knínice)\n\nKostel svatého Mikuláše se nachází v obci Miroslavské Knínice v zámeckém parku. Jedná se původně raně gotický kostel z 3. čtvrtiny 13. století. Kostel je kulturní památkou.\n\nJeho vznik je spojen se sousedící tvrzí (dnešní zámek) jejímž majitelem je roku 1270 uváděn Jaroslav z Knínic. Kostel byl původně v raně gotickém stylu se hřbitovem v okolí. Na boku lodě je dochován kamenný portál z 2. poloviny 15. století. Sakristie a věž jsou nejspíše z 16. století. Během úprav roku 1802 byla v lodi vytvořena nová okna (možná na místě původních), západní vchod a obnovena či vytvořena kruchta s bočním schodištěm. V roce 1677 nechal majitel Jan Filip Verdenberg ulít sanktusníkový zvon. V roce 1809 přešly Knínice pod vlastnictví Emanuela Bartensteina, který o rok později změnil park podle dobového vkusu. O rok později tedy zanikl místní hřbitov, který byl nahrazen novým v místech kaple sv. Floriana. V roce 2018 přibyly v kostele nové dubové lavice.\n\n"}
{"id": "1303984", "url": "https://cs.wikipedia.org/wiki?curid=1303984", "title": "AEGON Open Nottingham 2017 – mužská čtyřhra", "text": "AEGON Open Nottingham 2017 – mužská čtyřhra\n\nMužská čtyřhra AEGON Open Nottingham 2017 probíhala v polovině června 2017. Do deblové soutěže nottinghamského tenisového turnaje nastoupilo šestnáct dvojic. Obhájcem titulu byl britsko-kanadský pár Dominic Inglot a Daniel Nestor, jehož členové se turnaje nezúčastnili. Po dvou letech na okruhu ATP World Tour se mužská polovina travnaté události stala v roce 2017 součástí okruhu ATP Challenger Tour.\n\nVítězem se stal britský sourozenecký pár Ken a Neal Skupští, kteří ve finále zdolali australské turnajové dvojky Matta Reida s Johnem-Patrickem Smithem. Po dvousetovém průběhu 7–6 a 2–6 rozhodl až supertiebreak poměrem míčů [10–7]. Oba šampioni si do žebříčku ATP připsali 125 bodů a získali čtrnáctou společnou trofej. Ken Skupski vybojoval dvacátý sedmý deblový challengerový titul a pro Neala Skupského to bylo patnácté takové turnajové vítězství.\n\n"}
{"id": "1303986", "url": "https://cs.wikipedia.org/wiki?curid=1303986", "title": "Chacun sa nuit", "text": "Chacun sa nuit\n\nChacun sa nuit (tj. \"Každému jeho noc\") je francouzsko-dánský hraný film z roku 2006, který režírovali Pascal Arnold a Jean-Marc Barr podle vlastního scénáře. Film byl inspirován skutečným příběhem vraždy mladíka, jehož vrahové nikdy neobjasnili svůj motiv.\n\nPierre a Lucie jsou sourozenci. Spolu se svými kamarády Sébastienem, Nicolasem a Baptistem mají kapelu. Společně tráví volný čas a také jejich vzájemné intimní vztahy jsou velmi provázané. Jednou v noci Pierre zmizí a jeho tělo je posléze nalezeno na opuštěném místě. Policie zjistí, že byl ubit k smrti. Protože se jí ale nedaří najít žádné stopy ani pachatele, případ odloží. Lucia se zoufale snaží zjistit pravdu a za pomoci svých tří kamarádů pátrá po vrahovi. Pravda, kterou Lucie nakonec odhalí, je pro ni neuvěřitelná.\n\n"}
{"id": "1303988", "url": "https://cs.wikipedia.org/wiki?curid=1303988", "title": "Precyklace", "text": "Precyklace\n\nPrecyklace je technika redukce odpadu předcházením jeho vzniku. Podle americké Agentury pro ochranu životního prostředí (EPA) jde o vhodnou metodu nakládání s odpady, neboť omezuje objem vytvářeného odpadu přímo u zdroje. Podle EPA lze precyklaci charakterizovat také jako rozhodovací proces, neboť spotřebitel provádí při výběru mezi výrobky informované rozhodnutí o míře odpadu, který bude zvolením daného výrobku vyprodukován. U výrobků tak lze posuzovat, zda je znovupoužitelný, odolný či opravitelný, zda je vyroben z obnovitelných či neobnovitelných surovin, zda není zabalen ve zbytečně mnoha obalech (tzv. overpackaging) a zda lze jeho obal dále využít.\n"}
{"id": "1303995", "url": "https://cs.wikipedia.org/wiki?curid=1303995", "title": "Teen Choice Awards 2017", "text": "Teen Choice Awards 2017\n\nCeremoniál Teen Choice Awards 2017 se konal 13. srpna 2017 v The Forum v Inglewoodu. V rámci předávání cen se konal festival Teen Fest, který moderoval Jake Paul a byl vysílaný prostřednictvím YouTube.\n\n\n\nPrvní vlna nominací byla oznámena 19. června 2017. Druhá vlna byla oznámena 12. července 2017. Vítězové jsou označeni tučně.\n"}
{"id": "1303998", "url": "https://cs.wikipedia.org/wiki?curid=1303998", "title": "Gerry Weber Open 2017", "text": "Gerry Weber Open 2017\n\nGerry Weber Open 2017 byl tenisový turnaj pořádaný jako součást mužského okruhu ATP World Tour, který se odehrával na otevřených travnatých dvorcích v areálu s centrkurtem Gerry Weber Stadion. Probíhal mezi 19. až 25. červnem 2017 v severoněmeckém Halle jako dvacátý pátý ročník turnaje.\n\nTurnaj s celkovým rozpočtem 1 966 095 eur, a odměnami hráčům 1 836 660 eur, patřil do kategorie ATP World Tour 500. Nejvýše nasazeným tenistou ve dvouhře se stal opět pátý tenista světa Roger Federer ze Švýcarska. Jako poslední přímý účastník do hlavní soutěže ve dvouhře nastoupil argentinský 68. hráč žebříčku Carlos Berlocq.\n\nSinglový titul vyhrál švýcarský pátý hráč světa Roger Federer, jenž si připsal devadesátou druhou singlovou trofej na okruhu ATP Tour a rekordní šestnáctou z travnatého povrchu. Po Nadalovi se stal druhým mužem otevřené éry, jenž na jediném turnaji triumfoval alespoň devětkrát. Ve statistice singlových trofejí open éry ztrácel dvě vítězství na druhého Ivana Lendla. Deblovou soutěž ovládl polsko-brazilský pár Łukasz Kubot a Marcelo Melo, který tak zůstal v roce 2017 po výhře z předcházejícího Ricoh Open na trávě neporažen.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťastný poražený:\n\n\nNásledující páry obdržely divokou kartu do hlavní soutěže:\n\nNásledující pár postoupil z kvalifikace:\n\n\n"}
{"id": "1303999", "url": "https://cs.wikipedia.org/wiki?curid=1303999", "title": "Gögh", "text": "Gögh\n\nPříjmení Gögh nosí více významných osobností:\n\n"}
{"id": "1304000", "url": "https://cs.wikipedia.org/wiki?curid=1304000", "title": "Grund", "text": "Grund\n\nPříjmení Grund nosí více významných osobností:\n\n"}
{"id": "1304001", "url": "https://cs.wikipedia.org/wiki?curid=1304001", "title": "Guzik", "text": "Guzik\n\nPříjmení Guzik nosí více významných osobností:\n\n"}
{"id": "1304003", "url": "https://cs.wikipedia.org/wiki?curid=1304003", "title": "AEGON Championships 2017", "text": "AEGON Championships 2017\n\nAEGON Championships 2017, známý také pod tradičním názvem Queen's Club Championships 2017, byl tenisový turnaj pořádaný jako součást mužského okruhu ATP World Tour který se odehrával v Queen's Clubu na otevřených travnatých dvorcích. Probíhal mezi 19. až 25. červnem 2017 v britském hlavním městě Londýně jako čtyřicátý šestý ročník turnaje.\n\nTurnaj s rozpočtem 1 966 095 eur patřil do kategorie ATP World Tour 500. Nejvýše nasazeným v singlové soutěži se stal první hráč světa a dvojnásobný obhájce titulu Andy Murray ze Spojeného království, kterého v úvodním kole vyřadil šťastný poražený kvaifikant Jordan Thompson. Jako poslední přímý účastník do hlavní soutěže ve dvouhře nastoupil ruský 65. hráč žebříčku Daniil Medveděv.\n\nDo ochozů nově zrekonstruovaného centrálního dvorce se vtěsnalo 10 tisíc diváků.\n\nŠpaněl Feliciano López, jenž postoupil po MercedesCupu do druhého finále na trávě v řadě, si z tohoto povrchu odvezl třetí kariérní titul, debutový v kategorii ATP 500 a šestý celkově. Čtyřhru ovládl britsko-brazilský pár Jamie Murray a Bruno Soares, pro jehož členy to byla šestá společná trofej.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťatní poražení:\n\n\nNásledující páry obdržely divokou kartu do hlavní soutěže:\n\nNásledující pár postoupil z kvalifikace:\n\nNásledující pár postoupil z kvalifikace jako tzv. šťastný poražený:\n\n\n\n\n"}
{"id": "1304004", "url": "https://cs.wikipedia.org/wiki?curid=1304004", "title": "Hajský", "text": "Hajský\n\nPříjmení Hajský nosí více významných osobností:\n\n"}
{"id": "1304005", "url": "https://cs.wikipedia.org/wiki?curid=1304005", "title": "Catenaccio", "text": "Catenaccio\n\nCatenaccio je označení fotbalového herního stylu, založeného na zajištěné obraně a rychlých protiútocích. Ujal se převážně v Itálii, název znamená doslova bezpečnostní řetízek na dveře.\n\nPředchůdcem catenaccia byl systém zvaný \"verrou\" nebo \"riegel\" (zástrčka), který ve třicátých letech úspěšně zavedl Karl Rappan v klubu Servette FC a ve švýcarském národním týmu. Po druhé světové válce na něj navázali v US Triestina trenéři Mario Villini a Nereo Rocco, který dovedl v roce 1947 terstský klub k historickému druhému místu v Serii A. Později Rocco uplatňoval tuto taktiku také s týmem Calcio Padova a s AC Milán, který se stal v roce 1962 mistrem Itálie. Taktická inovace spočívala v tom, že tehdy nejčastější fotbalové rozestavení 3-2-5 (tzv. WM systém) bylo nahrazeno schématem 1-3-3-3. Za trojicí obránců, hrajících v jedné linii a osobně obsazujících soupeřovy útočníky operoval ještě jeden hráč, zvaný „zametač“, který měl za úkol zaskočit podle situace všude, kde mohla být obranná linie prolomena.\n\nArgentinský rodák Helenio Herrera přišel v roce 1960 jako trenér do Interu Milán a zavedl vylepšené catenaccio: stáhl hru na dva klasické útočníky, tři záložníky a pět obránců, z nichž jeden měl za úkol vyrážet k překvapivým protiútokům v roli „falešného křídla“. Pro tento styl našel vhodné typy hráčů hráčů jako Tarcisio Burgnich, Armando Picchi a Giacinto Facchetti a vytvořil tým známý jako \"Grande Inter\", který pod Herrerovým vedením získal tři italské tituly (1963, 1965 a 1966), dvakrát vyhrál Pohár mistrů (1964 a 1965) a dvakrát Interkontinentální pohár (1964 a 1965): sice nenastřílel mnoho branek, ale jen zřídka nějakou inkasoval.\n\nKoncem šedesátých let popularita catenaccia upadla, také díky prohrám Interu ve finále PMEZ 1967 s Celticem a 1972 s Ajaxem. Jako catenaccio se postupně začala ironicky označovat jakákoli destruktivní hra, i když s původní Herrerovou taktikou neměla mnoho společného. Řada italských trenérů však i nadále uplatňovala modernizovanou variantu catenaccia obohacenou o vlivy totálního fotbalu, jako například Giovanni Trapattoni, který získal s Juventusem Turín jako jediný trenér v historii všechny tři evropské poháry.\n\nRadim Procházka použil termín v názvu svého dokumentárního filmu \"Drnovické catenaccio aneb Cesta do pravěku ekonomické transformace\".\n\n"}
{"id": "1304006", "url": "https://cs.wikipedia.org/wiki?curid=1304006", "title": "Dark Wings of Steel", "text": "Dark Wings of Steel\n\n\n"}
{"id": "1304007", "url": "https://cs.wikipedia.org/wiki?curid=1304007", "title": "Coprosma quadrifida", "text": "Coprosma quadrifida\n\nCoprosma quadrifida je australský keř z čeledi mořenovitých. Poprvé byl popsán pod názvem \"Canthium quadrifidum\" Jacquesem Labillardièrem, francouzským botanikem, roku 1910. Dorůstá výšky mezi 2 a 4 m. Listy bývají eliptické až kopinaté, s délkou od 0,5 do 1,5 cm. Jejich šířka činí 2 až 5 mm. Kvete v letních měsících, kdy keř pokryjí malé květy, rostoucí spíše samostatně, než se velkých shlucích. Plody mají červenou až oranžovou barvu a na délku měří asi 5 mm.\n\n\"Coprosma quadrifida\" roste na vlhkých místech jihovýchodní Austrálie a na Tasmánii.\n"}
{"id": "1304008", "url": "https://cs.wikipedia.org/wiki?curid=1304008", "title": "Hadrava (rozcestník)", "text": "Hadrava (rozcestník)\n\nHadrava může být:\n\n\n\n"}
{"id": "1304009", "url": "https://cs.wikipedia.org/wiki?curid=1304009", "title": "Hanáček", "text": "Hanáček\n\nPříjmení Hanáček nosí více významných osobností:\n\n"}
{"id": "1304010", "url": "https://cs.wikipedia.org/wiki?curid=1304010", "title": "Hanousek", "text": "Hanousek\n\nPříjmení Hanousek nosí více významných osobností:\n\n\n"}
{"id": "1304013", "url": "https://cs.wikipedia.org/wiki?curid=1304013", "title": "Lamed", "text": "Lamed\n\nSlovo lamed má více významů:\n"}
{"id": "1304016", "url": "https://cs.wikipedia.org/wiki?curid=1304016", "title": "WOW air", "text": "WOW air\n\nWOW air byla nízkonákladová islandská letecká společnost. Sídlí v Reykjavíku, její leteckou základnou bylo letiště Keflavík. Díky výhodné lokaci mohlo létat i s menšími úzkotrupými letadly jak do Evropy, tak do Severní Ameriky. V červnu 2017 tato společnost létala do 33 destinací, měla 17 letadel značky Airbus. Byla založena v roce 2011, operace zahájila o rok později. Od prosince 2018 chce tato společnost nabídnout letecké spojení z Reykjavíku do Dillí.\n\nV roce 2018 byla společnost koupena společností Icelandair Group. I tak by ale měla nadále fungovat samostatně.\n\n"}
{"id": "1304019", "url": "https://cs.wikipedia.org/wiki?curid=1304019", "title": "Konec SRPŠ", "text": "Konec SRPŠ\n\nKonec SRPŠ (\"The PTA Disbands\") je 124. díl amerického animovaného seriálu Simpsonovi. Premiéru měl v televizi Fox Broadcasting Company 16. dubna 1995.\n\nEdna nedokáže vystát způsob řízení školy Skinnerem a vyvolá stávku spolu s učiteli. Ředitel Skinner přijímá nové učitele a Bart je posměvačským stylem šikanuje, čímž většina z nich odchází. Jeho třídní učitelkou se stává Marge, což se mu nelíbí. Rozhodne zamknout Skinnera a Ednu do ředitelny za účelem vyjednávání. Po několika hodinách se dohodnou a najdou pro školu nový zdroj získávání peněz. Aby škola získávala peníze, stává se z ní zároveň věznice. \n"}
{"id": "1304027", "url": "https://cs.wikipedia.org/wiki?curid=1304027", "title": "Devaterník šedý", "text": "Devaterník šedý\n\nDevaterník šedý (\"Helianthemum canum\") je nízká keřovitá rostlina rostoucí na teplých a suchých místech, kde koncem jara a počátkem léta kvete drobnými žlutými květy. V české přírodě je původní druh a přežívá jen v několika populacích, je rostlinou vzácnou a zařazenou mezi silně ohrožené druhy (C2r). Je ohrožována přirozenými sukcesními změnami nebo poškozováním člověkem (sešlapávání, snaha o přesazování).\n\nDevaterník šedý býval před desetiletími řazen jako devaterníček šedý do rodu (\"Rhodax\"), v současnosti je někdy považován za poddruh devaterníku oleandského (\"Helianthemum oelandicum\" subsp. \"incanum\").\n\nJe rozšířen hlavně v teplejších částech Evropy, včetně asijské části Turecka. Neroste na Pyrenejském a Skandinávském poloostrově, ve Finsku, v Pobaltí, Bělorusku, na Ukrajině (vyjma Krymu) a v Rusku.\n\nV České republice je výskyt tohoto chamaefytu omezen jen na několik nevelkých oblastí ve středních Čechách. V jihozápadním okolí Prahy roste na vápencích Českého krasu, např. v přírodních rezervacích Radotínské údolí, Prokopské údolí, Slavičí údolí, Klapice a Homolka, v národních přírodních památkách Barrandovské skály, Cikánka I, U Nového mlýna a Lochkovský profil, v přírodních památkách Zmrzlík, Opatřilka – Červený lom a Ortocerový lůmek. Dále se vyskytuje v národní přírodní rezervaci Karlštejn a v okolí Roudnice nad Labem. Na Moravě se devaterník šedý nevyskytuje.\n\nRoste na teplých, osluněných stráních, ve skalních sutinách, stepích i lesostepích, v neuzavřených travinných porostech i na velmi prudkých svazích. Je rostlinou výrazně teplomilnou a vápnomilnou, její stanoviště mívají plytké, ale na živiny bohaté hlinité půdy s reakci pH 7 až 8. Téměř výhradně vyrůstá na vápencovém, dolomitickém nebo diabasovém podloží. Kvete v květnu a červnu, ploidie druhu je 2n = 22.\n\nOpadavý polokeř vysoký 10 až 20 cm s vystoupavými až přímými květonosnými lodyhami a s nečetnými, do široka rozprostřenými lodyhami sterilními. Vyrůstá z dřevnatého, svislého kořene s mnoha postranními provazcovitými kořeny bez vlášení. Lodyhy s krátkými chlupy porůstají vstřícnými, celokrajnými listy se řapíky nebo jsou přisedlé a poloobjímavé, nemají palisty. Jejich čepele jsou čárkovité, kopinaté až úzce eliptické a na konci špičaté, 10 až 20 mm dlouhé a 2 až 4 mm široké, mají výrazně vyčnívající střední žilku a jsou na lícní straně zelená a na rubové šedoplstnaté.\n\nKvěty jsou pětičetné, oboupohlavné, mají dlouhé stopky a jsou sestavené po třech až deseti do chudých hroznovitých květenstvích. Kališní lístky vyrůstají ve dvou kruzích, dva vnější jsou kopinaté, po okraji zelené a bývají 3 mm dlouhé, tři vnitřní jsou široce vejčité, asi 5 mm dlouhé, blanité, mají tři podélné žilky a jsou hustě chlupaté. Nepřekrývající se korunní lístky jsou obvejčité, obvykle dvojnásobně delší než kališní a jsou světle až tmavě žluté. V květu je větší počet volných plodných tyčinek, gyneceum je vytvořeno ze tří plodolistů a jednopouzdrý semeník obsahuje více vajíček. Čnělka je u báze silně esovitě prohnutá, bývá kratší než tyčinky a na vrcholu je rozšířená v bliznu. Květy jsou opylovány hmyzem, nejčastěji včelami.\n\nPlod je vejčité kulovitá či slabě tříhranná asi 6 mm dlouhá světlehnědá chlupatá tobolka. Obsahuje kulovitá, až tupě hranatá červenohnědá asi 1,5 mm velká semena s hladkým osemením.\n\n"}
{"id": "1304029", "url": "https://cs.wikipedia.org/wiki?curid=1304029", "title": "Bohumil Bouček", "text": "Bohumil Bouček\n\nBohumil Bouček (5. ledna 1850, Poděbrady – 22. května 1926, Poděbrady) byl český lékař a zakladatel poděbradských lázní.\n\nNarodil se 5. ledna 1850 jaké páté z deseti dětí do rodiny poděbradského lékaře a zakladatele první místní nemocnice Františka Boučka. V Praze vystudoval Akademické gymnázium a zahájil studia medicíny. Od čtvrtého ročníku ve studiích pokračoval ve Vídni, kde roku 1873 získal doktorát. Ve Vídní zůstal jako lékař na chirurgickém oddělení všeobecné nemocnice. Když si roku 1874 při pitvě zranil levou ruku a kvůli infekci mu hrozila amputace, otec František jej odvezl domů a osobně jej vyléčil. V roce 1875 Bouček odcestoval do Černé Hory, kde se jako lékař účastnil války s Turky. V červenci 1875 se vrátil do Poděbrad, aby vypomohl svému otci. Když František Bouček roku 1877 ukončil svou lékařskou praxi, syn Bohumil nastoupil na jeho místo (mimo jiné převzal otcem založenou malou nemocnici) a praxi ve městě provozoval až do své smrti roku 1926. Roku 1880 město zavedlo veřejnou zdravotní službu a doktoru Boučkovi bylo přiděleno město Poděbrady a 22 okolních obcí. Téhož roku se navíc stal panským lékařem pro zaměstnance velkostatku. Od roku 1888 se změnilo rozložení obvodů, takže Dr. Bouček měl kromě Poděbrad na starosti obce Velké Zboží, Křečkov, Kouty, Úmyslovice, Senice, Pátek, Polabec, Chvalovice a Přední Lhota.\n\nRoku 1883 se oženil s ovdovělou Boženou Birnbaumovou (roz. Schnirchovou), mající z prvního manželství dvě děti (Vojtěch Birnbaum se stal známým historikem umění). Jeho syn Bohuslav Bouček se stal také lékařem.\n\nDoktor Bouček byl velmi činný ve veřejném a spolkovém životě. Ve svých jedenácti letech byl divákem prvního ochotnického divadelního představení v zámecké kapli a od té doby se divadlu aktivně věnoval. V mládí často vystupoval jako herec a později hry sám režíroval. Stal se jednatelem Ochotnického divadelního spolku Jiří a po nějaký čas i jeho předsedou. Měl nemalou zásluhu na tom, že bývalý důstojnický dům byl předán ochotníkům a stal se Jiříkovým divadlem.\n\nV letech 1884–1906 byl členem obecního zastupitelstva a členem místní školní rady. V komunální politice prosazoval moderní zdravotnické a hygienické trendy, zdravou životosprávu a školní tělovýchovu. Podporoval zřízení elektrárny, přispěl k zasypání příkopů ve městě, ke zřízení požárního telefonu, kanalizace a vytvoření regulačního plánu města. Byl vlastníkem první telefonní linky v Poděbradech, která spojovala jeho byt s bytem poděbradského lékárníka Jana Hellicha.\n\nSpoluzaložil spolkovou knihovnu, na jejímž základě roku 1872 vznikla Občanská knihovna. Byl členem a po několik let předsedou Občanské besedy, vedoucím pěveckého spolku Hlahol, předsedou spolku Studujících Poděbradska, tři roky byl členem výboru Občanské záložny, Řemeslnické besedy, iniciátorem a místopředsedou prvního Okrašlovacího spolku. Podílel se na založení poděbradského Sokola. Stejně jako jeho otec se zajímal o zemědělství. Jako jednatel a předseda Hospodářského spolku v Poděbradech pořádal odborné přednášky, výstavy ovoce, organizoval různé specializované kurzy, či znovuzaváděl pěstování lnu. Jako první na Poděbradsku zkoušel pěstovat čekanku a chovat bource morušového. Tři roky na vlastní náklady vydával \"Hospodářský list\".\n\nDoktor Bouček byl členem výstavního výboru Jubilejní zemské výstavy v Praze v roce 1891. Na výstavě získal první cenu za své ovoce. Podílel se na vybudování jezdeckého pomníku Jiřího z Poděbrad (byl švagrem autora sochy Bohuslava Schnircha) a pomohl prosadit, aby byl právě dokončený pomník na jubilejní výstavě umístěn v průčelí hlavního výstavního paláce. Podílel se také na druhém zásadním výstavním počinu té doby, neboť byl předsedou poděbradského národopisného odboru Národopisné výstavy československé, který pro výstavu uskutečněnou roku 1895 shromažďoval exponáty.\n\nNebývalou měrou se Bouček zasloužil o vznik poděbradského lázeňství. Nejprve stál u vzniku malých Železitých lázní, které fungovaly poblíž Havířského kostela v letech 1881–1937. Na své náklady dokonce kolem kostela nechal vysázet park.\n\nNa přelomu 19. a 20. století město trápil nedostatek vody. Bohumil Bouček tehdy byl osobním lékařem majitele poděbradského panství knížete Arnošta Filipa Hohenlohe. Kníže požádal pruského šlechtice Karla von Bülow, aby se pokusil najít zdroj vody pomocí proutku. Vrtání začalo na druhém nádvoří zámku, ale ani ve třicetimetrové hloubce se pramen neobjevil. Bohumil Bouček a Jan Hellich knížete přesvědčili, aby vrtání pokračovalo pro získání geologických poznatků, načež byl 31. července 1905 v hloubce 96 metrů objeven pramen minerální vody Poděbradka.\n\nDoktor Bouček byl nejen přítomen objevení minerálky, ale jako první dal určit její chemické složení. V září 1905 pro něj pražský profesor Kabrhel dokončil analýzu, dle které šlo o alkalicko-zemitou kyselku obsahující mimořádné množství kyseliny uhličité. Doktor Bouček začal minerálku využívat v léčebné praxi ve své malé nemocnici, přičemž jako první odhadl, že bude vhodná zejména pro léčbu některých oběhových a srdečních chorob. Svá zjištění poprvé publikoval v únoru 1908 v \"Časopise českých lékařů\".\n\nRoku 1907 Dr. Bouček přesvědčil knížete, aby na svých pozemcích vedle pramene Charyclea souhlasil se stavbou malých lázní. Myšlenku lázní usilovně propagoval na přednáškách, kterým se dostalo značené pozornosti veřejnosti a osobně o získání povolení se založením lázní jednal se zemským zdravotním radou doktorem Pelcem. První budova Knížecích lázní byla otevřena roku 1908 a doktor Bouček se stal prvním lázeňským lékařem. Za první světové války Dr. Bouček řídil jeden z poděbradských lazaretů.\n\n\n"}
{"id": "1304030", "url": "https://cs.wikipedia.org/wiki?curid=1304030", "title": "Martin Paroubek", "text": "Martin Paroubek\n\nMartin Paroubek (17. dubna 1761 Kostelec nad Černými lesy – 31. prosince 1839 Poděbrady) byl poděbradský purkmistr, mecenáš a zakladatel místního chudobince. Ve své době byl největším mecenášem poděbradských chudých.\n\nMartin Paroubek se narodil 17. dubna 1761 v Kostelci nad Černými lesy. Byl synem Jana Viléma Paroubka a jeho manželky Veroniky. Jeho otec Jan Vilém Paroubek byl měšťanem a mydlářem v Sadské, který od své první manželky získal věnem dům v Kostelci nad Černými lesy. S druhou manželkou Veronikou měl tři potomky, přičemž nejmladší Martin se v Kostelci narodil až po otcově smrti. Během školních let žil na faře v Líbeznicích u svého strýce pátera Jiřího Paroubka. Později se jej ujal strýc Dominik Jehe z Poděbrad, v jehož koželužně na Nymburském předměstí se vyučil jirchářskému řemeslu a později jirchárnu zdědil. Ve městě se Paroubek usadil a oženil se s měšťanskou dcerou Annou Vodičkovou, od které věnem získal dům čp. 70/III. Manželka Anna zemřela roku 1809 a o tři roky později se Paroubek podruhé oženil s Annou Lavičkovou ze Zbirohu.\n\nZískaný majetek Martin Paroubek náležitě zhodnotil a stal se zámožným měšťanem. Od roku 1806 byl vedení města a v letech 1825–1831 byl dokonce purkmistrem. Protože neměl žádné potomky, rozhodl se svůj majetek využít ve prospěch chudých. V roce 1831 prodal svůj dům s jirchárnou a místo něj v dražbě koupil u řeky Labe stojící čp. 12/I, který býval koželužnou Jana Gotlase. Tento dům přeměnil v chudobinec pro 12 osob (šest mužů a šest žen). Ve své závěti přitom Paroubek odkázal velkou část svého majetku (celkem 34 488 zlatých) ve prospěch zřízení nadace provozující chudobinec.\n\nParoubek zemřel po vleklé nemoci dne 31. prosince 1839. Pohřben byl do empírové rodinné hrobky na starém hřbitově. Zahalená postava na hrobce je připomínkou jeho první manželky Anny, po jejíž smrti hrobku nechal vyrobit. Po zrušení hřbitova byla hrobka přesunuta na nový hřbitov v Kluku.\n\nParoubkem zřízená nadace v 19. století prosperovala, svůj majetek navýšila na 52 000 zlatých a chudobinec rozšířila o sousední dům čp. 11/I. Nadace fungovala ještě po první světové válce. Po roce 1948 se chudobinec změnil v domov důchodců, později byl v domě sklad nebo bar.\n\nNa počest Martina Paroubka je pojmenována poděbradská Paroubkova ulice.\n\n"}
{"id": "1304031", "url": "https://cs.wikipedia.org/wiki?curid=1304031", "title": "Two The Hard Way", "text": "Two The Hard Way\n\nTwo The Hard Way je jediné studiové album dua Allman And Woman, v seskupení zpěvačky a herečky Cher a hudebníka Gregga Allmana, vydané v listopadu roku 1977 u Warner Bros. Records.\n\nAlbum vzniklo během manželství Cher a Gregga Allmana. Po komerční ani kritické stránce však neuspělo, neumístilo se v žádném hudebním žebříčku a celosvětově se ho prodalo přibližně 550 tisíc kusů.'\n\nNázev alba byl inspirován názvem filmu z roku 1969 Five The Hard Way.\n\nVe stejném roce vyjeli společně na mini turné Two The Hard Way Tour.\n\nKrátce po vydání alba se Cher a Gregg Allman rozešli, rozvod byl defintivně ukončen v roce 1979.\n\nJako všechna alba Cher ze sedmdesátých let vydaná společností Warner Bros., ani toto nevyšlo nikdy na kompaktním disku. Podle časopisu Billboard, Che vlastní veškerá práva a vydavatelství nemá žádné pravomoce.\n\nZ alba vyšly dva singly. Pilotním singlem se stala píseň \"Move Me\", která vyšla na 7i-palcové desce s písní \"Love Me\" na straně b. Druhým singlem se stala píseň \"You've Really Got A Hold On Me\", rovněž na 7i-palcové desce s písní \"Move Me\" na straně b. Singl vyšel na konci roku 1977 pouze v Německu. Ani jeden ze singlů se nikde neumístil.\n"}
{"id": "1304032", "url": "https://cs.wikipedia.org/wiki?curid=1304032", "title": "Klášter magdalenitek (Louny)", "text": "Klášter magdalenitek (Louny)\n\nKlášter magdalenitek v Lounech s kostelem sv. Anny existoval v letech 1331-1420. Nacházel se v Lounech za mostem na předměstí zvaném Benátky.\n\nMěstský rychtář Fricek Bér byl lounský měšťan německé národnosti, který patři k nejbohatším občanům Loun, si již v roce 1321 koupil dědičné rychtářství. Jeho potomci pak následujících 140 let zastávali toto nejvyšší postavení ve městě. V roce 1331 Bér založil konvent magdalenitek s kostelem sv. Anny. Současně magdalenitkám daroval i to co patřilo lounské rychtě: část Dobroměřic, kde měl konvent i patronátní právo, dále pozemky směrem k Rané, celé Nečichy a dvě vsi – Oblík a Trhlavy, které v průběhu historie zanikly. Bér stanovil také i další práva svého rodu při prezentaci a dozoru na život v klášteře. Mezi patronátní práva patřila například volba probošta a představené sestry – převory. Tato práva nebyla v souladu s tehdy platnými církevními předpisy. Bohaté obdarování lounského kláštera magdalenitek bylo dosti neobvyklé, protože řád měl svůj charakter spíše chudých kajících hříšnic a zde se řeholnice musely starat spíše o svůj majetek. Lounský historik Kamil Linhart z tohoto důvodu považoval tento klášter spíše za zaopatřovací ústav pro neprovdané dcery lounských měšťanů. \n\nBiskup Jan IV. Z Dražic založení lounského konventu 9. října 1331 potvrdil a král Jan Lucemburský klášter roku 1335 obdaroval. Podobně potvrdil Karel IV. Roku 1356 práva dědiců zakladatele. V roce 1364 však vznikly spory mezi konventem a dědici zakladatele. V roce 1410 se v Lounech sešla generální kapitula řádu, na které byl zvolen představený celého magdalenitského řádu, který tehdy čítal asi 30 řeholních domů. \n\nLounský probošt magdalenitek Jan Bullendorfer byl pak roku 1411 dokonce generálním proboštem řádu v celé české provincii, která zahrnovala Čechy, Moravu a Rakousko. Rozsáhlá dědičná patronální práva ke klášteru sv. Anny, která si Fricek Bér vymohl, a které byly v rozporu s kanonickým právem, a také rozsáhlý majetek, způsobovaly řeholnicím zvaným též bílé kajícnice, nemalé problémy. Dělo se tak již od počátku 15. století. Od roku 1400 musely proto být základní listiny týkající se kláštera v truhle s pěti zámky. Jeden klíč byl u rychtáře Hány, další měli jeho příbuzní a pátý klíč vlastnila lounská městská rada. Vleklé majetkové spory měl klášter i s dobroměřickým farářem. \n\nK zajímavostem patří, že díky dopisu Jana Bullendorfera se zachovala jediná zmínka o pobytu Mistra Jana Husa na Žatecku. Hus v důsledku kladby musel opustit Prahu a pěčlivě tajil místo svého exilu. Bullendorfer však o Husovi věděl a v listě se ptal žateckého sakristána, zda proti tomuto reformátorovi jeho farář zasáhne. Není však známo, kde přesně Hus pobýval, ale je možné, že lounský probošt využíval stejnou knihovnu v žatecké sakristii, jako Hus při psaní svého známého díla \"O církvi\". \n\nNapětí mezi konventem a městem vyvrcholilo roku 1420, kdy lounští husité konvent přepadli, dobyli a zapálili. Jeptiškám se většinou podařilo včas prchnout a nalezly útulek ve svém sesterském klášteře, nejdříve v Zahražanech a pak v Mostě.\n\nPo skončení husitských válek si Louny mohly ponechat vsi lounských magdalenitek s tím, že z jejich výtěžku postaví na Žateckém předměstí špitál pro chudé a kapli sv. Maří Magdaleny. Tento majetek se stal základem tzv. záduší z něhož se až do 19. stol. platil lounský špitál, kostely a škola. Z výtěžku těchto zádušních vsí byla pak financována výstavba kostela sv. Mikuláše a jeho oltář, škola a řada dalších projektů. Magdalenitky však stále usilovaly o návrat svého majetku v Lounech a ještě roku 1629 jim potvrdil král Ferdinand II. jejich práva. V Mostě, odkud vedly svůj spor s Louny, měly v tamním magdalenitském klášteře i svůj archiv z Loun. Veškeré úsilí o znovuzískání Loun však bylo marné a magdalenitky se do Loun již nikdy nevrátily.\n\n"}
{"id": "1304033", "url": "https://cs.wikipedia.org/wiki?curid=1304033", "title": "The KISSWORLD 2017 Tour", "text": "The KISSWORLD 2017 Tour\n\nThe KISSWORLD 2017/18 Tour bylo koncertní turné americké rockové skupiny Kiss po Severní Americe a Evropě. Na koncertech používala skupina kostýmy z období Creatures of the Night.\n\n\nPřídavky\n\n"}
{"id": "1304034", "url": "https://cs.wikipedia.org/wiki?curid=1304034", "title": "Seznam českých mistrů Evropy", "text": "Seznam českých mistrů Evropy\n\nSeznam českých mistrů Evropy – vítězů mistrovství Evropy, kteří reprezentovali Česko od roku 1993.\nMezi nejpočetnější sporty zde patří kanoistika (rychlostní i slalom), sportovní střelba a atletika.\n\nSedm zlatých medailí získala dvojice vodních slalomářů Jaroslav Volf a Ondřej Štěpánek i sportovní střelec Miroslav Januš.\n\n\n"}
{"id": "1304035", "url": "https://cs.wikipedia.org/wiki?curid=1304035", "title": "Seznam českých mistryň Evropy", "text": "Seznam českých mistryň Evropy\n\nSeznam českých mistryň Evropy – vítězek mistrovství Evropy, které reprezentovaly Česko od roku 1993.\n\n"}
{"id": "1304039", "url": "https://cs.wikipedia.org/wiki?curid=1304039", "title": "Europride", "text": "Europride\n\nEuropride (nebo taky EuroPride) je evropská událost, která je věnovaná LGBT a Queer hrdostem. Tyto události se pořádají každým rokem, kdy hostitelem je vždy jiné evropské město. Hostitelské město je vždy to, kde se několik let pořádá Gay pride, nebo mají důležitou LGBT komunitu.\n\nTyto události trvají většinou 14 dní, kdy se po celém městě pořádají mnoho sportovních a kulturních akcí. To celé poté vyvrcholí o víkendu Gay pridem s karnevalem, koncertami, speciálními klubovými večery a vigilii na památku obětí AIDS.\n\nPrvní Europride se konal v roce 1992 v Londýně, kterého se zúčastnilo odhadem 100 000 lidí. Následující rok hostil Berlín. Když Amsterdam hostil Europride v roce 1994, událost se proměnila na finanční katastrofu, protože dluhy činily ve výši přibližně 450 000 EUR . V roce 1996 se Europride přestěhoval do Kodaně, kde se těšil silnou podporou od vedení města. Organizátoři byli úspěšní na všech frontách, a dokonce se podařilo dosáhnout finanční přebytky.\n\nPaříž hostila Europride v roce 1997. Festival měl četné komerční sponzory a byl široce ceněn jako úspěch. Během průvodu, více než 300 000 lidí pochodovalo po Bastille. Stockholm byl hostitelské město v roce 1998. Londýn měl opět hostit Europride v roce 1999, ale událost byla zrušena, když pořadatelé zkrachovali.\n\nV roce 2000 WorldPride nahradil Europride. Akce se konala v Římě a zúčastnili se ho gayové a lesby z celého světa. Poté, co zpočátku podporovalo událost vedení města, svou podporu jen několik dní předtím stáhlo. Bylo to kvůli nátlaku vyvíjeného Vatikánem, který organizoval 2000 římskokatolické jubileum.\n\nVídeň hostila Europride v roku 2001 a přitáhla velké davy lidí ze střední Evropy a východní Evropy. V roce 2002 v Kolíně nad Rýnem se konalo v tehdejší době dosud největší Europride, kdy úředníci odhadují davy k číslu více než jeden milion. Europride procházel v roce 2003 Manchesterem a v roce 2004 Hamburkem. Oslo ho hostil v roce 2005, kde Ian McKellen byl jako čestný host.\n\nLondýn hostil akci v roce 2006, kde dvoutýdenní festival vrcholil průvodem posledním dnem 1. července, ve kterém byly pochodující pozváni k průvodu po ulici Oxford Street, jedné z ulic největšího obchodního města. To bylo poprvé, kdy bylo ze zákona dovoleno, aby tak učinily v historii průvodu. Průvodu se zúčasnil londýnský starosta Ken Livingstone a MP konzervativní Alan Duncan, aktivista v oblasti lidských práv Peter Tatchell a první náměstek italského transsexuála Vladimir Luxuria.\n\nPo přehlídce události pokračovaly ve třech důležitých místech v britském hlavním městě: shromáždění na Trafalgarském náměstí v přítomnosti lektora Ian McKellen , animace na Leicester Square a Soho Square.\n\nV roce 2007 hostil Europride Madrid, který se konal v Chueca, gay čtvrti hlavního města, v posledním červnovém týdnu. Madrid byl vybrán kvůli zákonech týkajících se sňatky homosexuálů a adopce a rovnosti žen a mužů, které Španělsko postoupila v průběhu posledních dvou let. Více než 1,2 milionu lidí se zúčastnilo finálního průvodu při pochodu do ulic centra Alcalá a Gran Via a končil na Plaza España . \n\nV roce 2008 se konal od 25. června do 3. srpna ve Stockholmu, což bylo deset let poté, co uspořádal Europride 1998.\n\nCurych hostil Europride 2009 se seznamem událostí, které se konali do jednoho měsíce od 2. května do 7. června vyvrcholeným průvodem v centru Curychu 6. června.\n\nV roce 2010 se událost konala ve Varšavě v Polsku. Organizátoři připravili řadu akcí mezi 9. a 18. července s průvodem, který se konal předposlední den. Toto vydání bylo označeno jako první celoevropská LGBT oslava, která se konala v bývalé komunistické zemi. Europride byl formulován jako jeho hlavní téma, a to žádost o registrované partnerství.\n\nV roce 2011 byl hostitelským městem Řím, který ukončil koncert Lady Gagy v Circus Maximus.\n\nEuropride 2013 se konal v Marseille u příležitosti, kdy byla Marseille Evropské hlavní město kultury. Hlavním tématem bylo homosexuální manželství.\n\nV červnu 2014 se konal v Oslu a v roce 2015 hostila Riga. Byl to první Europride v bývalém sovětském státě.\n\nEuropride 2016 se konal v Amsterdamu. Britský zpěvák a skladatel Tara McDonald nazpíval píseň „I Need A Miracle“, která byla vybrána jako hymna Europride a remixoval jí Gregor Salto.\n\nMadrid bude roku 2017 hostit WorldPride. Když hostil Europride 2007, byl nejvíce navštěvovaný vůbec a odhaduje se 2,5 milionu návštěvníků. Tato obrovská návštěvnost byla nejen úspěch pro Madrid, ale i pro celý LGBT španělské komunity, kvůli slavení změně termínů v zákonech týkajících se sňatky homosexuálů a adopce. Madrid byl jedním z prvních španělských měst, který slavil legalizaci homosexuálních manželství s podporou všech politických stran, dokonce i konzervativci ve vládě, v čele s ex-starosta města, Alberto Ruíz Gallardon z Partido Popular. V důsledku těchto a dalších pokroků ve svobodě osob stejného pohlaví a sociálního pokroku, byl Madrid vybrán v roce 2012 hostit World Pride 2017.\n\nV roce 2018 budou pořádat poprvé dvě města. Budou to Stockholm a Göteborg. V roce 2019 se po 18 letech vrátí do Vídně.\n"}
{"id": "1304044", "url": "https://cs.wikipedia.org/wiki?curid=1304044", "title": "Dům Anny Ježkové čp. 250", "text": "Dům Anny Ježkové čp. 250\n\nDům se secesními prvky je jednopatrový a má předsazený litinový balkón, jehož zastřešení je prosklené. Fasáda domu je ozdobena rozličnými rostlinnými i geometrickými sgrafity a v průčelí kolem balkónových oken se nacházejí zdobené kovové prvky, sahající sem z litinových sloupků balkónu. Nahoře nad balkónem je římsa, jež lemuje obrysy domu.\n\nTento dům byl postaven v roce 1908 stavitelem Františkem Staňkem pro Annu Ježkovou. Jeho součástí byly dva přízemní obchody s výkladními vchody, jedna vinárna také s přízemním výkladovým vchodem, kuchyň, pokoj, sociální zařízení a dvouramenné visuté schodiště do prvního patra, kde byly místnosti s rákosovými stropy i dvouramenné visuté schodiště, které vedlo do podstřeší, jež bylo vydlážděno cihlami. Střecha byla navíc opatřena okapy.\n\nRoku 1910 se v základech domu čp. 250 našly kusy profilovaného ostění, jež byly následně spojovány se zaniklým kostelem sv. Mikuláše, i když mnozí odborníci tuto spojitost dodnes vylučují. V roce 1928 zřídil Eduard Kratochvíl na domě 2 výkladní skříně. Roku 1934 bylo majitelce domu Anně Ježkové povoleno vybudovat před domem betonový chodník.\n\nV přízemí domu byly od jeho postavení vždy obchodní prostory. Ve 20. letech zde má svůj krám řezník Václav Medáček, s psacími stroji obchoduje Richard Kopič a živnost výkrojem koží provozuje František Šolín. Roku 1937 byla zemským úřadem udělena knihkupecká a nakladatelská koncese Zdeňku Řehákovi se stanovištěm právě v čp. 250. V letech 1938-1940 je zase v domě zmiňováno působení vetešníka Doležala. Od roku 2014 působila v 1. patře PhDr. Karin Kateřina Šuchová, která zde poskytovala psychologické poradenství a diagnostiku. Obdobnou činnost zde nabízela od roku 2008 Mgr. Zuzana Říhová. K nim můžeme ještě přiřadit MUDr. Vladislavu Šumberovou, která se do domu nastěhovala v roce 2009. Provozovnu nebo sídlo zde však měla řada fyzických i právnických osob. V letech 2004-2010 byla v objektu provozovna bezpečnostní agentury SECURITAS ČR s. r. o.\n"}
{"id": "1304045", "url": "https://cs.wikipedia.org/wiki?curid=1304045", "title": "Železnogorsk (Kurská oblast)", "text": "Železnogorsk (Kurská oblast)\n\nŽeleznogorsk () je město v Kurské oblasti v Ruské federaci. Při sčítání lidu v roce 2010 měl přibližně pětadevadesát tisíc obyvatel.\n\nŽeleznogorsk leží na severním okraji Kurské oblasti, těsně u hranice s Orelskou oblastí. Od Kursku, správního střediska oblasti, je vzdálen přibližně 90 kilometrů severozápadně. Nejbližší město v okolí je Dmitrovsk ležící v Orelské oblasti přibližně dvacet kilometrů severozápadně od Železnogorska.\n\nPřes Železnogorsk vede železniční trať z Orlu do Lgova.\n\nŽeleznogorsk vznikl v padesátých letech dvacátého století v souvislosti s dobýváním železné rudy z Kurské magnetické anomálie. Jako oficiální datum založení se uvádí rok 1957.\n\nMěstem je Železnogorsk od roku 1962, kdy měl přes 9000 obyvatel.\n\n\nVe městě sídlil v letech 1991–2012 fotbalový klub FK Magnit Železnogorsk.\n"}
{"id": "1304050", "url": "https://cs.wikipedia.org/wiki?curid=1304050", "title": "Smíchovská tržnice", "text": "Smíchovská tržnice\n\nSmíchovská tržnice (\"Ústřední tržnice pro drobný prodej na Smíchov\"ě) je stavba v Praze 5, která stojí mezi Náměstím 14. října a ulicemi Presslova a Matoušova, na východě sousedí s Národním domem.\n\nTržnice byla postavena na pozemcích zrušené botanické zahrady. Roku 1905 byl pro ni a pro sousední Národní dům vytyčen pozemek, obě budovy a prostor mezi nimi projektoval architekt Alois Čenský.\n\nSecesní trojlodní stavba s vyvýšenou střední lodí s bazilikálním osvětlením byla rozdělena do tří částí: přízemí zabírala vlastní tržní hala, prostor v obou čelech budovy byl určen pro administrativu a ubytování, chladírny a strojovna se nacházely v podzemí.\n\nFirma Fanta a Jireš dodala železnou nosnou konstrukci, která procházela jak obvodovými zdmi, tak vnitřním prostorem. Chladicí zařízení vyrobila Ringhofferova strojírna a další smíchovská firma přispěla například čisticími nádržemi. Na stavbu dohlížel stavitel Vávra.\n\nKoncem 70. let 20. století byla tržnice přestavěna na nákupní středisko. Hala byla rozdělena železobetonovým stropem a původní ocelové sloupy včetně hlavic byly obestavěny. Nově vzniklé patro odděloval od starých nosníků podhled a prostor byl rozčleněn příčkami.\n\nKonverze budovy byla provedena roku 1993 – podhledy a příčky byly odstraněny, nosníky odkryty a okna vyměněna podle původního návrhu architekta Čenského. Roku 2003 byly prostory v 1. patře rekonstruovány pro potřeby pobočky Městské knihovny.\n\n\n"}
{"id": "1304051", "url": "https://cs.wikipedia.org/wiki?curid=1304051", "title": "Freedom to Rock Tour", "text": "Freedom to Rock Tour\n\nFreedom to Rock Tour bylo turné americké rockové skupiny Kiss. Jde o turné po Severní Americe které se soustředí na malá města do kterých skupina obvykle nejezdí koncertovat.\n\n"}
{"id": "1304054", "url": "https://cs.wikipedia.org/wiki?curid=1304054", "title": "Římskokatolická farnost Seč", "text": "Římskokatolická farnost Seč\n\nŘímskokatolická farnost Seč je územním společenstvím římských katolíků v rámci chrudimského vikariátu královéhradecké diecéze.\n\nKostel sv. Vavřince v Seči je pozdně renesanční stavbou z let 1610–1620.\n\nFarnost je administrována ex currendo, duchovní správce bydlí v řeholním domě Školských sester sv. Františka na Hoješíně. Spolu se Sečí spravuje ještě farnosti Běstvina, Míčov a Ronov nad Doubravou.\n\n"}
{"id": "1304060", "url": "https://cs.wikipedia.org/wiki?curid=1304060", "title": "Seznam drobné sakrální architektury v Pražském Předměstí (Hradec Králové)", "text": "Seznam drobné sakrální architektury v Pražském Předměstí (Hradec Králové)\n\nSeznam drobné sakrální architektury v Pražském Předměstí (Hradec Králové) má ve stručnosti podat přehled Božích muk, soch svatých či kapliček, jež jsou umístěny na katastru této městské části. Z původní bohatosti mnoho nezbylo. Co nebylo zničeno v souvislosti se stavbou pevnosti v letech 1766-1789, to nechal vyhodit do povětří pevnostní velitel generál Weigl v roce 1866.\n"}
{"id": "1304061", "url": "https://cs.wikipedia.org/wiki?curid=1304061", "title": "Scooby-Doo (film)", "text": "Scooby-Doo (film)\n\nScooby-Doo je americký komediálně-mysteriózní film z roku 2002 režiséra Raji Gosnella, natočený na motivy stejnojmenných animovaných seriálů studia Hanna-Barbera. Scénář napsal James Gunn, v hlavních rolích se představili Freddie Prinze Jr., Sarah Michelle Gellar, Matthew Lillard, Linda Cardellini a Rowan Atkinson. Snímek pojednává o skupině čtyř mladých lidí, kteří společně se psem Scoobym řeší záhady. V roce 2004 byl natočen sequel \"\".\n\n"}
{"id": "1304064", "url": "https://cs.wikipedia.org/wiki?curid=1304064", "title": "Regiony na Novém Zélandu", "text": "Regiony na Novém Zélandu\n\nNový Zéland se dělí na 16 regionů (, ). Jedenáct je spravováno regionálními radami, jež jsou nejvyšší úrovní místní správy a pět je spravováno prostřednictvím unitary authority, což jsou územní samosprávy, které také vykonávají funkce regionálních rad. Mimo regiony jsou Chathamské ostrovy, jejichž rada se podobá unitary authority.\n"}
{"id": "1304066", "url": "https://cs.wikipedia.org/wiki?curid=1304066", "title": "Větrný mlýn (Holgate)", "text": "Větrný mlýn (Holgate)\n\nVětrný mlýn Holgate je pětipodlažní věžový větrný mlýn v Holgate v Yorku v severním Yorkshire v Anglii, který byl obnoven do funkčního stavu.\n\nByl postaven v roce 1770 z cihelných kamenů prvním majitelem a mlynářem Georgem Waudem. On, jeho syn a vnuk vedli mlýn až do roku 1851. Mlýn byl původně vybaven pěti plachtovými lopatkami, které byly později nahrazeny dvojitými patentovými lopatkami. V roce 1841 byl mlýn popsán s třemi páry mlýnských kamenů, dvěma stroji a pěti lopatkami. Do roku 1858 byl přidán čtvrtý pár kamenů\n\nV roce 1859 byla postavena nová sýpka a instalován parní stroj, který zvětšil ziskovost mlýna. Bylo postaveno také další patro. V roce 1930 byl nainstalován velký elektromotor, který nahradil parní stroj, komín a kotelnu, které byly odstraněny. Po poškození bouří mlýn musel zastavit mletí větrnou energií. Mletí s elektromotorem skončilo úplně v roce 1933. V roce 1939 byla na mlýn natřena nová bílá barva. Poslední mlynář mlýna byl Thomas Mollet; Eliza Gutch a její rodina byli poslední známí majitelé mlýna.\n\nMlýn byl v roce 1954 zařazen mezi památky třídy II. V roce 2001 vznikla společnost \"Holgate Conservation Society\" a mlýn se otevřel veřejnosti v roce 2005 poprvé po 70 letech. Plánování obnovy mlýna začalo v roce 2003 a obnovení začalo v roce 2006. Oficiální otevření se konalo dne 23. června 2012.\n"}
{"id": "1304067", "url": "https://cs.wikipedia.org/wiki?curid=1304067", "title": "Daniel Vladař", "text": "Daniel Vladař\n\nDaniel Vladař (* 20. srpna 1997, Praha), přezdívaný Vlady, je český hokejový brankář momentálně působící v týmu Providence Bruins v AHL.\n"}
{"id": "1304079", "url": "https://cs.wikipedia.org/wiki?curid=1304079", "title": "Putnikovići", "text": "Putnikovići\n\nPutnikovići, často uváděná jako Putniković, je vesnice v opčině Ston v Chorvatsku, v Dubrovnicko-neretvanské župě. V roce 2001 měla 105 obyvatel ve 40 domech.\n\nPutniković je vesnice v centrální části vnitrozemí poloostrova Pelješac při hlavní silnici D 414 od Stonu směrem na Orebić, mezi vesnicemi Dubrava a Ponikve.\n\n"}
{"id": "1304083", "url": "https://cs.wikipedia.org/wiki?curid=1304083", "title": "Martin Gardavský", "text": "Martin Gardavský\n\nMartin Gardavský (* 13. února 1987) je český model a reklamní herec.\n\nNarodil se na Slovensku do smíšené rodiny, otec byl Čech, matka Slovenka. Studoval rok informatiku a poté veřejnou správu na Provozně ekonomické fakultě České zemědělské univerzity v Praze. Ve volném čase se věnoval fotbalu a kickboxu. Od března 2011 se registroval u modelingové agentury, ale zpočátku se modelingu prakticky příliš nevěnoval. \n\nJako 24letý student s bydlištěm ve středočeské Mořině se přihlásil do soutěže Muž roku 2011. Z celkem 643 soutěžících postoupil mezi 12 finalistů a v náchodském divadle 26. srpna 2011 jako Čech zvítězil (za Slováky vyhrál 21letý student Jakub Lorencovič z Prešova). Jako volnou disciplínu si zvolil komické vystoupení parodující reklamu na deodorant. V té době pracoval jako turistický průvodce, jako své koníčky uvedl sport a historii. Už před finálovým večerem soutěže na soustředění na statku v Myslovicích u Klatov byl vybrán k reprezentaci v soutěži Manhunt International, která se na podzim toho roku konala v Jižní Koreji, po celkovém vítězství v soutěži však byl nahrazen zástupcem Theodorem Jarešem a sám získal kvalifikaci do soutěže Mister International.\n\n"}
{"id": "1304086", "url": "https://cs.wikipedia.org/wiki?curid=1304086", "title": "Velká mešita an-Núrí", "text": "Velká mešita an-Núrí\n\nVelká mešita an-Núrí (: جامع النوري) byla mešita, nacházející se v západní části iráckého města Mosul, jež nesla jméno po bývalém místodržiteli, sultánu Núr ad-Dínovi. Mešita byla také vyobrazována na iráckých bankovkách.\n\nByla vystavěna v letech 1172–1173. Výška jejího jediného minaretu činila zhruba 45 metrů. Zprávy o jeho náklonu se tradují již od 14. století. Nakloněnému minaretu se tak přezdívalo \"al-Chadba\", neboli \"Hrbáč\". Na počátku 16. století opravili mešitu vladnoucí Safíovci.\n\nV roce 2014 zde radikální teroristická organizace Islámský stát, zastoupená toho času Abú Bakrem al-Bagdádím, vyhlásila svůj chalífát. Dne 21. června 2017 byla tato symbolická mešita samozvaným Islámským státem vyhozena do povětří, když se bránil iráckým vojenským jednotkám, které právě vstupovaly do mosulského \"Starého města\". Mešitu zamýšlel zbourat již v samotném roce 2014, neboť odporuje jeho výkladu islámu, ale místním se ji podařilo před stržením zachránit. Irácký premiér Hajdar Abádí ve svém následném prohlášení uvedl, že tímto činem tak byla stvrzena porážka této radikální organizace.\n\n"}
{"id": "1304089", "url": "https://cs.wikipedia.org/wiki?curid=1304089", "title": "Katolická univerzita v Toulouse", "text": "Katolická univerzita v Toulouse\n\nKatolická univerzita v Toulouse (\"Institut catholique de Toulouse\", \"Toulouse Catholic University\") je soukromou vysokou školou ve Francii, založenou v roce 1876 a navazující na tradici toulouského vysokého učení, založeného roku 1229 s přispěním svatého Dominika.\n\n\n"}
{"id": "1304095", "url": "https://cs.wikipedia.org/wiki?curid=1304095", "title": "Marija Archipova", "text": "Marija Archipova\n\nMarija Archipova (přechýleně \"Archipovová\", ) (* 9. ledna 1983 Moskva) je ruská zpěvačka, skladatelka a textařka pagan/metalové hudební skupiny Arkona. Marija je známá pod svým uměleckým jménem (s významem \"Maša Křík\") a používá střídavě čistý zpěv a growling. Dříve byla členkou hudebních skupin Nargathrond, Ancestral Volkhves. V rusky psaných textech se zaměřuje na slovanské náboženství a patriotismus. V osobním životě praktikuje Rodnověří. Je vdaná za kytaristu skupiny Arkona Sergeje \"Lazara\" Atraškeviče a má s ním dva syny.\n\n\n\n"}
{"id": "1304098", "url": "https://cs.wikipedia.org/wiki?curid=1304098", "title": "Michael Curry", "text": "Michael Curry\n\nMichael Bruce Curry (* 13. března 1953 Chicago) je 27. předsedající biskup a primas episkopální církve Spojených států amerických. Jedná se o prvního afroamerického episkopálního kněze, který zastává tento post. Původně byl biskupem episkopální diecéze severokarolínské. \n\nBiskup Curry se narodil v Chicagu roku 1953, navštěvoval státní školu v Buffalo. Poté studoval Hobart College, Yale Divinity School, College of Preachers, princetonský teologický seminář, Wake Forest University, Ekumenický institut při St. Mary's Seminary v Baltimoru a Institut křesťansko- židovských studií. V červnu 1978 byl v katedrále sv. Pavla v Buffalo vysvěcen na jáhna a o několik měsíců později přijal kněžské svěcení z rukou biskupa Johna M. Burgesse. Curry působil jako farář (rektor) na různých místech. Zakládal letní ekumenické tábory pro děti, organizoval kazatelské misie a věnoval se dobročinnosti. Do čela episkopální diecéze severokarolínské byl zvolen 11. února 2000. Během své služby v Severní Karolíně se věnoval tématům sociální spravedlnosti, imigrační politice a otázkám rovnoprávnosti v manželství. V roce 2015 se stal předsedajícím biskupem episkopální církve, své funkce se ujal 1. listopadu 2015 během slavnostní bohoslužby ve washingtonské národní katedrále.\n\nV květnu 2018 se Michael Curry účastnil svatby Meghan Marklové a Prince Harryho v kapli svatého Jiří na hradě Windsor.\n"}
{"id": "1304099", "url": "https://cs.wikipedia.org/wiki?curid=1304099", "title": "Phase", "text": "Phase\n\nPhase je rocková kapela momentálně sídlící v UK, jež vznikla v řeckém městě Larissa roku 2003. U jejího zrodu stál Thanos Grigoriou, jež zpočátku spolupracoval s různými hudebníky až do roku 2011, kdy byla kapela doplněna o Damose Harharidise a Vasilise Liapise, jež zde působí dodnes. Jejich debutem byla digitální skladba Perdition, která se stala součástí propagační kampaně pro vydání Windows 7 firmy Microsoft s názvem \"Playlist Seven\". Po tomto vydání následovalo další dvě alba s názvem \"In Consequence\n\" a \"Wait\".\n\n\n\n"}
{"id": "1304100", "url": "https://cs.wikipedia.org/wiki?curid=1304100", "title": "Centrální dispečerské pracoviště Přerov", "text": "Centrální dispečerské pracoviště Přerov\n\nCentrální dispečerské pracoviště Přerov (CDP Přerov) zajišťuje dálkové řízení vlakového provozu na území Moravy a Slezska. Pracoviště, technologie a technické zázemí je od roku 2011 v nové budově CDP v Přerově.\n\nPůvodní pracoviště CDP Přerov se nacházelo v budově na Tovární 3. Provoz byl zahájen v listopadu 2006. V prvním podlaží byly umístěny dva sály, technologická místnost, místnost DOZ, místnost sdělovací techniky a místnost dispečerů železniční dopravní cesty a další. V sálech č. 1 a 2 byla pracoviště řídicích a úsekových dispečerů a operátorů. Pracoviště dispečerů řízení vlakového provozu Přerov zabezpečovalo z řídicího sálu č. 1 ovládání tratě Přerov - Břeclav, z sálu č. 2 Ostrava-Svinov – Přerov.\n\nVzhledem k modernizaci drah a nárůstu dálkově řízených úseků byly prostory stávajícího pracoviště CDP nevyhovující. V roce 2011 bylo pracoviště CDP přeneseno do nově postavené budovy.\n\nV letech 2009 až 2011 byla v Přerově v blízkosti železničních kolejí postavena pětipodlažní budova s centrální schodišťovou halou. Stavba je monolitický železobetonový skelet o pěti podlažích s plochou střechou a centrální schodišťovou halou. Fasáda je dvouplášťová s keramickým obkladem. Ve střeše nad schodištěm jsou dva světlíky, které prosvětlují vestibul přes prosvětlovací otvory v patrech. Hlavní vstup do budovy je na severní straně fasády, ve východní jsou vjezdy do čtyř garáží a vstupy do technických prostor. V hale se nachází jednoramenné schodiště, výtah a prosvětlovací otvory. Náklady na výstavbu přesahovaly 227 milionů Kč.\n\nVzhledem k zátopovému území je v prvním a druhém nadzemním podlaží umístěno zázemí, technologie je v druhém nadzemním podlaží. V dalších patrech se nacházejí řídicí sály a kanceláře.\n\nV roce 2011 byly v provozu čtyři sály z nichž byl dálkově řízen provoz:\nNásledně bude uvedeno řízení tratí z dalších sálů:\n\nOd roku 2016 pro dálkové řízení vlakového provozu na území Čech je v provozu CDP Praha.\n\nSDP Přerov (2019) zabezpečuje řízení provozu na 430 kilometrech železničních tratí, 58 železničních stanicích a 41 železničních zastávkách na území Moravy a Slezska.\n"}
{"id": "1304103", "url": "https://cs.wikipedia.org/wiki?curid=1304103", "title": "Borovinka (rybník, Hradec Králové)", "text": "Borovinka (rybník, Hradec Králové)\n\nBorovinka je rybník o rozloze 33 832 m², který se nachází na jihozápadním okraji Hradce Králové na pomezí katastrálních území Kukleny a Plačice.\n\nSvoje pojmenování obdržel rybník od sousedního lesa, který od nepaměti nese název Borovinka. Ten byl spolu s Prouzovým výletním hostincem Na Letné vyhledávaným výletním místem obyvatel z širokého okolí. V místním tisku se např. uvádí, že 14. července 1895 sem uspořádal výlet spolek písařů, a to za hudebního doprovodu okteta J. Kautského, a 15. června 1922 uspořádaly komunistické ženy ve spolupráci s protiklerikálními stranami vycházku pro děti do Borovinky, kde byla sehrána pohádka Sůl nad zlato.\n\nMísto dnešní Borovinky bylo na historické události velmi bohaté. V roce 1423 kolem osady Šosteny a Borovinky táhlo husitské vojsko pražského svazu a Diviše Bořka z Miletínka, které bylo u Kuklen poraženo Janem Žižkou z Trocnova – bitva u Strachova dvora. Přibližně v místech dnešní Borovinky se rozprostíral rybník Kutlof, někdy nazývaný i jako Kutlhof, který byl později zalesněn. Právě tehdy vznikl prvopočátek lesa Borovinka, který se původně nacházel i na místě dnešního rybníka. Zároveň zde byla zřízena městská bažantnice a hájovna, z níž byly spravovány zdejší lesy, které patřily městu Hradci Králové. 4. července 1929 postihla les Borovinku velká vichřice. Nejvíce zasažená část se změnila na luka a pole. V roce 1930 byla část Borovinky pronajata Františku Hůlkovi pro farmu na chov stříbrných lišek za cenu 500 Kč za 1 ha na dobu 15 let. V dubnu 1944 Borovinkou prošli příslušníci paradezantní skupiny Barium, kteří nalezli první bezpečný úkryt v nedalekém Farářství. O rok později se tu usídlila sovětská rota logistického zabezpečení. V roce 1948 MNV v Hradci Králové rozhodl o obnovení rybníka Kutlofu v místech kyselých luk na pomezí kuklenského a plačického katastru. Koncem 50. let se zde začalo s těžbou písku, přičemž ještě na leteckém snímku z roku 1954 není vidět žádná změna oproti původnímu stavu a na letecké fotografii z roku 1977 je Borovinka téměř v současné situaci.\n\nRybník byl dříve vyhlášeným koupalištěm. Od roku 1986 se zde pořádal Dětský Hradecký triatlon. Dnes je pro svou nevalnou kvalitu vody spíše jen rájem rybářů a místem procházek.\n"}
{"id": "1304106", "url": "https://cs.wikipedia.org/wiki?curid=1304106", "title": "Rozsudek ráže 9", "text": "Rozsudek ráže 9\n\nRozsudek ráže 9 je devatenáctý román amerického spisovatele Michaela Connellyho. Jedná se o druhou knihu, v níž se objevuje právní obhájce Michael \"Mickey\" Haller. Ten se poprvé objevil v Connellyho bestselleru Advokát z roku 2005.\n\nOd událostí z předchozího románu uběhl jeden rok, během nějž se obhájce Mickey Haller zotavoval ze svých zranění a následné závislosti na prášcích proti bolesti. Ke své právní praxi se Haller vrátí poté co je zavražděn právník Jerry Vincent. Haller s ním v minulosti často spolupracoval a zdědí všechny jeho otevřené případy, včetně vysoce sledovaného případu Hollywoodského magnáta Waltera Elliota, který je obviněn z vraždy své ženy Mitzi a jejího německého milence.\n\nVincentovu vraždu mezitím vyšetřuje losangeleský policejní detektiv Harry Bosch, který je hlavní postavou několika předchozích Connellyho románů. Bosch Hallera varuje, že by Vincentův vrah mohl jít i po něm, a přesvědčí ho, aby s ním spolupracoval na vyšetřování. Mezitím se Haller pomalu dostává zpátky so tempa po dlouhé pauze a připravuje se na proces s obžalovaným z dvojnásobné vraždy.\n\nMezi Hallerovými novými případy je i bývalý šampión v surfování jménem Patrick, který si po úrazu na surfu vybudoval závislost na prášcích proti bolesti, a v domě svého kamaráda ukradl diamantový náhrdelník. Hallerovi je Patricka trochu líto, protože i on má své zkušenosti se závislostí, a tak jej najme jako řidiče svého Lincolnu. Podaří se mu dosáhnout stažení všech Patrickových obvinění, když se pokusí dokázat, že diamanty v náhrdelníku jsou falešné.\n\nZa pomoci svého vyšetřovatele Cisca a asistentky Lorny (která je jednou z jeho dvou bývalých manželek) Haller připraví strategii na obhajobu svého klienta. Vychází z faktu, že povýstřelové stopy střelného prachu nalezené na Elliotových rukou se tam dostaly při kontaktu se sedadlem v policejním autě, které bylo stejného dne dříve použito pro převoz jiného zadrženého. Taky se snaží vyvolat pochyby o tom, zda skutečným vrahovým cílem byla Mitzi nebo její milenec. Walter se mu později přizná, že má styky s mafií, a myslí si, že to oni zavraždili jeho ženu a právníka Jerryho Vincenta.\n\nNa základě informací získaných od Bosche dojde Haller k podezření, že Vincent podplatil někoho u soudu, aby do poroty dostal porotce, který mu pomůže dosáhnout verdiktu ve prospěch Waltera Elliota bez ohledu na předložené důkazy. Během vyšetřování zjistí, že jeden z porotců ukradl identitu někoho jiného a zajistí aby se tato informace dostala k soudci v Elliotově případu, což by vedlo k pozastavení soudního procesu. Mezitím se však Elliot Hallerovi přizná, že Mitzi a jejího milenci ve skutečnosti zabil, a Haller tak začne pochybovat o výsledku procesu. Později večer přijme telefonát od policie, že jeden z jeho bývalých klientů si vyžádal jeho pomoc. Když dorazí na místo setkání, někdo na něj zaútočí a pokusí se jej shodit ze srázu. Bosch a jeho tým však Hallera celou dobu sledovali, a dorazí na místo právě včas, aby zabránili další vraždě. Z útočníka se vyklube onen nastrčený falešný porotce.\n\nHaller dojde k závěru, že tím kdo umožnil manipulaci se složením poroty, je zkorumpovaná soudkyně, a když jí vystaví důkazům, dosáhne jejího zatčení. Když zjistí, že Walter Elliot a jeho sekretářka byli zavraždění, domnívá se, že i za těmito vraždami stojí tato soudkyně. Nakonec se ale ukáže, že v tomto případě vzali spravedlnost do svých rukou členové rodiny Mitziina milence, před tím než se vrátili zpátky do Německa.\n\nHaller netuší, že Bosch je ve skutečnosti jeho nevlastním bratrem, i když tento fakt už byl v dřívějších Connellyho knihách odhalen. Haller na to přijde na konci této knihy, a to především díky Boschově podobnosti s jeho otcem (který byl také právníkem), ale pro tuto chvíli si spolu nedomluví žádné budoucí setkání.\n"}
{"id": "1304128", "url": "https://cs.wikipedia.org/wiki?curid=1304128", "title": "Izotopy fluoru", "text": "Izotopy fluoru\n\nPřestože má fluor (F) 18 známých izotopů od F do F a dva jaderné izomery (F a F), pouze jeden izotop, fluor-19, je stabilní, fluor tak patří mezi monoizotopické prvky, je vůbec nejlehčím z nich. Nejstabilnějším radioizotopem je F, jehož poločas přeměny má hodnotu 109,77 minut. Všechny další izotopy se přeměňují s poločasy kratšími než 65 sekund, většina má poločas přeměny kratší než 1 s. Nejméně stabilní je F s poločasem 5,0(60)×10 s.\n\nFluor-18 je izotop fluoru s nejdelším poločasem přeměny, 109,77 minuty. Takový poločas umožňuje využití izotopu jako zdroje pozitronů. Nejčastěji se používá na výrobu radiofarmaka fludeoxyglukózy využívaného v pozitronové emisní tomografii.\nost\nStejně jako ostatní proton vyzařující radionuklidy se F může také přeměňovat elektronovým záchytem. V takovém případě je produktem O. Pravděpodobnost β přeměny je 96,86 % a pravděpodobnost záchytu elektronu 3,14 %.\n\nJedná se o nejlehčí nestabilní nuklid se stejným lichým počtem protonů a neutronů (po devíti).\n\nFluor-19, jediný stabilní izotop fluoru, má vazebnou energii jádra 147 801 keV. Se spinem 1/2 je NMR-aktivní a proto se využívá v NMR spektroskopii.\n\nFluor-20 je jedním ze stabilnějších radioizotopů fluoru. Má poločas přeměny 11,07 s a přeměňuje se β na Ne.\n\nFluor-21 je stejně jako fluor-20 nestabilní, má poločas přeměny 4,158 s. Podléhá β přeměně, kterou vzniká Ne.\n\nByly popsány pouze dva jaderné izomery fluoru, F a F. Poločas přeměny F, před vyzářením gama záření je 162(7) nanosekund, méně než u základního stavu jakéhokoliv izotopu fluoru s výjimkou F, F a F. Poločas F činí 2,2(1) milisekund, přeměňuje se hlavně na základní stav F, méně často β přeměnou na jeden z excitovaných stavů Ne, následovanou emisí neutronu.\n"}
{"id": "1304132", "url": "https://cs.wikipedia.org/wiki?curid=1304132", "title": "Ford Fiesta WRC", "text": "Ford Fiesta WRC\n\nFord Fiesta WRC je World Rally Car postavený týmem M-Sport World Rally Team na soutěže Mistrovství světa v rallye debutující v roce 2017. Je založen na silničním vozidle Ford Fiesta z roku 2017 a nahradil vůz Ford Fiesta RS WRC, který soutěžil mezi lety 2011 a 2016. Byl postaven podle nových pravidel World Rally Car, které byly zavedeny v roce 2017.\n"}
{"id": "1304135", "url": "https://cs.wikipedia.org/wiki?curid=1304135", "title": "Opaxit", "text": "Opaxit\n\nOpaxit, dříve znám také jako Miroxit, Miropak, později Chodopak, jsou obchodní názvy pro druh plochého mléčného nebo barevného skla využívaného především pro obklady. Jako náhrada se dnes používá barevně lakované sklo, případně opálové sklo.\n\nVyráběl se ve sklářském závodě v Chodově.\n\nOpaxit je vyráběn běžnými sklářskými způsoby (ručně, litím nebo lisováním) z mléčného skla bílého i barevného. Podobně jako šamotové obkládačky musí i tyto vyhovovat různým požadavkům (dokonalá odolnost proti vlivům vlhkosti a ovzduší (CO, SO a j. plynům), mrazu a vůbec změnám teploty, nárazům, musí dobře Inouti ke zdivu; pokud se obkladaček týče musí být dokonale neprůhledné, aby zdivo neprosvítalo. Požadavkům těmto se vyhovuje jednak speciálním složením skla a zvláště pak uspořádáním výroby, hlavně však dokonalým chlazením, t. j. vyrovnáním vnitřních napětí ve skle.\n\nOpaxit byl hojně užíván jako obklad zdiva portálů a pod., ale stal se též výborným a skutečně efektním prostředkem moderní architektury nábytkové a moderní techniky reklamní (světelné reklamy, stropní a stěnové osvětlení a pod.).\n"}
{"id": "1304136", "url": "https://cs.wikipedia.org/wiki?curid=1304136", "title": "Bienenstich", "text": "Bienenstich\n\nBienenstich neboli včelí píchnutí je vrstvený moučník německého původu. Je tvořený z kynutého těsta a jeho vrchní vrstva se skládá z hmoty z tuku, cukru a mandlí, která se během pečení karamelizuje. Často je plněný vanilkovým či smetanovým krémem. Jedním z častých provedení tohoto moučníku je formou dortu. Je považován za součást tradiční německé kuchyně.\n\nPodle pravidel křehkých moučníků německého jídelního řádu by měla vrchní vrstva vážit 20 % z váhy těsta. 30 % vrchní vrstvy musí být tvořeno olejnatými semeny. Mandlový Bienenstich může být pouze z mandlí.\n\nZákladem je sladké kynuté těsto, které je vyváleno do výšky prstu. Na vrch tohoto těsta se dává opečená hmota z cukru či medu, tuku, krému a ořechů (obzvláště z loupaných mandlí). Hmota musí být přiložena ještě za tepla, aby se mohla rozetřít po celé délce těsta. Po upečení a zchladnutí se moučník rozřezává na kousky horizontálně. Tato vrstva se rozřezává napůl pro vytvoření spodní vrstvy. Toto se dělá proto, aby se moučník mohl stále krájet. Je plněn smetanovým krémem, vanilkovým krémem či pudinkem. Nejčastěji je plněn krémem z pudinku, který je smíchán s vyšlehaným sněhem z bílků hned po uvaření. Jelikož je směs tekutá, je nutno použít formičku k vyplnění spodní vrstvy.\n\nTento moučník byl podle legendy poprvé vytvořen v roce 1474 ve městě zvaném Andernach. Obyvatelé sousedního města Linz am Rhein se totiž rozzlobili - císař se rozhodl přispět peníze Andernachu a na obyvatele Linze nezbylo, a proto se rozhodli za rozbřesku zaútočit na Andernach. Dva pomocníci z místní pekárny je zaslechli, právě v té době získávali med ze včelích úlů, které byly u městské zdi. Když zahlídli útočící sousední město, začali po útočnících házet včelí úly. Rozeštvané včely je popíchaly. Lidé z Linzu utekli. Na oslavu vítězství si obyvatelé Andernachu vytvořili moučník pojmenovaný \"včelí píchnutí\" (\"Bienenstich\").\n"}
{"id": "1304140", "url": "https://cs.wikipedia.org/wiki?curid=1304140", "title": "Hotel Černigov", "text": "Hotel Černigov\n\nPro stavební popis tohoto 55 m vysokého (v plánech měl být vysoký 52 m) monolitického železobetonového objektu s 15 podlažími bude nejlépe citovat část Petice za zachování hotelu Černigov z roku 2014:\n\n\"„Hotel je řešen jako solitérní objekt členěný na horizontální podnož s převážně společenskými funkcemi a vertikální hotelovou část. Jedná se o příklad možnosti výstavby v těžkých letech socialismu (hotel byl realizován v letech 1967 - 1975), který dal naději na vznik dobré architektury nejen architektům, ale všem lidem, kteří obdivovali bílou fasádu obloženou jugoslávským vápencem, či do noci svítící oranžovou linku oken kavárny ve 14. podlaží. V interiéru se uplatnila díla několika významných výtvarníků, jako byl Hugo Demartini, Jaroslav Vožniak nebo sochař Ladislav Zemánek.“\"\n\nPodle ředitele NPÚ v Josefově Jiřího Balského jsou v hotelu památkově cenná „původní interiérová řešení a vybavení, například mramorová dlažba v přízemí, dřevěné obklady stěn salonků a zejména interiér taneční kavárny a klubovny ve 14. podlaží“. Navíc je třeba zmínit, že vpravo od vchodu se nachází figurální sochařský doprovod v ženské postavě s mísou hojnosti, jež má zpodobňovat pohostinství. Jde o dílo sochaře Ladislava Zemánka.\n\nHotel byl postaven v letech 1968–1975 podle návrhu arch. Jana Zídky a autorem statického řešení byl František Čížek. V roce svého otevření, tj. roku 1975, měl nést jméno Hotel Regina, několik týdnů před slavnostním zahájením provozu byl přejmenován podle družebního města Černihiv, a to i přes to, že byl vybaven veškerým inventářem hotelu, označeným logem Regina, který obsahoval mj. královskou korunku. V té době měl tento 15patrový objekt 231 pokojů a 583 lůžek. Stavba hotelu, prováděná královéhradeckými Pozemními stavbami, si vyžádala na 77 milionů korun. Slavnostní otevření hotelu se uskutečnilo 8. prosince 1975. Svému účelu začal sloužit 19. prosince téhož roku.\n\nNa přelomu 70. a 80. let se stal výstavní síní krajského města v oblasti ubytování i pohostinských služeb. Sem mířily republikové i zahraniční delegace, turistické zájezdy, plenární zasedání, konference apod. Přichází také řada různých ocenění. V roce 1983 byl na pololetní konferenci ROH Restaurací a jídelen Hradec Králové vyhodnocen ve vnitropodnikové socialistické soutěži na prvním místě ve své kategorii. Následujícího roku zase obdržel čestné uznání od rady ONV šéfkuchař Rudolf Přibyl.\n\nV roce 1992 byla Fondem národního majetku ČR založena akciová společnost (1992 ČERNIGOV Hradec Králové a.s., 1992–1998 Hotel Černigov Hradec Králové a.s., 1998–2006 Hotel Černigov a.s.). V zakladatelské listině učiněné ve formě notářského zápisu ze 22. dubna 1992 bylo rozhodnuto o schválení jejích stanov a jmenování členů představenstva a dozorčí rady. V roce 2006 zanikla bez likvidace převodem obchodního jmění na hlavního akcionáře společnost Amber Hotels, s.r.o., která se stala jejím právním nástupcem.\n\nRoku 1998 vlastnila hotel maltská společnost Corinthia Group, když odkoupila společnost Top.Spirit a. s., založenou v roce 1993 ing. Jiřím Legnerem. To vyvolalo velké problémy, protože byla vlastněna libyjským kapitálem a hotely z této skupiny se ocitly na černé listině pro občany USA. V letech 2004–2007 byl hotel provozován firmou Legner Hotels International jako Amber Hotel Černigov. 1. dubna 2008 zahájila provozování hotelu společnost CPI Hotels.\n\nNový provozovatel CPI Hotels naplánoval rekonstrukci objektu a přístavbu 2 pětipodlažních objektů. Na místě dnešního parkoviště, které má být nahrazeno podzemním stáním, chce firma postavit kongresové centrum Rieger Plaza a kancelářskou budovou s obchody a službami. Hotel chce povýšit a zařadit jej do sítě čtyřhvězdičkových zařízení značky Clarion s prvotřídním konferenčním zázemím. Roku 2010 dala tomuto projektu zelenou královéhradecká radnice. Naopak syn architekta Zídky a mnoho dalších občanů se snažilo demolici zabránit, nejprve formou petice, později návrhem na prohlášení hotelu za kulturní památku, což se jim nepodařilo.\n\nHotel měl v roce 2012 210 standardně vybavených pokojů včetně 10 apartmá, kongresový sál pro 500 osob, 6 salonků, restaurant Secese s 220 místy a lobby bar.\n"}
{"id": "1304143", "url": "https://cs.wikipedia.org/wiki?curid=1304143", "title": "Haute cuisine", "text": "Haute cuisine\n\nHaute cuisine (, „vysoká kuchyně“), též Grande cuisine („velká kuchyně“) je pojem, který se vztahuje k takzvané gastronomii vysoké úrovně v luxusních restauracích a hotelích. Klade se v ní důraz na puntičkářskou úpravu a pečlivou prezentaci jídel, jež obvykle doprovázejí kvalitní vína. Tomu samozřejmě odpovídají vysoké ceny v těchto zařízeních. \n"}
{"id": "1304145", "url": "https://cs.wikipedia.org/wiki?curid=1304145", "title": "Stelzerův motor", "text": "Stelzerův motor\n\nStelzerův motor je dvoudobý motor s protilehlými písty navržený Frankem Stelzerem. Bývá také nazýván „motor bez mechaniky“.\n\nMotor se skládá ze dvou válců a stupňovitého dvoupístu, uprostřed osazeného plnícím pístem. Při zážehu v pravém válci vznikne pohyb doprava, při kterém levý píst stlačuje směs a na levé straně plnícího pístu se nasává do komory palivová směs. Pravá strana plnícího pístu přemístí směs do spalovací komory pravého pracovního pístu, zároveň vytlačí spaliny.\n\n\nBylo zamýšleno použití motoru jako lineárního generátoru na výrobu elektrického proudu pro napájení elektromotorů v elektromobilech.\n\n"}
{"id": "1304148", "url": "https://cs.wikipedia.org/wiki?curid=1304148", "title": "Caligavis", "text": "Caligavis\n\nCaligavis je rod medosavek endemických pro Novou Guineu a Austrálii. V současné podobě je od roku 2011, nicméně první zmínka o rodu \"Caligavis\" pochází již z roku 1956 od anglického ornitologa Toma Iredala. Má pouze tři zástupce, přičemž všem dle Mezinárodního svazu ochrany přírody (IUCN) náleží status málo dotčený (LC).\n\n\n\n"}
{"id": "1304150", "url": "https://cs.wikipedia.org/wiki?curid=1304150", "title": "Renata Baierová", "text": "Renata Baierová\n\nRenata Baierová je bývalá československá krasobruslařka.\n\nByla členkou klubu TJ Stadion Brno. Jejím trenérem byl Karol Divín.\n"}
{"id": "1304154", "url": "https://cs.wikipedia.org/wiki?curid=1304154", "title": "IC 4665", "text": "IC 4665\n\nIC 4665 je jasná a rozsáhlá otevřená hvězdokupa v souhvězdí Hadonoše vzdálená od Země přibližně 1 150 světelných let. Objevil ji Jean-Philippe Loys de Chéseaux v roce 1745.\n\nHvězdokupu je možné snadno vyhledat přibližně 1° severovýchodně od hvězdy Cebalrai (β Oph) s magnitudou 2,75. Za velmi příznivých podmínek může být viditelná pouhým okem jako velmi slabá mlhavá skvrna. Její nejjasnější hvězdy sedmé magnitudy jsou dobře pozorovatelné menšími a středními triedry (8x40 nebo 10x50), mají namodralý odstín a svým rozložením připomínají tvar velkého písmene \"Y\". Zář Mléčné dráhy je v tomto směru silně zastíněna, proto hvězdokupa vypadá poněkud osamoceně. K úplnému rozložení hvězdokupy nejsou potřeba větší dalekohledy, ale mohou být využity k pozorování jejích dvojhvězd, kterých je ve hvězdokupě mnoho. Při větším zvětšení se ovšem nevejde celá do zorného pole.\n\nHvězdokupa se nachází blízko nebeského rovníku a je tedy snadno pozorovatelná ze všech obydlených oblastí Země, ať na severní či jižní polokouli. Na severní polokouli je hvězdokupa výrazným, i když poměrně málo známým, objektem letní oblohy, naopak na jižní polokouli je dobře viditelná v zimě. Nejvhodnější období pro její pozorování na večerní obloze je od května do října.\n\n9 stupňů jižně od hvězdokupy leží kulová hvězdokupa Messier 14, 7 stupňů východně se nachází planetární mlhovina NGC 6572 a blízko ní můžeme vidět několik dalších jasných otevřených hvězdokup: 5 stupňů jihovýchodně leží volná otevřená hvězdokupa Melotte 186, 10 stupňů východně leží NGC 6633 a 13 stupňů východně leží IC 4756.\n\nHvězdokupu objevil švýcarský astronom Jean-Philippe Loys de Chéseaux v roce 1745, a zapsal ji do svého seznamu mlhavých objektů, který vydal v roce 1746. Mlhovinu popsal jako hvězdokupu, kterou svým dalekohledem dokázal rozložit na jednotlivé hvězdy.\n\nCharles Messier kupodivu hvězdokupu nezahrnul do svého slavného katalogu, přestože byla objevena více než čtvrt století před jeho vydáním. Podobně ji nezaznamenal ani William Herschel, pravděpodobně kvůli jejím velkým rozměrům. Musela tak počkat až na druhé vydání Index Catalogue, což je doplněk New General Catalogue, aby konečně dostala katalogové označení.\nIC 4665 je hvězdokupa, která má některé zvláštní vlastnosti: je poměrně mladá (její stáří se odhaduje na 43 milionů let) a nachází se v místě, které je pro otevřené hvězdokupy neobvyklé - přibližně 16° severně od galaktického disku. Z toho se dá usoudit, že i prostředí, ve kterém hvězdokupa vznikla, mělo neobvyklé vlastnosti. To se ovšem neprojevilo na chemickém složení povrchu jejích hvězd, jak zjistil výzkum provedený na základě dat z družice ROSAT.\n\nOdhady stáří hvězdokup obvykle závisí na přesnosti odhadu jejich vzdálenosti, která ovšem bývá zjišťována s určitou nejistotou. Odhad vzdálenosti této hvězdokupy poskytuje hodnotu přibližně 352 parseků (1 150 světelných let) od Země. Patří tedy do ramene Orionu a je jednou z otevřených hvězdokup nejbližších k Zemi.\n\nHvězdokupa obsahuje asi padesát hvězd jasnějších 13. magnitudy, z nichž nejjasnější je modrá hvězda třídy B4V.\nSkutečných členů hvězdokupy, kteří mají nízkou hmotnost a patří tak do spektrálních tříd F až M, může být asi 40 a většina jich byla objevena pomocí měření jejich radiální rychlosti.\nMezi jejími hmotnými členy je 19 spektroskopických dvojhvězd; silné působení slapových sil mezi těmito dvojhvězdami by mohlo vysvětlit poměrně nízkou rotační rychlost členů této hvězdokupy.\n\n"}
{"id": "1304155", "url": "https://cs.wikipedia.org/wiki?curid=1304155", "title": "Masakr v Amritsaru", "text": "Masakr v Amritsaru\n\nAmritsarský masakr se odehrál 13. dubna 1919, když se dav nenásilných demonstrantů a náboženských poutníků shromáždil v uzavřeném parku jménem Džallijáanválá Bagh v paňdžábském městě Amritsar. Na nenásilnou demonstraci začali střílet příslušníci Britské Indické armády pod vedením plukovníka Reginalda Dyera. Civilisté se shromáždili k oslavě nového roku Baisákhí, náboženského a kulturního festivalu obyvatel Paňdžábu. Jelikož přicházeli z venkova, nemuseli si být vědomí stanného práva, které bylo ve městě vyhlášeno.\n\nDžallijáanválá Bagh je veřejně přístupná zahrada o rozloze asi 28 000 m² ohraničená zdí s pěti úzkými vchody. Při vstupu vojáci nejprve zahradili vstup tankem a zahradili východ. Na Dyerův příkaz zahájili střelbu do davu, která trvala deset minut a směřovala směrem k nezahrazeným východům, kterými se civilisté snažili uniknout. Podle tehdejších britských údajů bylo zabito 379 lidí a 1200 zraněno. Jiné zdroje uvádějí počet obětí kolem 1000. Tato „brutalita ohromila celý národ“, a způsobila „ztrátu víry“ indické veřejnosti vůči záměrům Spojeného království. Nedostatečné vyšetřování a počáteční ocenění Dyerova jednání britskou Sněmovna lordů posílilo hněv mas a vedlo ke vzniku Indického hnutí za nezávislost vedeného Mahátmou Gándhím.\n"}
{"id": "1304160", "url": "https://cs.wikipedia.org/wiki?curid=1304160", "title": "Maffliers", "text": "Maffliers\n\nMaffliers je francouzská obec v departementu Val-d'Oise v regionu Île-de-France, asi 30 km severně od Paříže. V roce 2014 zde žilo 1 725 obyvatel.\n\nSousední obce jsou: Attainville, Montsoult, Nerville-la-Forêt, Presles, Saint-Martin-du-Tertre a Villaines-sous-Bois.\n\n\"Počet obyvatel\"\n\n\n"}
{"id": "1304170", "url": "https://cs.wikipedia.org/wiki?curid=1304170", "title": "Roxana (Alexandr Makedonský)", "text": "Roxana (Alexandr Makedonský)\n\nRoxana, řecky Róxané (Ῥωξάνη, kolem 345 př. n. l. Sogdiana – 310 př. n. l. Amfipolis), byla manželka Alexandra Makedonského a matka jeho pohrobka Alexandra IV. Původem perská šlechtična, dcera velmože Oxyarta ze Sogdiany, se stala Alexandrovou zajatkyní poté, co královo vojsko dobylo pevnost, ve které se ukrývala. Alexandr se do ní údajně zamiloval na první pohled a někdy kolem roku 327 př. n. l. se s ní oženil. Byla jako jediná z Alexandrových manželek přítomna jeho smrti. Později Alexandrovi porodila pohrobka, jehož pojmenovali po otci (předchozí dítě brzy zemřelo). \n\nJako vdova nechala zavraždit další Alexandrovu manželku Stateiru a další příbuzné, aby si zajistila následnictví. V bojích o Alexandrovo dědictví byla však později i ona spolu se svým synem otrávena na popud regenta Kassandra.\n"}
{"id": "1304181", "url": "https://cs.wikipedia.org/wiki?curid=1304181", "title": "Gabriela Ballová", "text": "Gabriela Ballová\n\nGabriela Ballová je bývalá československá krasobruslařka.\n\nByla členkou klubu Slovan Bratislava. V roce 1986 vyhrála mistrovství Slovenska.\n"}
{"id": "1304184", "url": "https://cs.wikipedia.org/wiki?curid=1304184", "title": "Feed the Machine", "text": "Feed the Machine\n\nFeed the Machine je deváté studiové album Kanadské rockové skupiny Nickelback, které bylo vydáno 16. června 2017 nahrávací společností BMG Rights Management.\n\nPo vydání svého předchozího alba, \"No Fixed Address\", v roce 2014, kapela zrušila velkou část turné kvůli Chadu Kroegerovi, který musel podstoupit operaci odstranění cysty z jeho hlasivek. Kapela následně musela řešit právní bitvy týkající se zrušeného turné.\n\nAlbum bylo vydáno na 16. června 2017. Krátce po vydání alba kapela vyrazila na turné, které začalo 23. června 2017 v Severní Americe, s Daughtry, Shaman's Harvest a Cheap Trick jako podpůrné pravomoci.\n\nPrvní singl alba \"Feed the Machine\" byl vydán 1. února 2017. Druhý singl, \"Song on Fire\", byl vydán 28. dubna 2017. Prvního června Nickelback vydali 3. singl \"Must Be Nice\" , který je dostupný na jejich YouTube kanále, a také ho zveřejnili dříve těm, kteří si album předobjednali .\n\nDalší hudebníci\nProdukce\n"}
{"id": "1304209", "url": "https://cs.wikipedia.org/wiki?curid=1304209", "title": "Rochechouart (kráter)", "text": "Rochechouart (kráter)\n\nKráter Rochechouart je impaktní (dopadový) kráter, nacházející se na jihozápadě Francie. Byl vytvořen dopadem asi 2 kilometrové planetky v době pozdního triasu, zhruba před 207 miliony let. Má průměr asi 20 až 30 kilometrů. \n\nDříve byl jeho vznik při velké srážce považován za možnou příčinu vymírání na pomezí triasu a jury (dnes datované na dobu před 201,3 milionu let), dnes ale víme, že kráter je příliš malý na to, aby mohl vzniknout ze srážky schopné vyvolat celosvětovou katastrofu. Navíc byl kráter nově datován na 206,9 milionu let, takže hranici trias-jura předchází přinejmenším o celých 5 milionů let. Byl pojmenován podle města Rochechouart, které se nachází přibližně v jeho geografickém středu.\n\n\n"}
{"id": "1304217", "url": "https://cs.wikipedia.org/wiki?curid=1304217", "title": "Juliana z Norwiche", "text": "Juliana z Norwiche\n\nJuliana z Norwiche (1342– asi 1416) byla anglická poustevnice a křesťanská mystička. Známa je jako autorka mystického spisu \"Zjevení božské lásky\". Žila v cele u kostela sv. Juliána v Norwichi u řeky Wensum, podle zasvěcení tohoto kostela zřejmě převzala i své řeholní jméno. Mystický zážitek, který se stal její iniciací jako vizionářky, zažila 8. nebo 13. května 1373, kdy vážně onemocněla.\n"}
{"id": "1304219", "url": "https://cs.wikipedia.org/wiki?curid=1304219", "title": "Petr Globočník", "text": "Petr Globočník\n\nPetr Globočník (* 9. října 1982 Litvínov) je český sociální pracovník, od roku 2018 zastupitel města Litvínov, od roku 2020 člen předsednictva Zelených.\n\nVyrůstal v Janově u Litvínova v sociálně vyloučené lokalitě. Absolvoval Euroškolu Litvínov a v letech 2004 až 2007 pak obor sociální práce na Střední škole sociální PERSPEKTIVA a Vyšší odborné škole v Pozorce (získal titul DiS.). V letech 2014 až 2018 studoval obor pedagogika volného času na Univerzitě Jana Evangelisty Purkyně v Ústí nad Labem. (získal titul Bc.).\n\nMezi roky 2010 až 2012 pracoval jako bezpečnostní manažer ve společnosti Mark2 Corporation Czech a mezi roky 2012 až 2013 jako sociální pracovník Oblastní charity Ústí nad Labem. Od roku 2013 je vedoucím sociálním pracovníkem ve sdružení \"Romano Jasnica\", které nabízí sociální pomoc potřebným v oblasti Trmic u Ústí nad Labem.\n\nPetr Globočník žije ve městě Litvínov, konkrétně v části Horní Litvínov. Mluví anglicky a německy. Pracuje s mládeží, mimo jiné vede místní sportovní oddíl \"SK Bivoj Litvínov\". Aktivně bojuje se zátěží spojenou s těžbou hnědého uhlí. Je členem několika spolků, které se starají o kvalitu veřejného prostoru a propagaci kultury.\n\nJe členem Strany zelených od roku 2013, od roku 2017 zastává pozici předsedy strany v Ústeckém kraji. V komunálních volbách v roce 2014 kandidoval jako člen SZ na kandidátce s názvem \"\"Zelení PRO!KRAJ\"\" do Zastupitelstva města Litvínov, ale neuspěl. Je členem Výboru pro životní prostředí a limity těžby.\n\nV krajských volbách v roce 2016 kandidoval jako člen SZ na kandidátce subjektu \"\"Piráti a Strana zelených\"\" do Zastupitelstva Ústeckého kraje, ale rovněž neuspěl. Ve volbách do Poslanecké sněmovny PČR v roce 2017 byl lídrem Zelených v Ústeckém kraji, ale neuspěl.\n\nV komunálních volbách v roce 2018 byl jako člen Zelených zvolen zastupitelem města Litvínov, když úspěšně vedl kandidátku subjektu \"\"Litvínov DO TOHO! - Sdružení Zelených, Pirátů a nezávislých\"\". V lednu 2020 byl zvolen členem předsednictva Zelených.\n\nJako hlavní cíl svého politického působení uvádí Globočník zvýšení zájmu veřejnosti a zejména mladých o politickou angažovanost. Chce také napomoci regeneraci Ústeckého kraje, inicioval vznik CHKO Krušné hory, asistoval u útlumu těžby hnědého uhlí a pomohl při řešení chudoby a problematiky sociálního vyloučení.\n"}
{"id": "1304220", "url": "https://cs.wikipedia.org/wiki?curid=1304220", "title": "Popigajský kráter", "text": "Popigajský kráter\n\nPopigajský kráter je impaktní kráter na území Krasnojarského kraje na Sibiři v Rusku . Má průměr přibližně 100 km a je společně s kráterem Manicouagan čtvrtým největším známým impaktním kráterem na Zemi. Většími známými krátery jsou pouze o 30 milionů let starší Chicxulubský kráter v Mexiku (průměr přes 180 km) a pradávné prekambrické krátery Vredefort (300 km) a Sudbury Basin (250 km) o stáří kolem 2 miliard let. Zhruba stejně starý je asi 85 km velký kráter Chesapeake Bay na východě USA, který mohl vzniknout ve stejné době nárazem odlomené části původně téhož kosmického tělesa stejně jako menší impaktní kráter Toms Canyon. Kráter se nachází ve vzdálenosti 300 km východně od základny Chatanga a 880 km severovýchodně od města Norilsk. UNESCO určilo kráter jako Geopark, místo zvláštního geologického dědictví.\n\nVznikl dopadem bolidu v období pozdního eocénu, přibližně před 35 miliony let. Bolid mohl mít charakter přibližně 8 km velkého chondritického meteoritu nebo 5 km velkého kamenného meteoritu, což zjistila hlavní průzkumná expedice provedená v roce 1997. Tento dopad mohl mít vliv na masové vymírání na přelomu Eocénu a Oligocénu.\n\nŠoková vlna z dopadu okamžitě transformovala grafit v zemi do diamantů až do vzdálenosti 13,5 km od bodu nárazu. Tyto diamanty mají obvykle 0,5 až 2 mm v průměru, ale několik výjimečných exemplářů je o velikosti až 10 mm. Diamanty nejen zdědily tvar původních grafitových zrn, ale navíc zachovávají i jemné rýhování původních krystalů. V oblasti se nachází velké množství nanodiamantů, vytvořených při této impaktní explozi. Právě kvůli diamantům byla oblast v okolí kráteru nepřístupná veřejnosti také z důvodu, že doly byly postaveny vězni z gulagu v éře Stalina. Těžba diamantů je ekonomicky nevýhodná kvůli odlehlosti oblasti a vysokým nákladům na jejich získávání. Mnoho diamantů v oblasti obsahuje krystalické lonsdaleity, allotropy uhlíku, které mají hexagonální mřížku. Čisté, laboratorně vytvořené lonsdaleity jsou o 58% těžší než obyčejné diamanty, není známo, zda přírodní, nečisté lonsdaleity vykazují podobné vlastnosti. Diamanty mají také neobvyklé abrazivní vlastnosti a velkou velikost zrn, což je může učinit velmi užitečnými pro průmyslové a vědecké aplikace, ale jsou považovány za nevhodné jako drahokamy. Tento typ diamantů je znám jako \"dopadové diamanty\", protože jsou produkovány, když meteorit zasáhne grafitovou vrstvu při vysoké rychlosti.\n\n\n"}
{"id": "1304232", "url": "https://cs.wikipedia.org/wiki?curid=1304232", "title": "Sibiřské úvaly", "text": "Sibiřské úvaly\n\nSibiřské úvaly ( \"Сиби́рские Ува́лы\") je geomorfologický celek v Rusku, který odděluje Jamalo-něnecký autonomní okruh a Jugru. Táhne se mezi dolními toky Obu a Jeniseje v délce 900 kilometrů od západu na východ, nejvyšší bod měří 278 m n. m.. Úvaly jsou významným rozvodím: pramení zde řeky Taz, Pur a Nadym, které tečou k severu do Karského moře, Kazym, Ljamin, Tromjegan a Vach směřují k jihu a vlévají se do Obu, zatímco Jeloguj na východ do Jeniseje. Terén je zvlněný, v období čtvrtohorního zalednění zde vznikly četné morény, střední část hřebene je snížená a převládají v ní bažiny. Podnebí je kontinentální, průměrná teplota v červenci činí 16,7 °C a v lednu –22,9 °C. Porost tvoří modřínová a borovicová tajga. Původními obyvateli jsou Chantové, Něnci a Selkupové. V oblasti se nacházejí bohatá ložiska ropy a zemního plynu, pro ubytování těžařů bylo v roce 1976 založeno město Nojabrsk. V roce 1998 byl za účelem ochrany místní krajiny vyhlášen přírodní park. \n\n"}
{"id": "1304234", "url": "https://cs.wikipedia.org/wiki?curid=1304234", "title": "John Loudon McAdam", "text": "John Loudon McAdam\n\nJohn Loudon McAdam (23. září 1756, Ayr – 26. listopadu 1836 Moffat) byl skotský inženýr a silniční stavitel. Proslavil se zejména vynálezem a aplikací nového způsobu výstavby silničního povrchu – makadamu. Tento způsob byl revoluční v tom, že používal kameniva různých frakcí s předem určenou strukturou. Hladký a tvrdý povrch vozovky byl více trvanlivý a méně blátivý než klasické cesty tvořené pouze zeminami. Název technologie je odvozen od McAdamova příjmení.\n\nJohn Loudon McAdam se narodil v Ayru ve Skotsku 23. září 1756 jako poslední, desáté, dítě (a druhý syn) barona z Waterheadu. Ačkoliv se jeho rodina historicky jmenovala \"McGregor\", nechala se z politických důvodů za vlády Jakuba VI. v 17. století přejmenovat na \"McAdam\" s poukazem na původ od biblického Adama.\n\nV roce 1770 odešel do Ameriky, kde se živil jako obchodník během Americké revoluce a zbohatl tam; v roce 1783 se pak vrátil do Skotska. Zde se stal majitelem uhelných dolů a živil se obchodem s uhlím a uhelným dehtem. V roce 1783 se také stal pověřencem u mýtné společnosti Ayrshire Turnpike a během dalších deseti letech se postupně zapojoval do každodenní výstavby silnic. V roce 1802 se přestěhoval do Bristolu a v roce 1804 se tam stal hlavním zeměměřičem u společnosti \"Bristol Corporation\".\n\nVe dvou svých traktátech z let 1816 a 1819 – \"Remarks on the Present System of Road-Making\" a \"Practical Essay on the Scientific Repair and Preservation of Roads\" – uvedl, že nově stavěné cesty by měly být tvořeny vrstvami kameniva a štěrku, uspořádanými systematickým způsobem. V roce 1816 byl jmenován zeměměřičem společnosti \"Bristol Turnpike Trust\" a zde rozhodl o přestavbě silnic novým způsobem – konstrukce vozovky sestávala z hrubého drceného kameniva se štěrkovou výplní na pevném podkladu z velkých kamenů. Oboustranný příčný sklon, díky kterému měla vozovka střechovitý tvar, zajišťoval rychlý odtok dešťové vody pryč z vozovky tak, aby voda nepronikala do konstrukce vozovky a nepoškozovala tak základy. Jednalo se o největší pokrok v silničním stavitelství od dob starověkého Říma a nová metoda začala být označována „makadam“ či „makadamisace“.\n\nTento koncept se velice rychle rozšířil do celého světa, mezi prvními makadamovými silnicemi ve Spojených státech byla National Road, vedoucí z Cumberlandu. Následoval rychlý rozvoj výstavby na Britských ostrovech, ve Spojených státech i v kontinentální Evropě.\n\nMcAdam zemřel během návratu z letního pobytu ve Skotsku na své sídlo v Hoddesdonu 26. listopadu 1836 v Moffatu, kde je také pohřben. Příčinou úmrtí byl infarkt myokardu.\n\n\n"}
{"id": "1304239", "url": "https://cs.wikipedia.org/wiki?curid=1304239", "title": "John Pendlebury", "text": "John Pendlebury\n\nJohn Devitt Stringfellow Pendlebury (12. října 1904 Londýn – 22. května 1941 Iraklio) byl britský archeolog, který v průběhu druhé světové války pracoval pro britskou rozvědku. Během bitvy o Krétu byl zajat a popraven německými jednotkami.\n\nJohn Pendlebury se narodil v Londýně, jako nejstarší syn Herberta S. Pendleburyho, londýnského chirurga a Lilian D. Devitt, dcery Thomase Devitta, který byl spoluvlastníkem významné loďařské společnosti Devitt and Moore. Ve věku asi dvou let přišel za neznámých okolností o oko v době, kdy byli jeho rodiče na několik dní mimo domov a o Johna se staral jejich rodinný přítel. Po jejich návratu byly o nehodě podávány navzájem protichůdné zprávy. Oko bohužel nemohlo být úspěšně léčeno. Nosil proto oko skleněné, které bylo podle jeho okolí v podstatě nerozeznatelné od zdravého. Jako dítě navštívil v British Museum tehdy známého egyptologa Wallise Budge. Během rozhovoru s ním se patrně rozhodl pro budoucí dráhu egyptologa. Budge mu ale raději navrhnul studium klasické archeologie. Jeho matka zemřela, když bylo Johnovi 17 let a zanechala mu dědictví po dědečkovi, které mu do budoucna zajistilo finanční nezávislost. Otec se znovu oženil, ale neměl již další potomky. Pendlebury velmi dobře vycházel se svou macechou a jejím synem Robinem.\n\nVzdělání získal ve Winchesteru (1918-1923) a následně mu bylo uděleno stipendium na Pembroke College, na univerzitě v Cambridge, kde dosahoval výborných výsledků. Navzdory svému handicapu zářil i jako sportovec a to především ve skoku do výšky, který provozoval závodně na mezinárodní úrovni.\n\nBěhem velikonočních prázdnin roku 1923 John poprvé, společně se svým učitelem ze školy ve Winchesteru, vycestoval do Řecka. Navštívil vykopávky v Mykénách a hovořil s Alanem Wacem, ředitelem britské školy v Aténách. Wace si jej pamatoval jako chlapce který chtěl \"vidět věci pro sebe\". Celá návštěva upevnila jeho odhodlání stát se archeologem.\n\nPo ukončení studia v roce 1927 získal Pendlebury stipendium na britskou školu v Aténách. Neschopen rozhodnout se mezi egyptologií a řeckou klasickou archeologií, rozhodl se dělat obojí a studovat egyptské artefakty nalezené v Řecku. Toto studium vyústilo v roce 1930 publikací \"Catalogue of Egyptian objects in the Aegean area\".\n\nV Aténách bydlel Pendlebury v hostelu zřizovaném britskou školou, který ale nesloužil pouze studentům. Nabízel totiž ubytování také pro akademiky přijíždějící do Řecka provádět své výzkumy. Ti večeřeli se studenty v jedné místnosti a konverzovali s nimi a navzájem o akademických tématech. Pendlebury napsal svému otci své první dojmy z jejich učené společnosti: \"Cítím se jako podvodník, že tu vůbec jsem.\" Brzy našel společnost, která mu vyhovovala více. Procházel řecký venkov společně se Sylvií Benton, která prováděla vykopávky v Ithace a závodil s ní, kdo dokáže chodit rychleji a spřátelil se s Piersonem Dixonem, pozdějším britským velvyslancem ve Francii, tehdy ještě studentem archeologie. Jeho přítelkyní byla i další studentka archeologie Hilda White, která byla o 13 let starší a o několik palců nižší. Při společném prozkoumávání aténské akropole se vyšplhal přes parapet a oznámil stráži \"Jsem Peršan.\"\n\nStudenti prozkoumávali Řecko ve skupinách, žijíce atletickým životem, což bylo v kontrastu se sedavým způsobem života jejich profesorů. John objevil u Mykén 10 kilometrů starověké silnice a navštívil zde vesnické taneční ohnivé slavnosti. Studenti systematicky navštívili většinu Řecka. Pendlebury si také našel čas na hraní tenisu a hokeje a zformoval běžecký a skokanský atletický tým. Krétu poprvé navštívil v roce 1928 společně s jinými studenty. Po divoké noční plavbě přistáli u paláce v Knósu a John jej okamžitě ohodnotil jako \"zkažený\" svým zrestaurováním. Studenti pak cestovali přes východní Krétu automobilem po rozbahněných špinavých cestách a to za častého silného deště a sněžení. Na konci Velikonoc se rozhodli dosáhnout lodí Mochlosu a Pseiry, ale neuspěli. John napsal báseň o blechách, se kterými se setkal během pobytu v Siltii.\n\nNa návštěvu Kréty to nebylo příliš vhodné období. Po návratu do hektického života v Aténách byl John Walterem Heurtleym, asistentem ředitele britské školy v Aténách pozván na svůj první výzkum na starověké makedonské lokalitě Salonica. Hilda byla pozvána taktéž. Stala se jeho stálým, oblíbeným společníkem.\n"}
{"id": "1304240", "url": "https://cs.wikipedia.org/wiki?curid=1304240", "title": "Druhá vláda Édouarda Philippa", "text": "Druhá vláda Édouarda Philippa\n\nDruhá vláda Édouarda Philippa je současná úřadující francouzská vláda v čele s premiérem Édouardem Philippem. Philippa pověřil vytvořením nové vlády francouzský prezident Emmanuel Macron dne 19. června 2017 poté, co premiér Philippe podal dle zvyku po parlamentních volbách demisi. Oproti Philippově předchozí vládě, která působila jen krátce, došlo k několika změnám na ministerských postech. Důvodem bylo především, že se čtyři ministři za Demokratické hnutí rozhodli ze svých postů odstoupit vzhledem k zostření skandálu se zneužitím fondů Evropské unie jejich stranou.\n"}
{"id": "1304242", "url": "https://cs.wikipedia.org/wiki?curid=1304242", "title": "Lokomotiva 423.0", "text": "Lokomotiva 423.0\n\nLokomotiva řady 423.0 je tendrová parní lokomotiva pro místní dráhy. Byla vyráběna v První českomoravské továrně na stroje v Praze (později ČKD) a v menších počtech i v Adamovských strojírnách a Škodových závodech pro Československé státní dráhy. Její výroba proběhla s přestávkami v letech 1921–1946 a celkem vzniklo 231 kusů. Po roce 1918, kdy většina místních tratí přešla pod státní dráhy, byly pod ČSD převedeny i lokomotivy, které sloužily v dopravě na lokálních tratích. Protože různorodý lokomotivní park se jevil z hlediska provozu a údržby ekonomicky nevýhodný, rozhodly se jej státní dráhy sjednotit pořízením nových lokomotiv řady 423.0, kterými by starší stroje nahradily. Jednalo se o lokomotivy nové konstrukce, vycházející ze starší řady 422.0 a dalších typů. Byly určeny k dopravní obsluze místních tratí s lehkým železničním svrškem a zajišťovaly zde jak nákladní, tak i osobní dopravu. \n\nPro svou nenáročnou obsluhu i spolehlivost byly lokomotivy v provozu velmi oblíbené a získaly přezdívku \"„Velký bejček“\". Na mnoha vedlejších tratích sloužily po desítky let; větší odstavování nastalo až v šedesátých letech s nástupem lokomotiv motorových a s úbytkem výkonů. Poslední lokomotivy byly vyřazeny okolo roku 1980. Několik kusů však zůstalo zachováno. Jsou vedeny jako muzejní; čtyři z nich jsou i provozuschopné a jsou používány při jízdách historických vlaků.\n\nNově vzniklé Československé státní dráhy (ČSD) po roce 1918 zdědily původem rakouské lokomotivy mnoha typů. Na hlavních tratích byla velká rozmanitost lokomotiv řešena nejprve objednáním nových lokomotiv řady 365.0, které později doplnily výkonné lokomotivy řady 387.0 („Mikádo“). Také vedlejší tratě se dočkaly obnovy lokomotivního parku. Začátkem dvacátých let přišel návrh na konstrukci zcela nové lokomotivy, která pak nahradila širokou paletu starších strojů. Vývoj a výroba byly zadány První českomoravské továrně na stroje v Praze (PČM). Konstrukce nové lokomotivy navazovala na stávající řadu 422.0, některé prvky byly inspirovány také lokomotivní řadou 524.1 a dalšími typy. První dodávka v počtu čtyř lokomotiv se uskutečnila v roce 1921 a po zkouškách výroba pokračovala. V období od ledna do června 1922 státní dráhy převzaly 26 kusů těchto lokomotiv. Za jednu lokomotivu zaplatily, v závislosti na provedení stroje, 1 210 000 až 1 491 000 korun. Lokomotivy čísel 11–20 byly vybaveny malotrubnatým přehřívačem páry. V roce 1922 proběhly na trati z Prahy do Dobříše zkoušky, během kterých se porovnávaly vlastnosti nových strojů s vlastnostmi lokomotiv na mokrou páru. Stroj na přehřátou páru se jevil jako výkonnější i úspornější. Dodatečně byly proto i první vyrobené lokomotivy rekonstruovány pro provoz na přehřátou páru.\n\nNa základě poznatků z prvních let provozu došlo k drobným změnám v konstrukci a roku 1924 vyrobila Českomoravská-Kolben (původně První českomoravská) další třináctikusovou sérii lokomotiv. Mimo nich byly další stroje stavěny i v Adamovských strojírnách (mezi lety 1924–29 vyrobily 29 kusů). ČSD tehdy výrobu zadávaly podle volných kapacit výrobců, a tak často vznikaly v jedné továrně pouze malé série. Malý počet osmi exemplářů v originálním zeleném nátěru vznikl také ve Škodových závodech v Plzni; později ale byly lokomotivy opět vyráběny v režii podniku nyní již pod novým názvem ČKD. Výroba pokračovala až do roku 1938, kdy se počet strojů zastavil na čísle 160. Poté dostala přednost zbrojní výroba a výroba větších lokomotiv. Ještě v letech 1943–1944 ale lokomotivka postavila sérii deseti kusů čísel 161–170, které dodala tehdy existujícím Českomoravským drahám (BMB-ČMD).\n\nPřestože od zahájení výroby uplynulo už čtvrtstoletí, i po druhé světové válce zájem o tyto výkonné a spolehlivé lokomotivy neopadl a roku 1945 přichází další objednávka na šedesátikusovou sérii s předpokladem dodání následující rok. Z iniciativy výrobce ji doplnila ještě lokomotiva čísla 423.0171, kterou podnik věnoval zcela zdarma válkou zničenému Slovensku. Termíny se podařilo splnit a od dubna 1946 přicházely do provozu i další lokomotivy; poslední lokomotivu čísla 231 dráhy převzaly 27. ledna 1947. Ačkoliv bylo původně objednáno 120 kusů lokomotiv, druhá polovina série byla již vyrobena v pozměněném provedení a označena novou řadou 433.0. Tím tedy výroba lokomotiv řady 423.0 skončila.\n\nJde o tendrovou lokomotivu se čtyřmi spřaženými dvojkolími (z nichž hnacím je třetí dvojkolí), které doplňují dvě dvojkolí běžná (běhouny) tzv. Adamsova typu s výkyvem ±58mm. Prvních třicet lokomotiv mělo spřažená dvojkolí pevně uložená v rámu a průjezd oblouky usnadněn okolky druhého spřaženého a hnacího (třetího) dvojkolí ztenčenými o 13 mm; od č. 171 je pojezd výrazně upraven (příčný posuv druhého spřaženého dvojkolí o ±23 mm, současně jsou zeslabeny okolky hnacího dvojkolí o 13 mm. Přední i zadní běhoun tvoří se sousedním spřaženým dvojkolím podvozek Krauss-Helmholtz. Tím se původní pevný rozvor snížil ze 4200 mm na pouhých 1400 mm a lokomotiva může projíždět oblouky o poloměru jen 100 m (původně, s Adamsovými běhouny, projížděla oblouky s nejmenším poloměrem 130 m). U lokomotiv čísel 202–211 nemá pístní tyč přední vedení, od č. 212 je dosazen vzduchový servomotor reverzace.\n\nParní stroj je dvojčitý, válce mají průměr 480 mm při zdvihu pístů 570 mm; rozvod je typu Heusinger. Ležatý kotel je uložen s podélnou osou 2 620 mm nad temenem kolejnice a dýmnice má kulatá dvířka. Nejvyšší tlak páry v kotli je 13 barů, u posledních lokomotiv zvýšený na 15 barů. Nechyběl ani mazací lis k mazání parního stroje a pulsometr pro doplnění vody do kotle. Vlivem nízkých parních dómů se při změkčování vody v kotli často objevil problém – strhávání vody do parních válců. Do inventárního č. 30 měly stroje baňatý komín s jiskrojemem, později byl nahrazen litinovým válcovým, komínem s korunkou. Vodojemy se nacházejí po stranách kotle; zásoby uhlí jsou uloženy v uhláku na konci rámu, za budkou obsluhy. I její tvar se v průběhu výroby měnil – od čísla 066 byla zmenšena, následně i prošla zešikmením na bocích. V budce se nacházel registrační rychloměr Haushälter (později, zejména od padesátých let, nahrazen novějšími typy). Osvětlení bylo původně acetylenové, opět od lokomotivy čísla 066 už změněné na elektrické. Řada později aplikovaných změn vyústila až ve vznik nové řady 433.0, mimo jiné s konstrukční rychlostí zvýšenou na 60 km/h.\n\nJiž po zavedení do provozu se staly stroje řady 423.0 významnou posilou na lokálních drahách a díky nim bylo možné vyřadit některé staré typy rakouských lokomotiv, často pocházejících ještě z 19. století. Osvědčená konstrukce ve spojení s uspořádáním 1´D 1´ a vhodným rozložením hmotnosti učinila z lokomotiv řady 423.0 oblíbené, spolehlivé stroje. Byly to lokomotivy univerzální, ale vzrůstající provoz motorových vozů ve třicátých letech je odsunul spíše do oblasti nákladní vozby. Nebylo však výjimkou spatřit tyto lokomotivy v osobní dopravě ještě po roce 1960. Vzhledem k velkému počtu dodaných strojů v průběhu let sloužily na mnoha místních drahách také na Slovensku.\n\nMezi lety 1938–1945 musely ČSD své stroje předat německým říšským drahám a také přechodně existujícím Českomoravským drahám. Devět lokomotiv původem ze Slovenska získaly též maďarské MÁV.\nPo válce se stroje vrátily do provozu v obnoveném Československu a sloužily stále na stejných výkonech, zastoupených především nákladní dopravou na vedlejších tratích. Od šedesátých let začalo pozvolné vyřazování, zejména nejstarších lokomotiv. Postupující motorizace přinesla odstavení dalších strojů a na sklonku provozu již lokomotivy zůstaly jen na několika málo tratích, kde nasazení motorových lokomotiv bylo omezeno jejich nižší spolehlivostí (např. řada T 444.0). Příkladem může být sklonově náročná trať z Velkého Března do Lovečkovic a Úštěka, kde na sklonu až 40 promile stroje řady 423.0 vykazovaly lepší výsledky, než motorové lokomotivy. Díky tomu zde sloužily téměř až do zastavení provozu v roce 1978. Poslední stroje dosluhovaly na místních výkonech, jako byly pracovní vlaky, posun v depech, nebo vytápění parou v zimním období. Některé stroje také sloužily v provozu na průmyslových vlečkách, kam byly odprodány. Jako poslední zrušená lokomotiva této řady je vedena břeclavská 423.086. Byla odstavena na jaře 1980. Krátce zůstala v provozu ještě lokomotiva 423.041 v Ostravě. Nebyla ale zrušena, natož rovnou převedena do stavu historického vozidla.\n\nI přes celkový počet 231 vyrobených kusů se do současnosti zachovalo pouze pět lokomotiv, a to výhradně v České republice. Čtyři z nich jsou provozuschopné a uplatňují se při vedení historických vlaků, nebo také při filmování.\n\nJedinou neprovozní je nejstarší lokomotiva 423.001 z roku 1921, předaná po odstavení z provozu roku 1970 Národnímu technickému muzeu. Byla uvedena do vystavovatelného stavu a je v depozitáři muzea Českých drah v Lužné u Rakovníka.\n\nNejstarším provozuschopným strojem je lokomotiva inventárního čísla 009 vyrobená v roce 1922. U ČSD byl vyřazena taktéž roku 1970, aby byla následně prodána pískovně v Provodíně u České Lípy. Tam ještě sloužila ve vlečkovém provozu. Po roce 1980 byl získána zpět k ČSD a v nymburském depu začaly práce na její opravě ve spolupráci s některými pracovníky Výzkumného ústavu železničního (VÚŽ) z jeho základny v Cerhenicích. Následně se lokomotiva stala i majetkem VÚŽ a ve vlastnictví tohoto subjektu je do současnosti. Pečuje o ni železniční klub Letohrad.\n\nLokomotiva 423.041 je jedinou své řady, která nikdy nebyla oficiálně zrušena – dosloužila počátkem osmdesátých let v Ostravě jako poslední provozní exemplář řady 423.0 a poté došlo k jejímu převedení do sbírek historických vozidel. Po roce 1993 se stala majetkem Českých drah a v Ostravě byla udržována až do roku 2007, kdy byla se vznikem společnosti ČD Cargo přesunuta do depa ve Frýdku-Místku. Odtud putovala o osm let později do Brna, aby následně v roce 2016 zakotvila v Českých Budějovicích, kde zůstala jeden rok, po vyvazovací opravě v Lužné u Rakovníka našla dočasný domov v Praze-Vršovicích. Kvůli odstavení lokomotivy 433.002 zvané Matěj, která po propadlé revizi kotle podporuje do depozitáře NTM v Chomutově, se 423.041 přesune do Valašského Meziříčí a nahradí tak Matěje.\n\nStejně jako lokomotiva čísla 009, i stroj 094 byl pro nepotřebnost odprodán Pískovnám Provodín, a to již v roce 1967. Jezdil zde až do roku 1982 a odtud jej získal Klub historie kolejové dopravy Praha (KHKD). Ten následně roku 1991 přistavil lokomotivu k opravě, provedené v ještě fungujících ŽOS České Velenice. O dva roky později oprava skončila a stroj byl prohlášen za provozuschopný. Do současnosti je provozována stejnou společností pod změněným názvem Herkules KHKD.\n\nPoslední dochovanou je lokomotiva čísla 145. Vyřazena byla v roce 1978 a původně se měla stát součástí připravovaného železničního skanzenu v České Třebové. Nakonec byla o čtyři roky později předána do opatrovnictví pobočce vědeckotechnické společnosti v Mladé Boleslavi. Roku 2002 byla odvezena do muzea výtopny Jaroměř, kde začaly práce na jejím zprovoznění. Po téměř pěti letech práce lokomotiva poprvé vyjela v roce 2007 a stala se tak dalším provozním exponátem. Nyní je stále v péči Mladoboleslavského železničního spolku.\n\n\n"}
{"id": "1304243", "url": "https://cs.wikipedia.org/wiki?curid=1304243", "title": "Dermatofytóza", "text": "Dermatofytóza\n\nDermatofytóza, taktéž známá jako tinea, je mykózní onemocnění kůže. Hlavním symptomem je kruhovitá, začervenalá a svědivá oblast na pokožce. Nemoc napadá jak kůži, tak nehty a vlasy. Hlavní houby zodpovědné za onemocnění jsou \"Trichophyton\", \"Epidermophyton\" a \"Microsporum\".\n"}
{"id": "1304246", "url": "https://cs.wikipedia.org/wiki?curid=1304246", "title": "Seznam drobné sakrální architektury v Kuklenách", "text": "Seznam drobné sakrální architektury v Kuklenách\n\nSeznam drobné sakrální architektury v Kuklenách má ve stručnosti podat přehled Božích muk, soch svatých či kapliček, jež jsou umístěny na katastru této městské části.\n"}
{"id": "1304277", "url": "https://cs.wikipedia.org/wiki?curid=1304277", "title": "Rabenau (Sasko)", "text": "Rabenau (Sasko)\n\nRabenau je město v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nRabenau se rozkládá jižně od saského hlavního města Drážďany. Městem protéká řeka Rote Weißeritz, jejímž údolím prochází úzkorozchodná železniční trať zvaná Weisseritzská dráha.\n\nV písemných pramenech je prvně zachyceno roku 1235 jako Rabinowe. Roku 1412 získalo městská práva.\n\nRabenau se dělí na 6 místních částí:\n\n\n\n"}
{"id": "1304279", "url": "https://cs.wikipedia.org/wiki?curid=1304279", "title": "From Chaos to Eternity", "text": "From Chaos to Eternity\n\n\n"}
{"id": "1304280", "url": "https://cs.wikipedia.org/wiki?curid=1304280", "title": "Lori Fungová", "text": "Lori Fungová\n\nLori Fungová, provdaná Methorstová (* 21. února 1963 Vancouver) je bývalá kanadská reprezentantka v moderní gymnastice, historicky první olympijská vítězka v tomto sportu.\n\nPo otci je čínského původu. Moderní gymnastice se začala věnovat jako třináctiletá pod vedením trenérky Liliany Dimitrovové, v roce 1977 poprvé vyhrála mistrovství Britské Kolumbie a v letech 1982, 1983, 1984 a 1986 se stala mistryní Kanady. Na mistrovství světa v moderní gymnastice obsadila ve víceboji 30. místo v roce 1981 a 23. místo v roce 1983.\n\nNa Letních olympijských hrách 1984 v Los Angeles byla moderní gymnastika zařazena poprvé, ale premiéra byla poznamenána neúčastí většiny světové špičky kvůli bojkotu zemí sovětského bloku. Papírově nejlepší závodnicí byla Rumunka Doina Stăiculescuová (šestá z MS 1983), která také vyhrála kvalifikaci, Fungová ji však ve finále porazila o pět setin bodu především díky lepšímu cvičení se stuhou.\n\nV letech 1984 a 1986 vyhrála Lori Fungová mistrovství čtyř kontinentů v moderní gymnastice a na mistrovství světa obsadila celkové deváté místo v roce 1985. Předváděla své sestavy před papežem Janem Pavlem II. a britskou královskou rodinou, v roce 1985 obdržela Řád Kanady. Kvůli vleklým zdravotním problémům ukončila kariéru v roce 1988, ještě než se mohla pokusit o obhajobu titulu na olympiádě v Soulu. Působí jako gymnastická trenérka, hrála také menší roli ve filmu \"Catwoman\". V roce 2004 byla uvedena do Síně slávy kanadského sportu.\n\n"}
