{"id": "1327270", "url": "https://cs.wikipedia.org/wiki?curid=1327270", "title": "Garage (muzeum)", "text": "Garage (muzeum)\n\nMuzeum současného umění Garage () je soukromé muzeum v Moskvě.\n\nMuzeum Garage bylo založeno roku 2008 podnikatelkou Dašou Žukovovou. Vzniklo obnovou konstruktivistické budovy autobusového depa z roku 1926, které navrhl avantgardní architekt Konstantin Melnikov. Sponzorem, který zaplatil rekonstrukci odhadovanou na desítky milionů dolarů, byl Roman Abramovič. Jde o obrovské centrum současné kultury, největší moskevskou galerii moderního umění, která je dnes považována za jeden z nejvýznamnějších výstavních prostorů v Rusku. Rozlohou 8,5 tisíce metrů čtverečních je galerie srovnávána s muzeem moderního umění MoMA v New Yorku nebo Tate Modern v Londýně. Garáž zahájila činnost výstavou ruského umělce Ilji Kabakova. Největším lákadlem galerie Garage je jeden z nejdražších obrazů, Triptych Francise Bacona z roku 1976. Společně s Abramovičem ho Žukovová zakoupila za více než 86 milionů dolarů (asi 1,7 miliardy korun). Jeden z nejvýznamnějších sběratelů François Pinault půjčil centru přes třicet děl ze své kolekce.\n\n"}
{"id": "1327271", "url": "https://cs.wikipedia.org/wiki?curid=1327271", "title": "Takáful", "text": "Takáful\n\nTakáful (, někdy překládáno jako „solidarita“ nebo „vzájemná záruka“) je kooperativní systém náhrady nebo úhrady v případě ztráty, užívaný jako alternativa k tradičnímu systému pojištění, která je v souladu s islámskou věroukou.\nOproti křesťanství, právo v islámu má zcela zásadní roli. Snad bychom mohli i konstatovat, že právo a věrouka v islámu splývají. Islám sice nezná žádný \"Kodex kanonického práva\", tedy do jednotlivých kánonů (paragrafů) vypracované zákony. Islámské náboženské právo, zvané \"šaría\" v jistém smyslu plní stejnou funkci, jako v křesťanství dogmatika s etikou. Ve svém, do nejmenších podrobností rozpracovaném, právním systému, se zaobírá běžnými, ale i těmi nejméně pravděpodobnými situacemi, které by mohly nastat.\nZákladem islámského práva jsou více či méně podrobná ustanovení Koránu. Korán je považován ortodoxním učením islámu jako \"přímé slovo Boží\", nestvořené, existující od věčnosti. Druhým zásadním zdrojem práva je prorocká tradice, \"sunna\". Sunna je tvořena z příběhů (\"hadíth\") a vyprávění o činech a výrocích Muhammada. Každý hadíth má dvě části: jednak část obsahující samotné sdělení, jednak část obsahující celý řetěz jmen osob, které svým svědectvím dokládají pravost či věrohodnost hadíthu.\nKorán samotný obsahuje pouze mezi 60 až 80 verši, které lze považovat za formulace právní povahy. K rozvoji plnohodnotné legislativy jen samotný text Koránu tedy nestačí a právo tak čerpá především ze sunny. Rozvoj sunny byl omezen kolem roku 850, kdy se dostal pod státní dohled. I přes takovéto omezení sunny, i přes její \"očištění\" od zjevně nepravdivých (či nesmyslných) hadíthů, docházelo k nejednoznačným, ba proti smyslovým výkladům. A tím se dostáváme ke třetímu, důležitému, zdroji islámského práva: \"idžtihád\".\nIdžtihádem \nse míní: \"metoda samostatného úsudku a volné, originální interpretace jevů s přihlédnutím k základním textům a celkovému étosu islámu.\"\n\nIdžtihád (doslova: \"vlastní píle, samostatná činnost)\" je tedy svobodným úsudkem znalce sunny a Koránu o tématech či problémech, které Korán ani sunna nezná. Nelze jej tedy uplatňovat na otázky jednoznačně Koránem stanovené. Předmětem idžtihádu jsou tedy víceznačné, spekulacím otevřené formulace Koránu. Pro uplatnění idžtihádu se tedy – alespoň teoreticky – otevírá široké pole uplatnění. Ten, kdo chce užít idžtihádu, musí být muslimem, musí znát výborně arabštinu, (průměrná znalost nestačí). Dále musí být čestný, důvěryhodný a samozřejmě vzdělaným v teologii. Výsledkem užití vlastního úsudku, při řešení nejrůznějších problémů těmito znalci, jsou tzv. fatwy. A protože se jedná o úsudky i více učenců třeba i na jediný problém, mohou se fatwy ve svých názorech na jedinou věc zcela lišit. Zajímavé jsou například debaty o alkoholu. Tato rozdílnost je dobře popsána v literatuře. Fatwy jsou v současné době vydávané knižně, ale jsou k dohledání i na internetu. Internetové on – line prostředí dokonce umožňuje aktuálnost zveřejňovaných fatw. Zmíněná možnost více zcela odlišných názorů na jedinou věc (či problematiku) je pro islámské právo velice typická. Například pro kanonické právo katolické církve (latinského obřadu) je takováto různost názorů zcela nemyslitelná.\nV islámském právu je zvykem brát v potaz i všechny ostatní, byť nesouhlasné názory na určitou problematiku. Ideální, nikoliv však reálný stav je, pokud se na řešení určité otázky shodnou islámští učenci celé generace. Takováto shoda je nazývána idžma. Podle některých učenců idžma zahrnuje souhlas všech věřících, podle dalších alespoň souhlas jedné generace, nakonec však převládl názor (idžma!), že je třeba konsensu všech muslimských učenců. Viz též \"consensus ecclesiae \"a \"opinio iuris communis\" v západní církevní tradici. Idžma se podle islámské tradice odvozuje již od generace Druhů Proroka, kteří se mezi sebou radili o otázkách běžného života. Muhammada se již zeptat nemohli (byl po smrti). Takto se vzájemně mezi sebou radili i Následovníci a Následovníků Následovníků Následníci.\nIdžmu však odmítají šíité, šíitský konsensus spoléhá na neomylnost šíitského imáma, který díky Alímu získal schopnost neomylného vedení muslimské komunity. Sunnitskou ortodoxií je tato šíitská koncepce zcela ignorována. K sunnitské větvi islámu se hlásí většina muslimů, odhadem kolem 80% až 90%.\nCelková problematika práva v islámu je velice rozsáhlá, často nejednoznačná. Výše uvedené stručné shrnutí nám má připravit cestu k uchopení obtížné problematiky aleatorních smluv v prostředí, kde vládne islámské právo. Dále je třeba mít na zřeteli, že přihlášení se (státu, organizací i jednotlivců) k islámskému právu \"šaría\" je v zásadě pouze formálním (avšak viditelným) aktem. Jak bylo řečeno výše, neexistuje žádný paragrafovaný závazný zákoník islámského práva. Na straně druhé však můžeme konstatovat, že zájem veřejnosti islámského světa o výroky (fatwy), stanoviska k mnoha problémům, které přináší život islámského věřícího, neustále vzrůstá. Viz např. on – line diskuze v internetovém prostředí. Pojďme se tedy podívat na hlavní téma tohoto Paperu.\nAleatorní smlouva je taková smlouva, kde výsledek (přesněji: plnění ze smlouvy) je nezávislý, případně i nejistý na konání (či nekonání) stran smlouvy. Neexistuje tedy žádná souvislost mezi činností stran a vzájemným plněním stran smlouvy.\nPojďme se podívat ke kořenům, které jsou u tohoto odporu islámského práva (a věrouky!) k nevyváženým nárokům, - zejména v aleatorních smlouvách.\n\nZačněme u Koránu, (viz výklad I.). V Koránu jsou dvě významná místa, na kterých je zakázána hazardní hra \"majsir\". \nKorán, súra Kráva, 2 : 216: \"Dotazují se tě na víno a na hru majsir. Rci: ,V obou z nich je pro lidi hřích těžký i užitek, avšak jejich hřích je větší než užitek.“ A dotazují se tě na to, co mají rozdávat.\"\nKorán, súra Prostřený stůl, 5 : 92,93: \"Vy, kteří věříte! Víno, hra majsir, obětní kameny a vrhání losů šípy jsou věru věci hnusné z díla satanova. Vystříhejte se toho – a možná že budete blažení. Satan chce mezi vámi podnítit pomocí vína a hry majsiru nepřátelství a nenávist a odvést vás od vzývání Boha a od modlitby. Přestanete s tím tedy?\"\nJak či s čím se (v době Muhammadově) ona hra majsir hrála? Skupina deseti Arabů si společně koupila jediného velblouda, nejlépe mladý kus. Po porážce jej rozdělila na deset kusů (či podílů). Vedoucí hry vložil do pytle šípy, označené jmény či značkami účastníků hry. Potom pytlem třásl (\"losoval)\" tak dlouho, než vypadl první šíp. Tento první šíp však získal několik podílů. Další šípy získávaly již méně a na polovinu z účastníků se nedostalo. Varianta hry majsir spočívala v rozdělení velblouda na 28 částí. Pak získával první šíp jeden podíl, druhý šíp podíly dva, třetí tři, atd., až poslední tři podíly nezískaly nic. Hra majsir byla velice oblíbená. Kdo se odmítl zúčastnit, byl ostatními považovaný za zbabělce. Často přišli někteří jednotlivci o celá stáda velbloudů nebo velké jmění.\nZ veršů Koránu sice vyplývá, že mezi losováním pomocí šípů a hrou majsir je rozdíl, nicméně losování šípy je nezbytnou součástí majsiru. Ostatně zakázáno je obojí: losování i samotná hra majsir. Můžeme tedy konstatovat, že islámský zákaz hazardu, prof. Kropáčkem zmiňovaná \"nechuť \"k nevyváženým nárokům, má své kořeny právě v zákazu hry majsir v textu Koránu. Jsou pouze dvě výjimky: lze sázet na vítěze koňských dostihů (s odůvodněním potřeby nejlepších koní pro boj) a lze vsázet na vítěze znalostních soutěží Koránu.\nJakým způsobem se islámské právo (přes uvedený zákaz) vyrovnává s potřebou rozvoje pojišťovnictví? Až do nedávna zákaz majsiru bránil jakémukoliv rozvoji v oblasti pojišťovnictví. Klíčovým termínem pro (dokonce) několik typů islámského (majetkového, nikoliv životního!) pojištění, je termín TAKÁFUL.\nTakáful, doslova \"vzájemné ručení\", je islámským pojišťovnickým konceptem, i když se jako pojištění neoznačuje a ani se jako \"pojištění \"nechápe. Na místo placení pojistného se pojistníci, přesněji \"podílníci\" zavazují k pravidelné úhradě určité částky. Určitá (případně i celá) část z této částky je však darem. Zbývající část slouží k výplatě spolupodílníkům, kteří se ocitli v nouzi. Takáful je v zásadě obdobné, velice podobné k typu pojištění, které vychází ze vzájemnostního principu. Členové přispívají určitou částkou peněz, účelem však není vybrat co nejvíce a vyplatit co nejméně. Účelem, či smyslem, je vzájemná solidarita a pomoc mezi členy. Nejistota, -kterou islám tak nerad vidí, je zcela eliminována pravidelností příspěvků. Případně vyplacené kompenzace členům, kteří utrpěli škodu, nelze ani vytknout získávání výhody na úkor ostatních. Placením příspěvků (plně či z části dary) tak pojistníci/podílníci vzájemně spolupracují pro své společné dobro.\nJak konkrétně vypadá uplatnění takáfulu v typu (či modelu) zvaném Mudharabah? Provozovatel takáfulu přijímá platby od podílníků/pojistníků. Podle vzájemné domluvy všech stran se zisky, či přebytky, sdílí v dohodnutém poměru. Ten může být různý (50:50; 60:30). Rozdělení zisku následuje až poté, co jsou všechny závazky poskytnout pomoc ostatním spolupodílníkům splněny. Povinností provozovatele takáfulu je udržovat společná aktiva na určité, dostačující, úrovni a bránit neoprávněnému čerpání z fondů. Snad by se model Mudharabah dal přirovnat k – v českém prostředí – známější model ,\"tichý společník“\". Tedy \"tiché \"sdílení nejen případných přebytků (zisků), ale i ztrát.\nV současném islámském prostředí je tedy pojišťovací činnost (v západním slova smyslu) označována pojmem takáful, byť se formálně brání označení jako pojišťovací služby. Například \"Takaful Re\" je běžně užívaným označením \"zajištěním takáfulu\". Je třeba zmínit, že každá firma, která v islámských zemích zajišťuje služby takáfulu, případně i \"Re-takaful\", má svůj Dohledový šaría výbor, který svým dohledem zajišťuje a potvrzuje, že veškeré transakce, smlouvy, atd. jsou v souladu s islámským právem, s Koránem.\n"}
{"id": "1327272", "url": "https://cs.wikipedia.org/wiki?curid=1327272", "title": "Thièvres", "text": "Thièvres\n\nThièvres je název dvou obcí ve Francii:\n\n"}
{"id": "1327276", "url": "https://cs.wikipedia.org/wiki?curid=1327276", "title": "Mistrovství světa ve vodním slalomu 1973", "text": "Mistrovství světa ve vodním slalomu 1973\n\nMistrovství světa ve vodním slalomu 1973 se uskutečnilo v švýcarském Muotathalu pod záštitou Mezinárodní kanoistické federace. Jednalo se o 13. mistrovství světa ve vodním slalomu.\n"}
{"id": "1327279", "url": "https://cs.wikipedia.org/wiki?curid=1327279", "title": "Mistrovství světa ve vodním slalomu 1975", "text": "Mistrovství světa ve vodním slalomu 1975\n\nMistrovství světa ve vodním slalomu 1975 se uskutečnilo v jugoslavské Skopji (dnešní Severní Makedonie) pod záštitou Mezinárodní kanoistické federace. Jednalo se o 14. mistrovství světa ve vodním slalomu.\n"}
{"id": "1327281", "url": "https://cs.wikipedia.org/wiki?curid=1327281", "title": "Jan Mašek", "text": "Jan Mašek\n\nJan Mašek může být:\n"}
{"id": "1327282", "url": "https://cs.wikipedia.org/wiki?curid=1327282", "title": "Planeta dinosaurů", "text": "Planeta dinosaurů\n\nPlaneta dinosaurů může být:\n"}
{"id": "1327295", "url": "https://cs.wikipedia.org/wiki?curid=1327295", "title": "Nadia Podoroská", "text": "Nadia Podoroská\n\nNadia Podoroská (* 10. února 1997 Rosario) je argentinská profesionální tenistka. Ve své dosavadní kariéře na okruhu WTA Tour vyhrála jeden deblový turnaj. V rámci okruhu ITF získala do října 2017 osm titulů ve dvouhře a pět ve čtyřhře.\n\nNa žebříčku WTA byla ve dvouhře nejvýše klasifikována v květnu 2017 na 158. místě a ve čtyřhře pak v září téhož roku na 112. místě.\n\nV argentinském fedcupovém týmu debutovala v roce 2014 světovou baráží proti Rusku, v níž za rozhodnutého výsledku prohrála v páru s Bosiovou čtyřhru. Rusky zvítězily 4:0 na zápasy. Do roku 2018 v soutěži nastoupila k dvanácti mezistátním utkáním s bilancí 8–1 ve dvouhře a 0–4 ve čtyřhře.\n\nV rámci hlavních soutěží dvouhry na okruhu ITF debutovala v červnu 2011, když na turnaji v argentinském Santa Fe s dotací 10 tisíc dolarů postoupila z kvalifikace. V úvodním kole podlehla krajance Vanese Furlanettové. Premiérový singlový titul v této úrovni tenisu vybojovala v listopadu 2013 na santiagském turnaji s rozpočtem deset tisíc dolarů. Ve finále jí v průběhu třetí sady skrečovala Chilanka Cecilia Costová Melgarová.\n\nNa okruhu WTA Tour, nepočítaje fedcupová utkání, debutovala dubnovou kvalifikací na rabatském Grand Prix SAR La Princesse Lalla Meryem 2017. Na úvod kvalifikační soutěže podlehla australské tenistce Anastasiji Rodionovové. Hlavní soutěž si poprvé zahrála v ženské čtyřhře Internationaux de Strasbourg 2016 v páru s Jil Belen Teichmannovou, aby v prvním kole podlehly druhé nasazené dvojici Čuang Ťia-žung a Darija Juraková. Do dvouhry poprvé nastoupila na antukovém BRD Bucharest Open 2016, kde prošla kvalifikačním sítem. V první fázi však uhrála jediný game na šestou nasazenou Černohorku Danku Kovinićovou.\n\nPremiérový titul na okruhu WTA Tour získala na dubnovém Copa Colsanitas 2017 v Bogotě, kde s Brazilkou Beatriz Haddad Maiovou postoupily do finále ženského deblu. V něm za 80 minut zdolaly paraguaysko-polskou dvojici Verónica Cepedeová Roygová a Magda Linetteová po dvousetovém průběhu.\n\nDebut v hlavní soutěži nejvyšší grandslamové kategorie zaznamenala v ženském singlu US Open 2016, kam postoupila z tříkolové kvalifikace, v níž na její raketě postupně dohrály Océane Dodinová, Jovana Jakšićová a Donna Vekićová. V úvodním kole hlavní soutěže nenašla recept na Němku Anniku Beckovou.\n\n"}
{"id": "1327301", "url": "https://cs.wikipedia.org/wiki?curid=1327301", "title": "Samuel Lauras", "text": "Samuel Lauras\n\nDom Samuel (obč. Yves) Lauras OCSO (* 18. prosince 1954) je český trapistický opat francouzského původu, autor duchovní literatury ve francouzštině a češtině.\n\nPochází z rodiny spřízněné s francouzským spisovatelem Henrim Pourratem. Během studií stavebního inženýrství prožil náboženskou krizi, která jej přiměla k tomu, že v roce 1983 vstoupil do francouzského trapistického kláštera Sept-Fons, kde byl v roce 1990 vysvěcen na kněze. Později se stal i převorem tohoto kláštera, a v roce 1998 byl vyslán se skupinou mnichů založit nový klášter v Novém Dvoře u Toužimi. Po jeho povýšení na opatství byl zvolen jeho prvním opatem.\n\n"}
{"id": "1327302", "url": "https://cs.wikipedia.org/wiki?curid=1327302", "title": "Daniel Vetter", "text": "Daniel Vetter\n\nDaniel Vetter, též Strejc, (12. srpna nebo 12. října 1592 Hranice – asi 1669 Brzeg) byl původem český bratrský tiskař, spisovatel a cestovatel.\n\nNarodil se bratrskému duchovnímu Jiřímu Strejcovi jako jeho čtvrtý syn. Roku 1613 podnikl cestu na Island, v letech 1618 a 1619 byl zapsán na studiích bohosloví na univerzitě v Heidelbergu. Byl také učitelem češtiny nejstaršího syna českéh krále Fridricha Falckého (Jindřicha Fridricha). \n\nPozději studoval na univerzitě v Leidenu a roku 1632 se připojil k českým exulantům v Lešně, kdy byl brzy po svém příchodu ordinován na kněze, zvolen tiskařem (tiskárna byla pokračovatelkou kralciké tiskárny). Zde se také oženil se schovankou Jana Amose Komenského Kristinou Poniatowskou. \n\nPo požáru Lešna v roce 1656 se Vetter s dalšími exulanty přesunul do slezského města Břeh (dnes polský Brzeg), kde zřejmě zemřel.\n\nVetter se stal významným zejména vydáním cestopisu \"Islandia aneb krátké vypsání ostrova Islandu\" podle jeho cesty na Island roku 1613. Cestopis vyšel roku 1638 nejprve polsky a téhož roku česky a v roce 1640 ještě německy. Cestu podnikl se spolužákem Janem Salmonem a tito dva zřejmě jako první Češi navštívili Island, přičemž Vetterův cestopis je první český cestopis z Islandu.\n\n"}
{"id": "1327311", "url": "https://cs.wikipedia.org/wiki?curid=1327311", "title": "Panderichthys", "text": "Panderichthys\n\nPanderichthys je vyhynulý rod nozdratých ryb, který žil v období devonu asi před 380 miliony let. Je považován za přechodnou formu mezi lalokoploutvými rybami a obojživelníky.\n\nByl dlouhý asi 90–130 cm, s protáhlým tělem a širokou zploštělou lebkou, jevící se shora jako trojúhelník. Neměl hřbetní a řitní ploutev, ocasní ploutev byla protáhlá. Předpokládá se, že obýval pobřežní mělčiny s brakickou vodou a byl dravý, jeho kořist tvořily především menší ryby. Struktura pažních kostí, pánve a obratlů připomínala čtvernožce, ploutve byly již opatřeny zárodky prstů. Otvor zvaný spirákulum byl větší než u vývojově starších ryb a sloužil k dýchání vzdušného kyslíku; u pozdějších čtvernožců se z tohoto otvoru vyvinuly uši.\n\nPrvní fosilní nálezy byly učiněny v roce 1930 v Lotyšsku, Walter Robert Gross ho nazval \"Panderichthys\" (Panderova ryba) podle rižského paleontologa Christiana Heinricha Pandera. Vedle typového druhu \"Panderichthys rhombolepis\" byl popsán ještě druh \"Panderichthys stolbovy\", k jeho oficiálnímu uznání však chybí dostatek fosilního materiálu.\n\n"}
{"id": "1327312", "url": "https://cs.wikipedia.org/wiki?curid=1327312", "title": "Lukas Graham", "text": "Lukas Graham\n\nLukas Graham je dánská soul popová hudební skupina založená v roce 2011. Pochází z Kodaně, z oblasti Christiánie. Členové skupiny svoji tvorbu nazývají pojmem ghetto pop. Aktuální sestavu tvoří zpěvák Lukas Forchhammer, baskytarista Magnus Larsson, bubeník Mark Falgren a klávesista Morten Ristorp.\n\nDo roku 2019 vydala kapela tři studiová alba, obě eponymní. První album \"Lukas Graham\" vyšlo roku 2012 pouze v Dánsku ve vydavatelství Copenhagen Records a dostalo se na čelo tamního žebříčku alb. V roce 2013 uzavřela skupina kontrakt s Warner Bros. Records. Druhé eponymní album přezdívané podle modré barvy obalu \"Blue Album\" vyšlo v roce 2015. Přineslo mimo jiné úspěšný singl „7 Years“, který po svém představení ve Spojených státech během prosince 2015 obsadil druhé místo hitparády Billboard Hot 100 a přinesl kapele mezinárodní úspěch. Roku 2016 bylo \"Blue Album\" vydáno společností Warner Bros. celosvětově a ve Spojených státech obsadilo třetí místo žebříčku Billboard 200. Třetí album nazvané \"3 (The Purple Album)\" bylo vydáno 26. října 2018.\n\nPrvní písně začal Lukas Forchhammer, pozdější zakladatel a frontman kapely, skládat již na přelomu let 2008 a 2009. Nápad vytvořit v Dánsku kapelu se mu v hlavě zrodil během pobytu v americkém Bostonu v roce 2009, kde přebýval s partou folkových hudebníků, kteří znali jeho otce Eugena Grahama – též folkového zpěváka irského původu. Již roku 2010 vytvořil skladatelskou skupinu Future Animals, jejímiž členy byli kromě Forchhammera ještě Morten Ristorp a producent Stefan Forrest, a začal pracovat na textech pro budoucí hudební skupinu. V roce 2011 se k Forchhammerovi přidali ještě baskytarista Magnus Larsson, bubeník Mark Falgren, za klávesy se posadil Anders Kirk a vytvořili skupinu Lukas Graham. Název kapely se skládá z křestního jména frontmana „Lukas“ a irského příjmení jeho otce „Graham“. Ještě tentýž rok společně natočili první dva klipy, totiž k písním „Drunk in the Morning“ a „Criminal Mind“. Kirk však na podzim roku 2011 ze skupiny odešel, protože chtěl založit novou skupinu Belle Ville. Na jeho místo klávesisty byl dočasně nasazen producent Morten Ristorp. Písničky se rychle šířily přes sociální sítě a díky velkému počtu zhlédnutí projevilo o skupinu zájem vydavatelství Copenhagen Records a podepsalo s ní kontrakt. Ještě před vydáním prvního studiového alba uspořádala kapela turné po Dánsku, na které se prodalo více než 30 tisíc vstupenek, a singl „Drunk in the Morning“ již získal ocenění zlaté desky.\n\nV březnu roku 2012 bylo vydáno debutové album \"Lukas Graham\". Kasper Daugaard, nový klávesista, se ke kapele již dříve toho roku připojil, na albu se však objevil pouze na jedné studiové nahrávce, a sice v písni „Daddy, Now That You're Gone (Ain't No Love)“, kde hrál na elektrické piano a zpíval doprovodný hlas. S kapelou vystupoval pouze živě a klávesy na studiových albech nadále obstarával Ristorp, který se zároveň stal producentem. Deska vyšla pouze v Dánsku, kde zaujala první místo tamního žebříčku prodejnosti alb a zůstala na něm po dobu 15 týdnů. Celkem pět singlů bylo vydáno v rámci tohoto alba, dvě skladby „Drunk in the Morning“ a „Better Than Yourself (Criminal Mind Pt. 2)“ se umístily na prvním místě dánské hitparády. Album se v Dánsku stalo třínásobně platinové.\n\nV té době vyrazili na turné nejen po Dánsku, ale též do dalších evropských zemí – Německa, Norska, Švédska, Nizozemska a Spojeného království. Celkem za rok 2012 odehráli 107 koncertů a jen v domovském Dánsku prodali přes 40 000 vstupenek.\nRoku 2013 kapela pokračovala v turné po Evropě, navštívila Francii, Španělsko, Švýcarsko, Rakousko a znovu Německo. V červenci roku 2013 poprvé vystoupili na benefičním festivalu Grøn Koncert, který se koná každoročně od roku 1983, a jehož cílem je výběr peněz na pomoc postiženým svalovou dystrofií. V říjnu téhož roku získali ocenění European Border Breakers Award za své rozsáhlé turné po Evropě.\n\nO kapelu se začalo zajímat vydavatelství Warner Bros. Records, které mělo v úmyslu rozšířit jejich hudbu na americkém trhu. Na podzim 2013 tedy se skupinou uzavřeli smlouvu a v první polovině roku 2014 její členové strávili nějakou dobu v Los Angeles, kde pracovali na debutu pro americkou hudební scénu. V Dánsku a dalších evropských zemích skupinu zastupovalo nadále vydavatelství Copenhagen Records. Dne 23. června 2014 vydala kapela první singl „Mama Said“ z nadcházejícího studiového alba. V červenci 2014 vystoupili podruhé na festivalu Grøn Koncert, který se konal od 17. do 27. července.\nDne 16. června 2015 vyšlo druhé studiové album, které pro svůj modrý přebal bývá nazýváno \"Blue Album\", přestože oficiálně je eponymní stejně jako první studiová deska. Album bylo uvedeno na trh prostřednictvím Copenhagen Records a Then We Take the World a pouze v Evropě. Ve stejný den byl vydán i druhý singl „Strip No More“. Jak „Mama Said“, tak „Strip No More“ se dostaly na čelo dánské hitparády. Největší úspěch však zaznamenala píseň „7 Years“, úvodní skladba na desce, která kromě Dánska obsadila první místo v žebříčcích Belgie (Flandry), Česka, Irska, Itálie, Nizozemska, Rakouska, Slovinska, Švédska a též ve Spojeném království (UK Singles Chart).\n\nVrchol mezinárodního úspěchu tohoto singlu přišel až posléze, když v prosinci vystoupila kapela živě v talkshow Conana O'Briena na stanici TBS a následně v dalších amerických show. Již v únoru 2016 se dostala do vydání hitparády Billboard Hot 100 a na konci března, těsně před vydáním \"Blue Album\" celosvětově, si ji uživatelé Spotify poslechli celkem 225 milionkrát, což z kapely udělalo 20. nejposlouchanějšího interpreta v této službě. Dne 1. dubna 2016 bylo vydáno album po celém světě, a týden poté se píseň „7 Years“ dostala na druhé místo Billboard Hot 100. Albu a písni se obecně v zámoří vedlo výborně, umístily se na prvním místě žebříčků alb, respektive singlových hitparád, v Austrálii i v Kanadě, a když se vydali na dvouměsíční turné (probíhalo od konce března do května 2016) po Kanadě a Spojených státech, řadu koncertů vyprodali.\n\nPo severoamerickém turné se však v červnu s kapelou rozloučil klávesista Kasper Daugaard, kterému již dle jeho slov nevyhovovalo nekonečné koncertování a chtěl změnit hudební zaměření. Jeho místo opět obsadil dočasně Morten Ristorp. Skupina se na čas vrátila do Evropy, kde v průběhu června a července vystoupili ve Spojeném království, Německu, Itálii, Nizozemsku, Norsku a Finsku. V srpnu 2016 odehrála skupina dva koncerty v Austrálii, kde se představili v Sydney a Melbourne. \n\nObdobí od listopadu 2016 do února 2017 bylo pro kapelu reprízou úspěšného amerického snu, kdy vystupovali prakticky denně; šlo nejen o vlastní koncerty, ale i předskakování jiným, zahráli ku příkladu na koncertech Bruna Marse, Ariany Grande nebo Alessii Cara. Lukas Graham byli nominováni v prosinci 2016 na cenu Grammy celkem ve třech kategoriích, a to Nahrávka roku (') a Píseň roku (') za „7 Years“ a v kategorii Nejlepší popové hudební duo nebo skupina (\"\"). Dne 12. prosince 2016 vystoupili na gala večeru ku příležitosti předávání BBC Music Awards za rok 2016, kde zahráli píseň „7 Years“ nominovanou v kategorii Píseň roku. Za své představení, v němž za zpívajícím Lukasem Forchhammerem byly vystaveny portréty sedmiletých členů kapely, si vysloužili velmi pozitivní ohlasy. Samantha Wilson pro magazín Hollywood Life napsala, že jejich „úžasné vystoupení bylo jedním z nejlepších zážitků tohoto úžasného večera.“ \n\nUprostřed února 2017 vystoupili Lukas Graham při příležitosti 59. ročníku předávání cen Grammy (za rok 2017), píseň „7 Years“ zahráli společně s americkou country zpěvačkou Kelsou Ballerini. Svoji trojitou nominaci z prosince však neproměnili, v kategoriích Nahrávka roku a Píseň roku je porazila Adele se svou písní „Hello“, v kategorii Nejlepší popové hudební duo nebo skupina zase byli přeskočeni kapelou Twenty One Pilots.\n\nV červnu 2017 uvedl Forchhammer v rozhovoru pro magazín Forbes záměr kapely od září 2017 pracovat na písních pro nové album. Na konci června 2017 ještě zahráli Lukas Graham poprvé v Asii, konkrétně v Jižní Koreji a Japonsku. Poté se vrátili zpět domů do Kodaně, kde začali se psaním a nahráváním nových písní; v Dánsku však zůstali jen asi dva měsíce, aby se poté přesnuli do Los Angeles v Kalifornii a pokračovali v práci až do dubna 2018. Dne 7. září 2018 vydala skupina nový singl „Love Someone“ z nadcházejícího alba s názvem \"3 (The Purple Album)\", jež přistálo na pultech obchodů 26. října 2018 opět pod záštitou Warner Bros Records. Ještě před uvedením nového alba vyšel i druhý singl alba, píseň „Not a Damn Thing Changed“, kterým uctili památku svého zesnulého přítele. \n\nAlbu se velmi dařilo na domácí hudební scéně. Oba singly obsadily postupně první a druhé místo dánské singlové hitparády, stejně tak celé album vévodilo žebříčku alb. Obdobně úspěšné bylo album i v sousedních skandinávských zemích, druhé v Norsku a třetí ve Švédsku. Album se společně s hlavním singlem „Love Someone“ dostaly i do žebříčků Billboard 200, respektive Billboard Hot 100, úspěch předcházejícího alba však nenapodobily, když obsadily nejvýše 89., respektive 70. pozici.\n\nOd ledna 2019 vyrazila skupina na turné na podporu nového alba, které odstartovalo 24. ledna koncertem v Soulu a pěti po sobě jdoucími vystoupeními doma v Dánsku v období 29. ledna – 3. února. Následovaly dvě třítýdenní série koncertů ve Spojených státech (únor – březen 2019) a Evropě (duben 2019). Na říjen 2019 je naplánována další návštěva Asie, tentokrát poprvé zahrají Lukas Graham v indonéské Jakartě a v Tchaj-peji na Tchaj-wanu.\n\nHudební styl kapely Lukas Graham bývá označován jako mix soulu či funku s popovou, nebo rockovou hudbou. Dánský server Politiken.dk označil hudbu Lukas Graham za soulovou senzaci. Neil Z. Young z Allmusic považuje hudbu Lukas Graham za kombinaci funky popu a R&B, Jon Pareles z \"The New York Times\" v recenzi \"Blue Album\" nazval zvuk kapely místem, kde se střetává pop s R&B. Zpěvák Forchhammer od osmi let vystupoval v kodaňském chlapeckém pěveckém sboru, kde zastával místo sopranisty, a tak se v písních kapely vyskytují i prvky klasické hudby, například v singlu „Better Than Yourself (Criminal Mind Pt. 2)“ je na pozadí slyšet motiv z Beethovenovy \"Měsíční sonáty\". August Brown z \"Los Angeles Times\" nazval styl balady „7 Years“ soulem ovlivněný vážný pop rock, směr kapely připodobnil k Edu Sheeranovi či Samu Smithovi. Texty písní na rozdíl od ostatních populárních popových umělců neobsahují příběhy rozchodů a romantických pohádek, nýbrž pojednávají o dospívání, chudobě, alkoholu, životních etapách a času s rodinou a přáteli, kteří jsou ve vězení.\n\nSami členové kapely svou hudbu nazývají termínem ghetto pop, což má být styl, v němž se kombinují prvky soulu, popu, jazzu, funku, R&B, hip hopu a folku. Ghettem se v jejich případě myslí utopistická anarchistická čtvrť Christiánie, část Kodaně, odkud pochází zpěvák Forchhammer, což významně ovlivnilo, o čem jsou jejich písně. Po smrti svého otce (září 2012) zpěvák v rozhovoru uvedl, že již neumí napsat veselou píseň. Podle Owena Smitha ze \"Seattle Times\" je hlavní předností kapely skvělý pěvecký výkon zpěváka, jehož hlas je precizní a silný. Skupina o sobě tvrdí, že při nahrávání nepoužívá žádný auto-tune ani jiný software na úpravu hlasu.\n\nAčkoliv skupina hraje spíše popovou hudbu, největší vliv na Lukase Forchhammera, který je frontmanem a zakladatelem kapely, měl rap. Mezi své největší vzory zařadil především rappery Dr. Dre a jeho album \"The Chronic\", Eminema, Jay-Z a hiphopovou skupinu N.W.A. Důvodem pro tento obdiv byl právě fakt, že Forchhammer vyrůstal v oblasti Christiánie a texty těchto rapperů dobře vystihovaly hněv tamních obyvatel a místní atmosféru. Forchhammera hudebně ovlivnil i jeho otec Eugene Graham, folkový zpěvák irského původu, s nímž měl velmi vřelý vztah a jehož irské příjmení Graham se stalo součástí názvu kapely. Když Forchhammer v roce 2009 pobýval v americkém Bostonu, vystupoval s partou folkových hudebníků a tehdy se mu v hlavě zrodil nápad vytvořit vlastní hudební skupinu. Mezi další vzory kapely se řadí The Beatles, The Rolling Stones, The Prodigy, Gregory Isaacs, James Brown a Al Green.\n\nSkupina celkem třikrát vystoupila na festivalu Grøn Koncert na podporu postižených svalovou dystrofií, a to v letech 2013, 2014 a 2015. Kapela je součástí malého dánského nezávislého vydavatelství Then We Take the World společně s dalšími umělci, s nimiž několikrát spolupracovala. Jde například o Rasmuse Hedegaarda (píseň „Happy Time“, na níž se Forchhammer pěvecky podílel) či Brandonem Bealem a jeho album \"Truth\".\n\nLukas Graham vystoupili živě v několika televizních show, kde představili píseň „7 Years“. Poprvé se objevili na obrazovkách v talkshow \"Conan\" v prosinci 2015, dále navštívili pořady  \"Jimmy Kimmel Live!\"\",\" \"Late Night with Seth Meyers,\" \"The Ellen DeGeneres Show,\" \"The Late Late Show with James Corden\" a \"Good Morning America\". V roce 2017 přispěli písní „Off to See the World“ do soundtracku k animovanému filmu \"My Little Pony\".\n\n\n\n\n"}
{"id": "1327313", "url": "https://cs.wikipedia.org/wiki?curid=1327313", "title": "542 (číslo)", "text": "542 (číslo)\n\nPět set čtyřicet dva je přirozené číslo. Římskými číslicemi se zapisuje DXLII a řeckými číslicemi φμβ. Následuje po čísle pět set čtyřicet jedna a předchází číslu pět set čtyřicet tři.\n\n542 je:\n\n"}
{"id": "1327321", "url": "https://cs.wikipedia.org/wiki?curid=1327321", "title": "Římskokatolická farnost Tlumačov", "text": "Římskokatolická farnost Tlumačov\n\nŘímskokatolická farnost Tlumačov je územní společenství římských katolíků s farním kostelem svatého Martina v děkanátu Zlín. \n\nPrvní písemná zmínka o kostele v obci pochází z konce 14. století, stavba je však zřejmě starší – nejstarší část kostela je presbytář s gotickou klenbou a dvěma románskými okny. Věř byla postavena roku 1585. \n\nAdministrátorem excurrendo je od července 2011 R. D. Mgr. Michal Šálek.\n\nVe farnosti se pravidelně koná tříkrálová sbírka. V roce 2016 činil její výtěžek 46 691 korun.\n"}
{"id": "1327322", "url": "https://cs.wikipedia.org/wiki?curid=1327322", "title": "Kostel svatého Bartoloměje (Smolnica)", "text": "Kostel svatého Bartoloměje (Smolnica)\n\nKostel svatého Bartoloměje (polsky: \"Kościół św. Bartłomieja\") je historický římskokatolický katolický kostel ve Smolnici, okres Gliwice, Slezské vojvodství a náleží do děkanátu Gliwice-Ostropa, diecéze gliwické, je farním kostelem farnosti svatého Bartoloměje ve Smolnici. Dřevěný kostel je v seznamu kulturních památek Polska pod číslem 495/56 z 2. 11. 1956 a A/118/08 z 18. 2. 1969 a je součástí Stezky dřevěné architektury v Slezském vojvodství.\n\nPrvní zmínka o farnosti pochází z roku 1376 a z roku 1447. Zmínky o filiálním kostele jsou z přelomu 16. a 17. století, kdy patřila pod farnost v Pilchowicích. Samostatnou farností je od roku 1948. Kostel byl postaven v roku 1600 nebo 1603 protestanty, i když na základě dendrochronologických výzkumů z roku 2008 vyplývá, že byl postaven v letech 1776–1777. Věž byla postavena ze stromů pokácených v letech 1571–1572, pravděpodobně byla samostatně stojící zvonicí, která byla později přistavena k lodi. Původní stavba pro malé rozměry byla označována jako kaple. Přestavba kostela proběhla na konci 17. nebo začátkem 18. století. K přestavbě v letech 1776–1777 bylo použito borovicové dřevo (stromy staré 50–130 let) a na krovy (střešní vazbu) bylo použito dřevo smrkové. Na věž bylo použito dubové dřevo, které bylo pokáceno v létě 1571 a na přelomu let 1571–1572. Duby měly stáří 70–130 let. Opravy kostela proběhly mimo jiné v roce 1903 (zvětšena sakristie), 1923 (oprava věže) 1943 (oprava střechy). Po výstavbě nového kostela v roce 1979 nevyužívaný dřevěný kostel chátral. Jeho generální opravy byly zahájeny až v roce 2007.\n\nJednolodní orientovaná dřevěná stavba roubené konstrukce na kamenné podezdívce. Věž na půdorysu čtverce má štenýřovou konstrukci je bedněná deskami. Střecha věže je jehlanová krytá šindelem. Ve věži se nachází jeden zvon z roku 1859. Další dva zvony byly rekvírovány. Loď má půdorys obdélníkový v západní části se nachází kruchta (přelom 17. a 18. století) na čtyřech sloupech. Východní část lodi je ukončena nižším trojbokou absidou s tříbokým stropem. V je lodi nižší strop s fasetami. Ke kostelu byla přistavěna na severní straně sakristie obdélníkového půdorysu. Střecha je sedlová krytá šindelem.\n\nPůvodní vybavení kostela bylo přestěhováno do nového kostela postaveného v roce 1979. V původním novogotickém oltáři se nacházel tzv. \"Smolnický triptych\", který byl namalován kolem roku 1600 na desce, a byl po druhé světové válce přemístěn do muzea v Ratiboři, část obrazu zmizel v roce 1950. Oltář zdobily sochy svaté Barbory a svaté Doroty z roku 1500 (možná 1470). V interiéru jsou dochovány lavice a varhany na hudebním kruchtě. V sakristii se nachází mimo jiné skříň datována do 17. století. Novodobý oltář byl přemalován v roce 1963. Jsou na něm obrazy: střední část Matka Boží s dítětem v kruhu andělů. Avers křídel zdobí postavy svatého Bartoloměje a svatého Jana Evangelisty na pozadí krajiny. Na reversu křídel se nacházejí malby Ecce Homo a Panna Marie Bolestná.\n\n"}
{"id": "1327323", "url": "https://cs.wikipedia.org/wiki?curid=1327323", "title": "TANSTAAFL", "text": "TANSTAAFL\n\nTANSTAAFL - anglická zkratka věty \"There Ain't No Such Thing As A Free Lunch\" (\"není oběda zadarmo\"), citát ekonoma Miltona Friedmana, který v roce 1966 zpopularizoval Robert A. Heinlein ve svém sci-fi románu \"Měsíc je drsná milenka\". Robert H. Fetridge však poukazuje, že větu poprvé veřejně vyslovil Leonard Ayres Porter, a to již v roce 1946.\n\nTvrzení předvádí liberální ekonomii, která odmítá přidělování pobídek ze strany Státu (proplácení poštovného, dotace některým soukromým podnikům atp.). Podle názoru libertariánů totiž takové jevy a státní vlivy jsou destruktivní vůči běžným vztahům ve společnosti a i vůči hospodářství celkově.\n\nZa protiklad vůči TANSTAAFLu lze považovat například keynesiánskou \"tezi o úmyslném rozbíjení oken\", aby se tak pomohlo nezaměstnaným okenářům, aby se tak v důsledku povzbudila ekonomika.\n"}
{"id": "1327330", "url": "https://cs.wikipedia.org/wiki?curid=1327330", "title": "Miloš Kruml", "text": "Miloš Kruml\n\nMiloš Kruml (* 24. srpna 1946, Ráj, Golčův Jeníkov) je odborný a vědecký pracovník památkové péče v Praze a ve Vídni.\n\nMiloš Kruml maturoval v roce 1964 v Kutné Hoře.\n\n\nOdborně se specializuje především na historický urbanismus (zejména středověkých měst). Přitom spolupracoval s Vilémem Lorencem a Zdeňkem Horským. Od roku 1971 působil jako památkový architekt na Pražském středisku státní památkové péče a ochrany přírody. Od roku 1981 žije ve Vídni, kde jako památkář působil na Magistrátu. V letech 1992-2001 vedl referát ochrany obrazu města a chráněných zón.\n\nV letech 1989 až 1992 byl asistentem na Institutu dějin umění a památkové péče na Technické univerzitě ve Vídni (prof. Manfred Wehdorn).\n\nJe členem Klubu Za starou Prahu (člen domácí rady 1975–1982 a 1991–1992). V roce 2010 mu bylo uděleno čestné členství. Přednáší zde v rámci cyklu Hovory o Praze. Je viceprezidentem Österreichische Gesellschaft für Denkmal- und Ortsbildpflege (ÖGDO). Publikuje v časopisu společnosti \"Steine Sprechen\".\n\nV roce 2001 získal cenu prezidenta Theodora Körnera v oboru vědy a kultury za památkářskou činnost.\n\n\n"}
{"id": "1327331", "url": "https://cs.wikipedia.org/wiki?curid=1327331", "title": "Courmayeur", "text": "Courmayeur\n\nCourmayeur je obec v italské autonomní oblasti Údolí Aosty, v níž žije 2791 obyvatel. Leží na úpatí nejvyšší evropské hory Mont Blanc a je významným turistickým střediskem. Obec hraničí s Francií i Švýcarskem, protéká jí řeka Dora Baltea, nedaleko se nachází Montblanský tunel, se 140 km vzdáleným Turínem ji spojuje dálnice A5. Skládá se z částí Dolonne, Entrelevie, Entrèves, La Palud, Larzey, La Saxe, La Villette, Villair Dessous a Villair Dessus.\n\nNázev pochází z latinského \"Curia Maior\", v místním nářečí se městu říká \"Croméyeui\", za Mussoliniho režimu se používala poitalštěná podoba \"Cormaiore\". V roce 2013 bylo navrženo přejmenování na \"Courmayeur-Mont-Blanc\", referendum však pro nízkou účast nebylo platné. Místním patronem je svatý Pantaleon. Místo bylo od starověku známé díky cestě přes Alpy a těžbě sfaleritu v okolí, nachází se zde středověká tvrz Passerin d'Entrèves, zříceniny zámku, nejvýše položená botanická zahrada v Evropě, muzeum alpinismu a mineralogická expozice. V Courmayeru se také stáčí stejnojmenná minerální voda.\n\nOd 18. století byl Courmayeur oblíbeným výletním místem aristokracie, slouží jako klimatické lázně a středisko lyžování a horolezectví, sídlí zde firma Grivel, prodávající horolezecké vybavení, roku 1850 byla založena první společnost horských vůdců v Itálii. Do hor vede vyhlídková lanovka Funivia dei Ghiacciai. Sídlí zde hokejový klub Les Aigles du Mont Blanc, v Courmayeuru se konalo mistrovství světa v biatlonu 1959, mistrovství světa juniorů ve sportovním lezení 1999, mistrovství Evropy ve stolním tenise 2003 a mistrovství Evropy v curlingu 2003, v roce 2011 se hrál první a poslední ročník tenisového turnaje Valle d'Aosta Open. Tradičními místními sporty jsou palet valdostano a tsan, v září se koná přespolní běh Tor des Géants. Každoročně probíhá festival filmu noir a festival keltské hudby.\n\n\n"}
{"id": "1327337", "url": "https://cs.wikipedia.org/wiki?curid=1327337", "title": "88. pěší divize (Wehrmacht)", "text": "88. pěší divize (Wehrmacht)\n\n88. pěší divize (německy: \"88. Infanterie-Division\") byla divize německé armády (Wehrmacht) za druhé světové války.\n\n88. pěší divize byla založena 1. prosince 1939 v Grafenwöhru v rámci šesté sestavovací vlny německé armády a byla vyzbrojena českými zbraněmi. Nejdříve byla divize podřízena 9. armádě a od roku 1941 7. armádě. V rámci obou armád sloužila na západě. 23. prosince 1941 byla divize posílena částmi 205. pěší divize.\n\nRoku 1942 byla divize podřízena 2. armádě a sloužila na východní frontě. Divize se účastnila druhé bitvy o Charkov. V zimě 1942/43 byla divize nasazena v bojích u Voroněže a na jaře 1943 ustoupila ke městu Sumy, kde podpořila operaci Citadela v rámci 4. tankové armády. Následně byla divize podřízena 8. armádě a ocitla se tak v bitvě o Dněpr.\n\nNa začátku roku 1944 byla divize obklíčena v čerkaském kotli 1. ukrajinským frontem. V zimě 1944/45 byla divize se Skupinou armád A rozbita Rudou armádou během Viselsko-oderské operace.\n"}
{"id": "1327340", "url": "https://cs.wikipedia.org/wiki?curid=1327340", "title": "Superpohár UEFA 1999", "text": "Superpohár UEFA 1999\n\nDvacátý čtvrtý ročník Superpoháru UEFA se odehrál mezi vítězem Ligy mistrů UEFA v ročníku 1998/99 – Manchesterem United a vítězem Poháru PVP ve stejném ročníku – SS Lazio.\n\nUtkání se odehrálo 27. srpna 1999 na Monackém stadionu Stade Louis II., s výsledkem 0:1 ve prospěch Římského klubu.\n"}
{"id": "1327354", "url": "https://cs.wikipedia.org/wiki?curid=1327354", "title": "MANPADS", "text": "MANPADS\n\nMan-portable air-defense systems, nebo zkráceně MANPADS je označení pro přenosný protiletadlový raketový komplet velmi krátkého dosahu, obvykle s infračerveným pasivním naváděním. V současné době se jedná o výzbroj pro jednoho muže s odpalem z ramene s dosahem až 8 km s pasivním infračerveným naváděním. Některé raketové komplety vyžadují dvoučlennou obsluhu. Systémy MANPADS jsou principem shodné s protitankovými zbraněmi jako jsou například současný Carl Gustav M3 se zaměřením pro boj proti letecké technice.\n\nJako první protiletadlový systém byl v roce 1945 navržen Fliegerfaust. Jednalo se o raketový systém, vystřelující skupinu neřízených raket. Prototyp se nakonec nedostal do sériové výroby.\n\nPrvním seriově vyráběným protiletadlovým systémem se stal v květnu 1967 FIM-43 Redeye. Redeye začal být vyvíjen od roku 1959. První prototyp byl založen na elektronice a infračerveném čidle pro navádění ze střely AIM-9 Sidewinder. Název střely RedEye je mimochodem odvozen od infračerveného navádění. Problémy s vývojem a testování způsobily, že vývoj trval několik let. Pro účely testů a pro pozdější výcvik obsluh musela být vyvinuta neřízená raketa Atlantic Research MQR-16 Gunrunner. Po vyřešení technických problémů byla zahájena sériová výroba v omezeném množství kusů jako XM41 Redeye Block I. Postupně byly vyvinuty novější série až k finální verzi Redeye Block III z roku 1966 označené oficiálně jako XFIM-43C, která se dostala po testech následující rok do výroby.\n\nJako odezvu na vývoj střely RedEye reagoval v roce 1964 Sovětský svaz zahájením vývoje ekvivalentní střely 9K32 Strela-2, jež byla dokončena v roce 1968, kdy byla zahájena její sériová výroba.\n\n"}
{"id": "1327356", "url": "https://cs.wikipedia.org/wiki?curid=1327356", "title": "Dalila Jakupovićová", "text": "Dalila Jakupovićová\n\nDalila Jakupovićová (* 24. března 1991 Jesenice) je slovinská profesionální tenistka. Ve své dosavadní kariéře na okruhu WTA Tour vyhrála dva deblové turnaje. V sérii WTA 125s si trofej odvezla z jedné deblové soutěže. V rámci okruhu ITF získala do listopadu 2018 pět titulů ve dvouhře a osm ve čtyřhře.\n\nNa žebříčku WTA byla ve dvouhře nejvýše klasifikována v listopadu 2018 na 69. místě a ve čtyřhře pak v září téhož roku na 38. místě.\n\nVe slovinském fedcupovém týmu debutovala v roce 2014 základním blokem 1. skupiny zóny Evropy a Afriky proti Ukrajině, v němž prohrála dvouhru s Ljudmilou Kičenokovou a v páru s Andrejou Klepačovou i čtyřhru. Ukrajinky zvítězily 3:0 na zápasy. Do roku 2019 v soutěži nastoupila k sedmi mezistátním utkáním s bilancí 5–2 ve dvouhře a 1–3 ve čtyřhře.\n\nV rámci hlavních soutěží dvouhry na okruhu ITF debutovala v březnu 2008, když na turnaji v turecké Antalyi s dotací 10 tisíc dolarů postoupila z kvalifikace jako šťastná poražená. V úvodním kole podlehla Britce Amandě Carrerasové. Premiérový singlový titul v této úrovni tenisu vybojovala v březnu 2012 na aurangábádském turnaji s rozpočtem deset tisíc dolarů. Ve finále přehrála Thajku Peangtarn Plipuečovou po dvousetovém průběhu.\n\nV singlu okruhu WTA Tour debutovala na dubnovém Monterrey Open 2014, kde poprvé zvládla projít tříkolovou kvalifikací. Na úvod hlavní soutěže podlehla thajské kvalifikantce Luksice Kumkhumové po dvousetovém průběhu. První vítězný zápas vybojovala na Taiwan Open 2017, kde jako kvalifikantka vyřadila Italku Francescu Schiavoneovou, hrající v poslední své profesionální sezóně, aby následně skončila na raketě druhé nasazené Australanky Samanthy Stosurové.\n\nDo premiérového finále na okruhu WTA Tour nastoupila na dubnovém Monterrey Open 2017, když ve finále čtyřhry s Ukrajinkou Nadijou Kičenokovou podlehly dvojici Nao Hibinová a Alicja Rosolská ve dvou setech. O tři týdny později na dubnovém Istanbul Cupu 2017 vyhrála se stejnou spoluhráčkou první titul WTA po finálové výhře ve čtyřhře nad čtvrtým nasazeným americko-belgickým párem Nicole Melicharová a Elise Mertensová.\n\nDebut v kvalifikaci nejvyšší grandslamové kategorie zaznamenala na US Open 2016, kde v úvodním kole nenašla recept na Srbku Ivanu Jorovićovou. Následovala šňůra čtyř porážek v prvních kvalifikačních kolech všech grandslamů sezóny 2017.\n\n"}
{"id": "1327368", "url": "https://cs.wikipedia.org/wiki?curid=1327368", "title": "Laura Groeseneken", "text": "Laura Groeseneken\n\nLaura Groeseneken, taktéž známá jako SENNEK (* 30. dubna 1990 Lovaň, Belgie) je belgická zpěvačka. Reprezentovala Belgii na Eurovision Song Contest 2018 v Lisabonu v Portugalsku. Ze semifinále se jí postoupit nepodařilo, s 91 body skončila na 12. místě.\n\nLaura Groeseneken je známá především jako skladatelka a zpěvačka nejrůznějších hudebních projektů. Od roku 2014 například spolupracuje a pravidelně vystupuje se zpěvákem Ozarkem Henrym. Účastnila se také dubstepového projektu AKS. Jejím nejznámějším výtvorem je pak píseň \"Gravity\", kterou napsala společně s Belgičanem Alexem Callierem pro rockovou skupinu Hooverphonic. Píseň byla využita při celosvětové kampani společnosti Cacharel.\n\nVlastní tvorbu chce zpěvačka prezentovat pod uměleckým jménem \"SENNEK\". V současné době pracuje na svém debutovém albu, a to za pomoci anglických producentů, jako je Dominic Howard ze skupiny Muse. Plánuje kombinovat soul, electronicu a pop.\n\nZpěvačka taktéž pracuje jako učitelka zpěvu v hudebním centru Het Depot v Lovani a jako dekoratérka ve společnosti IKEA.\n\nV roce 2017 byla belgickou stanicí VRT vybrána jako reprezentantka Belgie na 63. ročníku soutěže Eurovision Song Contest v roce 2018 v Lisabonu v Portugalsku. Její reprezentace byla oznámena 28. září 2017.\n"}
{"id": "1327369", "url": "https://cs.wikipedia.org/wiki?curid=1327369", "title": "Yannick Flohé", "text": "Yannick Flohé\n\nYannick Flohé (* 1999) je německý reprezentant ve sportovním lezení, mistr Německa a juniorský vicemistr světa v boulderingu.\n\n"}
{"id": "1327370", "url": "https://cs.wikipedia.org/wiki?curid=1327370", "title": "Anna Smithová (tenistka)", "text": "Anna Smithová (tenistka)\n\nAnna Smithová (* 14. srpna 1988 Redhill, Surrey) je britská profesionální tenistka. Ve své dosavadní kariéře na okruhu WTA Tour vyhrála jeden deblový turnaj. V rámci okruhu ITF získala do října 2017 pět titulů ve dvouhře a dvacet osm ve čtyřhře.\n\nNa žebříčku WTA byla ve dvouhře nejvýše klasifikována v srpnu 2010 na 262. místě a ve čtyřhře pak v srpnu 2017 na 53. místě.\n\nV britském fedcupovém týmu debutovala v roce 2015 základním blokem 1. skupiny zóny Evropy a Afriky proti Lichtenštejnsku, v němž vyhrála s Jocelyn Raeovou čtyřhru nad párem Stephanie Vogtová a Kathinka von Deichmannová. Britky zvítězily 3:0 na zápasy. Do roku 2018 v soutěži nastoupila k pěti mezistátním utkáním s bilancí 0–0 ve dvouhře a 4–1 ve čtyřhře.\n\nV rámci hlavních soutěží událostí okruhu ITF debutovala v říjnu 2004, když na turnaji v anglickém Boltonu s dotací 10 tisíc dolarů postoupila z kvalifikace. V úvodním kole podlehla krajance Elizabeth Thomasové. Premiérový singlový titul v této úrovni tenisu vybojovala v září 2006 na nottinghamském turnaji s rozpočtem deset tisíc dolarů. Ve finále přehrála krajanku Georgii Gentovou po dvousetovém průběhu.\n\nV kvalifikaci okruhu WTA Tour debutovala na červnovém DFS Classic 2007 v Birminghamu. V prvním kvalifikačním duelu však podlehla čínské tenistce Jen C’ a v následujícím ročníku birminghamské travnaté události 2008 opět nezvládla úvodní zápas s Indkou Sunithou Raovou. Do hlavní soutěže túry WTA pak poprvé zasáhla v ženské čtyřhře Wimbledonu 2008, do níž postoupily s Britkou Georgií Stoopovou jako šťastný poražený pár z kvalifikace. V úvodní fázi je vyřadila španělska dvojice Nuria Llagosteraová Vivesová a María José Martínezová Sánchezová.\n\nPremiérové finále na okruhu WTA Tour odehrála na červencovém Swedish Open 2014 v Båstadu, když ve finále čtyřhry se stabilní britskou spoluhráčkou Jocelyn Raeovou podlehly slovinsko-španělskému páru Andreja Klepačová a María Teresa Torrová Florová. Jako poražené finalistky odešly také z AEGON Open Nottingham 2015 a tokijského Japan Women's Open 2016.\n\nDebutový titul na okruhu WTA Tour vybojovala s Američankou českého původu Nicole Melicharovou ve čtyřhře Nürnberger Versicherungscupu 2017, odehrávajícího se v Norimberku. V závěrečném duelu zdolaly švédsko-belgickou dvojici Johanna Larssonová a Kirsten Flipkensová až v rozhodujícím supertiebreaku.\n\nDo třetího kola ženského debla nejvyšší grandslamové kategorie postoupila na Australian Open 2016, když s Raeovou nestačily na tchajwanský sesterský pár a druhé nasazené Chao-čching a Jung-žan Čanovy.\n\n"}
{"id": "1327371", "url": "https://cs.wikipedia.org/wiki?curid=1327371", "title": "Dům Černohlavců", "text": "Dům Černohlavců\n\nDům Černohlavců ( \"Melngalvju nams\", \"Schwarzhäupterhaus\") je budova, která stojí na radničním náměstí v historickém centru někdejšího hanzovního města Rigy, dnes hlavního města Lotyšska. Původní budova byla postavena v první třetině 14. století pro bratrstvo Černohlavců, cech svobodných německých kupců v Rize. Hlavní práce proběhly v letech 1580 a 1886, kdy byla doplněna většina ornamentů. \n\nPrvní písemná zmínka o této stavbě zvané tehdy „Nový dům velké gildy“ pochází z roku 1334. Pojmenování bratrstva Černohlavců pochází zřejmě od černých pokrývek hlavy, které kupci nosili.\n\nPůvodní budova ze 14. století byla za 2. světové války 29. června 1941 během bombardování Rigy německými vojsky zničena. Současná podoba pochází z rekonstrukce v letech 1995–1999.\n\nPřed budovou stojí socha rytíře Rolanda z roku 1897. Pomník byl v roce 1999 zrestaurován. \n\n\n"}
{"id": "1327372", "url": "https://cs.wikipedia.org/wiki?curid=1327372", "title": "Anna Smithová", "text": "Anna Smithová\n\nJméno a příjmení Anna Smithová, nepřechýleně Anna Smith, nosí více encyklopedicky významných osob:\n\n"}
{"id": "1327375", "url": "https://cs.wikipedia.org/wiki?curid=1327375", "title": "Mistrovství světa ve vodním slalomu 1977", "text": "Mistrovství světa ve vodním slalomu 1977\n\nMistrovství světa ve vodním slalomu 1977 se uskutečnilo v rakouském Spittalu pod záštitou Mezinárodní kanoistické federace. Jednalo se o 15. mistrovství světa ve vodním slalomu.\n"}
{"id": "1327377", "url": "https://cs.wikipedia.org/wiki?curid=1327377", "title": "Jocelyn Raeová", "text": "Jocelyn Raeová\n\nJocelyn Raeová (* 20. února 1991 Nottingham) je britská profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do října 2017 jeden titul ve dvouhře a dvacet tři ve čtyřhře.\n\nNa žebříčku WTA byla ve dvouhře nejvýše klasifikována v červenci 2010 na 450. místě a ve čtyřhře pak v únoru 2016 na 67. místě.\n\nV britském fedcupovém týmu debutovala v roce 2011 základním blokem 1. skupiny zóny Evropy a Afriky proti Švýcarsku, v němž vyhrála v páru s Heather Watsonovou čtyřhru. Švýcarky zvítězily 2:1 na zápasy. Do roku 2018 v soutěži nastoupila k třinácti mezistátním utkáním s bilancí 0–0 ve dvouhře a 10–3 ve čtyřhře.\n\nV rámci hlavních soutěží událostí okruhu ITF debutovala v lednu 2007, když na turnaj v anglickém Sunderlandu s dotací 10 tisíc dolarů obdržela divokou kartu. V úvodním kole podlehla Španělce Carle Suárezové Navarové. Premiérový singlový titul v této úrovni tenisu vybojovala v říjnu 2009 na mytilénském turnaji s rozpočtem deset tisíc dolarů. Ve finále přehrála krajanku Jade Windleyovou po dvousetovém průběhu.\n\nSkotsko reprezentovala na Hrách Commonwealthu 2010 v Dillí, kde ve smíšené čtyřhře získala s Colinem Flemingem zlatou medaili. Ve finále přehráli nejvýše nasazený australský pár Anastasia Rodionovová a Paul Hanley.\n\nV kvalifikaci okruhu WTA Tour debutovala na červnovém DFS Classic 2009 v Birminghamu. V prvním kvalifikačním duelu však podlehla nizozemské tenistce Michaëlle Krajicekové a v následujícím ročníku birminghamské travnaté události 2010 opět nezvládla úvodní zápas proti stejné hráčce. Do hlavní soutěže túry WTA pak poprvé zasáhla ve čtyřhře AEGON Classic 2011, do níž obdržely s Britkou Heather Watsonovou divokou kartu. V úvodní fázi je vyřadila druhá nasazená dvojice pozdějších vítězek Olga Govorcovová a Alla Kudrjavcevová.\n\nPremiérové finále na okruhu WTA Tour odehrála na červencovém Swedish Open 2014 v Båstadu, když ve finále čtyřhry se stabilní britskou spoluhráčkou Annou Smithovou podlehly slovinsko-španělskému páru Andreja Klepačová a María Teresa Torrová Florová. Jako poražené finalistky odešly také z AEGON Open Nottingham 2015 a tokijského Japan Women's Open 2016. Dlouhodobou spolupráci se Smithovou ukončily v dubnu 2017 po časném vyřazení na Ladies Open Biel Bienne 2017. Následně začala nastupovat s Laurou Robsonovou, s níž si zahrála finále na AEGON Open Nottingham 2017 ve svém rodišti. V létě 2017 se její partnerkou na dvorci stala Australanka Jessica Mooreová.\n\nDo třetího kola ženského debla nejvyšší grandslamové kategorie postoupila na Australian Open 2016, když se Smithovou nestačily na tchajwanský sesterský pár a druhé nasazené Chao-čching a Jung-žan Čanovy. Čvrtfinále wimbledonského mixu 2017 si zahrála po boku krajana Kena Skupského poté, co do soutěže obdrželi divokou kartu. Mezi poslední osmičkou podlehli pozdějším vítězům Jamiemu Murraymu s Martinou Hingisovou.\n\n"}
{"id": "1327379", "url": "https://cs.wikipedia.org/wiki?curid=1327379", "title": "Mistrovství světa ve vodním slalomu 1979", "text": "Mistrovství světa ve vodním slalomu 1979\n\nMistrovství světa ve vodním slalomu 1979 se uskutečnilo v kanadském Jonquière pod záštitou Mezinárodní kanoistické federace. Jednalo se o 16. mistrovství světa ve vodním slalomu.\n"}
{"id": "1327380", "url": "https://cs.wikipedia.org/wiki?curid=1327380", "title": "Mistrovství světa ve vodním slalomu 1981", "text": "Mistrovství světa ve vodním slalomu 1981\n\nMistrovství světa ve vodním slalomu 1981 se uskutečnilo v Spojené království Bala pod záštitou Mezinárodní kanoistické federace. Jednalo se o 17. mistrovství světa ve vodním slalomu.\n"}
{"id": "1327386", "url": "https://cs.wikipedia.org/wiki?curid=1327386", "title": "Mistrovství světa ve vodním slalomu 1983", "text": "Mistrovství světa ve vodním slalomu 1983\n\nMistrovství světa ve vodním slalomu 1983 se uskutečnilo ve italském Meranu pod záštitou Mezinárodní kanoistické federace. Jednalo se o 18. mistrovství světa ve vodním slalomu.\n"}
{"id": "1327391", "url": "https://cs.wikipedia.org/wiki?curid=1327391", "title": "Giez", "text": "Giez\n\nGiez je obec v západní (frankofonní) části Švýcarska, v kantonu Vaud, v okrese Jura-Nord Vaudois. V roce 2016 žilo v obci 412 obyvatel.\n\nObec je poprvé zmiňována v roce 1011 jako Gies. Do konce roku 1996 byla obec součástí distriktu Grandson, od roku 1997 se stala částí nového distriktu Jura-Nord Vaudois. Obec je situována na plošině mezi Neuchâtelským jezerem a pohořím Jura. Celá obec je součástí Švýcarského kulturního dědictví.\n\n"}
{"id": "1327393", "url": "https://cs.wikipedia.org/wiki?curid=1327393", "title": "Ilja Kabakov", "text": "Ilja Kabakov\n\nIlja Kabakov (* 30. září 1933, Dněpropetrovsk) je ruský umělec žijící v New Yorku. Je zakladatelem Moskevského konceptualismu a jediným Rusem, který patří do první linie mezinárodních celebrit současného umění. V roce 1987 dostal Kabakov tříměsíční stipendium Uměleckého spolku Štýrského Hradce, z něhož se už do Sovětského svazu nevrátil.\n\n"}
{"id": "1327396", "url": "https://cs.wikipedia.org/wiki?curid=1327396", "title": "Wapiti sibiřský", "text": "Wapiti sibiřský\n\nWapiti sibiřský (\"Cervus canadensis sibiricus\"), známý také jako jelen sibiřský.\n\nWapiti žije v lesích jižní Sibiře, od pohoří Altaj podél hranic Ruska s Mongolskem až po řeku Amur.\n\nParohy nosí na hlavě pouze samci. Každé jaro je shazují a koncem léta jim narostou nové. Říje probíhá začátkem září až do konce října. Délka březosti je 240-262 dní. Poté se rodí 1 mládě. Jejich váha je od 200-380 kg.\n\nStáda laní s kolouchy žijí po většinu roku odděleně od stád dospělých jelenů, v době říje shromažďují silní jeleni kolem sebe větší počet laní. Živí se trávou, listím, výhonky, plody a kůrou dřevin.\n\nPrůměrně 10-15 let, v lidské péči až 20 let.\n\nWapitiho sibiřského chová ZOO Olomouc, která má jedno z největších stád. Dále jej chová ZOO Brno.\n"}
{"id": "1327397", "url": "https://cs.wikipedia.org/wiki?curid=1327397", "title": "Kaple svatého Vintíře", "text": "Kaple svatého Vintíře\n\nKaple svatého Vintíře se nachází na více místech:\n\n\n"}
{"id": "1327404", "url": "https://cs.wikipedia.org/wiki?curid=1327404", "title": "Dobrý doktor", "text": "Dobrý doktor\n\nDobrý doktor (v anglickém originále The Good Doctor) je americký dramatický televizní seriál z lékařského prostředí. Jeho tvůrcem je David Shore, který se inspiroval jihokorejským seriálem \"Kus tak-tcheo\" od Pak Če-poma. Seriál produkuje Sony Pictures Television a ABC Studios. Stanice ABC seriál objednala v květnu roku 2017 a pilotní díl měl premiéru 25. září 2017. Freddie Highmore hrají hlavní roli Shauna Murphyho, začínajícího doktora diagnostikovaného autismem a syndromem učence. Další hlavní role hrají Antonia Thomas, Nicholas Gonzalez, Chuku Modu, Beau Garrett, Hill Harper, Richard Schiff a Tamlyn Tomita. 3. října 2017 byla objednána celá řada s 18 díly. Dne 7. března 2018 byla objednaná druhá řada, která se bude skládat z osmnácti dílů, její premiéra byla stanovena na 24. září 2018. \n\nDne 5. února 2019 byla stanicí ABC objednána třetí řada, která měla premiéru dne 23. září 2019.\n\nSeriál sleduje Shauna Murphyho, mladého chirurga diagnostikovaného autismem a syndromem učence, který pochází z malého městečka, kde neměl zrovna lehké dětství. Přestěhuje se, aby mohl pracovat na pediatrickém oddělení nemocnice San Jose St. Bonaventure Hospital.\n\n\n\n\nV květnu 2014 studio CBS Television Studios začala vytvářet americký remake jihokorejského seriálu \"Kus tak-tcheo\" s Danielem Dae Kimem jako producentem. Projekt s pediatrickým chirurgem s Aspergerovým syndromem odehrávající se v Bostonu se měl vysílat v srpnu roku 2015. Stanice CBS si projekt nevybrala a tak se přesunul do studia Sony Pictures Television. Seriál pro stanici ABC začal vytvářet David Shore. Dne 11. května 2017 stanice objednala první řadu seriálu. Dne 7. března 2018 byla objednaná druhá řada, která se bude skládat z osmnácti dílů. V dubnu 2018 bylo potvrzeno, že postavy, které hrají Will Yun Lee, Fiona Gubelmann, Christina Chang a Paige Spara, byly povýšené na hlavní role. Lisa Edelstein se připojila k obsazení seriálu v roli onkoložky Dr. Blazeové. \n\nProdukce pilotního dílu se odehrávala od 21. března do 6. dubna 2017 ve Vancouveru. Natáčení zbytku řady začalo 26. července 2017. Radnice v Surrey v Britské Kolumbii slouží jako fiktivní nemocnice San Bonevanture. Druhá řada se začala natáčet 27. července 2018. Natáčení třetí řady bylo zahájeno v červnu 2019 a konec je naplánován na březen 2020. \n\n"}
{"id": "1327405", "url": "https://cs.wikipedia.org/wiki?curid=1327405", "title": "Pedro Pascal", "text": "Pedro Pascal\n\nJosé Pedro Balmaceda Pascal (* 2. dubna 1975 Santiago de Chile), známý jako Pedro Pascal, je chilský a americký herec. Mezi jeho nejznámější role patří Oberyn Martell ve čtvrté sérii fantasy seriálu \"Hra o trůny\" a Javier Peña v seriálu \"Narcos\".\n\nNarodil se v Santiago de Chile. Jeho rodiče podporovali Salvadora Allende a byli zapojeni do opozičního hnutí proti vojenské diktatuře Pinocheta v Chile. Kvůli tomu brzy po jeho narození získala rodina politický azyl v Dánsku. Vyrůstal v Orange County v Kalifornii a San Antoniu ve státě Texas. V dětství se věnoval závodnímu plavání, v jedenácti se zúčastnil státního mistrovství v Texasu, ale plavání poté zanechal ve prospěch hodin herectví. Vystudoval herectví na Orange County School of the Arts a na Newyorskou univerzitu Tisch School of the Arts. Přes dvacet let žije v New Yorku. Jeho mladší bratr Lucas Balmaceda je chilský herec.\n\nObjevil se v mnoha televizních seriálech jako \"Buffy, přemožitelka upírů\", Dobrá manželka, \"Ve jménu vlasti\", \"Mentalista\" a Graceland. V červnu 2013 byl obsazen do role Oberyna Martella v seriálu \"Hra o trůny\". Nechal se slyšet, že je velkým fanouškem seriálu. V roce 2015 získal roli agenta DEA, Javiera Peñi, v seriálu Netflixu \"Narcos\". Ve stejném roce se objevil ve filmu \"Bloodsucking Bastards\", kde si zahrál upíra Maxe.\n\nV dubnu 2015 se objevil po boku Heidi Klum ve videoklipu zpěvačky Siy s názvem „Fire Meet Gasoline“. V roce 2017 ztvárnil agenta Whiskeyho v akčním snímku \"\".\n\n"}
{"id": "1327406", "url": "https://cs.wikipedia.org/wiki?curid=1327406", "title": "Mistrovství světa ve vodním slalomu 1985", "text": "Mistrovství světa ve vodním slalomu 1985\n\nMistrovství světa ve vodním slalomu 1985 se uskutečnilo ve západoněmeckém Augsburgu pod záštitou Mezinárodní kanoistické federace. Jednalo se o 19. mistrovství světa ve vodním slalomu.\n"}
{"id": "1327408", "url": "https://cs.wikipedia.org/wiki?curid=1327408", "title": "Cárdenas", "text": "Cárdenas\n\nCárdenas může být:\n\n\n"}
{"id": "1327409", "url": "https://cs.wikipedia.org/wiki?curid=1327409", "title": "Mistrovství světa ve vodním slalomu 1987", "text": "Mistrovství světa ve vodním slalomu 1987\n\nMistrovství světa ve vodním slalomu 1987 se uskutečnilo v francouzském Bourg-Saint-Maurice pod záštitou Mezinárodní kanoistické federace. Jednalo se o 20. mistrovství světa ve vodním slalomu.\n"}
{"id": "1327422", "url": "https://cs.wikipedia.org/wiki?curid=1327422", "title": "Žumberk (rozcestník)", "text": "Žumberk (rozcestník)\n\nŽumberk může být název více sídel:\n\n"}
{"id": "1327423", "url": "https://cs.wikipedia.org/wiki?curid=1327423", "title": "Chu Čchun-chua", "text": "Chu Čchun-chua\n\nChu Čchun-chua (, * 1963 Wu-feng) je komunistický politik v Čínské lidové republice. Od 18. prosince 2012 vystřídal Wanga Janga ve funkci tajemníka kuangtungského výboru Komunistické strany Číny. Od listopadu 2012 je také členem politbyra ústředního výboru Komunistické strany Číny.\n\nChu Čchun-chua se narodil v roce 1963 v okrese Wu-feng v městské prefektuře I-čchang v provincii Chu-pej.\n\nOd listopadu 2006 do dubna 2008 byl prvním tajemníkem Komunistického svazu mládeže, pak do listopadu 2009 guvernérem Che-peje. Následně byl od listopadu 2009 do 18. prosince 2012 tajemníkem komunistické strany ve Vnitřním Mongolsku.\n"}
{"id": "1327424", "url": "https://cs.wikipedia.org/wiki?curid=1327424", "title": "MacLeod", "text": "MacLeod\n\nMacLeod, psáno také Macleod nebo McLeod, je příjmení skotského původu, které znamená „Leòdův syn“. \n\n\n"}
{"id": "1327427", "url": "https://cs.wikipedia.org/wiki?curid=1327427", "title": "Mistrovství světa ve vodním slalomu 1989", "text": "Mistrovství světa ve vodním slalomu 1989\n\nMistrovství světa ve vodním slalomu 1989 se uskutečnilo na řece Savage v Garrett County Marylandu pod záštitou Mezinárodní kanoistické federace. Jednalo se o 21. mistrovství světa ve vodním slalomu.\n"}
{"id": "1327428", "url": "https://cs.wikipedia.org/wiki?curid=1327428", "title": "Karel Šimůnek", "text": "Karel Šimůnek\n\nKarel Šimůnek (31. srpna 1869 Beroun – 19. července 1942 Praha) byl český akademický malíř, grafik, ilustrátor a scénograf.\n\nNarodil se v Berouně do rodiny drážního inženýra Karla Šimůnka. Studoval na pražské Malířské akademii u prof. M. Pirnera a V. Brožíka. V roce 1898 studium absolvoval a dál se vzdělával v soukromé škole F. Engelmüllera. V letech 1890-1908 navrhoval externě pro pražské Národní Divadlo kostýmy a divadelní plakáty. Vytvořil kostýmy k operám \"Carmen\", \"Rusalka\", \"Lohengrin\", \"Don Giovanni\" a činohře \"Macbeth\". V letech 1908-1910 byl šéfem výpravy v Divadle na Vinohradech, kde vytvořil desítku scénických výprav. Pět let působil jako kurátor Topičova salonu.\n\nKarel Šimůnek se věnoval malbě a ilustraci. Vynikal jako tvůrce plakátů, navrhl jich asi 130, jak doma tak i v Německu, kde byl dokonce dvakrát oceněn. Věnoval se rovněž drobné grafice např. exlibris. Byl členem Syndikátu výtvarných umělců československých a SVU Mánes a absolvoval řadu výstav v Praze, Brně a Plzni. Vystavoval rovněž i v zahraničí například v Regensburgu, Eisenstadtu a dalších městech.\n\na další\n\n\n"}
{"id": "1327430", "url": "https://cs.wikipedia.org/wiki?curid=1327430", "title": "Mistrovství světa ve vodním slalomu 1991", "text": "Mistrovství světa ve vodním slalomu 1991\n\nMistrovství světa ve vodním slalomu 1991 se uskutečnilo ve jugoslavském (nynější Slovinsko)Tecenu pod záštitou Mezinárodní kanoistické federace. Jednalo se o 22. mistrovství světa ve vodním slalomu.\n"}
{"id": "1327432", "url": "https://cs.wikipedia.org/wiki?curid=1327432", "title": "Olympiaturm", "text": "Olympiaturm\n\nOlympiaturm (česky: Olympijská věž) je televizní věž v Mnichově a součást zdejšího Olympijského parku který byl postaven k Letním olympijským hrám 1972. Po televizní věži v Norimberku jde o druhou nejvyšší stavbu v Bavorsku. Byla otevřena v roce 1968, stavba probíhala od roku 1965. V 162 metrech se nachází restaurace a vyhlídka.\n\n"}
{"id": "1327436", "url": "https://cs.wikipedia.org/wiki?curid=1327436", "title": "Cultus Sanguine", "text": "Cultus Sanguine\n\nCultus Sanguine byla italská black metalová kapela s prvky gothic metalu a doom metalu založená roku 1993 ve městě Milán v Lombardii. Její tvorba obsahovala ponurá témata (sebevražda apod.), charakteristickým byl melancholický zvuk kapely.\n\nPrvní studiové album s názvem \"Shadows' Blood\" vyšlo roku 1997. Kapela vydala celkem 2 dlouhohrající alba, poté se v roce 2001 rozpadla.\n\n\n\n\n\n\n"}
{"id": "1327439", "url": "https://cs.wikipedia.org/wiki?curid=1327439", "title": "The Good Doctor", "text": "The Good Doctor\n\nThe Good Doctor může být:\n"}
{"id": "1327452", "url": "https://cs.wikipedia.org/wiki?curid=1327452", "title": "Villa Palm (Kadaň)", "text": "Villa Palm (Kadaň)\n\nVilla Palm (čp. 655) je vila v Jungmannově ulici (dříve Jahnova) na Prunéřovském předměstí v Kadani. Její stavba byla dokončena roku 1899. Na objednávku Emila Palma, středoškolského profesora na Německé královské české zemědělské zemské střední škole v Kadani, projekt vyhotovil a výstavbu uskutečnil kadaňský stavitel a architekt Josef Peter.\n\nManželé Emil a Olga Palmovi si v letech 1898 a 1899 objednali u věhlasného kadaňského stavitele a architekta Josefa Petera stavbu vlastního domu, a sice v nově vznikající ulici tehdy nazvané \"Ringstrasse\" a nedlouho nato \"Jahnova\" (dnes \"Jungmannova\"). Podle jména majitele byl později dům obecně znám jako \"Villa Palm\".\n\nV roce 1933 si Emil Palm nechal prostřednictvím kadaňského stavitele Paula Petera (syna Josefa Petera) zřídit kolem předzahrádky své vily směrem do ulice plot z kamene a cihel. Město jej tehdy úředně upomínalo, aby odtud odstranil přebývající nepoužitý materiál.\n\nEmil Palm se narodil roku 1862 ve vsi Falknov u Kytlice na Českokamenicku. Maturoval na gymnáziu v České Kamenici a od roku 1880 pak studoval chemii na c. k. Německé vysoké škole technické v Praze. Po absolutoriu a krátkém působení v Praze se Emil Palm oženil roku 1893 s Olgou (1870–1940), rozenou Urbauer. Olga byla původem z Lince. Ještě téhož roku se novomanželé přestěhovali do Kadaně, kde Emil Palm získal místo učitele na vyhlášené Německé královské české zemědělské zemské střední škole.\nOd roku 1897 již užíval Emil Palm titul středoškolského profesora, zároveň byl správcem školní chemické laboratoře a zastával také funkci kustoda sbírky chemických a technologických pomůcek. Jeho specializace byla rozsáhlá, přestože byl aprobovaným pedagogem pro problematiku klimatu a pedologii na tzv. geognostickém podkladu, mezi jeho obory patřila také agrochemie a zemědelsko-chemické technologie. Vyučoval rovněž všeobecnou chemii a technologická praktika, byl také třídním učitelem.\n\nEmil Palm úzce spolupracoval a přátelil se s profesorem Andreasem Nowoczekem, ředitelem střední zemědělské školy v Kadani, z jehož iniciativy vznikly při budově školy již roku 1878 pokusné zahrady a později po příchodu Emila Palma také chemická laboratoř pro rozbor hnojiv, krmiv, půdy, vody a zemědělsko-průmyslových surovin. Úspěchů této laboratoře si povšiml například americký zemědělský specialista Alfred Charles True (1853–1929), který je zmiňuje ve své knize \"Agricultural experiment station in Foreign Countries\". Emil Palm se účastnil také odborných konferencí a seminářů, například v květnu 1913 v hesenském lázeňském městě Weilburg. Až do svého penzionování v roce 1915 byl aktivním členem Spolku rakouských chemiků a přispíval do spolkového časopisu \"Österreichische Chemiker-Zeitung\". Zprávy o projektech a experimentech Emila Palma tehdy nalézaly ohlas ve vědeckých kruzích v Evropě i Americe. \n\nManželé Palmovi měli jedinou dceru Karoline, která se narodila v roce 1903 v Kadani. Ta se roku 1940 po smrti obou rodičů přestěhovala do rakouského Klagenfurtu. O jejím dalším osudu dosud nebyly objeveny žádné další poznatky.\n"}
{"id": "1327453", "url": "https://cs.wikipedia.org/wiki?curid=1327453", "title": "Villa Westend (Kadaň)", "text": "Villa Westend (Kadaň)\n\nVilla Westend (čp. 814) je honosná pozdně secesní vila v ulici Jana Švermy (dříve Klášterní) ve vilové čtvrti dříve známé jako Zahradní Město v Kadani. Stavba vily byla dokončena roku 1925. Autorem projektu je kadaňský stavitel Paul Peter, u kterého si jej objednala Anna Schmidt, dcera zámožného kadaňského obchodníka Vinzenze Schmidta.\n\nV květnu 1924 požádala slečna Anna Schmidt městský úřad v Kadani o stavební povolení k vybudování vily podle projektu kadaňského stavitele a architekta Paula Petera. V září roku 1925 byl pak projekt na stavbu nové vily zkolaudován stavební komisí a ještě téhož roku realizován. Jelikož se vila nacházela v Klášterní ulici na západní části města, dostalo se jí jména \"Westend\". Tento název je inspirován z názvy honosných vilových čtvrtí stejného jména v Londýně, Berlíně nebo Karlových Varech. Od počátku byl interiér vily koncipován jako tři samostatné byty – v podkroví, prvním patře a přízemí, respektive v suterénu, neboť i majitelky vily byly původně tři.\n\nVilla Westend nese charakteristické znaky pozdní secese. Pro vilu je typická členitost oken nebo výrazný arkýř. \n\nVe vile se nacházely tři byty, obývaly ji totiž původně tři majitelky a vila byla vystavěna z jejich společného dědictví. Svobodná \"Anna Schmidt\" byla dcerou zámožného obchodníka Vinzenze Schmidta (1835-1913) a jeho manželky Eleonory (1840-1915), rozené Heinz. Oba manželé Schmidtovi byli rodáky z Kadaně a bydleli v domě čp. 205 v dnešní Žatecké ulici (tehdy Kovářská) na Špitálském předměstí. Druhou dědičkou byla další jejich svobodná dcera \"Eleonora Schmidt\" (narozená 1875) a třetí snacha \"Aloisia Schmidt\" (narozená 1862), rozená Kaminka, pocházející z kadaňské rukavičkářské továrnické rodiny, která byla chotí jejich syna Josefa Schmidta (1867-1933), barvíře kůží. \n\nMajitelkami vily \"Westend\" tak byly tři dámy, přičemž všechny tři žily pohodlnými životy jako rentiérky z peněz po svých rodičích. \nV únoru 1927 však zjistil jejich právník JUDr. Oskar Peter (mimochodem syn stavitele Josefa Petera a bratr stavitele jejich vily Paula Petera), že v kupní smlouvě ke stavební parcele na které vznikla \"Villa Westend\" jsou nesrovnalosti. Zároveň vyplul na povrch jakýsi dluh vzniklý při realizaci vily a ani vzájemné vztahy mezi Annou, Eleonorou a Aloisií Schmidtovými nebyly úplně ideální. Konflikt vyvrcholil v roce 1933 po smrti Josefa Schmidta, bratra Anny a Eleonory a manžela Aloisie. A tak již roku 1934 došlo k prodeji vily. O dalších osudech Anny Schmidt nevíme nic, svobodná Eleonora žila v Kovářské ulici v domě po rodičích a v srpnu 1946 byla během tzv. odsunu Němců z Československa deportována do Německa. Ovdovělá Aloisia bydlela v domě čp. 726 v ulici Na Kobylnici (dnes Polní), kde také roku 1943 zemřela. \n\nV roce 1934 odkoupila \"Villu Westend\" paní Ruth-Rosa Michalitschke a všechny právní obtíže za ni řešili její dva kadaňští advokáti, totiž JUDr. Oskar Peter a JUDr. Wilhelm Beckert. Rozhodnutím okresního soudu v Kadani byla vymazány všechny předchozí závazky vůči městu, došlo též k vyřešení zástavních práv vzniklých dluhy původních majitelů vůči JUDr. Gustavu Ehmingovi a Zemědělské spořitelně a záložně v Kadani. Ruth-Rosa Michalitschke (narozená 1893), rozená Blaha, pocházela z Nejdku v Krušných horách. Roku 1921 si vzala za muže Ing. Ernsta Michalitschkeho (1891-1969), rodáka z Prahy-Smíchova, jehož rodina byla původem z Rokytnice v Orlických horách. Manželé spolu bydleli nejprve v domě čp. 102 ve Sladké ulici (dnes Sládkova) na Starém Městě kadaňském, kde se jim roku 1923 narodila dcera Ingeborg. Jejich manželství snad nebylo šťastné, a se roku 1928 nechali Zemským soudem civilním v Praze rozvést. Zatímco Ernst žil v Praze a později jako německý vyhnanec proslul v Bavorsku v 50. a 60. letech 20. století jako historik dějin Orlických hor, Ruth-Rosa zůstala v Kadani a to i v době, kdy byla Kadaň součástí tzv. Sudetské župy. Z roku 1941 se dochoval dokument, ve kterém město Kadaň žádá Ruth-Rosu Michalitschke jako majitelku vily Westend, aby nechala opravit plot oddělující její pozemek od zahrady prof. Emila Horetzkyho z vily \"Fränzi\" (čp. 739) a zachovala se tak \"přátelským a sousedským způsobem“\".\n\nIngeborg Michalitschke žila až do své smrti v Kadani. V letech 1942 a 1944 žila střídavě v Kadani, Toužimi (kde byla jakožto nezaměstnaná nasazena v táboře Říšské pracovní služby) a Chomutově. Villa \"Westend\" byla rodině roku 1945 zkonfiskována a Ingeborg Michalitschke pak od roku 1989 marně usilovala o restituci vlastnických práv.\n"}
{"id": "1327455", "url": "https://cs.wikipedia.org/wiki?curid=1327455", "title": "CDU/CSU", "text": "CDU/CSU\n\nCDU/CSU, neoficiálně také „Unie“, je německá koalice dvou křesťansko-demokratických politických stran - Křesťanskodemokratická unie a Křesťansko-sociální unie Bavorska.\n\nObě strany spolu sdílejí poslanecký klub ve Spolkovém sněmu. Podle německého zákona o spolkových volbách nesmí být v jednom poslaneckém klubu dvě strany, které spolu soutěží v nějaké spolkové zemi. CSU působí jen na území Bavorska, zatímco CDU působí ve zbylých 15 spolkových zemích.\n\nObě strany jsou členy Evropské lidové strany a Mezinárodní demokratické unie. Sdílejí spolu také mládežnickou organizaci Junge Union.\n"}
{"id": "1327456", "url": "https://cs.wikipedia.org/wiki?curid=1327456", "title": "112. pěší divize (Wehrmacht)", "text": "112. pěší divize (Wehrmacht)\n\n112. pěší divize (německy: \"112. Infanterie-Division\") byla divize německé armády (Wehrmacht) za druhé světové války.\n\n112. pěší divize byla založena 10. prosince 1940 v rámci dvanácté sestavovací vlny německé armády. Na to přispěly části 33. a 34. pěší divize. Divize byla podřízena 2. armádě. Operovala na podzim 1941 u Babrujsku, poté se účastnila bitvy o Kyjevský kotel. V listopadu 1941 byla divize podřízena 2. tankové armádě. Bojovala u Stalinogorsku a poté roku 1942 u Brjansku a Orlu, odkud po operaci Kutuzov ustoupila. Následně byla divize podřízena 4. tankové armádě. Byla nasazena proti operaci Vojevůdce Rumcajev a hned poté se účastnila bitvy o Dněpr a druhé bitvy o Kyjev. 2. listopadu 1943 byla divize zrušena. Zbylé části 112. pěší divize byly převeleny do Korpsabteilung B.\n"}
{"id": "1327458", "url": "https://cs.wikipedia.org/wiki?curid=1327458", "title": "Return from the Shadows", "text": "Return from the Shadows\n\n\n\n"}
{"id": "1327462", "url": "https://cs.wikipedia.org/wiki?curid=1327462", "title": "The Beautiful Life: TBL", "text": "The Beautiful Life: TBL\n\nThe Beautiful Life: TBL je americký dramatický televizní seriál, jehož autory jsou Mike Kelley a Adam Giaudrone. Premiérově byl vysílán v roce 2009 na stanici The CW. Natočeno bylo šest z třinácti objednaných dílů, z vysílání byl ovšem kvůli nízké sledovanosti stažen již po dvou epizodách. Z dalších čtyř realizovaných dílů byly později tři z nich vydány na YouTube.\n\nSeriál pojednává o životech mladých modelů a modelek, snažících se prosadit ve světě módy a žijících ve společném domě v New Yorku. Hlavními postavami jsou Sonja, supermodelka, jejíž comeback po jejím záhadném zmizení před půl rokem všichni očekávají, a její mladá kolegyně Raina, začínající a talentovaná modelka.\n\n\n"}
{"id": "1327464", "url": "https://cs.wikipedia.org/wiki?curid=1327464", "title": "The Mayor", "text": "The Mayor\n\nThe Mayor je americký televizní sitcom, jehož tvůrcem je Jeremy Bronson. Pilotní díl stanice ABC objednala 11. května 2017 a premiéru měl 3. října 2017. 4. ledna 2018 byl seriál po první řadě zrušen, přičemž poslední čtyři díly byly zveřejněny na Hulu a od 25. ledna 2018 jsou dostupné i na ABC.com.\n\nCourtney Rose, hiphopový umělec, který se snaží prosadit, se rozhodne ucházet o místo starosty kalifornského města Fort Grey, aby tak pomohl propagovat svojí hudbu. Problémy nastanou ve chvíli, kdy nečekaně volby vyhraje. \n\n\n\n\n"}
{"id": "1327466", "url": "https://cs.wikipedia.org/wiki?curid=1327466", "title": "327. pěší divize (Wehrmacht)", "text": "327. pěší divize (Wehrmacht)\n\n327. pěší divize (německy: \"327. Infanterie-Division\") byla divize německé armády (Wehrmacht) za druhé světové války.\n\n327. pěší divize byla založena 15. listopadu 1940 ve Vídni jako domácí divize v rámci třinácté sestavovací vlny německé armády. Divize byla poslána do okupované Francie, aby zabezpečila ochranu bretaňského pobřeží. V březnu 1943 byla divize přeložena na východní frontu a bojovala u Kursku, Kyjeva a Žytomyru. V červenci 1943 byla divize podřízena Skupině armád Severní Ukrajina. 2. listopadu 1943 byla divize kvůli těžkým ztrátám zrušena. Zbylé části 327. pěší divize byly začleněny do 340. pěší divize.\n"}
{"id": "1327469", "url": "https://cs.wikipedia.org/wiki?curid=1327469", "title": "Deskové malířství", "text": "Deskové malířství\n\nDeskové malířství (nebo také dřevomalba, panelové malířství či malba na dřevo) je malba na dřevěnou desku z jednoho či více prken. Deska bývá na zadní straně vyztužena příčnými svlaky, aby se nekroutila. Až do konce 16. století, kdy se začalo používat malířské plátno, to byla běžná alternativa k malbě na zeď (fresky) a na pergamen (miniatury). V lidovém malířství se užívalo až do 20. století \n\nDobře vyschlá prkna se sklížila vedle sebe, vyhladila a opatřila svalky nebo pevným rámem. Celá plocha se pokryla několika vrstvami směsi křídy a klihu (šeps), případně s různými příměsemi a pečlivě vybrousila. Plastický podklad se dal zdobit vytlačováním. Na připravenou desku se malovalo ve starověku enkaustikou s použitím horkého barevného vosku, ve středověku temperou a později i olejovými barvami. Za součást obrazové plochy se často pokládal i široký rám, malovaný i plasticky zdobený.\n\nNejstarší deskové malby jsou známy z Egypta (portréty, rakve mumií) a ze starověkého Říma, ale protože dřevo není příliš trvanlivé, zachovalo se jich málo. Středověké deskové malby se vyskytují po celé Evropě, v pozdním středověku i jako rozměrné skládací oltářní desky. Lidové malby ze starší doby jsou velmi vzácné.\n\n"}
{"id": "1327470", "url": "https://cs.wikipedia.org/wiki?curid=1327470", "title": "Billy Eichner", "text": "Billy Eichner\n\nBilly Eichner (*18. září, 1978) je americký komik, herec, spisovatel a televizní osobnost. Je hostitelem, výkonným producentem a tvůrcem pořadu Billy on the Street z produkce společnosti Funny Or Die. Jedná se o komediální herní show, která je momentálně vysílána na kanále truTV. V roce 2013 byl Eichner nominován na cenu Daytime Emmy v kategorii \"Vynikající hostitel herní show\". Dále je známý jako představitel Craiga Middlebrookse v sitcomu \"Parks and Recreation\".\n\nEichner v současné době hraje po boku Julie Klausner v komediálním pořadu Difficult People vysílaném přes platformu Hulu. Dále hraje jako speciální host v sedmé sérii pořadu \"American Horror Story\", který měl premiéru 5. září 2017.\n\nEichner je Žid a homosexuál. V roce 1996 vystudoval Stuyvesant High School a v roce 2000 Northwestern University. Herec Robin Lord Taylor byl jeho spolubydlícím.\n\nEichner získal pozornost jako moderátor a spisovatel show Creation Nation: A Live Talk Show. Později se také objevil v talk show Conan. a jako představitel sám sebe v s Andym Cohenem, \"Last Call with Carson Daily\", \"Wendy Williams Show\", a\" Fashion Police\" s Joan Rivers.\n\nEichner se objevil jako dabující speciální host v několika epizodách animovaného seriálu \"Bob ' s Burgers\" jako Pan Ambrose, knihovník. Pravidelně vzstupoval v divadle Upright Citizens Brigade Theatre v New Yorku.\n\nDne 5. srpna 2013, si Eichner zahrál v šesté sezóně politickém komediálním sitcomu \"Parks and Recreation\".\n\nBěhem 66. ročníku udílení cen Emmy v roce 2014, se Eichner objevil s hostitelem show Sethem Meyersem v ulicích New Yorku a dělal rozhovory s náhodnými lidmi.\n\nEichner v současné době hraje v komediálním pořadu Difficult People s Julie Klausner. Pořad se začal vysílat 5. srpna 2015. V roce 2016, se Eichner objevil ve filmu \"Sousedi 2\", který měl premiéru 20. května téhož roku. V březnu roku 2017, bylo oznámeno, že se Eichner připojí k hereckému obsazení pořadu \"American Horror Story\" v sedmé sérii. V dubnu 2017, bylo oznámeno, že Eichner jednal se studii Disney a režisérem Jonem Favreauem ohledně propůjčení svého hlasu postavě Timona v Disneyho remaku \"Lví Král\".\n\n<br>\n"}
{"id": "1327474", "url": "https://cs.wikipedia.org/wiki?curid=1327474", "title": "Azepin", "text": "Azepin\n\nAzepiny jsou nenasycené heterocyklické sloučeniny se sedmi atomy v cyklu, které mají jeden uhlíkový atom v tomto cyklu nahrazený atomem vodíku. Existují 4 izomery: 1\"H\"-azepin (s –NH– skupinou) a 2\"H\"-, 3\"H\"- a 4\"H\"-azepin (s =N− skupinou).\n\nObdobou azepinů jsou diazepiny, které mají v cyklu dva atomy dusíku.\n"}
{"id": "1327485", "url": "https://cs.wikipedia.org/wiki?curid=1327485", "title": "Thièvres (Pas-de-Calais)", "text": "Thièvres (Pas-de-Calais)\n\nThièvres je francouzská obec v departementu Pas-de-Calais v regionu Hauts-de-France. V roce 2014 zde žilo 132 obyvatel.\n\nObec leží u hranic departementu Pas-de-Calais s departementem Somme.\n\nSousední obce jsou: Famechon, Orville, Sarton a Thièvres (Somme).\n\n\"Počet obyvatel\"\n\n"}
{"id": "1327486", "url": "https://cs.wikipedia.org/wiki?curid=1327486", "title": "Oskulační křivka", "text": "Oskulační křivka\n\nOskulační křivka je v diferenciální geometrii rovinná křivka, která má nejvyšší možný řád dotyku s jinou křivkou. Pokud \"F\" je množina hladkých křivek, \"C\" je hladká křivka (nemusí nutně patřit do \"F\") a \"p\" je bod na \"C\", potom oskulační křivka z \"F\" v bodě \"p\" je křivka z množiny \"F\", která prohází bodem \"p\" a má s \"C\" nejvyšší možný počet shodných derivací.\n\nZvláštním případem oskulačních křivek jsou oskulační kružnice, které se mimo jiné využívají při konstrukci kuželoseček. První i druhá derivace oskulační kružnice se v příslušném bodě shoduje s odpovídajícími derivacemi výchozí křivky.\n\nMyšlenku oskulace lze zobecnit na vícerozměrné prostory a na tělesa, která v těchto prostorech nejsou křivkami. Například oskulační rovina prostorové křivky je rovina, která má dotyk druhého řádu s touto křivkou. Tento řád dotyku je nejvyšším jaký je obecně možný.\n\n"}
{"id": "1327489", "url": "https://cs.wikipedia.org/wiki?curid=1327489", "title": "Ondřej Tunka", "text": "Ondřej Tunka\n\nOndřej Tunka (* 29. září 1990 Jablonec nad Nisou) je český vodní slalomář, kajakář závodící v kategorii K1, svěřenec Jiřího Prskavce st. Je mistrem světa a Evropy a juniorským vicemistrem Evropy ve vodním slalomu.\n\nV celkovém hodnocení Světového poháru skončil v roce 2015 třetí, v roce 2016 šestý, v roce 2017 devátý.\n\n"}
{"id": "1327492", "url": "https://cs.wikipedia.org/wiki?curid=1327492", "title": "Výzkumný ústav matematických strojů", "text": "Výzkumný ústav matematických strojů\n\nVýzkumný ústav matematických strojů (VÚMS) bylo první a nejrozsáhlejší pracoviště v ČSR, které se zabývalo vývojem výpočetní techniky, přídavných zařízení i součástkové základny a speciálních technologií. Na jeho vzniku a rozvoji do roku 1964 se rozhodujícím způsobem podílel prof. Antonín Svoboda (1907-1980).\n\nAntonín Svoboda, který už před válkou pracoval na vývoji analogových zařízení pro řízení palby a během války získal významné zkušenosti v USA. Jako uznávaný odborník se po válce vrátil do Prahy, nemohl však najít odpovídající uplatnění. Konečně roku 1950 mohl založit samostatnou laboratoř při Ústředním ústavu matematickém, od roku 1952 v rámci Akademie věd, která se roku 1955 rozvinula v Ústav matematických strojů ČSAV. Svobodův tým se zpočátku věnoval vývoji \"kalkulačního děrovače\" T-50 pro n. p. Aritma Praha, což byl zavedený výrobce děrnoštítkové techniky. Hlavním programem byl tehdy vývoj reléového počítače SAPO s originální Svobodovou koncepcí, kvůli problémům s technologií se však vývoj opožďoval a stroj byl spuštěn až v roce 1958, kdy už byl silně zastaralý.\n\nV témže roce 1958 byl Ústav matematických strojů na podnět Svobodova rivala akademika Kožešníka převeden z Akademie věd pod Ministerstvo průmyslu, a to pod názvem Výzkumný ústav matematických strojů - VÚMS. Svoboda přestal být ředitelem a měl na starosti pouze vlastní výzkum, zejména vývoj elektronkového počítače EPOS 1. Počet zaměstnanců vzrostl z 88 v roce 1958 na 293 v roce 1961 a součástí ústavu se stalo několik menších pracovišť, zejména vývoje analogových zařízení. Roku 1961 byl ústav podřízen brněnské Zbrojovce (\"ZJŠ Brno\"), odkud přišel i nový ředitel ing V. Gregor. Roku 1963 byl VÚMS podřízen přímo Ministerstvu strojírenství a roku 1965 se stal součástí podniku ZPA.\n\nNa elektronkový EPOS 1 (1963) navázal tranzistorový EPOS 2 (1964) se stejnou logickou strukturou, který se od roku 1968 začal vyrábět jako ZPA 600 a 601. Bylo vyrobeno 38 kusů, včetně mobilní verze pro armádu. Do výroby přišel i menší tranzistorový počítač MSP 2 (1964, 11 kusů), děrnoštítkový počítač DP 100 (1967, 200 kusů), malý řídicí počítač ŘIP 1000 (1968, 3 kusy) a několik analogových zařízení, například diferenciální analyzátory MEDA nebo trenažér pro piloty letadla L-29 Delfín.\n\nOd roku 1966 sílilo i ve VÚMS přesvědčení, že vývoj a výrobu počítačů včetně periferních zařízení a součástkové základny není racionální a ani možné pokrýt domácí výrobou a že nutně vyžaduje mezinárodní spolupráci, tehdy samozřejmě možné jen v rámci východního bloku a RVHP. Dohoda bylo ovšem velmi obtížná a pod tlakem SSSR nakonec ostatní země souhlasily s tím, že jejich počítače budou kopiemi počítačů řady IBM 360. Od roku 1968 tak byl VÚMS pověřen \"vývojem\" druhého nejmenšího modelu, JS 1021 (v azbuce EC 1021) který měl odpovídat modelu IBM 360/20. Dostupná technologická základna však nedovolovala přímé kopírování a počítače se musely navrhovat z domácích součástek. Dokonce ani v oblasti součástek se nepodařilo realizovat téměř žádnou dělbu činností a každá ze zemí si všechno vyvíjela a vyráběla sama.\n\nS odvoláním na nižší spolehlivost těchto součástek si VÚMS v rámci JSEP vymohl, že ani základní software nebude kopírovat. Vyvíjel ho samostatně, ovšem se snahou o kompatibilitu. Byl skutečně odolnější proti chybám, rychlejší a úspornější, takže se užíval i na několika desítkách jiných strojů JSEP, zejména v NDR. V 70. letech si slovenská vláda vymohla, že vývoj a výroba malých počítačů bude převedena na Slovensko, takže posláním VÚMS zůstaly prakticky počítače JSEP, jejich periferní zařízení a součástky. Počet zaměstnanců přesáhl 1100 a i když VÚMS počátkem 70. let získal novou budovu v Praze-Vokovicích, měl ústav i nadále několik pracovišť v Praze a pobočné pracoviště v Brně. Výrobu počítačů převzal závod ZPA Čakovice, součástky Tesla Rožnov, děrnoštítkovou techniku Aritma Praha a tiskárny ZPA Jinonice. Na poměrně úspěšný počítač JS 1021 (vyrobeno přes 300 kusů) navázaly JS 1925 a 1026 a konečně výkonnější EC 1027, s jehož výrobou v roce 1989 skončila výroba sálových počítačů v Česku. Roku 1991 VÚMS zanikl, jeho značku převzala menší softwarová firma.\n\nVedle své hlavní činnosti ústav pořádal odborné konference a výstavy a vydával více méně pravidelné sborníky odborných prací, v letech 1967-1982 pod názvem \"Information processing machines\". Tak jako v 50. letech Svobodův ÚMS, byl i později VÚMS školicím pracovištěm mnoha doktorandů a významně se podílel na tvorbě české terminologie. Také jeho knihovna a dokumentační středisko zdaleka nesloužily jen vlastním potřebám ústavu. Od šedesátých let dvacátého století byl součástí VÚMS také provoz na výrobu desek plošných spojů, který sídlil v pražském Hloubětíně. Ve výrobě DPS pokračuje i po zániku VÚMS soukromá firma.\n\n\n\n"}
{"id": "1327505", "url": "https://cs.wikipedia.org/wiki?curid=1327505", "title": "Katy Perry: Skutečná tvář", "text": "Katy Perry: Skutečná tvář\n\nKaty Perry: Skuteční tvář (v anglickém originále Katy Perry: Part of Me, též jako Katy Perry: Part of Me 3D) je autobiografický dokumentární film americké zpěvačky Katy Perry z roku 2012.\n\nFilm dokumentuje život zpěvačky Katty Perry. Obsahuje videoklipy z jejího dětství, dospívání, kariéry či osobního života.\n\n\n"}
{"id": "1327523", "url": "https://cs.wikipedia.org/wiki?curid=1327523", "title": "Isabela Navarrská (1395)", "text": "Isabela Navarrská (1395)\n\nIsabela Navarrská (1395 – 31. srpna 1450) byla mladší přeživší dcerou Karla III. Navarrského a jeho manželky Eleonory Kastilské.\n\nKrátce před Isabeliným narozením se její matka zabývala problémy v Kastilii. Eleonora se musela kvůli dceřinu porodu vrátit do Navarry.\n\nIsabela byla šestým z osmi potomků. Dva mladší bratři zemřeli v dětství a zůstala jen Isabela s pěti staršími sestrami, mezi nimiž bylyː Johana (zemřela předtím, než mohla zdědit trůn), Blanka (otcova nástupkyně) a Beatrix (manželka Jakuba II. z La Marche).\n\nIsabelinými prarodiči z matčiny strany byli král Jindřich II. Kastilský a Jana z Peñafielu. Prarodiči z otcovy strany byli král Karel II. Navarrský a Johana Francouzská, dcera krále Jana II. Francouzského a Jitky Lucemburské.\n\nIsabela byla poprvé zasnoubena kolem roku 1414 s infantem Janem Aragonským. Její matka, královna Eleonora, jí na sňatek odkázala své peníze. Jan se později stal aragonským králem, ale zrušil zasnoubení s Isabelou, v naději, že se ožení s Johanou II. Neapolskou.\n\nIsabela se 10. května 1419 provdala za Jana IV. z Armagnacu. Pro Jana to bylo již druhé manželství, po smrti jeho první ženy Blanky Bretaňské, která mu neporodila syna.\n\nIsabela měla s Janem pět dětíː\n\n\nIsabela i její manžel zemřeli v roce 1450, ona v srpnu a on v listopadu.\n"}
{"id": "1327528", "url": "https://cs.wikipedia.org/wiki?curid=1327528", "title": "VHV Gruppe", "text": "VHV Gruppe\n\nVHV Gruppe je globální společnost poskytující finanční služby se sídlem v Hannoveru. VHV je jednou z 20 nejdůležitějších primárních pojišťovacích skupin, stejně jako jedna z pěti největších automobilových pojišťoven v Německu. Kromě toho je VHV přední pojišťovnou ve stavebnictví. VHV se stala známou jako pojišťovna důležitých projektů, jako je Elbphilharmonie nebo Budova Říšského sněmu v Berlíně. VHV se objevil v roce 2003 od fúze mezi VHV (založená v roce 1919) a Hannoverschen (založená v roce 1875). Od 1973 VHV spolupracuje s pojišťovací společností VaV v Rakousku.Předsedou správní rady je Uwe H. Reuter od roku 2003.\nV roce 2006 byla převzata společnost Wave Management AG.\nV roce 2007 společnost VHV založila společnost Al Ahli Takaful v městě Jeddah v Saúdské Arábii jako společný podnik s National Commercial Bank a FWU. Díky rostoucímu počtu zákazníků a zaměstnanců byla postavena nová budova na VHV-Platz 1, která byla dokončena v 2009. V roce 2011 se ředitelství společnosti Wave Management AG přestěhovalo z Hamburku do Hannoveru. Od roku 2012 spolupracuje VHV s italskou pojišťovnou ITAS. VHV je skupina s více značkymi. V Turecku působí VHV Reasürans jako zajistitel. V roce 2016 se počet uzavřených smluv poprvé zvýšil na více než 10 milionů. V letech 2015 a 2017 byla VHV jednou z nejoblíbenějších německých pojistných značek. Dne 1. prosince 2014 založil VHV nadaci na podporu projektů v oblasti vzdělávání, integrace, kultury a vědy. V roce 2017 se společnost Hannoversche Direktversicherung spojila se společností VHV Allgemeine, aby snížila náklady. Současně byl zahájen největší digitalizační projekt v historii společnosti. Poprvé bylo ve finančním roce 2017 provedeno více než 3 miliardy příspěvků.\n\nDceřiné společnosti jsou:\n\n\nVHV je zapojen jako akcionář s 34,02% v právní ochraně NRV z Mannheimu.\n\nVHV také nabízí rizikové životní pojištění. Kromě toho pojišťovací skupina nabízí pojištění majetku, úrazu, úrazu a technického pojištění a pojištění motorových vozidel. VHV také prodává různé produkty zajištění.\n"}
{"id": "1327531", "url": "https://cs.wikipedia.org/wiki?curid=1327531", "title": "Henry Maske", "text": "Henry Maske\n\nHenry Maske (* 6. ledna 1964 Treuenbrietzen) je bývalý německý boxer střední a později lehkotěžké váhy.\n\nByl členem klubu Vorwärts Frankfurt nad Odrou a nadporučíkem Nationale Volksarmee, jeho trenérem byl Manfred Wolke. Jako amatér se stal pětkrát mistrem Německé demokratické republiky, vyhrál Světový pohár v boxu 1985, mistrovství Evropy v boxu 1985, 1987 a 1989, box na Letních olympijských hrách 1988 a Mistrovství světa amatérů v boxu 1989.\n\nV roce 1990 se stal profesionálem, byl mistrem světa organizace International Boxing Federation v letech 1993 až 1996, titul obhájil v deseti zápasech. Vyhrál třicet zápasů v řadě, první prohru utrpěl 23. listopadu 1996 s Američanem Virgilem Hillem, poté ukončil kariéru. Do ringu se vrátil v roce 2007 kvůli jedinému zápasu, v němž v mnichovské odvetě Hilla porazil na body.\n\nV první polovině devadesátých let patřil k nejpopulárnějším sportovcům Německa a k symbolům znovusjednocení země. Byl známý pod přezdívkou „Der Gentleman“, vynikal zdrženlivým vystupováním a taktickým pojetím boxu. Obdržel vlastenecký záslužný kříž a spolkový kříž za zásluhy, v roce 1993 byl zvolen německým sportovcem roku, je čestným občanem Frankfurtu nad Odrou a v roce 2012 byl uveden do Síně slávy německého sportu. Díky jeho posledním zápasu se proslavila píseň Con te partirò. Provozuje nadaci podporující mládež ze sociálně vyloučených lokalit, v roce 2010 hrál Maxe Schmelinga v životopisném filmu, který natočil Uwe Boll.\n\n"}
{"id": "1327535", "url": "https://cs.wikipedia.org/wiki?curid=1327535", "title": "Marie de La Cerda y de Lara", "text": "Marie de La Cerda y de Lara\n\nMarie de La Cerda y de Lara (1319 – 13. března 1375) se narodila jako nejmladší dcera Ferdinanda de la Cerda a jeho manželky Juany Núñez de Lara. Byla členkou Burgundsko-Ivrejské dynastie a sňatkem hraběnkou z Alençonu.\n\nMarie byla mladší sestrou Juana Núñeze III. de Lara a Blanky de La Cerda y Lara, babičky krále Jana I. Kastilského, a dámou z Lunel.\n\nVe třech letech přišla Marie o otce. Matka zemřela o dvacet devět let později v roce 1351.\n\nMariinými prarodiči z matčiny strany byli Juan Núñez II. de Lara a jeho manželka Tereza Diaz de Haro. Prarodiči z otcovy strany byli Ferdinand de la Cerda a Blanka Francouzská, dcera krále Ludvíka IX. Francouzského a Markéty Provensálské.\n\nV dubnu 1335 se Marie poprvé provdala v Poissy za Karla z Évreux. Byli spolu manželé pouhý rok, ale měli spolu dva syny. 5. září 1336 sedmnáctiletá Marie ovdověla.\n\nMarie se znovu provdala tři měsíce po Karlově smrti za Karla II. z Alençonu. Pro oba to bylo druhé manželství, Karlova první manželka Johana z Joigny předchozí rok zemřela. Byli spolu devět let, když Karel v bitvě u Kresčaku zemřel.\n\nMarie zemřela v Paříži 13. března 1375 a byla pohřbena vedle svého druhého manžela v kostele Couvent des Jacobins v Paříži.\n\nS Karlem z Évreux měla Marie dva synyː\n\n\nS Karlem II. z Alençonu měla Marie několik dětíː\n\n"}
{"id": "1327536", "url": "https://cs.wikipedia.org/wiki?curid=1327536", "title": "LGBT práva v Gambii", "text": "LGBT práva v Gambii\n\nLesby, gayové, bisexuálové a translidé (LGBT) žijící v Gambii se setkávají s právními komplikacemi neznámými pro většinové obyvatelstvo. Mužská i ženská stejnopohlavní sexuální aktivita je v Gambii nezákonná.\n\nPárům stejného pohlaví se nedostává žádného právního uznání.\n\nV zemi neplatí žádné zákony proti homofobní nebo transfobní diskriminaci.\n\nGambijské zákony přímo zakazují příslušníkům LGBT komunity adopci dětí.\n\nV květnu 2008 oznámil gambijský prezident Yahya Jammeh, že zákony proti homosexualitě budou ještě přísnější než v Íránu, a že v blízké budoucnosti se za ně budou sekat hlavy. 15. května 2008 dal homosexuálům 24 hodin k opuštění země. Dále vyzval všechny, kdo takové osoby kryjí, aby je neprodleně vydali úřadům s tím, že se budou probíhat namátkové kontroly ze strany Generálního policejního inspektorátu (\"Inspector General of Police\") a Imigrační úřad (\"Gambia Immigration Department\") v zájmu eliminace sociálně-patologických jevů. Každému hotelu, penzionu nebo motelu, kteří někomu takovému poskytnou pokoj, bude v souladu se zákonem neprodleně pozastavená činnost! Jsme převážně muslimská země, a tudíž nejen, že nehodláme, ale ani nemůže akceptovat někoho takového v naší zemi,\" řekl gambijský prezident Jammeh \n\nNepodporujeme lesbismus a homosexualitu v ozbrojených silách. Je to nepřijatelné! A já se osobně zasadím o to, aby všichni homosexuální vojáci opustili naší armádu, protože je v ní nepotřebujeme!,\" těmito slovy uvítal nově přijaté vojáky gambijský prezident Jammeh 7. prosince 2009. Poté poskytl armádním důstojníkům příslušné instrukce, jak předcházet výskytu homosexuálních aktivit v armádě.\n\nV červnu 2008 došlo k zatčení a následnému vyšetřování dvou Španělů Pere Joana a Juna Monpserrata kvůli podezření z homosexuálních aktivit. Jako důkaz měla sloužit výpověď řidičů taxi služby, kterých se údajně ptali na místa, kde se scházejí homosexuálové. Za informace slíbili řidičům finanční odměnu, na níž přistoupili. Po obdržení peněžních prostředků se řidiči odebrali na nejbližší policejní stanici, přičemž oběma Španělům slíbili, že jim příslušné homosexuály seženou. Po intervenci španělské vlády byli oba muži následně propuštěni.\n\n23. prosince 2008 byl na Mezinárodním letišti v Banjul zadržen Frank Boers, 79letý občan Nizozemska, poté co u něj letištní policie našla pornografické materiály, včetně fotografie, na níž jsou on a nějací neznámí Gambijci nahatí. Soud v Banjul jej odsoudil za obscénnost s těmito muži k peněžitému trestu ve výši 100 tisíc GMD místo odnětí svobody v délce trvání dvou let. Boers oznámil státnímu zástupci, že volí raději trest odnětí svobody, protože nemá dostatečné prostředky k zaplacení pokuty.\n\n10. dubna 2012 se konal trestní proces s 18 obviněnými homosexuály (16 ze Senegalu, 1 z Gambie a 1 z Nigérie), kteří byli 9. srpna zatčeni v baru, v turistické lokalitě. Soud je odsoudil za obscénní praktiky na veřejném prostranství. Ty podle vyjádření policie spočívaly v tom, že se oblékali a chodili jako ženy, včetně nošení kabelek. 1. srpna 2012 byli všichni odsouzení zproštěni viny.\n\nZe zprávy Ministerstva zahraničí Spojených států amerických z r. 2011 vyplývá, že je v Gambii široce rozšířená sociální diskriminace LGBT jednotlivců, ačkoli nebyl během roku zaznamenán žádný případ fyzického násilí proti LGBT komunitě. V reportu dále stojí, že v zemi nefunguje žádná LGBT organizace.\n\n"}
{"id": "1327537", "url": "https://cs.wikipedia.org/wiki?curid=1327537", "title": "Monique Adamczaková", "text": "Monique Adamczaková\n\nMonique Adamczaková (* 21. ledna 1983 Kensington, Nový Jižní Wales) je australská profesionální tenistka. Ve své dosavadní kariéře na okruhu WTA Tour vyhrála jeden deblový turnaj. V rámci okruhu ITF získala do října 2017 osm titulů ve dvouhře a třicet jedna ve čtyřhře.\n\nNa žebříčku WTA byla ve dvouhře nejvýše klasifikována v dubnu 2010 na 138. místě a ve čtyřhře pak v září 2017 na 62. místě. Trénuje ji bývalý australský tenista Tony Roche.\n\nV australském fedcupovém týmu neodehrála do roku 2018 žádné utkání.\n\nV rámci hlavních soutěží událostí okruhu ITF debutovala jako patnáctiletá v březnu 1998, když zavítala na turnaj v Canbeře s dotací 10 tisíc dolarů. Po výhře ve druhém kole nad krajankou Alicí Molikovou uhrála ve čtvrtfinále dva gamy na Češku Evu Krejčovou. Premiérový singlový titul v této úrovni tenisu vybojovala v září 2000 na džajpurském turnaji s rozpočtem deset tisíc dolarů. Ve finále přehrála Indku Manišu Malhotrovou.\n\nV kvalifikaci okruhu WTA Tour debutovala, nepočítaje grandslamový kvalifikační turnaj, na lednovém Hobart International 2000 z kategorie Tier IVB. Na úvod kvalifikace odebrala nizozemské tenistce Miriam Oremansové pouze tři hry. Hlavní soutěž na túře WTA si poprvé zahrála na lednovém Canberra International 2004, kam obdržela od pořadatelů divokou kartu. V prvním kole ji vyřadila Španělka Arantxa Parraová Santonjaová. Druhou takovou událostí v kariéře se stal následující ročník canberrského turnaje 2005, na němž ji zastavila Thajka Tamarine Tanasugarnová. O týden později debutovala v hlavní soutěži nejvyšší grandslamové kategorie poté, co získala divokou kartu do lednového ženského singlu Australian Open 2005. V úvodním kole nenašla recept na třináctou nasazenou Chorvatku Karolinu Špremovou po dvousetovém průběhu. O dva roky později vyhrála ve dvouhře Australian Open 2007 první zápas na okruhu WTA Tour, když na úvod zdolala uzbeckou tenistku Irodu Tuľaganovovou. Následně získala jen tři gamy na ruskou turnajovou šestku Světlanu Kuzněcovovou.\n\nPremiérový titul na okruhu WTA Tour vybojovala v třiceti čtyřech letech během červnové čtyřhry AEGON Open Nottingham 2017, když ve finále s krajankou Storm Sandersovou porazily britskou dvojici Jocelyn Raeová a Laura Robsonová až v rozhodujícím supertiebreaku. Se stejnou partnerkou odešly jako poražené finalistky ze zářijových akcí, nejdříve z tokijského Japan Women's Open 2017 po porážce od páru Šúko Aojamová a Jang Čao-süan, a poté z kantonálního Guangzhou International Women's Open 2017 po prohře od belgicko-nizozemské dvojice Elise Mertensová a Demi Schuursová.\n\n"}
{"id": "1327538", "url": "https://cs.wikipedia.org/wiki?curid=1327538", "title": "543 (číslo)", "text": "543 (číslo)\n\nPět set čtyřicet tři je přirozené číslo. Římskými číslicemi se zapisuje DXLIII a řeckými číslicemi φμγ. Následuje po čísle pět set čtyřicet dva a předchází číslu pět set čtyřicet čtyři.\n\n543 je:\n\n"}
{"id": "1327541", "url": "https://cs.wikipedia.org/wiki?curid=1327541", "title": "544 (číslo)", "text": "544 (číslo)\n\nPět set čtyřicet čtyři je přirozené číslo. Římskými číslicemi se zapisuje DXLIV a řeckými číslicemi φμδ. Následuje po čísle pět set čtyřicet tři a předchází číslu pět set čtyřicet pět.\n\n544 je:\n\n"}
{"id": "1327543", "url": "https://cs.wikipedia.org/wiki?curid=1327543", "title": "Petr II. z Alençonu", "text": "Petr II. z Alençonu\n\nPetr II. z Alençonu, zvaný Šlechetný (1340 – 20. září 1404, Argentan) se narodil jako syn Karla II. z Alençonu a Marie de La Cerda y de Lara. V letech 1361 až 1404 byl hrabětem z Alençonu a v letech 1377 až 1404 hrabětem z Perche.\n\nNa rytíře byl pasován v roce 1350, byl jedním z rukojmí vyměněných za krále Jana po bitvě u Poitiers, a do Francie se do roku 1370 nevrátil. S bratrem Robertem bojovali proti Angličanům v Akvitánii, obsadili Limoges, ale nepodařilo se jim udržet si Usson.\n\n10. října 1371 se Petr oženil s Marií Chamaillart, vikomtesou z Beaumont-au-Maine, se kterou měl osm dětíː\n\n\nPetr následně bojoval pod Bertranem du Guesclin v Bretani a byl zraněn před Hennebontem, v roce 1388 se zúčastnil expedice proti Vilémovi I. z Guelders a Jülichu.\n\nMěl také jednoho nemanželského synaː\n\n"}
{"id": "1327545", "url": "https://cs.wikipedia.org/wiki?curid=1327545", "title": "LGBT práva v Ghaně", "text": "LGBT práva v Ghaně\n\nLesby, gayové, bisexuálové a translidé (LGBT) se v Ghaně setkávají s právními komplikacemi neznámými pro většinové obyvatelstvo. Mužská stejnopohlavní sexuální aktivita je v Ghaně nelegální. Právní status pohlavního styku mezi ženami je nejasný.\n\nExistují zachovalé záznamy o existenci homosexuality v Ghaně. V 18. a 19. století byli mužští otroci v Ašantské říši (dnešní Ghana) často nuceni sloužit jako konkubíny. Oblékali se jako ženy a po smrti svého pána byli usmrcováni. V království Dahomey měli eunuchové coby královské \"ženy\" taktéž významnou roli.\n\nHomosexualita se v Ghaně začala oficiálně trestat od 60. let 19. století.\n\nVěhlasný právník John Ndebugri se jednou pokusil právní cestou zjistit, zda je podle ghanských zákonů trestný i lesbismus. Podle jeho názoru totiž stejnopohlavní sexuální aktivita mezi ženami nezahrnuje penetraci penisem, a tudíž ji nelze považovat za pohlavní styk odporující přírodním zákonům, jak praví sekce 104 trestního zákona. He added, “females don’t have penis. They cannot penetrate,” in a story captured by MyJoyOnline.\n\nSvobodní jednotlivci smějí v Ghaně osvojit dítě, pokud jsou jejími státními příslušníky, vyjma osob mužského pohlaví, kterým je toto umožněno pouze, pokud je osvojenec jejich biologickým dítětem. Párům stejného pohlaví není umožněná adopce dětí.\n\nPředchozí prezident Ghany John Atta Mills v r. 2011 řekl, že se nezasadí o dekriminalizaci homosexuality i navzdory tlaku britského premiéra Davida Camerona, který hrozil, že Ghaně odepře veškerou humanitární pomoc kvůli porušování lidských práv sexuálních menšin. V únoru 2017 řekl mluvčí ghanského parlamentu Aaron Mike Oquaye, že se budou zákony proti homosexualitě zpřísňovat.\n\n"}
{"id": "1327546", "url": "https://cs.wikipedia.org/wiki?curid=1327546", "title": "Pierre Camara", "text": "Pierre Camara\n\nPierre Camara (* 10. září 1965) je bývalý francouzský atlet, halový mistr světa v trojskoku.\n\nV březnu 1993 se v Torontu stal halovým mistrem světa v trojskoku v osobním rekordu 17,59 m. Jeho nejlepší výkon pod širým nebem 17,34 m pochází z kvalifikace trojskokanů na olympiádě v Barceloně v roce 1992 – ve finále pak skončil jedenáctý.\n\n"}
{"id": "1327547", "url": "https://cs.wikipedia.org/wiki?curid=1327547", "title": "Zvonice (Sadów)", "text": "Zvonice (Sadów)\n\nZvonice v Sadowě (polsky: \"Dzwonica w Sadowie\") je samostatně stojící historická dřevěno-zděná stavba ze 17. století v obci Sadów, v gmině Koszęcin, okres Lubliniec, Slezské vojvodství. Zvonice v Sadowě je v seznamu kulturních památek Polska pod číslem R/4 93/56 z 2. 11. 1956 a 94/76/A z 10. 3. 1978 a je součástí Stezky dřevěné architektury ve Slezském vojvodství.\n\nVedle kostela svatého Jozefa v Sadowě pocházejícího ze 14. století se nachází volně stojící dvoupatrová zvonice postavená v 17. století. \n\nZvonice je postavena na půdorysu čtverce. Přízemní část je dřevěná štenýřové konstrukce s dostavěnou kamennou obezdívkou. Patrová část je dřevěná štenýřové konstrukce bedněná deskami. Mezi patry je šindelová obvodová stříška, která má v rozích dekorativní dřevěné konzoly. Věž je zakončená cibulovitou šindelovou střechou s lucernou. Podle dendrochronologických výzkumů provedených v roce 2008 vyplývá, že stromy na stavbu byly pokáceny v rozmezí let 1670 až 1672. Na základě těchto výzkumů se předpokládá její stavba na období let 1671–1672. Střecha je postavena později ze dřeva jedlového a borovicového.\n\nVe zvonici byly zavěšené dva zvony. Gotický zvon z roku 1486 byl ulit v Nise, zvon z roku 1556 byl ulit ve Vratislavi. V roce 1994 farníci farnosti svatého Jozefa v Sadowě věnovali tři nové zvony. Zvon Anna o váze 220 kg, zvon Marie (polsky: Maryja) o váze 420 kg a zvon Kazimír (polsky: Kazimierz) o váze 230 kg, všechny byly ulity ve zvonařské dílně Felczyńký (\"Zakład ludwisarski Felczyński\").\n"}
{"id": "1327548", "url": "https://cs.wikipedia.org/wiki?curid=1327548", "title": "Seznam dílů seriálu Superstore", "text": "Seznam dílů seriálu Superstore\n\nToto je seznam dílů seriálu \"Superstore\". Americký televizní sitcom \"Superstore\" měl premiéru na stanici NBC. První řada měla premiéru 30. listopadu 2015 a druhá řada 22. září a vysílala se do 4. května 2017. Třetí řada měla premiéru 28. září 2017. Čtvrtá řada se začala vysílat dne 4. října 2018.\n\n<onlyinclude></onlyinclude>\n"}
{"id": "1327549", "url": "https://cs.wikipedia.org/wiki?curid=1327549", "title": "Katheryn Winnicková", "text": "Katheryn Winnicková\n\nKatheryn Winnick (* 17. prosince 1977 Etobicoke) je kanadská herečka. Narodila se v rodině ukrajinských emigrantů jako \"Катерина Анна Винницька\". Byla členkou ukrajinské skautské organizace Plast, od dětství provozovala taekwondo a karate, má licenci bodyguarda a provozuje školu bojových umění. Absolvovala kursy herectví v newyorském William Esper Studio, v roce 1999 debutovala v seriálu \"Křik studentů\", hrála také v seriálech \"Dr. House\", \"Zákon a pořádek\", \"Sběratelé kostí\" a \"Nikita\", největší úspěch jí přinesla role Lagerthy v seriálu \"Vikingové\", za kterou byla nominována na Canadian Screen Awards. Účinkovala také v počítačové hře \"\". V roce 2002 byla oceněna na New York International Independent Film and Video Festival.\n\n\n"}
{"id": "1327550", "url": "https://cs.wikipedia.org/wiki?curid=1327550", "title": "Konrad von Würzburg", "text": "Konrad von Würzburg\n\nKonrad von Würzburg (asi 1225, Würzburg – 31. srpna 1287, Basilej) byl německý středověký básník a minnesängr měšťanského původu, jeden z nejvýznamnějších autorů své doby.\nO jeho životě se dochovalo jen málo informací. Narodil se s největší pravděpodobností ve Würzburgu, předpokládá se, že po nějakou dobu žil ve Štrasburku. Poslední roky svého života strávil v Basilej, kde je také v kapli svaté Magdalény v basilejské katedrále pochován.\n\nPsal ve střední horní němčině a jeho díla byla určena především hornorýnskému patriciátu. Vzorem mu byl Gottfried von Straßburg a Hartmann von Aue. Úpadku dvorské literatury se snažil čelit formální dokonalostí a elegancí. Jeho dílo obsahuje prakticky všechny žánry tehdejší poezie. Je řazen mezi dvanáct starých mistrů, kteří jsou považováni za vzor německé milostné lyriky. Datace jeho děl je buď neznámá nebo sporná.\n\n"}
{"id": "1327552", "url": "https://cs.wikipedia.org/wiki?curid=1327552", "title": "Marie z Alençonu", "text": "Marie z Alençonu\n\nMarie z Alençonu (29. března 1373 – 1417) byla francouzská šlechtična, princezna královské krve a manželka Jana VII. z Harcourt, hraběte z Harcourt a Aumale, vikomta z Châtellerault, barona z Elbeuf, Mézières, Lillebone a La Saussaye.\n\nMarie se narodila 29. března 1373 v Chateau d'Essay, Orne, ve Francii, jako dcera Petra II. z Alençonu a Marie Chamaillart, vikomtesy z Beaumont-au-Maine. Jejími prarodiči z otcovy strany byli Karel II. z Alençonu a Marie de La Cerda y de Lara. Karel byl mladším bratrem krále Filipa VI. Francouzského. Mariinými prarodiči ze strany matky byli Guillaume Chamaillart, vikomt z Beaumont-Brienne, sir d'Anthenaise, a Marie de Beaumont, Dame de Beaumont-le-Vicomte.\n\nMariin otec byl na rytíře pasován v roce 1350. V bitvě u Poitiers (1356) byl jedním z rukojmích vyměněných za krále Jana II. Francouzského, zpět do Francie se nevrátil do roku 1370. 20. října 1371 se oženil s Marií Chamaillart, se kterou měl osm dětí. Marie byla nejstarší z nich.\n\nMarie se krátce před svými sedmnáctými narozeninami 17. března 1390 v Paříži provdala za Jana VII. z Harcourt, syna Jana VI. z Harcourt a Kateřiny Bourbonské. Z manželství se narodily tři děti. Přes nejstarší dceru Marii byla Marie mimo jiné předkem Marie Stuartovny, Jindřicha IV. Francouzského a Ludvíka XIV.\n\nMarie zemřela v roce 1417 asi dva roky poté, co její manžel, který se vyznamenal v bitvě u Azincourtu, byl zajat vítězným anglickým vojskem vedeným králem Jindřichem V. Jan zemřel v roce 1452.\n\n"}
{"id": "1327553", "url": "https://cs.wikipedia.org/wiki?curid=1327553", "title": "Brian Wellman", "text": "Brian Wellman\n\nBrian Wellman (* 8. září 1967) je bývalý bermudský atlet, halový mistr světa v trojskoku z roku 1995.\n\nNa olympiádě v Barceloně v roce 1992 obsadil v soutěži trojskokanů páté místo. V následující sezóně vybojoval na světovém halovém šampionátu v Torontu mezi trojskokany bronzovou medaili. Nejúspěšnější sezónou se pro něj stal rok 1995. Nejprve se v Barceloně stal halovým mistrem světa v novém osobním rekordu 17,72 m, v létě pak získal na mistrovství světa v Göteborgu stříbrnou medaili. V olympijském klání trojskokanů v Montrealu v roce 1976 skončil šestý.\n"}
{"id": "1327555", "url": "https://cs.wikipedia.org/wiki?curid=1327555", "title": "Islandia aneb krátké vypsání ostrova Islandu", "text": "Islandia aneb krátké vypsání ostrova Islandu\n\nIslandia aneb krátké vypsání ostrova Islandu (úplným názvem \"Islandia, aneb krátké vypsání ostrova Islandu, v němž věci divné a zvláštní, v krajinách těchto našich nevídané, očitě spatřeny a některé od obyvatelův ostrovu tohoto hodnověmých slyšány i pravdivě poznamenány\") je cestopis, který sespal a v roce 1638 vytiskl Daniel Vetter v Lešně.\n\nCestopis vznikl na základě cesty Daniela Vettera (1592–1669) a Jana Salmona, která byla podniknuta roku 1613. Spolužáci vyrazili 16. května z Brém a 7. června dorazili na západní část ostrova v zátoce Nesvogur pod horou Helgafell. O dva dny později navštívili Althing severně od jezera Þingvallavatn. Na pozvání biskupa Oddura Einarssona navštívili jeho rezidenci v Skálholtu a po čtyřech dnech se přesunuli do Bessastaðiru v Hvalfjörðuru. Cestu ukončili na lodi do Hamburgu.\n\nČeský text nově vydal Čeněk Zíbrt roku 1893 ve Světozoru, v roce 1931 kriticky Bohuslav Horák. \n\nV 19. století ocenil Þorvaldur Thoroddsen tento cestopis jako velmi faktografický s ohledem na dobu vzniku.\n\n\n\n\n"}
{"id": "1327560", "url": "https://cs.wikipedia.org/wiki?curid=1327560", "title": "545 (číslo)", "text": "545 (číslo)\n\nPět set čtyřicet pět je přirozené číslo. Římskými číslicemi se zapisuje DXLV a řeckými číslicemi φμε. Následuje po čísle pět set čtyřicet čtyři a předchází číslu pět set čtyřicet šest.\n\n545 je:\n\n"}
{"id": "1327561", "url": "https://cs.wikipedia.org/wiki?curid=1327561", "title": "Dittrichova hrobka", "text": "Dittrichova hrobka\n\nDittrichova hrobka je mauzoleum továrnické rodiny Dittrichových v Krásné Lípě. Bylo postaveno v letech 1888–1889 v novorenesančním slohu podle návrhu předního německého architekta Julia Carla Raschdorffa (1823–1914). Svým zpracováním je hrobka na území Česka a celé střední Evropy ojedinělá. Od roku 2007 patří mezi nemovité kulturní památky.\n\nNa počátku 70. let 19. století začalo jednat vedení rozrůstajícího se města Krásná Lípa o rozšíření kapacitně nevyhovujícího hřbitova u kostela svaté Máří Magdaleny. Jednání biskupské konzistoře s městem však ztroskotala, a tak bylo rozhodnuto o vybudování nového městského hřbitova. Pozemek o výměře 14,4 hektaru u okresní silnice směřující do Doubice daroval místní továrník Carl August Dittrich (1853–1918), majitel textilní továrny Hielle & Dittrich. Nový hřbitov začal sloužit v říjnu 1882. Jižně od jeho areálu dal v letech 1888–1889 postavit továrník Dittrich honosné mauzoleum. Zpracováním plánů pověřil německého architekta Julia Carla Raschdorffa (1823–1914), profesora berlínské technické vysoké školy. Návrhy umělecké výzdoby zpracoval krásnolipský malíř August Frind (1852–1924). Rodinná hrobka nebyla určená jen k pohřbívání příslušníků rodiny Dittrichových. Sloužily se zde zádušní mše, během kterých prostor vytápěla kotelna umístěná asi 25 metrů západně od hrobky. Vytápění mělo patrně také za úkol udržovat teplotu vhodnou k uložení ostatků. Roku 1894 byla hrobka elektrifikována.\n\nPo odsunu německého obyvatelstva nebyla hrobka využívána, chátrala a také ji poničili vandalové. Na počátku 21. století se objevily snahy o vyhlášení památkové ochrany a také o rekonstrukci. Hrobka je tak od roku 2007 kulturní památkou České republiky, přesto však nadále chátrá. Důvody jsou zejména vysoká finanční náročnost rekonstrukce a složité majetkoprávní vztahy. Vlastníkem pozemku pod hrobkou je město Krásná Lípa, samotná stavba však patří České republice. Roku 2017 projevilo město Krásná Lípa zájem získat stavbu do svého vlastnictví, podmínkou je však zastřešení a vyřízení povolení pro rekonstrukci ze strany státu. V dalších letech by mělo dojít k postupné rekonstrukci.\n\nNovorenesanční hrobka stojí na půdorysu řeckého kříže, přičemž jižní stěnu doplňuje půlválcová apsida. Svažitý terén vyrovnává kamenná terasa. Jako stavební materiál byly použity pálené cihly, vnější stěny jsou však obloženy pískovcem. Předsazený kamenný sokl chybí v severním vstupním průčelí. Značně poškozenou střechu tvoří průnik dvou sedlových střech. Výtvarné pojetí interiéru svěřil Carl Dittrich malíři Augustu Frindovi. Na jeho návrh zpracoval drážďanský ateliér Christiana Anemüllera (1844–1890). Podle Frindových návrhů byl též zpracován oltář, lavice, klekátka, mřížka, osvětlení a vstupní brána do parku, většina mobiliáře se však nedochovala. Zatékáním poničený cyklus deseti fresek na stěnách hrobky nazvaný (Cesta životem) představoval jednotlivé etapy lidského života: Dětství, Dění a činnost v rodném domě, Cesta do školy, Odchod z rodného domu, Založení vlastního obchodu, Zásnuby, Sňatek, Dobročinná činnost, Úmrtí v rodině a Vzpomínka na mrtvého.\n\nSuterén tvoří prostorná krypta, do které vede zpoza oltářní mensy levotočivé kamenné schodiště, jehož stěny jsou obloženy glazovanými cihlami. Stěny zdobí modrozlatá mozaika tvořená malými kousky skla, přičemž středové části dominuje zlatá barva a výklenkům modrá. V klenbě jsou umístěna modrobílá vyobrazení andělů. Osvětlení zajišťovalo šest elektrických světel a kruhový otvor v klenbě. Nejvýraznějším prvkem krypty je patnáctitunový sarkofág vyrobený ze čtyř kusů černo-zeleného mikulášovického doleritu (lom Johanna Neumanna v dolních Mikulášovicích), jenž zhotovil šluknovský kameník Viktor Schleicher. Zinkové rakve uložené v kryptě jsou poničené.\n\nSeverně od Dittrichovy hrobky se rozkládá městský hřbitov vybudovaný v letech 1881–1882. Jeho součástí je novoklasicistní hřbitovní kaple dokončená roku 1882. Jižně a západně se nachází městský park vybudovaný současně s hrobkou. Jeho součástí jsou například altánky, odpočinková místa či rybníčky. Celkovou revitalizací prošel v letech 2004–2006. Severovýchodním směrem stál starokatolický kostel Spasitele vysvěcený roku 1901 a zbořený roku 1971.\n\n"}
{"id": "1327562", "url": "https://cs.wikipedia.org/wiki?curid=1327562", "title": "546 (číslo)", "text": "546 (číslo)\n\nPět set čtyřicet šest je přirozené číslo. Římskými číslicemi se zapisuje DXLVI a řeckými číslicemi φμς. Následuje po čísle pět set čtyřicet pět a předchází číslu pět set čtyřicet sedm.\n\n546 je:\n\n\n"}
{"id": "1327563", "url": "https://cs.wikipedia.org/wiki?curid=1327563", "title": "547 (číslo)", "text": "547 (číslo)\n\nPět set čtyřicet sedm je přirozené číslo. Římskými číslicemi se zapisuje DXLVII a řeckými číslicemi φμζ. Následuje po čísle pět set čtyřicet šest a předchází číslu pět set čtyřicet osm.\n\n547 je:\n\n"}
{"id": "1327565", "url": "https://cs.wikipedia.org/wiki?curid=1327565", "title": "Klinická farmakologie", "text": "Klinická farmakologie\n\nNástavbový medicínský obor pro lékaře specializované v interním či dětském lékařství a pro geriatry. Cílem oboru je studovat a objektivně hodnotit účinky léků u zdravého i nemocného člověka. Současně jde o vědeckou disciplínu, která je nástavbou na farmakologické vědy. \n\nKlinická farmakologie se zabývá širokou škálou poznatků, od studií molekulárního působení farmak po populační studie efektu léků. Propojuje lékařskou praxi a laboratorní výzkum. Hlavním zaměřením oboru i disciplíny je podpora bezpečnosti léků a bezpečné preskripce, maximalizace léčebných účinků farmak a minimalizace nežádoucích efektů. \n\nV České republice je klinická farmakologie lékařským oborem. V některých evropských zemích, jako Nizozemsko či Francie, a také ve Spojených státech amerických přestala být klinická farmakologie doménou medicíny, ale v oboru se vzdělávají a specializují současně farmaceuti. \n\nNástavbové studium pro lékaře probíhá v ČR na pracovištích klinické farmakologie v rozsahu minimálně 24 měsíců formou specializovaného výcviku. Specializace vyžaduje získání teoretických i praktických znalostí a dovedností při objektivním hodnocení účinků léčiv, a to jak u zdravého člověka, tak i u i nemocného pacienta. Klinický farmakolog musí být odborníkem na navrhování úprav diagnostického a léčebného postupu. Přestože jde v ČR o specializaci výhradně lékařskou, je kladen důraz i na mezioborovou spolupráci a metodiku zaměřenou zejména na výzkum, výchovu a servis. \n"}
{"id": "1327568", "url": "https://cs.wikipedia.org/wiki?curid=1327568", "title": "Ljudmila Bělousovová", "text": "Ljudmila Bělousovová\n\nLjudmila Jevgeněvna Bělousovová (; 22. listopadu 1935 Uljanovsk, Sovětský svaz – 29. září 2017 Lake Placid, USA) byla ruská krasobruslařka, která dvakrát získala olympijské zlato v krasobruslení sportovních dvojic. Se svým manželem Olegem Protopopovem zvítězila na zimních olympijských hrách v Innsbrucku v roce 1964 a znovu o čtyři roky později na ZOH v Grenoblu.\n\nManželé se také stali čtyřnásobnými mistry světa a Evropy, ze světových šampionátů měli dále tři stříbrné a jednu bronzovou medaili. Na mistrovství Evropy byli ještě čtyřikrát druzí.\n\nV roce 1979 emigrovali ze Sovětského svazu do Švýcarska. Usadili se v Grindelwaldu a v roce 1995 získali švýcarské občanství.\n\nLjudmila Bělousovová zemřela ve věku 81 let.\n"}
{"id": "1327570", "url": "https://cs.wikipedia.org/wiki?curid=1327570", "title": "Storm Sandersová", "text": "Storm Sandersová\n\nStorm Sandersová (* 11. srpna 1994 Rockhampton) je australská profesionální tenistka hrající levou rukou. Ve své dosavadní kariéře na okruhu WTA Tour vyhrála jeden deblový turnaj. V rámci okruhu ITF získala do října 2017 jeden titul ve dvouhře a osm ve čtyřhře.\n\nNa žebříčku WTA byla ve dvouhře nejvýše klasifikována v únoru 2014 na 202. místě a ve čtyřhře pak v září 2017 na 67. místě. Trénuje ji bývalá australská tenistka Nicole Prattová.\n\nV australském fedcupovém týmu neodehrála do roku 2018 žádné utkání.\n\nV rámci hlavních soutěží událostí okruhu ITF debutovala v květnu 2010, když na turnaj v australském Bundabergu s dotací 25 tisíc dolarů obdržela divokou kartu. V úvodním kole podlehla Japonce Mari Inoueové ve třech setech. Premiérový singlový titul v této úrovni tenisu vybojovala během února 2013 na launcestonakém turnaji v Tasmánii s rozpočtem dvacet pět tisíc dolarů. Ve finále přehrála japonskou hráčku Šúko Aojamovou po třísetovém průběhu.\n\nV kvalifikacích okruhu WTA Tour debutovala na lednovém Moorilla Hobart International 2012. Na úvod kvalifikačního tunaje podlehla španělské tenistce Estrelle Cabezaové Candelaové. První singlový zápas v hlavní soutěži túry WTA odehrála na Moorilla Hobart International 2014, kam obdržela divokou kartu. V prvním duelu dovolila uhrát čtyři gamy čínské hráčce Pcheng Šuaj, aby ji poté zastavila druhá nasazená Belgičanka a členka elitní světové dvacítky Kirsten Flipkensová, jež získala tiebreak druhé i třetí sady. Utkání trvalo více než dvě a půl hodiny.\n\nPremiérový titul na okruhu WTA Tour vybojovala ve dvaceti dvou letech během červnové čtyřhry AEGON Open Nottingham 2017, když ve finále s krajankou Monique Adamczakovou porazily britskou dvojici Jocelyn Raeová a Laura Robsonová až v rozhodujícím supertiebreaku. Se stejnou partnerkou odešly jako poražené finalistky ze zářijových akcí, nejdříve z tokijského Japan Women's Open 2017 po porážce od páru Šúko Aojamová a Jang Čao-süan, a poté z kantonálního Guangzhou International Women's Open 2017 po prohře od belgicko-nizozemské dvojice Elise Mertensová a Demi Schuursová.\n\nDebut v hlavní soutěži nejvyšší grandslamové kategorie zaznamenala v ženské čtyřhře Australian Open 2012. Do turnaje nastoupily s krajankou Tammi Pattersonovou na divokou kartu. V úvodním kole však obdržely dva „kanáry“ od jedenácté nasazené dvojice Italek a pozdějších finalistek Sary Erraniové a Roberty Vinciové. Na témže grandslamu si zahrála opět díky divoké kartě také první kvalifikaci dvouhry v rámci majorů, z níž odešla poražena v první fázi od Bulharky Elici Kostovové. Do hlavní soutěže grandslamové dvouhry pak premiérově zasáhla na Australian Open 2014 a to díky další divoké kartě od pořadatelů. Po třísetovém průběhu ji na úvod vyřadila Italka Camila Giorgiová. O rok později ji v první fázi Australian Open 2015 zdolala čtyřicátá šestá hráčka žebříčku Klára Koukalová po dvousetovém průběhu.\n\nKvalifikací turnaje WTA Tour, bez divoké karty do dvouhry, dokázala poprvé projít na nančchangském Jiangxi International Open 2016. V úvodním utkání srpnového turnaje však skončila na raketě pozdější americké finalistky Vanie Kingové.\n\nNarodila se roku 1991 v queenslandském Rockhamptonu do rodiny vojáků z povolání Michaela a Genene Sandersových, sloužících v námořnictvu. Také bratr Baden Sanders je příslušníkem australské armády.\n\nTenis začala hrát v šesti letech. Praktikuje celodvorcový styl od základní čáry; za silný úder uvedla forhend a jako preferovaný povrch tvrdý.\n\n"}
{"id": "1327573", "url": "https://cs.wikipedia.org/wiki?curid=1327573", "title": "Čapljina", "text": "Čapljina\n\nČapljina (v srbské cyrilici Чапљина) je město na jihovýchodě Bosny a Hercegoviny, v údolí řeky Neretvy. V roce 1991 zde podle sčítání lidu žilo 7 500 obyvatel. Město se nachází v údolí na soutoku řeky Nerevy a Trebižatu.\n\nOblast dnešního města byla dle starořeckých dokumentů osídlena ilyrskými národy. Poté, co bylo jedno z místních ilyrských království rozvráceno Římskou říší, zde vybudovali římští kolonisté několik osad, které v 3. století př. n. l. vznikly v blízkosti obcí Dretelj, Počitelj a Žitomislići. Jedna z osad, která se nacházela v blízkosti dnešního města, se díky přirozené křižovatce obchodních cest stala důležitým centrem obchodu. Existovalo zde i několik vil bohatých římských občanů.\n\nSlované osídlili tuto oblast v raném středověku. Později bylo spravována oblast dnešního města Benátčany, později připadla středověkému bosenskému státu. Následně byla začleněna do Osmanské říše.\n\nNa ekonomický rozvoj regionu měla značný vliv především strategicky vhodná poloha města ve srovnání se zbytkem Hercegoviny.\n\nEkonomický útlum se po poslední válce projevil také i vysokou nezaměstnaností, která v roce 2015 dosahovala v Čapljině 23,8 %. Ještě v 80. letech se zde nacházel velký potravinářský podnik \"Lasta\", který zaměstnával až tisíc lidí.\n\nVětšina obyvatel města je chorvatské národnosti, žijí zde menšiny Bosňáků a Srbů. V roce 2013 se z općiny Čapljina přihlásilo 20 538 z 26 157 obyvatel k chorvatské národnosti.\n\nMěstem prochází hlavní silniční tah ze Sarajeva a Mostaru k pobřeží Jaderského moře, které je od města vzdálené jen 20 km. Prochází tudy také železniční trať Sarajevo–Ploče. Do roku 1976 odsud vedla také i trať do Boky Kotorské. Severozápadně od města se nachází i dálnice, která kopíruje známý silniční tah.\n\n"}
{"id": "1327575", "url": "https://cs.wikipedia.org/wiki?curid=1327575", "title": "Lu Chao", "text": "Lu Chao\n\nLu Chao (, * 1967 Si-an) je čínský komunistický politik a od března 2013 guvernér provincie Chej-lung-ťiang.\n\nNarodil se roku 1967 v Si-anu, v provincii Šen-si, do rodiny univerzitního profesora. Vystudoval ekonomii na univerzitě v Pekingu, kde byl žákem profesora Li I-ninga, jednoho z autorů čínských ekonomických reforem. \n\nV roce 1995 se stal ředitelem státem vlastněného podniku v Pekingu, poté v roce 1999 povýšil na šéfa průmyslového parku v Čung-kuan-cchunu, přezdívaného čínské Silicon Valley. V letech 2003–2008 byl zástupcem starosty čínského hlavního města. Od roku 2008 do roku 2013 stál ve funkci prvního tajemníka v čele Komunistického svazu mládeže. V roce 2012 byl zvolen do ústředního výboru Komunistické strany Číny.\n\nRoku 2013 se stal guvernérem provincie Chej-lung-ťiang. V době svého nástupu do funkce byl ve věku čtyřicetišesti let nejmladším guvernérem čínských provincií.\n"}
{"id": "1327579", "url": "https://cs.wikipedia.org/wiki?curid=1327579", "title": "Na Vážkách", "text": "Na Vážkách\n\nNa Vážkách je přírodní památka vyhlášená v roce 2017 v Chráněné krajinné oblasti Slavkovský les. Předmětem ochrany je oligotrofní hospodářsky nevyužívaný rybník s druhově bohatým společenstvem vážek, zejména s početnou populací vzácné vážky běloústé (\"Leucorrhinia albifrons\").\nZahrnuje jeden rybník ze soustavy dvou, tzv. \"Komářích rybníků\". Rybník je v mapách označován jako \"Nový rybník\".\nVyhlášením chráněného území se nic nemění pro obyvatele, kteří se sem chodí rekreovat. Koupání je zde povoleno i nadále.\nPéčí o území je pověřena správa CHKO Slavkovský les.\n\nLokalita leží ve Slavkovském lese zhruba 3,5 km západně od Krásna a Horního Slavkova, 2,5 km jižně od zaniklé osady Třídomí v katastrálním území Krásno nad Teplou. \n\nGeologické podklad tvoří žuly karlovarského plutonu. Podloží rybníka je písčité, což má za následek vysokou průhlednost vody. Mírnějším sklonem břehů, vyšším osluněním a nižším průtokem vody se rybník odlišuje od horního \"Komářího rybníku\", který není do chráněného území zahrnut. Soustava rybníků sloužila v minulosti, zejména v 16. století, k napájení Puškařovské stoky, která přiváděla vodu do báňských provozů v Horním Slavkově.\n\nLokalita se nachází v lesnaté oblasti s převahou smrku, který roste i v blízkém okolí rybníka. V části litorálu se vyskytuje ostřice zobánkatá (\"Carex rostrata\") a ostřice měchýřkatá (\"Carex vesicaria\"). Jižní zátoka rybníka plynule přechází do rašeliniště.\n\nZe zvláště chráněných druhů živočichů se na lokalitě vyskytují vážka běloústá (\"Leucorrhinia albifrons\"), ropucha obecná (\"Bufo bufo\"), čolek obecný (\"Lissotriton vulgaris\") a čolek horský (\"Ichtyosaura alpestris\"). Prioritním zájmem ochrany je vážka běloústá. Pro její výskyt je zásadní zejména způsob hospodaření na rybníku, který významně ovlivňuje kvalitu vody. V roce 2010 zde probíhal intenzivní výzkum této vážky spolu se sledováním výskytu dalších druhů vážek. Žije zde 26 druhů vážek, což je celých 35 % zjištěných na území celé České republiky. Výsledkem bylo i zjištění, nakolik je početnost populace vážky běloústé stabilní. Populace vážek, včetně vzácné vážky běloústé, je vůbec největší v celé republice a činí mnoho tisíc jedinců, pravděpodobně až kolem dvacet tisíc. Tím se stává jednou z největších populací v celé střední Evropě.\n\n"}
{"id": "1327581", "url": "https://cs.wikipedia.org/wiki?curid=1327581", "title": "Sasha Clements", "text": "Sasha Clements\n\nSasha Clements (* 13. března 1990 Toronto, Ontario) dříve uváděná jako Sasha Nicole Clements, je kanadská herečka. Nejvíce se proslavila televizní rolí doktorky Rayna Sherazi v seriálu \"Open Heart\", rolí Královny Titanie v seriálu stanice Teletoon \"Majority Rules!\" a rolí Evie v seriálu stanice CTV \"\".\n\n"}
{"id": "1327582", "url": "https://cs.wikipedia.org/wiki?curid=1327582", "title": "Brokopondo (přehradní nádrž)", "text": "Brokopondo (přehradní nádrž)\n\nPřehradní nádrž Brokopondo (nizozemsky \"Brokopondostuwmeer\") je umělá vodní nádrž vzniklá přehrazením řeky Surinam. Nachází se ve vnitrozemí Surinamu, ve stejnojmenném distriktu Brokopondo. V minulosti se používal i název Prof. dr. ir. W.J. van Blommesteinmeer na počest hlavního projektanta stavby – Willema Johana van Blommesteina. Hlavním důvodem vybudování tohoto vodního díla byla výroba elektrické energie nutné při zpracování bauxitu a výrobě hliníku firmou Suralco (dceřiná firma americké společnosti Alcoa) ve městě Paranam. V současnosti především zásobuje hlavní město elektřinou.\n\nVýstavba hráze probíhala mezi roky 1961 a 1965. Centrální část hráze, ve které jsou umístěna potrubí k turbínám a bezpečnostní přeliv, je z železobetonu, zbývající část hráze je zemní sypaná. Rozměry tělesa hráze jsou: délka 1913 m, výška 54 m. Instalovaný výkon vodní elektrárny je 180 MW (6 Kaplanových turbín o výkonu 30 MW). Kromě hlavní hráze vznikly i boční hráze zabraňující úniku vody.\n\nPlocha vodní hladiny nádrže je proměnlivá v rozmezí od 1 350 km² do 1 560 km² v závislosti na přítoku vody, přibližný objem zadržené vody je 20 miliard m³. Před napuštěním nebyly z prostoru zátopy odstraněny stromy, proto na mnohých místech vyčnívají nad hladinu kmeny stromů, což komplikuje vodní dopravu a rybolov pomocí sítí.\n"}
{"id": "1327585", "url": "https://cs.wikipedia.org/wiki?curid=1327585", "title": "Sbor Církve adventistů sedmého dne Praha-Strašnice", "text": "Sbor Církve adventistů sedmého dne Praha-Strašnice\n\nSbor Církve adventistů sedmého dne Praha-Strašnice sídlí v nevelké náboženská budově zvané též Bét-El v ulici Vilová č. 512/26, v Praze 10-Strašnicích. Na téže adrese kromě sboru Adventistů sedmého dne sídlí také první sbor Apoštolské církve a farnost Evangelické církve metodistické.\n\nKořeny strašnického sboru CASD sahají do roku 1948, kdy sbor vznikl nově jako součást bohosloveckého semináře Církve adventistů sedmého dne v Praze 4-Krči.\n\nV letech 1952–1956 byla činnost církve komunistickou mocí zakázána, a členové byli nuceni scházet se v utajení v domácích podmínkách. Činnost církve byla obnovena roku 1956 a do konce 70. let se sbor scházel v Praze 4–Podolí, kde se konaly bohoslužby. Na několik měsíců našel sbor útočiště v Praze 5-Smíchově v kostele církve Československé husitské, poté krátce působil opět v Krči, než našel své trvalé místo v modlitebně Církve metodistů Bét-El ve strašnické Vilové ulici v Praze 10-Strašnicích. Ta zde má také svou farnost, pod niž spadá např. Misijní stanice Evangelické církve metodistické v Jablonném v Podještědí.\n\nNejvětšího nárůstu poštu členů a nových zájemců o duchovní záležitosti církve nastal po sametové revoluci roce 1989. V roce 2017 byl počet tvalých členů přibližně 80.\n\nBohoslužby se zde konají o sobotách od 9:30 hodin.\n\nStrašnický sbor Apoštolské církve evangelické vznikl v roce 1964, tedy v témže roce jako církev samotná a je prvním z pěti pražských a 45 českých sborů Apoštolské církve. \n"}
{"id": "1327586", "url": "https://cs.wikipedia.org/wiki?curid=1327586", "title": "Stráňany", "text": "Stráňany\n\nStráňany (do roku 1948 \"Folvark\") jsou obec na Slovensku v okrese Stará Ľubovňa v Prešovském kraji na úpatí Pienin na hranicích s Polskem. V obci k roku 2019 žilo 195 obyvatel. Stráňany se nacházejí na půli cesty mezi Starou Ľubovňou a Červeným Klášterem. \n\nV obci je řeckokatolický chrám Ochrany Přesvaté Bohorodičky (po rekonstrukci střechy). Stráňany jsou turistickým východiskem do Pienin a Belianských Tater. První písemná zmínka pochází z roku 1343. Obyvatelé se zabývali hlavně zemědělstvím, drátenictvím a prací v lesích.\n\nStráňany mají autobusové spojení do Staré Ľubovňu, Spišské Staré Vsi, Prešova a Košic. Nejbližší železniční stanice se nachází v Staré Ľubovni.\n\n"}
{"id": "1327590", "url": "https://cs.wikipedia.org/wiki?curid=1327590", "title": "Josef Kunt", "text": "Josef Kunt\n\nJosef Kunt (1904 – 1982) byl československý meziválečný šermíř, později šermířský trenér a činovník. Byl celý život spjat s plzeňským sportovním šermem. Je považován za nejvýznamnějšího plzeňského šermíře všech dob. Šermovat začal v roce 1927. \n\nVýborně ovládal všechny tři zbraně – šavli, fleret i kord, s kterým dosáhl svých nejlepších úspěchů. V roce 1932 vyhrál v Praze turnaj nezvítězivších a od té doby se začíná jeho jméno objevovat na čestných místech mezi vítězi různých soutěží. Zúčastnil se pěti světových šampionátů. \n\nNa olympijských hrách v Berlíně 1936 zajistil kordovému mužstvu ČSR vítězství nad tehdy velmi obávaným Maďarskem 9:7, když porazil všechny členy soupeřova družstva. V soutěži jednotlivců skončil v prvním kole. \n\nReprezentační kariéru ukončil v roce 1937, kdy dovršil na domácím šampionátu v Plzni svou sérii tří mistrovských titulů v řadě.\n\n\n"}
{"id": "1327593", "url": "https://cs.wikipedia.org/wiki?curid=1327593", "title": "Franková", "text": "Franková\n\nPříjmení Franková nosí více osobností:\n\n\n\n"}
{"id": "1327594", "url": "https://cs.wikipedia.org/wiki?curid=1327594", "title": "Malostonský záliv", "text": "Malostonský záliv\n\nMalostonský záliv (chorvatsky Malostonski zaljev) se nachází na konci Neretvanského kanálu na chorvatském pobřeží Jaderského moře. Ústí do něj řeka Neretva. Odděluje poloostrov Pelješac od chorvatské pevniny. Do Malostonského zálivu vystupuje také koridor Bosny a Hercegoviny s městem Neum.\n\nZáliv je dlouhý 28 km, v nejširší části je široký 6,1 km. Vzhledem k různému množství poloostrovů a ostrovů činí délka břežní čáry Malostonského zálivu okolo 100 km. V samotném zálivu se nachází několik dalších menších zálivu, mezi které patří např. neumský (který odděluje od zbytku Malostonského zálivu poloostrov Klek), Uvala Bistrina, Uvala Kuta, Uvala Miševac a Uvala Sige.\n\nNejvyšší hloubka moře je zde 29 m, většina zálivu je hluboká ale okolo dvaceti metrů. Vzhledem k ústí řeky Neretvy je zde nižší salinita vody; její míra se mění v souvislosti s množství vody, která přiteče z řeky Neretvy a dalších okolních řek. Vliv sladké vody na chování vody v zálivu klesá se vzdáleností od otevřeného moře.\n\nNa severozápadní straně ohraničuje konec zálivu linie mezi obcemi Sreser a Duba Stonska, na jihovýchodě se záliv táhne až k obci Mali Ston, podle níž získal svůj název. V zálivu se nachází několik ostrovů, Goljak, Srednjak, Galičak, Dubovac, Lovorikovac, Pučenjak, Geravac, Tajan, Maslinovac, Gubavac, Kokošar a Klještac.\n\nOkolo zálivu se nachází řada obcí. Jedinými městy na břehu zálivu jsou Neum a Ston. Zálivem prochází také námořní hranice mezi Chorvatskem a Bosnou a Hercegovinou. Vymezení této hranice bylo v 90. letech 20. století předmětem sporu mezi oběma státy.\n\nKlima zálivu je středomořské. Jsou zde mírné zimy a suchá léta. Během deštivých měsíců je zdejší úhrn srážek třikrát vyšší než při suchých měsících. Během těch zde nenaprší měsíčně více než 40 mm vody. Roční úhrn srážek zde činí 1316 mm. Vítr vane většinou ze severu, severovýchodu a severozápadu. Teplota moře se pohybuje (u Neumu) od 13 °C v lednu až po 28 °C v červenci a srpnu.\n\nV zálivu se chovají ústřice, a to již od dob existence Římské říše. Jejich chov je doložen písemnými dokumenty ale až z 16. a 17. století. Chová se zde rovněž i slávka středomořská. Klidné a mělké moře zde vytvořilo podmínky pro jedno z nejlepších míst pro jejich chov na území Chorvatska. V 80. letech 20. století zde záliv vyprodukoval okolo dvou milionů ústřic a 3000 tun slávek, což představovalo okolo 60 % chorvatské produkce. Během chorvatské války za nezávislost byla zařízení na chov ústřic značně poškozena.\n\nV současné době je záliv chráněn od roku 1983 jako přírodní rezervace Pod ochranu spadá 4821 ha vodní plochy.\n\nNa západní části má být záliv přemostěn tzv. Pelješackým mostem. V obdobném směru se dnes nachází trajekt mezi obcemi Trpanj a Ploče.\n"}
{"id": "1327597", "url": "https://cs.wikipedia.org/wiki?curid=1327597", "title": "Misakové", "text": "Misakové\n\nMisakové, známí též pod názvem Guambiano, jsou indiánský kmen, žijící v horách Kolumbie, především v departementu Cauca. Jejich počet dosahuje necelých 30 000 osob, žijí především v horách na východ od města Silvia. Jsou převážně zemědělci, pěstují brambory, maniok, kukuřici, zeleninu, kávu i cukrovou třtinu, chovají dobytek a prasata. Tradiční obydlí z nepálené hlíny má oválný půdorys s ohništěm uprostřed a dveřmi orientovanými na východ. Tradiční oblečení, které Misakové dosud běžně nosí, zahrnuje u mužů modrou suknici podobnou sarongu a tmavou tuniku, u žen je barevnost obrácená. Oděv mužů a žen se liší i tvarem klobouku. Od počátku 20. století u nich probíhá katolická misie, ale přesto si dochovali šamanistické náboženství i tradiční patrilineární rodový systém. Jejich jazyk, patřící mezi barbakoanské jazyky z jazykové rodiny čibča, je dosud velmi málo znám. Hovoří jim asi 21 000 osob. Misaky a jejich kulturou se zabývá mladá česká antropoložka Lucie Vinšová.\n"}
{"id": "1327598", "url": "https://cs.wikipedia.org/wiki?curid=1327598", "title": "Marina City", "text": "Marina City\n\nMarina City jsou dva mrakodrapy v Chicagu, nachází se v nich parkoviště, komerční prostory a byty. Oba byly dokončeny v roce 1968, zabírají téměř celý blok u ulice State Street na severním břehu Chicago River poblíž čtvrti Chicago Loop. Dvě budovy mají tvar kukuřičného klasu, jsou vysoké 179 metrů a mají 65 pater. Na úrovni řeky ke komplexu přiléhá malá marina pro rekreační lodě. Architektem byl Bertrand Goldberg, jednalo se o první budovu v USA postavenou s věžovými jeřáby.\n\n"}
{"id": "1327599", "url": "https://cs.wikipedia.org/wiki?curid=1327599", "title": "Tunka (rozcestník)", "text": "Tunka (rozcestník)\n\nTunka, ve slovenštině sud na víno, nebo kapustu, může znamenat:\n\n\n\n"}
{"id": "1327600", "url": "https://cs.wikipedia.org/wiki?curid=1327600", "title": "Kaple Panny Marie (Chomutov)", "text": "Kaple Panny Marie (Chomutov)\n\nKaple Panny Marie (též \"Vinohradská kaple\") je římskokatolická kaple v Mostecké ulici v Chomutově. Postavena byla na konci sedmnáctého století z pozůstalosti městských radních umučených švédskými vojáky v Annabergu. Je chráněna jako kulturní památka ČR.\n\nNa konci třicetileté války, v letech 1645–1648, ve městě opakovaně tábořily oddíly švédské i císařské armády. Měšťané museli ubytované vojáky živit a navíc jim platit vysoké kontribuce. Švédští vojáci v té době odvedli dva městské radní, punčocháře Michaela Kreisigera a řezníka Schnabela, do svého tábora u saského Annabergu. Za jejich propuštění údajně požadovali výkupné ve výši 1 500 tolarů, které však zchudlé město nedokázalo uhradit. Oba radní proto byli umučeni. Z peněz získaných prodejem jejich pozůstalosti byla roku 1697 (nebo 1692) postavena vinohradská kaple a sousoší \"Sejmutí z kříže.\"\n\nKaple má obdélný půdorys a bohatě členěné průčelí se segmentovým štítem. Na vrcholu štítu stojí socha archanděla Michaela. Další sochy svatého Josefa a svatého Jana Nepomuckého, které se ztratily po druhé světové válce, stávaly na hlavicích polosloupů po stranách průčelí. Nad vchodem se nachází kartuše s vyobrazením punčochy a dvojice seker, které byly znaky cechů unesených radních. V klenutém interiéru s výklenky v bočních zdech se dochoval původní oltář, kropenka a pokladnička.\n\nKaple ve druhé polovině dvacátého století chátrala. Významná rekonstrukce proběhla v roce 2015 a opravy interiéru byly provedeny v roce 2017.\n\nU kaple stávalo památkově chráněné sousoší \"Piety\" z roku 1725, které bylo v roce 1977 přesunuto ke hřbitovu v Horní Vsi.\n"}
{"id": "1327601", "url": "https://cs.wikipedia.org/wiki?curid=1327601", "title": "Kaple svatého Dismase", "text": "Kaple svatého Dismase\n\nKaple svatého Dismase může být:\n\n\n"}
{"id": "1327603", "url": "https://cs.wikipedia.org/wiki?curid=1327603", "title": "Mistrovství světa ve vodním slalomu 1993", "text": "Mistrovství světa ve vodním slalomu 1993\n\nMistrovství světa ve vodním slalomu 1993 se uskutečnilo ve italském Mezzanu pod záštitou Mezinárodní kanoistické federace. Jednalo se o 23. mistrovství světa ve vodním slalomu.\n"}
{"id": "1327604", "url": "https://cs.wikipedia.org/wiki?curid=1327604", "title": "Bitva na Neretvě", "text": "Bitva na Neretvě\n\nBitva na Neretvě, známá též i pod německým kódovým označením Fall Weiss, v jugoslávské historiografii též i pod názvem Čtvrtá nepřátelská ofenziva, byla bitva mezi jugoslávskými partyzány a německou armádou, podpořenou o vojenské oddíly fašistického Chorvatska, okupovaného Srbska a fašistické Itálie. \n\nRozsáhlá ofenziva, která probíhala v oblasti dnešní Hercegoviny od ledna do dubna 1943 měla za cíl zničení partyzánského vojska a partyzánské nemocnice. Vojska Osy, které čítalo okolo 150 000 lidí, uskutečnilo útok na mnohem méně početné a do značné míry vyčerpané řady jugoslávských partyzánů, mezi nimiž bylo mnoho raněných. Bitva skončila úspěchem partyzánů.\n\nVojenská operace německé armády měla tří fáze, které měly probíhat postupně:\n\n\nNa území dnešního Chorvatska, Bosny a Hercegoviny a Srbska se nacházelo v uvedené době na 700 000 německých a italských vojáků, dále pak i ustašovců, četniků a chorvatských domobranců. Původně se očekávalo, že vojska Osy nasadí do boje 90 000 lidí a hlavní jádro útočné skupiny bude tvořit německá armáda, přesněji 7. divize SS Prinz Eugen. Vzdušnou podporu mělo zajistit 150 letadel. Partyzáni měli k dispozici 1. chorvatský korpus s 16 000 lidmi, 1. bosenský korpus s 11 500 lidmi a Hlavní operační skupinu s 14 500 lidmi. Celkem mohli na boj vyčlenit 42 000 vojáků. V případě potřeby mohla řeku Sávu na území Bosny a Hercegoviny překročit i 4. slavonská divize, nebo mohla vykonávat záškodnické akce na území východního Chorvatska s cílem dislokovat některé německé vojsko mimo hlavní bojiště. \n\nBoje začaly dne 20. ledna a v prvních okamžicích byl postup německých, italských a chorvatských vojsk značný. Aby Tito zabránil prohře, navrhl zahájení bojových operací i na územích, kde zatím útok vojsk Osy neprobíhal. Přesun však byl složitý, neboť německý úder vyhnal řadu lidí z jejich obydlí na útěk, takže důležité komunikace byly přeplněné uprchlíky. \n\nPoté, co skončily boje na území západní Bosny, se stáhli jugoslávští partyzáni na východ a jih Bosny. Dne 15. února 1943 obsadili partyzáni několik měst v údolí řeky Neretvy a porazily místní italskou divizi Murde. (jižní Bosna byla, ač formálně součást Nezávislého státu Chorvatsko, okupována italskými vojsky a v italské operační zóně). Porážka této divize vytvořila mezeru v liniích Osy a partyzáni mohli pokračovat do údolí Neretvy. Na přelomu února a března partyzáni zahájili útok v blízkosti města Gornji Vakuf. Cílem ofenzivy bylo zabránit německým vojákům v cestě Bosnou na jih, kde by mohli posílit zesláblé italské jednotky. Boje o město trvaly dva dny. \n\nNejtvrdší boje vypukly na začátku března. \n\nPartyzánům se podařilo zajmout německého majora Arthura Streckera, jako prvního vysoce postaveného zástupce německé armády. Dne 4. března nařídilo partyzánské vrchní velení zničení čtyř mostů přes Neretvu, což bylo následně i vykonáno. Partyzáni následně začali budovat jeden most pontonový. V té době bylo nezbytné přesunout i 3500 raněných z partyzánské nemocnice. V kaňonu řeky Neretvy tak musel být postup partyzánů zpomalen. Ve dnech 6. až 7. března byl uskutečněn přechod řeky. Proti partyzánům bylo připraveno četnické vojsko v počtu 11-20 tisíc lidí. Četnici, kteří na rozdíl od Němců nebyli vyčerpání zdlouhavým bojem, však nebyli schopni partyzány zastavit a jejich oddíly byly mezi 14. a 23. březnem tvrdě poraženy. Závěrečná část bitvy je známá také pod názvem \"Bitva o raněné\" (srbochorvatsky \"Bitva za ranjenike\").\n\nPro jugoslávský komunistický režim představovala tato bitva jeden ze symbolů odporu země proti fašistické okupaci. V roce 1969 byl natočen historický film o událostech bitvy. \n\n"}
{"id": "1327606", "url": "https://cs.wikipedia.org/wiki?curid=1327606", "title": "China Open 2017", "text": "China Open 2017\n\nChina Open 2017 byl společný tenisový turnaj mužského okruhu ATP World Tour a ženského okruhu WTA Tour, hraný v Národním tenisovém centru na otevřených dvorcích s tvrdým povrchem DecoTurf. Probíhal mezi 1. až 9. říjnem 2017 v čínské metropoli Pekingu jako devatenáctý ročník mužského a dvacátý první ročník ženského turnaje.\n\nMužská polovina se řadila do čtvrté nejvyšší kategorie okruhu ATP World Tour 500 a její dotace činila 4 089 265 dolarů. Ženská část měla rozpočet 7 027 063 dolarů, a po Grand Slamu a Turnaji mistryň, byla součástí třetí nejvyšší úrovně okruhu WTA Premier Mandatory.\n\nNejvýše nasazenými hráči v singlových soutěžích se stali španělské světové jedničky Rafael Nadal a Garbiñe Muguruzaová. Posledním přímým účastníkem v mužské dvouhře byl gruzínský 60. hráč žebříčku Nikoloz Basilašvili a v ženské části pak americká tenistka Shelby Rogersová.\n\nŠestou sezónní a sedmdesátou pátou kariérní singlovou trofej na okruhu ATP Tour vyhrála španělská světová jednička Rafael Nadal.Páté turnajové vítězství z dvouhry okruhu WTA Tour a druhé v řadě vybojovala Francouzka Caroline Garciaová, jíž bodový zisk poprvé v kariéře posunul do elitní světové desítky žebříčku WTA na 9. místo. Osmý titul z mužského deblu si odvezl finsko-australský pár Henri Kontinen a John Peers, jenž navýšil aktivní finálovou bilanci na 8–1. Devátou společnou trofej z ženské čtyřhry si připsal nejlepší světový tchajwansko-švýcarský pár Čan Jung-žan a Martina Hingisová, jehož členky prodloužily sérii neporazitelnosti na osmnáct utkání. \n\nNásledující hráčí obdrželi divokou kartu do hlavní soutěže:\n\nNásledující hráč obdržel zvláštní výjimku:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár postoupil z kvalifikace:\n\nNásledující hráčky obdržely divokou kartu do hlavní soutěže:\n\nNásledující hráčka uplatnila do hlavní soutěže žebříčkovou ochranu:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do čtyřhry z pozice náhradníka:\n\n\n\n\n\n"}
{"id": "1327607", "url": "https://cs.wikipedia.org/wiki?curid=1327607", "title": "Mistrovství světa ve vodním slalomu 1995", "text": "Mistrovství světa ve vodním slalomu 1995\n\nMistrovství světa ve vodním slalomu 1995 se uskutečnilo ve britském Nottinghamu pod záštitou Mezinárodní kanoistické federace. Jednalo se o 24. mistrovství světa ve vodním slalomu.\n"}
{"id": "1327608", "url": "https://cs.wikipedia.org/wiki?curid=1327608", "title": "To (film, 2017)", "text": "To (film, 2017)\n\nTo (v anglickém originále It) je hororový film z roku 2017, natočený podle stejnojmenného románu Stephena Kinga. Režie filmu se ujal argentinský režisér Andy Muschietti. Scénář napsali Chase Palmer, Cary Joji Fukunaga a Gary Dauberman. Jde o jeden ze dvou filmů vyprávějící příběh sedmi dětí z amerického městečka Derry, které se stanou obětmi démonického klauna Pennywise, jenž ztělesňuje jejich vnitřní démony. \n\n\"To\" mělo premiéru v Los Angeles 5. září 2017. Po vydání lámal kasovní rekordy a s celosvětovými tržbami 700,4 milionů dolarů jej dělá nejvýdělečnějším hororem všech dob, čímž překonal i Vymítače ďábla s celkovými tržbami 441 milionů dolarů. Kromě kasovního úspěchu získal film také pozitivní kritiky a to především za herecké výkony, režii, hudbu a celkový vizuál. Mnoho kritiků jej označilo jako jednu z nejlepších filmových adaptací Stephena Kinga. Sám autor byl z filmu nadšený.\n\nSequel \"To Kapitola 2\" má naplánovanou premiéru na 6. září 2019.\n\n"}
{"id": "1327609", "url": "https://cs.wikipedia.org/wiki?curid=1327609", "title": "Anson Mount", "text": "Anson Mount\n\nAnson Adams Mount IV (* 25. února 1973, Arlington Heights, Illinois) je americký herec. Proslavil se rolí ve westernovém dramatickém seriálu \"Hell on Wheels\", rolí Jima Steeleho v seriálu stanice NBC \"Usvědčeni,\" rolí Blacka Bolta v seriálu \"Inhumens\" a rolí kapitána Christophera Pika v seriálu \"\".\n\nMount se narodil v Mount Prospect v Illinois a vyrostl ve White Bluffu v Tennessee. Jeho matka Nancy Smith hrála profesionálně golf. Jeho otec Adam Adams Mount II patřil k původním editorům magazínu \"Playboy\". Má staršího bratra Ansona Adamse III a dvě sestry Kristin a Elizabeth z otcova prvního manželství. Navštěvoval střední školu Dickson County High School v Dicksonu v Tennessee a The University of the South a Kolumbijskou univerzitu.\n\n"}
{"id": "1327612", "url": "https://cs.wikipedia.org/wiki?curid=1327612", "title": "Mistrovství světa ve vodním slalomu 1997", "text": "Mistrovství světa ve vodním slalomu 1997\n\nMistrovství světa ve vodním slalomu 1997 se uskutečnilo v brazilském Três Coroas pod záštitou Mezinárodní kanoistické federace. Jednalo se o 25. mistrovství světa ve vodním slalomu.\n"}
{"id": "1327614", "url": "https://cs.wikipedia.org/wiki?curid=1327614", "title": "Angolská kwanza", "text": "Angolská kwanza\n\nAngolská kwanza je platidlem tohoto afrického státu od roku 1977. Její ISO 4217 kód je AOA. Jedna setina této měny se nazývá „cêntimo“. \n\nDo oběhu se kwanza dostala v roce 1977, kdy nahradila dosud používané angolské escudo ve směnném poměru \"1 escudo = 1 kwanza\". Až do získání nezávislosti (1975) bylo angolské escudo pevně navázáno na portugalské escudo v poměru 1:1. Zároveň i ostatní bývalé portugalské kolonie v Africe měly za své měny escudos (mosambické, svatotomášské, kapverdské, guinejské). Od roku 1977 se v Angole platilo celkem čtyřmi různými měnami zvanými „kwanza“: \n\n\nBěžně používané bankovky mají nominální hodnot 50, 100, 200, 500, 1000, 2000, 5000 kwanz. Na jejich aversní straně všech bankovek jsou v profilu vyobrazeni významní angolští státníci António Agostinho Neto a José Eduardo dos Santos. Nejrozšířenější mince jsou v hodnotách 5, 10, 20 kwanz.\n"}
{"id": "1327621", "url": "https://cs.wikipedia.org/wiki?curid=1327621", "title": "Argument hyperbolického kosinu", "text": "Argument hyperbolického kosinu\n\nArgument hyperbolického kosinu je hyperbolometrická funkce. Značí se formula_1.\n\nArgument hyperbolického kosinu je definován jako funkce inverzní k hyperbolickému kosinu definovanému na intervalu \nformula_2. Platí formula_3.\n\n\n\n\n\n\n\n"}
{"id": "1327626", "url": "https://cs.wikipedia.org/wiki?curid=1327626", "title": "Alexander Megos", "text": "Alexander Megos\n\nAlexander Megos (* 12. srpna 1993, Erlangen) je německý reprezentant ve sportovním lezení, který jako první na světě přelezl cestu klasifikace 9a stylem OS. Vicemistr Evropy v boulderingu, juniorský vicemistr světa v lezení na obtížnost, vítěz Německého poháru a trojnásobný juniorský mistr Německa.\n\nMezinárodních závodů IFSC se účastnil v letech 2008-2012 a poté od roku 2017 již jako dospělý. Závodům ve sportovním lezení se věnuje také jeho sestra Alina Megos.\n\n\n\n"}
{"id": "1327630", "url": "https://cs.wikipedia.org/wiki?curid=1327630", "title": "Argument hyperbolického sinu", "text": "Argument hyperbolického sinu\n\nArgument hyperbolického sinu je hyperbolometrická funkce. Značí se formula_1.\n\nArgument hyperbolického sinu je definován jako funkce inverzní k hyperbolickému sinu definovanému na množině všech reálných čísel. Platí formula_2.\n\n\n\n\n\n\n\n"}
{"id": "1327632", "url": "https://cs.wikipedia.org/wiki?curid=1327632", "title": "Famechon (Pas-de-Calais)", "text": "Famechon (Pas-de-Calais)\n\nFamechon je francouzská obec v departementu Pas-de-Calais v regionu Hauts-de-France. V roce 2014 zde žilo 116 obyvatel.\n\nObec leží u hranic departementu Pas-de-Calais s departementem Somme.\n\nSousední obce jsou: Authie (Somme), Pas-en-Artois, Orville (Pas-de-Calais), Pommera, Thièvres a Thièvres (Somme).\n\n\"Počet obyvatel\"\n\n"}
{"id": "1327633", "url": "https://cs.wikipedia.org/wiki?curid=1327633", "title": "Famechon", "text": "Famechon\n\nFamechon je název dvou obcí ve Francii:\n\n"}
{"id": "1327635", "url": "https://cs.wikipedia.org/wiki?curid=1327635", "title": "China Open 2017 – ženská dvouhra", "text": "China Open 2017 – ženská dvouhra\n\nŽenská dvouhra China Open 2017 probíhala v první polovině října 2017. Do singlové soutěže pekingského tenisového turnaje nastoupilo šedesát hráček. Z dvoukolové kvalifikace prošlo do hlavní soutěže osm tenistek. Obhájkyní titulu byla polská světová třináctka Agnieszka Radwańská, jíž ve třetím kole vyřadila Ruska Darja Kasatkinová.\n\nSemifinalistky z wuchanského turnaje Wuhan Open 2017, hraného v týdnu předcházejícím pekingské události – Ashleigh Bartyová, Caroline Garciaová a Jeļena Ostapenková, obdržely volný los do druhého kola. Maria Sakkariová měla hrát v kvalifikaci, ale z důvodu semifinálové účasti ve Wuhanu se odhlásila.\n\nČtyři nejvýše nasazené Garbiñe Muguruzaová, Simona Halepová, Elina Svitolinová a Karolína Plíšková vstoupily do turnaje jako soupeřky o post světové jedničky. Muguruzaová by nejvyšší post jistě udržela, pokud by hrála ve finále, ale o tuto jistotu přišla prohrou v prvním kole, kdy skrečovala ve druhé sadě Barboře Strýcové. Svitolinová musela zvítězit, aby získala šanci vystřídat Muguruzaovou na pozici světové jedničky, ale po více jak tříhodinové bitvě podlehla Francouzce Caroline Garciaové. Rovněž Plíšková potřebovala vyhrát titul, ale ve třetím kole podlehla Soraně Cîrsteaové. Svou šanci tak využila Halepová, která se díky postupu do finále jako první Rumunka poprvé v kariéře posunula do čela světového žebříčku.\n\nVítězkou se stala nenasazená 23letá Francouzka Caroline Garciaová, jež ve finále zdolala 26letou rumunskou světovou dvojku Simonu Halepovou po dvousetovém průběhu 6–4 a 7–6. V probíhající sezóně si připsala druhé turnajové vítězství, když o týden dříve zvítězila na Wuhan Open. Celkově se jednalo o její pátý singlový titul na okruhu WTA Tour a vůbec první z druhé nejvyšší kategorie Premier Mandatory. Bodový zisk z uplynulých dvou týdnů (900+1000) Garciaovou poprvé v kariéře posunul do elitní světové desítky žebříčku WTA, když 9. října 2017 figurovala na 9. místě. Šňůru neporazitelnosti navýšila na jedenáct utkání a na posledním osmém postupovém místě pro Turnaj mistryň vystřídala Kontaovou, která se pro zisk letenky do Singapuru musela pokusit v polovině října postoupit minimálně do finále v Moskvě. \n\nČtyři semifinalistky z wuchanského turnaje Wuhan Open 2017 obdržely volný los do druhého kola.\n"}
{"id": "1327636", "url": "https://cs.wikipedia.org/wiki?curid=1327636", "title": "548 (číslo)", "text": "548 (číslo)\n\nPět set čtyřicet osm je přirozené číslo. Římskými číslicemi se zapisuje DXLVIII a řeckými číslicemi φμη. Následuje po čísle pět set čtyřicet sedm a předchází číslu pět set čtyřicet devět.\n\n548 je:\n\n"}
{"id": "1327637", "url": "https://cs.wikipedia.org/wiki?curid=1327637", "title": "549 (číslo)", "text": "549 (číslo)\n\nPět set čtyřicet devět je přirozené číslo. Římskými číslicemi se zapisuje DXLIX nebo DIL a řeckými číslicemi φμθ. Následuje po čísle pět set čtyřicet osm a předchází číslu pět set padesát.\n\n549 je:\n\n"}
{"id": "1327638", "url": "https://cs.wikipedia.org/wiki?curid=1327638", "title": "550 (číslo)", "text": "550 (číslo)\n\nPět set padesát je přirozené číslo. Římskými číslicemi se zapisuje DL a řeckými číslicemi φν. Následuje po čísle pět set čtyřicet devět a předchází číslu pět set padesát jedna.\n\n550 je:\n\n"}
{"id": "1327639", "url": "https://cs.wikipedia.org/wiki?curid=1327639", "title": "Couin", "text": "Couin\n\nCouin je francouzská obec v departementu Pas-de-Calais v regionu Hauts-de-France. V roce 2014 zde žilo 106 obyvatel.\n\nObec leží u hranic departementu Pas-de-Calais s departementem Somme.\n\nSousední obce jsou: Bus-lès-Artois (Somme), Coigneux (Somme), Hénu, Pas-en-Artois, Saint-Léger-lès-Authie (Somme) a Souastre.\n\n\"Počet obyvatel\"\n\n"}
{"id": "1327641", "url": "https://cs.wikipedia.org/wiki?curid=1327641", "title": "Dave East", "text": "Dave East\n\nDavid Brewster, Jr. (* 3. červen 1988, New York), spíše známý jako Dave East, je americký rapper. V červnu 2016 se objevil na titulní stránce a v článku časopisu XXL \"Freshman Class 2016\".\n\n\n"}
{"id": "1327643", "url": "https://cs.wikipedia.org/wiki?curid=1327643", "title": "Mistrovství světa ve vodním slalomu 1999", "text": "Mistrovství světa ve vodním slalomu 1999\n\nMistrovství světa ve vodním slalomu 1999 se uskutečnilo v španělském La Seu d'Urgell pod záštitou Mezinárodní kanoistické federace. Jednalo se o 26. mistrovství světa ve vodním slalomu.\n"}
{"id": "1327645", "url": "https://cs.wikipedia.org/wiki?curid=1327645", "title": "Mistrovství světa ve vodním slalomu 2002", "text": "Mistrovství světa ve vodním slalomu 2002\n\nMistrovství světa ve vodním slalomu 2002 se uskutečnilo v francouzském Bourg-Saint-Maurice pod záštitou Mezinárodní kanoistické federace. Jednalo se o 27. mistrovství světa ve vodním slalomu.\n"}
{"id": "1327647", "url": "https://cs.wikipedia.org/wiki?curid=1327647", "title": "Mistrovství světa ve vodním slalomu 2003", "text": "Mistrovství světa ve vodním slalomu 2003\n\nMistrovství světa ve vodním slalomu 2003 se uskutečnilo ve německém Augsburgu pod záštitou Mezinárodní kanoistické federace. Jednalo se o 28. mistrovství světa ve vodním slalomu.\n"}
{"id": "1327649", "url": "https://cs.wikipedia.org/wiki?curid=1327649", "title": "Quirine Lemoineová", "text": "Quirine Lemoineová\n\nQuirine Lemoineová (* 25. prosince 1991 Woerden, Utrecht) je nizozemská profesionální tenistka hrající levou rukou. Ve své dosavadní kariéře na okruhu WTA Tour vyhrála jeden deblový turnaj. V rámci okruhu ITF získala do října 2017 patnáct titulů ve dvouhře a sedmnáct ve čtyřhře.\n\nNa žebříčku WTA byla ve dvouhře nejvýše klasifikována v červenci 2017 na 137. místě a ve čtyřhře pak v srpnu téhož roku na 116. místě.\n\nV nizozemském fedcupovém týmu neodehrála do roku 2018 žádné utkání.\n\nV rámci hlavních soutěží událostí okruhu ITF debutovala v červnu 2007, když na turnaji v nizozemské Bredě s dotací 10 tisíc dolarů nastoupila s krajankou Anne Luijpenovou do čtyřhry, aby skončily ve čtvrtfinále. Dvouhru si poprvé zahrála o rok později v červnu 2008 na alkmaarské události, z níž ji v první fázi vyřadila Němka Anna-Lena Grönefeldová. Premiérový singlový titul v této úrovni tenisu vybojovala v dubnu 2011 na antalyjském turnaji s rozpočtem deset tisíc dolarů. V závěrečném duelu přehrála Bulharku Isabellu Šinikovovou.\n\nV singlu i deblu okruhu WTA Tour debutovala na červencovém Brasil Tennis Cup 2015 ve Florianópolisu. Po postupu z kvalifikace v úvodním kole dvouhry nestačila na Češku Terezu Martincovou po nezvládnutých koncovkách. Do soutěže čtyřhry zasáhla v páru se Švédkou Susanne Celikovou, aby dohrály také v první fázi.\n\nPremiérový titul na okruhu WTA Tour vybojovala na antukovém Swedish Open 2017 v Bastadu, když ve finále deblové soutěže s krajankou Arantxou Rusovou zdolaly argentinsko-české turnajové čtyřky Maríi Irigoyenovou s Barborou Krejčíkovou až v rozhodujícím supertiebreaku. V pozápasovém rozhovoru na dvorci uvedla, že se obě vítězky znají a hrají spolu již od deseti let.\n\nDebut v hlavní soutěži nejvyšší grandslamové kategorie zaznamenala v ženském singlu French Open 2017 po zvládnuté tříkolové kvalifikaci. V ní na její raketě postupně vypadly Makedonka Lina Gjorcheská, šestá nasazená Tchajwanka Čang Kchaj-čen a deblová partnerka Arantxa Rusová. V úvodním kole dvouhry pak nenašla recept na Američanku CiCi Bellisovou po třísetovém průběhu.\n\n"}
{"id": "1327656", "url": "https://cs.wikipedia.org/wiki?curid=1327656", "title": "Mistrovství světa ve vodním slalomu 2005", "text": "Mistrovství světa ve vodním slalomu 2005\n\nMistrovství světa ve vodním slalomu 2005 se uskutečnilo ve australském Penrithu pod záštitou Mezinárodní kanoistické federace. Jednalo se o 29. mistrovství světa ve vodním slalomu.\n"}
{"id": "1327660", "url": "https://cs.wikipedia.org/wiki?curid=1327660", "title": "Erik II. Pomořanský", "text": "Erik II. Pomořanský\n\nErik II. tzv. Lienzerem (nar. kolem 1418–1425 nebo později – 5. července 1474 Wolgast) byl syn Vratislava IX. a Sofie, vévoda z velehošťského a sjednoceného knížectví (země: velehošťská, bardowska a rugijska), to je vévoda pomořanský.\n\nByl nejstarším synem vévody Vratislava IX. Erik II. spolu s mladším bratrem Vratislavem X. převzal po smrti vévody v roce 1457 moc ve Velehošťském knížectví. Jako manžel Sofie kněžny słupské (jediné manželství dvou členů rodu v historii dynastie Greifenů) byl nástupcem Erika VII. Pomořanského, sesazeného krále Dánska, Švédska a Norska. Erik II. ve Słupském knížectví začal vládnout až poté, co Velehošťské knížectví předal bratrovi.\n\nErik II v roce 1460 měl v krátkodobý vojenský konflikt s Каzimírem IV Jagelonským o okupovaná pohraniční města. Konflikt byl ukončen v roce 1461 díky prostřednictví kněžny Sofie.<nowiki>[2]</nowiki> V roce 1462 získal území, která obsadil  řád německých rytířů, zemi lęborsko-bytowskou, kterou vzápětí dostal od polského krále jako léno. Po smrti Ottona III. v roce 1464, posledního knížete štětínské linie, převzal spolu s bratrem jeho území a nedopustil jeho úplné převzetí Brandenburky <nowiki>[2]</nowiki>. Od této doby byl ve válečném stavu s Brandenburským markrabstvím. V roce 1468 (přes to, že byla uzavřena smlouva v Myśliborzi o dva roky dříve) ztratil ve prospěch Brandenburského markrabství území od Wkrzańskou s Garzem po Štětín a území mezi Оdrou a Tywou až po Banie a Gryfino.\n\nPokus o ukončení konfliktu v roce 1469 se nezdařil, k vůli rezignaci Каzimíra IV Jagellonského z role arbitra. V roce 1472 v důsledku nátlaku císaře Friedricha III – část území štětínského knížectví, která zůstala v držení Erika II., byla považována za braniborské léno.\n\nErik II. zemřel během moru 5. července 1474 ve Wolgastu. Byl pohřben v cisterciáckém klášteře v Eldeně.\n\nVe staré odborné literatuře existuje názor o dvojím manželství Erika II. První manželkou byla pravděpodobně Margarita, dcera Jindřicha II., vévody z meklemburska na Stargardě, která zemřela před obřadní hostinou. Moderní genealogie odmítá tento pohled a přiklání se k uznání Margarity, jako snoubenky. Podle ověřených pramenů byla Sofie dcerou Bohuslava IX. (kníže stargardzký a słupský) a Marie mazowěcké. Bylo to jediné manželství dvou členů v historii rodu Greifenů: společný předek manželů byl kníže słupsko-wołogoski Warcisław IV. a Erik II. byl jeho potomek v páté generaci (páté koleno), a Sophie ve čtvrté generaci. Z jejich svazu se odvozují všichni pozdější představitelé dynastie. Eric II a Žofie měli několik dětí:\n\n\n\n"}
{"id": "1327661", "url": "https://cs.wikipedia.org/wiki?curid=1327661", "title": "Mistrovství světa ve vodním slalomu 2006", "text": "Mistrovství světa ve vodním slalomu 2006\n\nMistrovství světa ve vodním slalomu 2006 se uskutečnilo ve české Praze pod záštitou Mezinárodní kanoistické federace. Jednalo se o 30. mistrovství světa ve vodním slalomu.\n"}
{"id": "1327675", "url": "https://cs.wikipedia.org/wiki?curid=1327675", "title": "Čitra", "text": "Čitra\n\nČitra je komorní opera o jednom dějství českého skladatele Jiřího Bárty na námět stejnojmenného lyrického dramatu indického básníka Rabíndranátha Thákura v překladu Věry Klímové. \n\nJedná se o jedinou operu Jiřího Bárty, který se k tomuto žánru obrátil až ve zralém věku. Jako námět si zvolil Thákurovo lyrické drama, protože si „nechtěl vybrat dílo podobné soudobým autorům a v \"Čitře\" se mu zalíbila poetičnost příběhu, symbolika a indická filozofie“ (D. Plšková). Podle Ivety Šedové v něm skladatel usiloval o to, aby „obrátil pozornost posluchačů od všudypřítomného násilí k pozitivnějším hodnotám pravdy a dobra“.\n\nOpera \"Čitra\" měla premiéru 11. března 1995 v Komorní opeře Janáčkovy akademie múzických umění v Brně. Byla kombinována s pásmem z tzv. hanáckých oper 18. století pod názvem \"Píseň o císaři Josefovi II.\"\n\nHra zpracovává příběh Čitrángadá a Ardžuny z eposu \"Mahábhárata\". Začíná rozhovorem Čitry s Madanou, bohem lásky, a Vasantou, bohem jara a věčného mládí. Ti se ptají Čitry, kdo je a čím se trápí, na což ona odpovídá, že je dcerou krále Manípuru a byla vychována jako chlapec, protože její otec neměl žádného mužského dědice. Stala se velkou válečnicí a hrdinkou, přestože se narodila jako žena, ale neměla nikdy příležitost žít skutečně jako žena ani naučit se, jak používat ženské svody. Čitra vysvětluje, že se na lovu v lese setkala s hrdinným válečníkem Ardžujou. I když o něm Čitra ví, že složil několik přísah, včetně přísahy dvanáctiletého celibátu, okamžitě se do něj zamilovala. Nazítří se ho pokusila vyhledat a sdělit mu své city, ale Ardžuna ji odmítl s poukazem na svou přísahu. Čitra prosí oba bohy, aby jí dali jeden den dokonalé krásy, aby mohla Ardžunu získat a prožít s ním byť i jen jednu noc lásky. Dojati jejími prosbami jí Madana a Vasanta darují ne jen jeden den, ale celý rok, aby ho mohla strávit s Ardžunou.\n\nV následující scéně Ardžuna přemítá o dokonalé kráse, kterou spatřil. Čitra, ona kráska, o které sní, vstupuje a Ardžuna se s ní ihned dává do hovoru. Chce vědět, co hledá, a Čitra na to stydlivě odpovídá, že hledá muže svých tužeb. Po delším hovoru nakonec Čitra přiznává, že hledá jeho, cáž přiměje Ardžunu vzdát se své přísahy cudnosti. Čitra zjišťuje, že namísto štěstí ji Ardžunova slova činí velmi nešťastnou, protože Ardžuna nepodléhá její pravé bytosti, a varuje ho, aby nenabízel své srdce iluzi.\n\nPozději téhož dne Čitra přizná Madanovi a Vasantovi, že Ardžunu odmítla, protože se zamiloval do něčeho, co považovala za svůj falešný obraz. Oba bohové ji kárají, protože jí jen dali to, oč je prosila. Čitra odpovídá, že přes jejich dar považuje dokonalou krásu za něco odlišného od sebe sama, a že i kdyby se s Adržunou milovali, nebyla by to skutečně ona, koho by miloval, ale jen její krása. Vasanta radí Čitře, aby šla za Ardžunou a strávila s ním rok. Na jeho konci bude Ardžuna schopen obejmout skutečnou Čitru, až kouzlo dokonalé krásy pomine. Čitra tak učiní, ale po celý rok strávený s Ardžunou je přesvědčena, že jeho láska s uplynutím tohoto roku pomine. Uplyne mnoho času a Ardžuna začíná být neklidný a chce znovu vyjíždět na lov. Začíná se také Čitry vyptávat na její minulost a na to, zda ji doma čeká někdo, komu chybí. Čitra mu tvrdí, že nemá řádnou minulost a že je pomíjivá jako kapka rosy, což Ardžunu rozruší. Když se rok blíží ke konci, žádá Čitra oba bohy, aby učinili její poslední noc nejkrásnější, a oni jí to přislíbí.\n\nAvšak zhruba v tutéž dobu slyší Ardžuna vyprávění o bojovné princezně Čitře a začíná přemítat o to, jaká musí být. Čitra, jež Ardžunovi nikdy neřekla své jméno, ho ujišťuje, že by si Čitry nikdy nevšiml, kdyby prošel kolem ní, a snaží se ho nasměrovat na lůžko. Ardžuna však odmítá a říká, že podle zpráv od vesničanů je Marípur obléhán. Čitra ho ujišťuje, že město je dobře chráněno, ale nic tím nezmůže. Ardžuna myslí jen na neznámou princeznu, načež se ho Čitra hořce ptá, zda by ji miloval více, kdyby byla jako ta princezna Čitra, kterou tak obdivuje. Ardžuna odpoví, že ona stále své skutečné já uchovávala tajemstvím, a proto ji nikdy nedokázal milovat tak, jak by mohl, a že jeho láska k ní je „neúplná“; chtěl by poznat její „podstatu, nezahalenou prostou pravdu duše“. Čitru to rozruší a Ardžuna se snaží ji utěšit.\n\nHra končí tím, že Čitra konečně přizná Ardžunovi, že ona je ta princezna, o níž hovořil, a že si na bozích vyprosila krásu, aby jej získala. Přiznává, že není dokonalou kráskou, ale pokud by ji vzal, jaká je, zůstala by s ním navždy. Požádá proto bohy, aby její krásu sejmuli. Čitra Ardžunovi také sdělí, že očekává jeho syna. Ardžuna se z novinky raduje a oba teprve teď cítí úplné štěstí.\n\n (obsah dramatu)\n"}
{"id": "1327678", "url": "https://cs.wikipedia.org/wiki?curid=1327678", "title": "Argument hyperbolického tangens", "text": "Argument hyperbolického tangens\n\nArgument hyperbolického tangens je hyperbolometrická funkce. Značí se formula_1.\n\nArgument hyperbolického tangens je definován jako funkce inverzní k hyperbolickému tangens. Platí formula_2.\n\n\n\n\n\n\n\n\nformula_9\n\nformula_10\n"}
{"id": "1327680", "url": "https://cs.wikipedia.org/wiki?curid=1327680", "title": "Ťiang Sin-jü", "text": "Ťiang Sin-jü\n\nŤiang Sin-jü, (* 3. března 1999), je čínská profesionální tenistka. Ve své dosavadní kariéře na okruhu WTA Tour vyhrála jeden deblový turnaj. V rámci okruhu ITF získala do října 2017 šest titulů ve čtyřhře.\n\nNa žebříčku WTA byla ve dvouhře nejvýše klasifikována v květnu 2017 na 561. místě a ve čtyřhře pak v září téhož roku na 91. místě.\n\nV čínském fedcupovém týmu neodehrála do roku 2018 žádné utkání.\n\nV rámci hlavních soutěží událostí okruhu ITF debutovala v březnu 2015, když na turnaj v čínském Ťiang-menu s dotací 10 tisíc dolarů obdržela divokou kartu. V úvodním kole podlehla Britce Isabelle Wallaceové. Ve čtyřhře pak s Tchang Čchien-chue postoupily do finále, z něhož odešly poraženy. První trofej v této úrovni tenisu vybojovala v červenci 2016 na jüsijském turnaji s rozpočtem dvacet pět tisíc dolarů. Ve finále deblové soutěže opět v páru s Tchangovou přehrály čínskou dvojici Kaj Ao a Kuo Šan-šan.\n\nPremiérový titul na okruhu WTA Tour vybojovala v osmnácti letech na červencovém Jiangxi Open 2017 v čínském Nan-čchangu, když do ženské čtyřhry nastoupila s krajankou Tchang Čchien-chue. Jednalo se o její vůbec první start na túře WTA. Ve finále zdolaly rusko-australské turnajové čtyřky Allu Kudrjavcevovou s Arinou Rodionovovou po dvousetovém průběhu. Do semifinále se s Tchanovou probojovaly na zářijovém Guangzhou International Women's Open 2017 v Kantonu, kde je zastavily pozdější šampionky Elise Mertensová s Demi Schuursovou.\n\n"}
{"id": "1327687", "url": "https://cs.wikipedia.org/wiki?curid=1327687", "title": "Létavka obecná", "text": "Létavka obecná\n\nLétavka obecná, známá také jako šíronožka banánová (\"Polypedates leucomystax\", syn. \"Hyla leucomystax\" a \"Rhacophorus leucomystax\"), je žába náležící do čeledi létavkovití (Rhacophoridae) a rodu \"Polypedates\". Popsal ji Johann Ludwig Christian Gravenhorst roku 1829. Systematika ještě není plně objasněna; pod tento druh totiž mohou spadat i jiné, nepopsané, druhy.\nAreál výskytu létavky obecné zahrnuje jižní a jihovýchodní Asii, obývá například Malajsii, Indonésii (ostrovy Bali, Jáva, Borneo a další, vyskytuje se také na ostrovních Filipínách), Kambodžu, Vietnam, Laos, osídlila celý severovýchod Indie, dostala se až do Číny či Nepálu, vysazena potom byla do Japonska. Co se týče přirozeného prostředí, létavka obecná je přizpůsobivá, lze ji najít jak v lesích, tak v blízkosti lidského osídlení, a to až do nadmořské výšky 1 500 m.\nJedná se o malý až středně velký druh žáby, velký okolo 4 až 7,5 cm. U druhu je vyvinut pohlavní dimorfismus, samičky jsou se svými zhruba osmi centimetry délky větší než pěticentimetroví samci. Tělo je štíhlé, středně velká hlava zakočena špičatým čenichem. Zbarvení je hnědé, se vzorkováním. To se liší na základě geografické polohy, a může být jak skvrnité (Jáva), tak pruhované (Borneo, zdejší jedinci mají čtyři pruhy) nebo mohou žáby vzor postrádat (Bali).\n\nLétavka obecná je aktivní během noci. Rozmnožování tohoto druhu probíhá v sušších částech areálu výskytu na začátku období dešťů, jinde i celoročně. Samci svým kvákáním lákají samice, aby mohlo dojít ke spáření. Pářit se mohou i celou noc. Vajíčka (samice jich může naklást 100 až 400) jsou uložena do pěnovitého hnízda nad vodní hladinu. Tato adaptace jim poskytuje vlhké prostředí a chrání před potenciálními predátory. Z vajíček se v ochranném obalu vyvinou pulci, kteří dopadnou do vody a jejich vývoj zde pokračuje. Přeměna na dospělce nastane asi za 49 dní.\nKvůli velké a stabilní populaci Mezinárodní svaz ochrany přírody považuje druh za málo dotčený, přestože by některé populace mohlo ohrozit používání chemických přípravků na hubení plevele či lapání žab pro obchod se zvířaty. Úmluva o mezinárodním obchodu s ohroženými druhy volně žijících živočichů a rostlin jej létavku obecnou nehodnotí.\n"}
{"id": "1327690", "url": "https://cs.wikipedia.org/wiki?curid=1327690", "title": "Lentas", "text": "Lentas\n\nLentas (řecky ) je malá vesnice na jižním pobřeží Kréty. Náleží k regionální jednotce Iraklio a v jejím rámci do obce Gortyn. Rozkládá se na místě antického přístavu Lebena, ve své době proslulého chrámem boha Asklépia. V roce 2011 měla vesnice 80 obyvatel.\n\nPočátky osídlení na území dnešního Lentasu spadají do období neolitu. Na vrchu Leontas byla objevena keramika z této doby. Raně mínojské sídliště z období přibližně 2600–2000 př. n. l. se nacházelo na návrší Anginaropapouro zhruba půl kilometru severně od dnešní vesnice. Tomuto sídlišti patřily bohatě vybavené komorové hroby, vykopané v nedalekých lokalitách Papoura, Yerokambos a Zervou.\n\nOd konce 3. století se Kréta stala provincií Byzantské říše. S tím přišlo na ostrov křesťanství, které začalo vytlačovat původní náboženství. V důsledku toho přestala plnit své poslání i svatyně v Lentasu. Na přelomu 5. a 6. století ji nahradila trojlodní bazilika s nartexem, postavená poblíž. Její rozměry činily 26 x 14,5 m. Na stavbu se použil materiál ze zrušeného Asklepiova chrámu. Z kostela se dochoval pozitiv půdorysu a části sloupů a architektonických článků. Doba zániku baziliky není známa, pravděpodobně se tak stalo mezi lety 828–961, kdy Krétu ovládli Arabové. V prostoru zničené baziliky byl ve 14. nebo 15. století postaven kostelík sv. Jana Evangelisty, který se dochoval do dnešních časů. V roce 1586 zakreslil podobu zbytků chrámu Onorio Belli, který putoval po Krétě a pořizoval plánky antických památek. Už tehdy byla Lebena zpustošena a opuštěna.\n\n Současná vesnice odvozuje svůj název od mohutné skály v podobě lva (Λέντας = řecky lev), která uzavírá záliv na západě. Když v roce 1865 navštívil místo anglický geolog Thomas Spratt, bylo místo stále ještě pusté. V letech 1900, 1910 a 1912–1913 zde prováděli archeologický výzkum Italové Frederico Halbherr a Luigi Pernier.\n\nPo první světové válce byla vybudována silnice spojující Lentas s centrální krétskou planinou Messara, což umožnilo vznik nového osídlení. Nicméně ještě v roce 1928 stály na pobřeží jen dva domy. Lentas se začal rozrůstat až počátkem 70. let s rozvojem turistiky. Oblast Lentasu byla oblíbeným místem pobytu hippies. Turistika je – kromě zemědělství – jediným zdrojem obživy místních. Většina majitelů zdejších taveren a ubytovacích zařízení má trvalá bydliště ve vnitrozemí a v Lentasu pobývají jen během turistické sezóny. Do obce zajíždí dvakrát denně školní autobus.\n\n\n"}
{"id": "1327691", "url": "https://cs.wikipedia.org/wiki?curid=1327691", "title": "Tchang Čchien-chuej", "text": "Tchang Čchien-chuej\n\nTchang Čchien-chuej, (* 10. září 2000 Čcheng-tu), je čínská profesionální tenistka. Ve své dosavadní kariéře na okruhu WTA Tour vyhrála jeden deblový turnaj. V rámci okruhu ITF získala do října 2017 pět titulů ve čtyřhře.\n\nNa žebříčku WTA byla ve dvouhře nejvýše klasifikována v srpnu 2017 na 669. místě a ve čtyřhře pak v červenci téhož roku na 128. místě.\n\nV čínském fedcupovém týmu neodehrála do roku 2018 žádné utkání.\n\nV rámci hlavních soutěží událostí okruhu ITF debutovala v březnu 2015, když na turnaj v čínském Ťiang-menu s dotací 10 tisíc dolarů obdržela divokou kartu. V úvodním kole podlehla krajance Kuo Šan-šan. Ve čtyřhře pak s Ťiang Sin-jü postoupily do finále, z něhož odešly poraženy. První trofej v této úrovni tenisu vybojovala v červenci 2016 na jüsijském turnaji s rozpočtem dvacet pět tisíc dolarů. Ve finále deblové soutěže opět v páru s Ťiangovou přehrály čínskou dvojici Kaj Ao a Kuo Šan-šan.\n\nV kvalifikacích okruhu WTA Tour debutovala na lednovém Shenzhen Open 2017 probíhajícím v Šen-čenu. Na úvod kvalifikace podlehla rumunské tenistce Aně Bogdanové.\n\nPremiérový titul na okruhu WTA Tour vybojovala v šestnácti letech na červencovém Jiangxi Open 2017 v čínském Nan-čchangu, když do ženské čtyřhry nastoupila s krajankou Ťiang Sin-jü. Jednalo se o její první start v hlavní soutěži túry WTA. Ve finále zdolaly rusko-australské turnajové čtyřky Allu Kudrjavcevovou s Arinou Rodionovovou po dvousetovém průběhu. Do semifinále se s Ťiangovou probojovaly na zářijovém Guangzhou International Women's Open 2017 v Kantonu, kde je zastavily pozdější šampionky Elise Mertensová s Demi Schuursovou.\n\n"}
{"id": "1327692", "url": "https://cs.wikipedia.org/wiki?curid=1327692", "title": "Špión (film)", "text": "Špión (film)\n\nŠpion (v anglickém originále Spy) je americká akční komedie z roku 2015. Režísérem byl Paul Feig. Pro 20th Century Fox film vyprodukovali Peter Chernin, Jenne Topping, Feig a Jessie Henderson. Hlavní role hrají Melissa McCarthy, Jason Statham, Rose Byrne, Jude Law, Miranda Hart, Bobby Cannavale a Allison Janney. Film byl nominován na cenu Zlatý glóbus – za nejlepší komedii či muzikál a za nejlepší ženský herecký výkon.\n\n\nFilm vydělal 110,8 milionů dolarů v Severní Americe a 124,8 milionů dolarů v ostatních oblastech, celkově tak vydělal 235,6 milionů dolarů po celém světě. Rozpočet filmu činil 65 milionů dolarů. Za první víkend docílil druhé nejvyšší návštěvnosti, kdy vydělal 29 milionů dolarů.\n\nNa recenzní stránce Rotten Tomatoes získal z 234 započtených recenzí 94 procent s průměrným ratingem 7,2 bodů z deseti. Na serveru Metacritic snímek získal z 40 recenzí 75 bodů ze sta. Na Česko-Slovenské filmové databázi snímek získal 68 procent.\n"}
{"id": "1327695", "url": "https://cs.wikipedia.org/wiki?curid=1327695", "title": "Argument hyperbolického kotangens", "text": "Argument hyperbolického kotangens\n\nArgument hyperbolického kotangens je hyperbolometrická funkce. Značí se formula_1 nebo formula_2.\n\nArgument hyperbolického kotangens je definován jako funkce inverzní k hyperbolickému kotangens. Platí formula_3.\n\n\n\n\n\n\n\n\nformula_10\n\nformula_11\n"}
{"id": "1327697", "url": "https://cs.wikipedia.org/wiki?curid=1327697", "title": "Ragtime (rozcestník)", "text": "Ragtime (rozcestník)\n\nRagtime může být:\n\n"}
{"id": "1327698", "url": "https://cs.wikipedia.org/wiki?curid=1327698", "title": "Yahyo Imamov", "text": "Yahyo Imamov\n\nYahyo Imamov (* 24. prosince 1989) je uzbecký zápasník–judista a kurašista.\n\nPřipravuje se v Termizu v klubu Surxon. Vedle juda reprezentuje Uzbekistán v příbuzném sportu kuraši. V uzbecké judistické reprezentaci se pohybuje od roku 2011 v polostřední váze do 81 kg. V roce 2012 se kvalifikoval na olympijské hry v Londýně, kde v úvodním kole nestačil na pozdějšího vítěze Korejce Kim Če-poma. V roce 2016 se kvalifikoval na olympijské hry v Riu, ale v uzbecké nominaci dostal přednost Shahzodbek Sobirov.\n\n\n\n\n"}
{"id": "1327712", "url": "https://cs.wikipedia.org/wiki?curid=1327712", "title": "Mistrovství světa ve vodním slalomu 2007", "text": "Mistrovství světa ve vodním slalomu 2007\n\nMistrovství světa ve vodním slalomu 2007 se uskutečnilo ve brazilském Foz do Iguaçu pod záštitou Mezinárodní kanoistické federace. Jednalo se o 31. mistrovství světa ve vodním slalomu.\n"}
{"id": "1327715", "url": "https://cs.wikipedia.org/wiki?curid=1327715", "title": "Repentless", "text": "Repentless\n\nRepentless (Bezbožní) je v pořadí dvanácté studiové album americké thrashmetalové skupiny Slayer. Vyšlo 11. září 2015 pod vydavatelstvím Nuclear Blast a bylo produkováno Terrym Datem. Je to jediné studiové album bez kytaristy Hannemana, který zemřel v roce 2013. Byl nahrazen Garym Holtem ze skupiny Exodus a za bicí se vrátil Paul Bostaph. Reakce na toto album byly rozporuplné, avšak za první týden se prodalo více jak 49 000 kopii. V americkém žebříčku se album dostalo na 4. místo. Celkově se \"Repentless\" prodalo jen v Americe více jak 80 000 kopií.\n\nVšechny písně napsal Kerry King, pokud není uvedeno jinak.\n\n"}
{"id": "1327717", "url": "https://cs.wikipedia.org/wiki?curid=1327717", "title": "Torre Eurosky", "text": "Torre Eurosky\n\nTorre Eurosky je s 155 metry nejvyšší budovou italského hlavního města, Říma. Zároveň se jedná o nejvyšší obytnou budovu v zemi (v roce 2017). Byla navrhnutá architektem Francem Purini. Výstavba probíhala mezi roky 2010 až 2012.\n"}
{"id": "1327726", "url": "https://cs.wikipedia.org/wiki?curid=1327726", "title": "Oleg Protopopov", "text": "Oleg Protopopov\n\nOleg Alexejevič Protopopov, rusky: \"Оле́г Алексе́евич Протопо́пов\", (* 16. července 1932 Leningrad, Sovětský svaz) je ruský krasobruslař, který dvakrát získal olympijské zlato v krasobruslení sportovních dvojic. Se svou manželkou Ljudmilou Bělousovovou zvítězil na zimních olympijských hrách v Innsbrucku v roce 1964 a znovu o čtyři roky později na ZOH v Grenoblu.\n\nManželé se také stali čtyřnásobnými mistry světa a Evropy, ze světových šampionátů měli dále tři stříbrné a jednu bronzovou medaili. Na mistrovství Evropy byli ještě čtyřikrát druzí.\n\nV roce 1979 emigrovali ze Sovětského svazu do Švýcarska. Usadili se v Grindelwaldu a v roce 1995 získali švýcarské občanství.\n\nLjudmila Bělousovová zemřela v roce 2017 ve věku 81 let.\n"}
{"id": "1327727", "url": "https://cs.wikipedia.org/wiki?curid=1327727", "title": "Mistrovství světa ve vodním slalomu 2009", "text": "Mistrovství světa ve vodním slalomu 2009\n\nMistrovství světa ve vodním slalomu 2009 se uskutečnilo v španělském La Seu d'Urgell pod záštitou Mezinárodní kanoistické federace. Jednalo se o 32. mistrovství světa ve vodním slalomu.\n"}
{"id": "1327731", "url": "https://cs.wikipedia.org/wiki?curid=1327731", "title": "Protopopov", "text": "Protopopov\n\nPříjmení Protopopov nese více různých osobností:\n\n"}
{"id": "1327732", "url": "https://cs.wikipedia.org/wiki?curid=1327732", "title": "Pharo", "text": "Pharo\n\nPharo je open source implementace objektově orientovaného programovacího jazyka a prostředí Smalltalk. Pharo nabízí funkcionalitu „živého“ (live) programování, které programátorovi umožňuje za běhu manipulovat objekty, provádět update prostředí na novou verzi a také dynamickou rekompilaci kódu. „Živé“ programovací prostředí je jádrem systému a nedílnou součástí filosofie Smalltalku. Libovolný prvek prostředí je možné upravit přímo z prostředí samotného, včetně trvalé změny zdrojových kódů.\n\nPodobně jako ostatní Smalltalk systémy, i Pharo pracuje s konceptem takzvané \"image\" - obrazu paměti, který se ukládá při vypnutí prostředí a zase načítá při jeho zapnutí. Jednotlivé programátorské úpravy tak zůstávají zachovány a vytváří kontinuální systém. Zdrojové kódy jsou uchovávany v rámci \"image\" jako skupina propojených objektů programovacího jazyka. Pharo však umí zdrojové kódy také importovat pomocí interního správce balíčků, či pomocí importu kódu ze Smalltalkovských repozitářů formátu Metacello, či v novějších verzích komponentou Iceberg i z (a do) klasických Git repozitářů.\n\nPharo vychází z opensource Smalltalk implementace Squeak, na rozdíl od něj se ale snaží cílit spíš na vážnější použití. Komunita je také aktivnější co do vývoje novějších verzí a publikování knih a návodů.\n"}
{"id": "1327734", "url": "https://cs.wikipedia.org/wiki?curid=1327734", "title": "Escudo de Veraguas", "text": "Escudo de Veraguas\n\nIsla Escudo de Veraguas je ostrov v Karibském moři ležící 17 km od pobřeží Panamy, patří k provincii Bocas del Toro. Má rozlohu 4,3 km² a je bez stálého lidského osídlení, nachází se však na něm několik chýší, které příležitostně obývají rybáři z domorodého etnika Ngöbe-Buglé. Ostrov objevil v roce 1502 Kryštof Kolumbus, krátce před smrtí ho navštívil Francis Drake.\n\nOstrov vznikl při vzestupu mořské hladiny na konci poslední doby ledové a díky své izolovanosti je přírodovědným unikátem. Je lemován korálovým útesem, při pobřeží roste kořenovník obecný, vnitrozemí vyplňuje deštný prales a močály. Severní břeh ostrova lemují písečné pláže, na jihu se z moře vypínají příkré útesy porostlé bujnou vegetací, v nichž příliv vyhlodal četné jeskyně. Ostrov je jediným místem na světě, kde žije kriticky ohrožený obyvatel mangrovů lenochod trpasličí. Zdejší faunu tvoří také netopýr \"Dermanura incomitata\", vampýr dlouhojazyčný, vačice Derbyho, koro zemní, kolibřík rezavoocasý, pralesnička drobná a endemický mločík ostrovní.\n\n"}
{"id": "1327736", "url": "https://cs.wikipedia.org/wiki?curid=1327736", "title": "Sound of White Noise", "text": "Sound of White Noise\n\nSound of White Noise je šesté řadové album kapely Anthrax. Kapela na něm přešla z thrash metalu na alternativní metal. Album bylo vydáno 25. května 1993 vydavatelstvím Elektra Records. Jedná se o první album, které nazpíval John Bush, když v roce 1992 z Anthraxu odešel Joey Belladonna, dále v roce 1995 odešel ze skupiny i kytarista Dan Spitz.\n\n\n"}
{"id": "1327739", "url": "https://cs.wikipedia.org/wiki?curid=1327739", "title": "Self (programovací jazyk)", "text": "Self (programovací jazyk)\n\nSelf je objektově orientovaný programovací jazyk, prostředí a virtuální stroj postavený kolem konceptu prototypů. Self nabízí funkcionalitu „živého“ (live) programování, které programátorovi umožňuje za běhu přímo graficky manipulovat objekty, upravovat prostředí samotné, dynamicky rekompilovat kód a také z prostředí samotného měnit část zdrojových kódů napsaných v Selfu.\n\nPodobně jako v jazycích smalltalkovského typu je Self postavený kolem konceptu \"obrazů paměti\". Ten je načten po spuštění a obsahuje v sobě jak celé grafické rozhraní a vývojové prostředí, tak i všechna uživatelsky vytvořená data. Při vypnutí je tento obraz paměti tvořený z propojených objektů uložen do souboru na disku. Jednotlivé uživatelské úkony tak zůstávají zachovány a vytvářejí kontinuální systém.\n\nPrvní verze jazyka byla navržena v roce 1986 Davidem Ungarem a Randallem B. Smithem v Xeroxu PARC, odkud vzešel mimo jiné i Smalltalk, Ethernet, laserové tiskárny a také dnešní koncept grafického uživatelského rozhraní.\n\nVývoj poté pokračoval od roku 1987 na Standfordské univerzitě v teamu Craig Chambers, Urs Hölzle, Ole Agesen, Elgin Lee, Bay-Wei Chang, a David Ungar. V té době byly vytvořeny první verze kompilátoru a také grafického rozhraní postaveného na frameworku Morphic.\n\nV roce 1991 byl vývoj přenesen pod Sun Microsystems, kde bylo vydáno několik verzí až po prominentní verzi 4.0 v roce 1995. Také tehdy probíhaly práce na jednom z prvních JIT (Just In Time) kompilátorů, díky kterým se povedlo Self optimalizovat do té míry, že dosahoval výkonu přibližně poloviny optimalizovaného kódu C. V té době byl také v Selfu implementován interpreter Smalltalku běžící rychleji než tehdejší kompilované verze.\n\nPoté se Sun rozhodl Self dále nepodporovat a místo toho se dál věnovat Javě. To byl pro aktivní vývoj Selfu na dlouhá léta konec, na druhou stranu však došlo k přesunu vývoje pod komunitu a změnu licencování na otevřenou licenci. V roce 2010 vyšla verze 4.4, která jako první oficiálně nativně podporovala Linux. Poslední verze je 2017.1 vydaná v květnu roku 2017.\n\n\n"}
{"id": "1327740", "url": "https://cs.wikipedia.org/wiki?curid=1327740", "title": "Tým SEAL", "text": "Tým SEAL\n\nTým SEAL (v anglickém originále SEAL Team) je americký dramatický televizní seriál, pocházející od tvůrce Benjamina Cavella. Vysílá jej stanice CBS od 27. září 2017. Seriál sleduje elitní jednotku příslušníků Navy SEALs, které hrají David Boreanaz, Max Thieriot, Jessica Paré, Neil Brown Jr., A. J. Buckley a Toni Trucks. Pilotní díl byl objednán stanicí CBS v lednu roku 2017 a první řadu objednala v květnu. 12. října 2017 bylo oznámeno, že první řada dostane 22 dílů. Dne 27. března 2018 bylo oznámeno, že seriál získal druhou řadu. Ta měla premiéru dne 3. října 2018.\n\nDne 9. května 2019 byla stanicí CBS objednána třetí řada, která bude mít premiéru dne 2. října 2019.\n\n\n\n"}
{"id": "1327741", "url": "https://cs.wikipedia.org/wiki?curid=1327741", "title": "Hotel Hilton Praha", "text": "Hotel Hilton Praha\n\nHilton Prague (původně hotel Atrium Praha) je největší hotel v Česku na Praze 8 v Karlíně nacházející se na Rohanském nábřeží u řeky Vltavy. Má 791 pokojů, 11 pater a nabízí m² konferenčních prostor s největším konferenčím sálem pro 1500 lidí. Nachází se zde také restaurace a bar v posledním patře. Vlastníkem a provozovatelem hotelu je společnost Quinn Hotels Praha, a.s. Do řetězce Hilton patří také nedaleký, necelý kilometr vzdálený Hotel Hilton Staré Město (Old Town) nacházející se u Masarykova nádraží. \n\nHotel byl postaven v roce 1989, navrhli jej architekti Stanislav Franc, Vladimír Fencl a Jan Nováček. Jmenoval se \"hotel Atrium Praha\" podle rozsáhlého skleněného atria, které se v jeho středu nachází. V roce 1991 stavbu převzal řetězec Hilton. Byli zde ubytováni američtí prezidenti Bill Clinton, George W. Bush a Barack Obama. Od roku 2004 bylo do hotelu v rekonstrukcích investováno přes 1,4 miliardy korun. V roce 2014 byl hotel k prodeji, nebyl ale nalezen zájemce. \n\n"}
{"id": "1327744", "url": "https://cs.wikipedia.org/wiki?curid=1327744", "title": "Jan Bukovský", "text": "Jan Bukovský\n\nJan Bukovský (* 25. června 1930, Mladá Boleslav) je český historik architektury, konzervátor Státní památkové péče a bývalý akademický pracovník VUT v Brně. Proslul zejména svými pracemi o kartuziánských klášterech.\n\nVystudoval architekturu na někdejší Fakultě architektury a pozemního stavitelství na ČVUT v Praze.\n\nPůsobil od roku 1953 na Ústavu dějin architektury, později jako odborný asistent na Katedře pozemního stavitelství tehdejší Fakulty architektury a pozemního stavitelství a následně na Fakultě stavební VUT v Brně v ústavu pozemního stavitelství.\n\nV roce 1965 obhájil disertační práci kandidáta věd „Loretánské kaple v Čechách a na Moravě“, která vyšla doplněna jako monografie v roce 2000. V letech 1969–1970 byl na zahraničním studijním pobytu v Athénách. V roce 1978 předložil habilitační práci na téma „Ochrana historických zřícenin, archeologických památek a celků“, kterou však nemohl obhájit, neboť se stal jako bratr emigrantky politicky nespolehlivý. V letech 1980–2000 působil jako konzervátor státní památkové péče pro město Brno. \n\nZískat další akademické hodnosti mohl až po pádu komunismu, v roce 1994 obhájil doktorskou disertaci na téma „Kartuziánská architektura v Čechách a na Moravě ve světle nových objevů“. V roce 1995 obhájil habilitační práci a byl jmenován docentem architektury. V roce 1997 byl jmenován profesorem.\n\nPodrobně se věnoval výzkumu kartuziánské architektury a byl zásadní osobou při průzkumu a obnově bývalého kartuziánského kláštera, kde dnes sídlí Fakulty informačních technologií VUT v Brně na Božetěchově ulici č. 2. Rád provázel výkladem z dějin architektury a umění autobusové zájezdy. V roce 2000 odešel do důchodu.\n\nV roce 2001 byl jmenován emeritním profesorem Fakulty stavební VUT v Brně. V roce 2004 obdržel zlatou medaili \"Signum excellentie\" u příležitosti 105 let od vzniku Fakulty stavební VUT v Brně.\n\n"}
{"id": "1327745", "url": "https://cs.wikipedia.org/wiki?curid=1327745", "title": "Smoleč", "text": "Smoleč\n\nSmoleč může být:\n\n"}
{"id": "1327748", "url": "https://cs.wikipedia.org/wiki?curid=1327748", "title": "Šternov (rozcestník)", "text": "Šternov (rozcestník)\n\nŠternov může být:\n\n"}
{"id": "1327751", "url": "https://cs.wikipedia.org/wiki?curid=1327751", "title": "Charles Winslow", "text": "Charles Winslow\n\nCharles Lyndhurst Winslow (1. srpna 1888 Queenstown – 15. září 1963 Johannesburg) byl jihoafrický tenista, dvojnásobný olympijský vítěz.\n\nHrál závodně od roku 1907, vyhrál ve dvouhře mistrovství Transvaalu 1909, mistrovství Natalu 1910 a mistrovství Jižní Afriky 1914. V roce 1912 se stali spolu s Haroldem Kitsonem finalisty čtyřhry na pařížském World Hard Court Championships. Na olympijských hrách 1912 se Winslow a Kitson utkali ve finále dvouhry, v němž vyhrál Winslow, a společně zvítězili ve čtyřhře. Po válce na olympiádě 1920 získal Winslow ve dvouhře bronzovou medaili. Ve stejném roce startoval ve Wimbledonu, kde ve dvouhře vypadl ve druhém kole a ve čtyřhře spolu s Louisem Raymondem postoupili do osmifinále. Odehrál také tři zápasy, z toho dva vítězné, za jihoafrický daviscupový tým. Hráčskou kariéru ukončil v roce 1925.\n\nJeho otec Lyndhurst Winslow i syn Paul Winslow byli úspěšnými hráči kriketu.\n\n"}
{"id": "1327753", "url": "https://cs.wikipedia.org/wiki?curid=1327753", "title": "Avebury", "text": "Avebury\n\nAvebury je neolitická památka. Jedná se o tři kamenné kruhy – henge, které se nachází v okolí stejnojmenné vesnice v anglickém hrabství Wiltshire. Památka je zapsána na seznamu světového dědictví UNESCO.\n\nÚčel stavby je nejasný. \n\nPodle radiokarbonové metody datování byly násyp a kamenné kruhy vytvořeny v letech 2 900 až 2 600 př. n. l. Lidé je využívali pravděpodobně až do roku 1 800 př. n. l. V 17. a 18. století byla památka předmětem zájmu spisovatele Johna Aubreyho, architekta Iniga Jonese a lékaře a amatérského archeologa Williama Stukeleyho. Tomu se podařilo Avebury nakreslit ještě předtím, než místní obyvatelé začali megality používat na stavbu svých domů. Mezi roky 1908 až 1922 zde probíhal rozsáhlý archeologický výzkum. Ve 30. letech 20. století zde archeolog Alexander Keiller nechal odstranit stromy a některé budovy. Dnes Avebury rozdělují domy stejnojmenné vesnice spolu se silnicí. Ve druhém desetiletí 21. století je areál hojně navštěvován turisty, kterých sem dorazí stovky tisíc ročně. Památka má velký význam i pro příznivce novopohanství.\n\nKameny jsou umístěny na násypu, který je ohraničen příkopem o délce 1,3 km a hloubce až 6 metrů. Celkově jich bylo 180. Tvořily jeden větší a dva menší kruhy, které ležely uvnitř kruhu většího. Ten byl největším megalitickým kruhem na světě. Nacházelo se v něm zhruba sto kamenů, v menších kruzích jich bylo okolo třiceti. Další megality byly vztyčeny uprostřed areálu. Největší z nich váží přes čtyřicet tun. Během několika posledních století používali místní obyvatelé kameny jako stavební materiál a tak se jich dochovala asi čtvrtina. V minulosti zde ještě ležely dvě kamenné ulice. Zbytky jedné se v Avebury nacházejí dodnes. Vedou k Overton Hillu, kde byl dříve další kamenný kruh.\n"}
{"id": "1327756", "url": "https://cs.wikipedia.org/wiki?curid=1327756", "title": "Neil Brown Jr.", "text": "Neil Brown Jr.\n\nCornelius C. „Neil“ Brown Jr. (* 19. června 1980 Orlando, Florida) je americký herec a zpěvák. Proslavil se rolí Guilerma v seriálu \"Živí mrtví\" nebo rolí Felixe v seriálu \"South Beach\". V roce 2015 si zahrál roli Dj Yella ve filmu \"Straight Outta Compton\". Od roku 2017 hraje jednu z hlavních rolí v seriálu stanice CBS \"Tým SEAL.\"\n\nBrown se objevil v televizním seriálu o bojovém umění \"W/MAC Masters\". V roce 2009 si zahrál závodníka Malika Zona ve filmu \"Rychlí a zběsilí\". V roce 2011 si zahrál roli Richarda Guerrera v akčním filmu \"Světová invaze\". V roce 2015 získal roli v životopisném filmu \"Straight Outta Compton\". Od roku 2016 do roku 2017 hrál vedlejší roli Chada v seriálu \"Nesvá\". Od roku 2017 hraje jednu z hlavních rolí v seriálu stanice CBS \"Tým SEAL\".\n\n"}
{"id": "1327766", "url": "https://cs.wikipedia.org/wiki?curid=1327766", "title": "Ukradené štěstí (Ambros)", "text": "Ukradené štěstí (Ambros)\n\nUkradené štěstí je opera o třech jednáních českého skladatele Vladimíra Ambrose na libreto Květy Zahradníkové-Krapkové podle stejnojmenné činohry ukrajinského spisovatele Ivana Franka. Poprvé ji uvedlo 19. února 1925 Národní divadlo v Brně.\n\n\"Ukradené štěstí\" je první Ambrosova opera a skladatel k ní přistoupil v době, kdy měl ještě málo kompozičních zkušeností. Libretistka pro něj zpracovala Frankovu hru podle Graciana Černušáka „celkem obratně“ (kritika v brněnské \"Rovnosti\" ho dokonce považovala za „znamenité“ a shledávala, že „svým ekonomickým uspořádáním zaručuje jevištní efekt“).\n\nO hudbě soudil recenzent \"Rovnosti\", že „spíše ilustruje než stylisuje, je však plynná a velmi charakteristická“. I Černušák se ve své recenzi domníval, že text skladatele táhl „spíše k sensačně přibarvenému ději nežli ke kresbě povah a vnitřnímu zvládnutí dramatického konfliktu, ostatně více pudového než citového“. S odstupem času pak konstatoval: „Skladatel osvědčuje tu značnou pohotovost technickou, projevuje smysl pro divadelní účinnost a uplatňuje barvitou zvukovost, ale nedospívá osobitého slohového řešení.“ Hudba \"Ukradeného štěstí\" byla v Brně shledávána výrazově závislou na Ambrosově dřívějším učiteli Leoši Janáčkovi, jak se projevil například v \"Káti Kabanové\", a to zvláště „v úmyslném primitivismu hudebního výrazu pro okamžiky největšího dramatického napětí, v motivických prvcích, ve vedení zpěvních hlasů“ (Černušák). Zejména v harmonii a instrumentaci však Ambros vychází i z francouzského impresionismu a italského verismu.\n\nBrněnské divadlo ostatně operu uvádělo v kombinaci s baletním zpracováním Janáčkových \"Valašských tanců\". Derniéra se konala již po necelých dvou měsících od premiéry – 16. dubna 1925 – a od té doby Ambrosova operní prvotina hrána nebyla.\n\nNa stejný námět napsal na sklonku 50. let 20. století operu \"Ukradené štěstí\" také ukrajinský sovětský skladatel Julij Mejtus.\n\nOdehrává se v malé podhorské vsi na Haliči.\n\n(Večer v chatě Zadorožného) V chatě rolníka Mikoly Zadorožného se sešli sousedé na besedu. Mladá hospodářova manželka Anna hostí sešlost s pomocí sousedky Nasťou Babyčovou. Obě čekají na návrat manželů z práce v lese. Babyč se vrátí dříve a s ním a Nasťou odejdou i ostatní hosté.\n\nMikola se konečně vrací a zkrvavenou tvář i oděv vysvětluje tím, že měl v lese střet se starostou. Manželé usedají k večeři. V tom se ozve zabušení na dveře chalupy a vstoupí muž v četnické uniformě. Anna a Mikola v něm s ohromením poznávají svého starého známého, Michala Hurmana, o němž se domnívali, že již dávno padl někde v Bosně. Mikola ani nevěří, že má před sebou lidskou bytost, a v Aně by se krve nedořezal. Byla totiž kdysi Michalovou snoubenkou a nyní se obává trestu za to, že porušila slib věčné věrnosti, který kdysi Michalovi dala. Hurman však dorazil do vsi pracovně a prosí o nocleh. Přitom se s podezřením vyptává hospodáře na to, kde se dnes večer zdržoval, a na původ krve na jeho oděvu. Mikola na jeho otázky odpovídá vyhýbavě a jde mu připravit lůžko.\n\nMichal zůstává s Annou sám. Nevyčítá jí, že se provdala. Ví, že to její bratři ji donutili vzít si chudého a slabošského muže, aby ji mohli připravit o dědický podíl, a rozšířili falešnou zprávu o Michalově smrti. Michal přísahá pomstu všem, kdo mu „ukradli štěstí“ – a Anna se obává, že tím myslí i Mikolu.\n\n(Proměna – Tamtéž ráno) Noc minula bez událostí a Michal za rozbřesku odešel. Mikola se chystá na pole za prací, Anna poklízí. Do chaty náhle vstupuje starosta s Hurmanem a dalšími četníky, doprovázený Babyčem. Starosta obviní Mikolu, že včera večer povraždil v krčmě na Kupině všechny židy: důkazem je Mikolův zakrvácený oděv. Michal ho zatýká, a když se Mikola brání, je odveden v poutech. Anna je na rozpacích, jak se zachovat. Cítí, že její láska k Michalovi stále trvá.\n\n(Vesnická krčma) Je svátek a v krčmě vyhrává muzika. Od zatčení Mikoly je poměr mezi Annou a Michalem veřejným tajemstvím, přesto se Anna vzpírá, když ji Michal vleče do sálu a na truc pohoršeným sousedům ji provádí kolem.\n\nTanec však netrvá dlouho a hudba i zpěv rázem umlknou, když se objeví nečekaný navrátilec, Mikola. Podařilo se mu prokázat svou nevinu. Vítá se s Annou, která se topí v rozpacích, a odvádí ji domů, následován Michalem Hurmanem.\n\n(V chalupě Zadorožného) Mikola je sice zpátky doma, ale Anna netrpělivě vyhlíží Michala, kterého navzdory svému manželskému slibu vášnivě miluje. Za chvíli se Michal objeví ve dveřích a Anna mu ihned padne do náruče. Přítomnosti Mikoly si milenci vůbec nevšímají. Mikola prosí svou ženu i Michala, aby alespoň před lidmi nevystavovali svůj poměr tak okatě najevo. Anna a Michal však Mikolovo zapřísahání a naříkání nevnímají a Michal nakonec Mikolu vyhodí z jeho vlastního domu.\n\n(Proměna – Tamtéž později) Ponížený Mikola zanedbává hospodářství a hledá útěchu v kořalce. Dnes sezval sousedy na pohoštění – na zapití svého „ztraceného štěstí“. Sousedé zvědaví na rodinnou půtku se přihrnou a jsou svědky očekávané scény, když se objeví četník Hurman s Annou. Michal se chová suverénně jako pán domu a Mikolovy hosty bez cirátů vyhodí.\n\nMikola se přece jen četníkovi vzepře: jakým že to právem vyhání jeho hosty a chová se v Zadorožného chalupě jako doma? Michal úsečně tvrdí, že mu Mikola ukradl štěstí a že si on teď jen bere zpátky to, co mu po právu náleží. Jeho slova vyprovokují Mikolu k nečekané zuřivosti a nastane rvačka, v níž mnohem slabší Mikola bere na obranu sekyru a zasáhne jí Michala do prsou. Sousedé, kteří se nevzdálili daleko, přibíhají zpět a nalézají umírajícího Michala. Ten tvrdí, že si ránu přivodil sám. Posledními silami prosí Annu a Mikolu, aby odpustili jemu i sobě navzájem a smířili se.\n"}
{"id": "1327768", "url": "https://cs.wikipedia.org/wiki?curid=1327768", "title": "Nina Stojanovićová", "text": "Nina Stojanovićová\n\nNina Stojanovićová, srbsky: Nina Stojanović/Нина Стојановић (* 30. července 1996 Bělehrad), je srbská profesionální tenistka praktikující útočný styl. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do října 2017 pět titulů ve dvouhře a sedmnáct ve čtyřhře.\n\nNa žebříčku WTA byla ve dvouhře nejvýše klasifikována v únoru 2017 na 121. místě a ve čtyřhře pak v září téhož roku na 60. místě. Trénuje ji Veljko Radojičić.\n\nV sbrském fedcupovém týmu debutovala v roce 2014 čtvrtfinálem druhé světové skupiny proti Kanadě, v němž za rozhodnutého stavu vyhrála s Jovanou Jakšićovou čtyřhru nad párem Gabriela Dabrowská a Sharon Fichmanová. Kanaďanky zvítězily 3:1 na zápasy. Do roku 2018 v soutěži nastoupila k devíti mezistátním utkáním s bilancí 1–4 ve dvouhře a 4–3 ve čtyřhře.\n\nV rámci hlavních soutěží událostí okruhu ITF debutovala v říjnu 2010, když na turnaj v srbském Pirotu s dotací 10 tisíc dolarů obdržela divokou kartu. V úvodním kole podlehla Makedonce Lině Gjorcheské. Premiérový singlový titul na této úrovni tenisu vybojovala během května 2014 v Šarm aš-Šajchu na události s rozpočtem deset tisíc dolarů. Ve finále přehrála Britku Katie Boulterovou.\n\nV singlu okruhu WTA Tour debutovala na říjnovém Tianjin Open 2016 v čínském Tchien-ťinu. Po zvládnuté kvalifikaci podlehla v úvodním kole dvouhry polské tenistce Magdě Linetteové ve dvou setech. Na druhé akci túry WTA, lednovém Shenzhen Open 2017, se probojovala přes maďarskou nasazenou pětku Tímeu Babosovou a Tunisanku Ons Jabeurovou do prvního čtvrtfinále. V něm nestačila na pozdější vítězku Kateřinu Siniakovou. S krajankou Aleksandrou Krunićovou postoupily do semifinále čtyřhry Hungarian Ladies Open 2017, kde je zdolala čtvrtá nasazená dvojice Sie Su-wej a Oxana Kalašnikovová.\n\nPremiérové finále na okruhu WTA Tour odehrála na rabatském Grand Prix SAR La Princesse Lalla Meryem 2017, když ve finále čtyřhry s Belgičankou Marynou Zanevskou odešly poraženy od maďarsko-českého páru Tímea Babosová a Andrea Hlaváčková až v supertiebreaku. Podruhé se do boje o titul podívala po boku Švýcarky Viktorije Golubicové ve čtyřhře Ladies Championship Gstaad 2017, aby nenašly recept na první nasazenou nizozemsko-švédskou dvojici Kiki Bertensová a Johanna Larssonová.\n\nV kvalifikaci nejvyšší grandslamové kategorie se poprvé objevila na US Open 2016, kde ji na úvod přehrála Belgičanka Ysaline Bonaventureová. Šňůra proher v prvních kvalifikačních kolech pokračovala na všech čtyřech grandslamech roku 2017. Debut v hlavní soutěži majoru pak zaznamenala v ženském deblu French Open 2017, když do turnaje nastoupila se Švýcarkou Xenií Knollovou. V prvním zápase je vyřadil pár Irina-Camelia Beguová a Čeng Saj-saj.\n\n"}
{"id": "1327775", "url": "https://cs.wikipedia.org/wiki?curid=1327775", "title": "551 (číslo)", "text": "551 (číslo)\n\nPět set padesát jedna je přirozené číslo. Římskými číslicemi se zapisuje DLI a řeckými číslicemi φνα. Následuje po čísle pět set padesát a předchází číslu pět set padesát dva.\n\n551 je:\n\n"}
{"id": "1327776", "url": "https://cs.wikipedia.org/wiki?curid=1327776", "title": "552 (číslo)", "text": "552 (číslo)\n\nPět set padesát dva je přirozené číslo. Římskými číslicemi se zapisuje DLII a řeckými číslicemi φνβ. Následuje po čísle pět set padesát jedna a předchází číslu pět set padesát tři.\n\n552 je:\n\n"}
{"id": "1327777", "url": "https://cs.wikipedia.org/wiki?curid=1327777", "title": "553 (číslo)", "text": "553 (číslo)\n\nPět set padesát tři je přirozené číslo. Římskými číslicemi se zapisuje DLIII a řeckými číslicemi φνγ. Následuje po čísle pět set padesát dva a předchází číslu pět set padesát čtyři.\n\n553 je:\n\n"}
{"id": "1327778", "url": "https://cs.wikipedia.org/wiki?curid=1327778", "title": "554 (číslo)", "text": "554 (číslo)\n\nPět set padesát čtyři je přirozené číslo. Římskými číslicemi se zapisuje DLIV a řeckými číslicemi φνδ. Následuje po čísle pět set padesát tři a předchází číslu pět set padesát pět.\n\n554 je:\n\n"}
{"id": "1327780", "url": "https://cs.wikipedia.org/wiki?curid=1327780", "title": "555 (číslo)", "text": "555 (číslo)\n\nPět set padesát pět je přirozené číslo. Římskými číslicemi se zapisuje DLV a řeckými číslicemi φνε. Následuje po čísle pět set padesát čtyři a předchází číslu pět set padesát šest.\n\n555 je:\n\n"}
{"id": "1327781", "url": "https://cs.wikipedia.org/wiki?curid=1327781", "title": "Elm", "text": "Elm\n\nPříjmení Elm může nést:\n\n\n"}
{"id": "1327784", "url": "https://cs.wikipedia.org/wiki?curid=1327784", "title": "Jan Palacký (kněz)", "text": "Jan Palacký (kněz)\n\nJan Palacký, SJ (* 21. prosince 1937 - 31. prosince 2018) byl český jezuitský kněz, lékař a misionář.\n\nNarodil se v rodině lékaře, která žila v Uherském Hradišti a v níž vyrůstal se třemi sourozenci. U svého otce obdivoval ochotu pomáhat trpícím. Je vzdáleným příbuzným historika Františka Palackého. \n\nDo jezuitského řádu vstoupil tajně v roce 1956. Pokusil se odejít do Rakouska, u Břeclavi byl však zadržen. Díky svému nízkému věku – bylo mu 18 let – byl odsouzen pouze na pět měsíců. O tři roky později byl však již odsouzen ke čtyřletému trestu odnětí svobody za podvracení republiky, tj. svou účast v tajném společenství v jezuitském řádu. Propuštěn byl díky amnestii již v roce 1960 po sedmi měsících věznění. \n\nPo dokončení noviciátu u jezuitů odjel do Krakova studovat filozofii, což se opět odehrávalo v tajnosti. V začátcích, kdy ho polští jezuité pokládali za provokatéra, mu velmi pomohl pozdější kardinál Stanisław Dziwisz. Do Polska pak Palacký jezdil na zkoušky a konzultace, doma přitom pracoval jako dělník.\n\nDne 21. srpna 1968 odjel na povolenou dvoutýdenní dovolenou, v zahraničí zůstal 42 let. Nejprve v Římě dokončil svá studia. Tři roky po odjezdu, v závěru roku 1971, byl v Římě vysvěcen na kněze. Díky jeho sympatiím k řeckokatolické církvi se tak stalo v byzantském ritu. Začal pak působit jako kaplan ve velké římské nemocnici, což jej přivedlo na myšlenku vystudovat medicínu. Nemocničním kaplanem zůstal deset let. \n\nV 80. letech byl pak tři roky lékařem v leprosáriích na Madagaskaru, poté rok ve Španělsku. V letech 1989 až 2004 pracoval jako kněz a zároveň lékař v misijní stanici San Francisco de Moxos v Bolívii. Poté se vrátil do Itálie. Necelé dva roky pak ještě pracoval v Albánii. \n\nOd roku 2010 byl členem jezuitské komunity v Brně.\n\n"}
{"id": "1327785", "url": "https://cs.wikipedia.org/wiki?curid=1327785", "title": "Christian W. Anemüller", "text": "Christian W. Anemüller\n\nChristian W. Anemüller, celým jménem Christian Wilhelm Anemüller (2. července 1844 – 5. ledna 1890 Drážďany) byl německý malíř. Ve své práci se soustředil především na historické a žánrové malby, portréty a vitráže. Nejprve žil a pracoval v saských Drážďanech, kde také v polovině 70. let 19. století studoval malířství na Královské akademii výtvarných umění u profesorů Theodora Grosse (1829–1891) a Ferdinanda Pauwelse (1830–1904). Mezi lety 1880 a 1882 svá díla vystavoval na akademických uměleckých výstavách v Drážďanech. V 80. letech 19. století přesídlil do Stuttgartu, kde se začal věnovat tvorbě vitráží. K jeho nejznámějším pracím patří vitráže s vyobrazením Kristova Vzkříšení pro kostel v saském Reuthu a vitráže se Snímáním Krista z kříže pro nový kostel v Heslachu (část města Stuttgart). Podle návrhu akademického malíře Augusta Frinda (1852–1924) zpracoval vitráže pro ojedinělou Dittrichovu hrobku v severočeské Krásné Lípě.\n\n"}
{"id": "1327786", "url": "https://cs.wikipedia.org/wiki?curid=1327786", "title": "Dynamitka Bohnice", "text": "Dynamitka Bohnice\n\nDynamitka v Bohnicích \"(Dynamit-Fabriken vorm. Alfred Nobel & Company)\" je bývalý průmyslový areál v severní části Prahy, který se nachází na pravém břehu Vltavy při ústí Čimického potoka pod přírodní památkou V Zámcích, mezi osadou Zámky nad Vltavou a Bohnicemi. Budovy měly původní čp. 42, 43, 45 až 52.\n\nTovárna na výrobu dynamitu (vynalezeného roku 1866) byla založena roku 1868 jako první (a zároveň poslední) v Čechách hamburskou společností Alfred Nobel a spol. Z pověření této firmy vyjednával její zástupce Karstens s německým odborníkem na chemické výrobky Augustem Schramem, kterému doporučil pro stavbu odlehlou úzkou rokli u Vltavy při ústí Čimického potoka. Důlní podniky v Čechách i rakousko-uherská vojenská správa měly na založení této továrny zájem, rakouská armáda používala dynamit v armádní výzbroji jako první na světě.\n\nProvoz dynamitky byl zahájen 15. května roku 1870 za osobního dohledu Alfreda Nobela. Areál byl složen z vlastních provozních budov a budov s byty pro dělníky a další personál. Odpad z výroby byl zpracováván na umělá hnojiva.\n\nUž krátce po zahájení výroby se zde odehrálo několik tragédií. Původní provizorní objekty byly úplně zničeny, byla zde však vybudována nová pevnější továrna s mohutnými ochrannými valy. Za první světové války tu pracovalo 500 dělníků. \n\nDenní tisk informoval podrobně o tragédiích v letech 1870, 1871 a 1892. V letech 1879–1892 se v továrně větší neštěstí nestalo.\n\nNa začátku 20. století byla výroba dynamitu přesunuta do alpských údolí a do Pardubic.\n\nPo vzniku samostatného Československa se výrobní program zaměřil na průmyslové trhaviny chloratit a astralit. Výroba ale ztrácela význam a provoz továrny byl zcela zastaven. Roku 1923 koupil areál zbrojař František Janeček a pod vedením ředitele ing. Jaroslava Velinského v něm vyráběl ruční granáty s bezpečnostní zápalkou (svůj patentovaný vynález), ohňostroje a další pyrotechniku. Po roce 1939 převzala továrnu německá firma M. Berker a společně s firmou Waffenwerke-Brun (brněnskou zbrojovkou) zde vyráběla střelný prach.\n\nPo znárodnění 7. března 1946 byl areál začleněn do n.p. Zbrojovka Brno a roku 1950 pod n.p. Konstrukta Praha (ta zde postavila střelnici). Po ní následoval n.p. Jiskra, který obnovil výrobu pyrotechniky. Od roku 1961 areál patřil n.p. Řempo.\n\nPo roce 1989 byla bývalá továrna vrácena v restituci původnímu majiteli Dynamitky. Později celý objekt koupila italská společnost Dinasta.\n\nV roce 2002 koupila továrnu italská firma Heraklion. Územní plán zde předepisoval rekreační využití. V roce 2010 údajně vlastník žádal o změnu územního plánu na jiný způsob rekreačního využití, více zaměřený na sport a\nmožnosti ubytování. Chtěl odkrýt zatrubněné ústí Čimického potoka a ponechat některé cenné tovární stavby, například výtopnu s komínem upravit třeba na udírnu nebo klub, kde by se smažily ryby, grilovalo by se tam, sedělo by se tam u ohně.\n\nV areálu se dochovaly tři opuštěné stavby a 23 metrů vysoký zděný komín s oktagonálním odstavcem a ozdobnou hlavou.\n\nKolem dynamitky vede pěší turistická trasa 0005 z Prahy-Troje Do Kralup nad Vltavou.\n\n\n"}
{"id": "1327793", "url": "https://cs.wikipedia.org/wiki?curid=1327793", "title": "168. pěší divize (Wehrmacht)", "text": "168. pěší divize (Wehrmacht)\n\n168. pěší divize (německy: \"168. Infanterie-Division\") byla divize německé armády (Wehrmacht) za druhé světové války.\n\n168. pěší divize byla založena 1. prosince 1939 ve Zhořelci v rámci sedmé sestavovací vlny německé armády. V lednu 1940 divize obdržela náhradní prapory 8, 18 a 45, a tak měla své rezervní síly. Do května 1940 sloužila divize jako rezerva OKH na jejím domácím stanovišti ve Zhořelci a do té doby zde v byl pohotovosti pouze 411. pěší pluk. Po západním tažení v létě 1940 bylo ukořistěno dostatečné vojenského vybavení, aby divize mohla být vybavena dostatkem děl, vozidel a lehkých zbraní z Francie a Nizozemska.\n\nNa východní frontě byla divize podřízena 6. a 8. armádě, 1. a 4. tankové armádě a Skupině armád Jih a bojovala u Kyjeva, Bělgorodu, Charkova, Voroněže, v donském oblouku, u Vinnycji a v Karpatech.\n\nV listopadu 1943 byla divize po těžkých ztrátách spojena s 223. pěší divizí pod názvem „Division neuer Art 44“. Toto uskupení bylo u baranowského předmostí na Visle téměř úplně zničeno.\n\nDivize byla poté ve Slezsku znovu postavena. U Kladska kapitulovaly její poslední části a ocitly se tak v sovětských zajateckých táborech.\n"}
{"id": "1327794", "url": "https://cs.wikipedia.org/wiki?curid=1327794", "title": "Gmina Sadów", "text": "Gmina Sadów\n\nGmina Sadów byla vesnická gmina, která existovala v letech 1945–1954 ve vojvodství slezském, katovickém a stalinohradském nyní Slezské vojvodství v Polsku. Sídlem gminy byl Sadów.\nGmina Sadów vznikla v prosinci 1945 v okrese Lubliniec v Slezském vojvodství (\"śląsko-dąbrowskim)\"\".\" K 1. lednu 1946 gmina se skládala z 5 gromad: Sadów, Droniowice, Harbułtowice, Rusinowice i Wierzbie. Dne 6. července 1950 byl změněn název Slezského vojvodství na \"katovické\" a 9. března 1953 na Stalinohradské vojvodství. K 1. červenci se gmina skládala z 5 gromad: Droniowice, Harbułtowice, Rusinowice, Sadów i Wierzbie. Gmina byla zrušena 39. září 1954 spolu s reformou, která zaváděla gminy místo gromad. Jednotky nebyly obnoveny 1. ledna 1973 spolu s další reformou obnovující gminy.\n\n"}
{"id": "1327795", "url": "https://cs.wikipedia.org/wiki?curid=1327795", "title": "Chronologie nahrávek skupiny Olympic 1971–1973", "text": "Chronologie nahrávek skupiny Olympic 1971–1973\n\nČlánek Chronologie nahrávek skupiny Olympic 1971–1973 zpracovává dostupné informace o datu vzniku (známých) nahrávek Olympiku v období 1971–1973 a řadí je chronologicky. Nejde o 'diskografii' – nahrávky jednak nejsou řazeny podle data jejich vydání na nosičích a jednak zahrnuje také rozhlasové, filmové a TV nahrávky, z nichž některé donedávna ani na nosičích nevyšly. \n\nV tomto období je dění ve skupině poznamenáno zásadními změnami v její sestavě. Časté změny ve složení a neujasněná dramaturgie vyústily v postupný pokles zájmu publika o \"nový\" Olympic. \n\nV dubnu 1971 z kapely odešel bubeník J. A. Pacák, nahradil jej Petr Hejduk (Golden Kids). Zanedlouho došlo také ke změně na postu baskytaristy – Jana Hausera vystřídal Jiří Korn. \n\nVyšlo 3. album skupiny – \"Jedeme jedeme\". \n\nNa jaře 1972 natočil Olympic v Krátkém filmu pro ČsT svůj jediný hraný film \"Pět cestujících\". Ve filmu zazní skladby \"Pět cestujících\" a \"Tobogán\" (natočené znovu v novém složení). \n\nV červnu 1972 opustil skupinu doprovodný kytarista Ladislav Klein. \n\nNakladatelství Artia vydalo exportní LP výběr \"Handful\". \n\nÚroveň skladeb je ovlivněna jednak nastupující dobou a jednak úspěšnou sólovou kariérou Jiřího Korna, jež skupinu postupně zastiňuje a brzdí. \n\nKorn stále častěji vyjíždí do NDR. Vztahy ve skupině jsou napjaté – Olympic v té době víceméně plní roli doprovodné kapely Jiřího Korna. Petr Janda skládá písničky pro různé české popové zpěváky a zpěvačky (Rottrová, Sodoma, Ulm, Špinarová, Neckář, Zelenková, Bartoň, Zagorová, Voborníková…) – z celkového počtu nahrávek s Jandovou hudbou na deskách v období 1971–72 tvoří nahrávky Olympiku pouhou polovinu. \n\nPočátkem roku 1973 se začalo natáčet čtvrté album Olympiku. \n\nV únoru 1973 vystoupil Olympic na I. festivalu politické písně v Sokolově s písní \"Únos\". \n\nJiří Korn stále více natáčel a vystupoval i sólově mimo Olympic, také rostla jeho popularita v NDR. \n\nV březnu 1973 byla vyjednána náhrada za Jiřího Korna – Ladislav Chvalkovský z doprovodné skupiny Heleny Vondráčkové Šest strýců. \n\nOd dubna 1973 už se skupinou nahrával Ladislav Chvalkovský. \n\n30. 4. 1973 se uskutečnil poslední koncert s Jiřím Kornem – tímto dnem svoje působení v Olympiku ukončil. \n\nV červnu 1973 natočil Ladislav Chvalkovský zbývající tři snímky pro rozpracované album a další nahrávky. \n\nSe skladbou \"Slzy tvý mámy\" se skupina zúčastnila Bratislavské lyry , kde získala Cenu kritiky. \n\nNa podzim 1973 odešel z Olympiku Ladislav Chvalkovský. \n\n24. listopadu 1973 vyšla tisková zpráva o rozpadu skupiny (později se Petru Jandovi podařilo na popud Miroslava Berky Olympic zase oživit). \n\nVyšlo čtvrté album pod názvem \"Olympic 4\". \n\n\n"}
{"id": "1327798", "url": "https://cs.wikipedia.org/wiki?curid=1327798", "title": "Elaine Chaová", "text": "Elaine Chaová\n\nElaine Chaová, rodným jménem Elaine Lan Chao, , (* 20. března 1953 Tchaj-pej) je americká republikánská politička, která od ledna 2017 zastává úřad ministryně dopravy Spojených států v kabinetu Donalda Trumpa. \n\nV období 2001–2009 působila ve funkci americké ministryně práce ve vládě George W. Bushe. Po jmenování jeho otcem, prezidentem Georgem Bushem, sloužila mezi roky 1991–1992 jako ředitelka Mírových sborů. Pod jejím vedením došlo v důsledku rozpadu východního bloku k rozšíření programů sborů do východní a střední Evropy, rovněž tak i do středoasijského regionu. V letech 1989–1991 vykonávala pozici náměstkyně federálního ministra dopravy, kam se přemístila z úřadu předsedkyně a komisařky Federálního námořního výboru. \n\nVe čtyřletém období před vstupem do státní správy byla prezidentkou neziskové organizace United Way of America a spolupracovala také s konzervativním think tankem The Heritage Foundation.\n\nPůvodem z ostrovního Tchaj-wanu se stala historicky první Američankou asijského původu a prvním čínským Američanem ve vládě Spojených států. V roce 1993 se vdala za senátora Mitche McConnella z Kentucky, který se v Senátu stal roku 2007 vůdcem republikánů a o osm let později také vůdcem většiny, když republikáni v komoře získali více mandátů než demokraté.\n\nChaová se narodila roku 1953 v tchajwanské metropoli Tchaj-peji jako nejstarší ze šesti dcer. Sourozenkyně se jmenují Jeannette, May, Christine, Grace a Angela. Deník \"The New York Times\" uvedl, „\"že některé z mladších sourozenkyň se vdaly za titány z Wall Streetu, včetně Bruce Wassersteina, bývalého majitele New York \"Magazine\".\"“\n\nMatka Ruth Mulan Chu Chaová (čínsky: 趙朱木蘭; 1930–2007) byla historička a Harvard Business School jejím jménem pojmenovala centrum, jakožto svou první instituci nazvanou po ženě a po asijském Američanovi. Otec James Si-Cheng Chao (čínsky: 趙錫成) začal kariéru lovem ryb na moři a později v New Yorku založil rejdařskou společnost Foremost Shipping. Rodiče odešli na Tchaj-wan ze Šanghaje v roce 1949 poté, co čínští komunisté zvítězili v občanské válce. V osmi letech, roku 1961, se vydala s matkou a dvěma sestrami na 37denní cestu do Spojených států na palubě nákladní lodi. Otec přicestoval do New Yorku již o tři roky dříve, když obdržel stipendium ke studiu.\n\nZákladní školu začala navštěvovat v tchajpejské škole Tsai Hsing (臺北市私立再興高級中學), a po emigraci pokračovala na střední syossetské škole v newyorském Long Islandu. Americké občanství v procesu naturalizace obdržela v devatenácti letech.\n\nV roce 1975 absolvovala bakalářský program ekonomie na soukromé dívčí univerzitní koleji Mount Holyoke College v massachusettském South Hadley a získala titul Bachelor of Arts (B.A.). Během univerzitního studia na Mount Holyoke pracovala v oddělení pro styk s veřejností a ekonomickém úseku, stala se editorkou ročenek, hrála pozemní hokej a byla členkou jezdeckého oddílu. V letním semestru prvního ročníku uskutečnila studijní pobyt na Dartmouth College, kde se zaměřila na finance a bankovnictví. \n\nV roce 1979 ukončila magisterské studium MBA na Harvard Business School. \n\nNa osobním webu Chaová uvedla, že se stala držitelkou více než třiceti čestných doktorátů. Jeden z nich, „Doctor of Humane Letters“, obdržela v roce 2015 na Georgetownské univerzitě.\n\nPo ukončení vysokoškolského studia pracovala čtyři roky jako viceprezidentka v oblasti syndikátních půjček pro Bank of America Capital Markets Group v San Franciscu a bankéřka bankovního domu Citicorp v New Yorku.\n\nV éře Reaganovy administrativy se roku 1983 stala absolventkou programu White House Fellowship pro juniorní představitele Spojených států.\n\nV roce 1986 nastoupila na pozici zástupkyně administrátora do vládní agentury námořní správy Maritime Administration při ministerstvu dopravy. Mezi lety 1988–1989 byla předsedkyní Federálního námořního výboru (Federal Maritime Commission), aby ji nový prezident George H. W. Bush v roce 1989 nominoval na post náměstkyně ministra dopravy, kde působila v období 1989–1991. Navazující rok se stala dvanáctou ředitelkou Mírových sborů, jakožto první Asiatka tichomořského původu na takto vysoké pozici. V období po rozpadu východního bloku rozšířila působnost sborů na regiony východní a střední Evropy, rovněž tak i do středoasijského prostoru, když řídila programy pro Polsko, Lotyšsko, Litvu, Estonsko a další státy s nově nabytou svobodou.\n\nPo vládní službě se z pozice prezidentky a ředitelky čtyři roky věnovala práci v neziskové organizaci United Way of America. Od roku 1996 až do jmenování ministryní spolupracovala s konzervativním think tankem The Heritage Foundation, sídlícím ve Washingtonu, D.C. Působila i ve správní radě neziskové organizace bojující za emancipaci žen Independent Women's Forum. V lednu 2009 se po konci Bushovy administrativy vrátila do Heritage Foundation.\n\nPrezident George W. Bush ji v lednu 2001 uvedl do úřadu ministryně práce. Chaová se stala jediným jmenovaným členem kabinetu, který v úřadu působil po dvě funkční období celých osm let. Stala se také nejdéle sloužící ministryní práce od Frances Perkinsové, která úřadovala v Rooseveltově vládě mezi roky 1933–1945.\n\nPodle statistik Úřadu pro zajištění ochrany zdraví a bezpečnosti práce (Occupational Safety and Health Administration) z roku 2007 – se během šestiletého působení Chaové – „\"snížila četnost smrtelných pracovních úrazů … o 14 procent od roku 2001, a počet pracovních úrazů a nemocí pak od roku 2002 … klesl o 21 procent, což u obou kritérií představovalo v absolutních číslech historická minima.\"“ \n\nMinisterstvo se pod jejím vedením ujalo iniciativy v legislativní reformě „ochrany zdraví, bezpečnosti, mezd a zabezpečení důchodů“ pro pracující občany. Restrukturalizací prošly ministerské programy a modernizován byl systém regulací. Došlo také ke snížení diskrečního rozpočtu ministerstva z 11,7 na 11,6 miliardy dolarů a Úřad pro řízení a rozpočet (Office of Management and Budget) udělil jí vedené instituci, jako prvnímu vládnímu úřadu, „zelené“ hodnocení za výbornou práci ve správě každé rozpočtové kapitoly.\n\nZvolený prezident Trump ji 29. listopadu 2016 navrhl do funkce ministryně dopravy a k senátnímu povrzení došlo 31. ledna 2017 poměrem hlasů 93–6. Šesti senátory, kteří hlasovali proti se stali Cory Booker (Dem., New Jersey), Kirsten Gillibrandová (Dem., New York), Ed Merkley (Dem., Oregon), Bernie Sanders (nez., Vermont), Chuck Schumer (Dem., New York) a Elizabeth Warrenová (Dem., Massachusetts).\n\n"}
{"id": "1327800", "url": "https://cs.wikipedia.org/wiki?curid=1327800", "title": "Ústavní soud Španělska", "text": "Ústavní soud Španělska\n\nÚstavní soud Španělského království (, zkratka \"TC\") je specializovaná soudní instituce unitárního státu, stojící mimo systém obecných soudů a jehož základním posláním je garantovat ústavnost právního řádu a poskytovat ochranu základních lidských práv fyzických a právnických osob na základě ústavy Španělského království. Soudce jmenuje král dle článku 159 Ústavy španělského království, a to na základě nominací Kongresu (4), Senátu (4), vlády (2) a Generální soudní rady (2). Soud sídlí v Madridu v městském obvodě Chamberí.\n\nDaná obecně Ústavou – Článkem 161 Ústavy španělského království, (ještě před přijetím Zákona o Ústavním soudu /LOTC/)\n\n\nTyto obecně dané kompetence ústavou byly dále rozvedeny a upřesněny následujícím Zákonem o Ústavním tribunálu a Ústavní tribunálje příslušný pro jednání a rozhodování (článek 2.1 LOTC):\n\nPravomoc soudně-správní jurisdikce a nikoliv Ústavního soudu jako právního řádu vycházejícího z vlády prostřednictvím její zákonné moci (článek 97 Ústavy a článek 23 zákona vlády), které nemají sílu zákona, neexistuje odvolání protiústavnosti. Soudem s konečnou příslušností v této věci by byl Nejvyšší soud.\nMezinárodní smlouvy lze však proti Ústavnímu soudu odvolat protiústavnost, neboť španělská ústava jim dává sílu zákona (článek 96 ústavy).\nÚstavní soud může vydávat předpisy o svém vlastním fungování a organizaci, jakož i o režimu jeho personálu a služeb v rámci svého zákona o ekologickém zákonodárství. Tyto předpisy, které musí být schváleny celým plénem tribunálu a musí být zveřejněny v Úředním věstníku – pověřený její předseda (čl. 2.2) LOTC položí otázku neústavnosti proti zákonů a předpisů, které mají sílu zákona (např. Zákony a legislativní vyhlášky). Ústavní stížnost lze podat u předsedy vlády, ombudsmana, 50 Kongresu poslanců, 50 senátorů, autonomní vlády a autonomních parlamentů;\n"}
{"id": "1327804", "url": "https://cs.wikipedia.org/wiki?curid=1327804", "title": "Argument hyperbolického sekans", "text": "Argument hyperbolického sekans\n\nArgument hyperbolického sekans je hyperbolometrická funkce. Značí se formula_1.\n\nArgument hyperbolického sekans je definován jako funkce inverzní k hyperbolickému sekans definovanému na množině kladných reálných čísel. Platí formula_2.\n\n\n\n\n\n\n\n\nformula_9\n"}
{"id": "1327807", "url": "https://cs.wikipedia.org/wiki?curid=1327807", "title": "Argument hyperbolického kosekans", "text": "Argument hyperbolického kosekans\n\nArgument hyperbolického kosekans je hyperbolometrická funkce. Značí se formula_1.\n\nArgument hyperbolického kosekans je definován jako funkce inverzní k hyperbolickému kosekans definovanému na množině kladných reálných čísel. Platí formula_2.\n\n\n\n\n\n\n\n\nformula_9\n\nformula_10\n"}
{"id": "1327811", "url": "https://cs.wikipedia.org/wiki?curid=1327811", "title": "Česká manažerská asociace", "text": "Česká manažerská asociace\n\nČeská manažerská asociace (ČMA) je českým sdružením řídících pracovníků – manažerů. Asociace byla založena v roce 1990 v České republice a sdružuje manažery napříč obory nebo regiony, které propojuje. Jejím posláním je dlouhodobě zvyšovat odbornost a kompetence českých manažerů. Asociace poskytuje informace o nových trendech v oblasti managementu, popularizuje manažerské osobnosti, přispívá ke zvyšování etiky v podnikání nebo vytváří podmínky pro setkávání s politiky a významnými osobnostmi. \n\nPosláním ČMA je zvyšovat odbornost a zlepšovat manažerské kompetence řídících pracovníků. \n\nAsociace je součástí zaměstnavatelských a podnikatelských seskupení. Na národní úrovni zvyšuje prestiž manažerské profese, prostřednictvím soutěže MANAŽER ROKU popularizuje úspěšné manažerské osobnosti a vyzvedává příklady vynikajících manažerských rozhodnutí nebo příběhů. \n\nNa mezinárodní úrovni asociace prosazuje zájmy českých manažerů v zahraničí, od května 2019 je členem evropské manažerské asociace CEC European Managers v Bruselu, kde rozšiřuje partnerské vztahy s dalšími českými i zahraničními profesními a zájmovými sdruženími, organizacemi a obchodními komorami. Česká manažerská asociace pořádá národní i mezinárodní konference k tématům souvisejících s managementem a organizujeme zahraniční i domácí setkání manažerské, podnikatelské, politické sféry, státní správy a samosprávy.\n\nProstřednictvím stovky vzdělávacích akcí a odborných setkání ročně, především seminářů, workshopů a konferencí, zahraničních podnikatelských misí, exkurzí do českých výrobních firem, ale i kulturními a sportovními akcemi, kultivuje české manažerské prostředí. \n\nPro rok 2019 vyhlásila asociace pět priorit, patří k nim mezigenerační komunikace, nový životní styl či podpora udržitelného rozvoje. \n\nČMA podporuje vzdělávací programy pro mladé podnikatele a startupy, především ve spolupráci s Českou televizí a Českou podnikatelskou radou pro udržitelný rozvoj CBCSD se podílela na realizaci televizního seriálu \"Česko a klimatická změna - hrozba nebo příležitost?\" nebo na projektu \"Hledání výjimečnosti dětských lídrů\". Od roku 2010 se asociace aktivně věnuje projektu Mateřských technických školek zaměřených na rozvoj technického myšlení, tvořivosti, manuální zručnosti a verbálních schopností.\n\nČMA upozorňuje politickou sféru na slabiny českého podnikatelského prostředí, je jedním z partnerů Světového ekonomického fóra, s nímž spolupracuje na přípravě a vydání každoroční Zprávy o mezinárodní konkurenceschopnosti ČR.\n\nPřestože převážná část aktivit asociace probíhá v klubech, kde se setkávají manažeři podle konkrétních oborových zájmů nebo regionů, věnuje se asociace také publikační činnosti. V roce 2018 vydala ve spolupráci s nakladatelstvím Mladá fronta a autorem Kamilem Miketou knihu 100 let od začátku svobodného podnikání v Československu s podtitulem Manažeři se lvíčkem. Publikace přibližuje příběhy prvorepublikových i současných manažerských osobností. Slavnostně byla kniha pokřtěna 28. října 2018 v Obecním domě, tedy v místě, kde se rodila historie naší republiky. ČMA vydala v předchozích letech již tři knihy Manažeři se lvíčkem. \n\nČeská manažerská asociace je zakládajícím členem České podnikatelské rady pro udržitelný rozvoj (CBCSD), národní pobočky Světové podnikatelské rady pro udržitelný rozvoj (WBCSD), kterou před dvaceti lety založilo 200 významných světových firem. Členové české pobočky CBCSD mají od WBCSD přímý přístup k informacím o udržitelném rozvoji.\n\nAsociace je v České republice vyhlašovatelem prestižní soutěže MANAŽER ROKU. Soutěž má za sebou již 26. ročník, manažerem roku se stal prof. Vladimír Mařík a manažerkou roku Tanja Vainio, CEO ve společnoti ABB. V roce 2018 ocenila ČMA na Pražském hradu Manažery čtvrtstoletí. Cílem manažerské soutěže je vyhledat a zviditelnit nejlepší a nejvýznamnější osobnosti managementu. Soutěž MANAŽER ROKU založil v roce 1993 Ing. František Jezdinský, CSc., jako počátek tradice hodnocení reprezentantů managementu v ČR.\n\nObjektivnost a regulérnost průběhu soutěže garantuje Hodnotitelská komise, složená je z odborníků. Na hodnocení finalistů se podílí Národní komise, která je složená se zástupců vyhlašovatele soutěže, sponzorů a spolupracujících organizací, garantů kategorií.\n\nKategorie soutěže MANAŽER ROKU\n\nPři 27. ročníku budou uděleny ceny v kategoriích: Manažer digitálního věku, Vizionář, Manažer malého a středního podniku, Zahraniční manažer, Mladý manažerský talent do 35 let. Ceny obdrží také manažer pro Průmysl a návazné obory, Zemědělství, Služby, Nezisková sféra, Veřejná správa. Uděleny budou zvláštní ceny Inovace pro udržitelný rozvoj a Cena mediálních partnerů. \n\nVrcholem 26. ročníku soutěže bylo vyhlášení Manažera roku 25. dubna 2019 při slavnostním galavečeru v pražském Paláci Žofín. Soutěž pro manažery roku 2018 nabídla významné inovace a pět nových kategorií: \"Smart manažer, Vizionář, Krizový/Interim manažer,\" \"Mladý manažerský talent do 35 let, Zahraničí manažer.\" Úpravy doznalo klasické oborové zaměření, počet kategorií se zúžil na pět. Vyhlášeno bylo TOP 10 nejlepších manažerů, ale i kategorie \"Inovace pro udržitelný rozvoj,\" manažery ocenil i časopis Moderní řízení.V minulých ročnících byla součástí dění soutěž o nejlepší studentskou esej, které se zúčastnily stovky studentů českých vysokých škol. V rámci Klubu Manažerů roku probíhají pravidelná setkání vítězí soutěže s regionálními politiky a manažerskými osobnostmi. \n\nAsociace pravidelně podporuje charitativní projekt Srdcerváči pro handikepované pracovníky a ve spolupráci s Nadací ZET spoluorganizuje prázdninové kempy na zámku Vilémov pro děti z dětských domovů.\n\nCelostátní pokrytí asociace zajišťuje pět regionálních klubů – Pražský, Severovýchodní Čechy, Severozápadní Čechy, Střední Čechy, klub Morava a dále deset oborových klubů, zaměřených například na manažerky, mladé manažery, veřejnou správu nebo prognostiky. V září 2018 vznikl Klub Řeky zdraví. Cizojazyčné manažery, kteří působí v ČR, chce ČMA oslovit Mezinárodním manažerským klubem.\n\nVrcholným orgánem asociace je Shromáždění delegátů složený z 34 delegátů volených členů podle jednotlivých regionálních a oborových klubů v poměru jeden delegát na deset členů klubu. Naposledy se sešlo 6. června 2019 v Brně, prezidium na něm rozhodlo o novém prezidentovi, jímž se stal dosavadní viceprezident Ing. Petr Choulík, CSc.\n\n\n\nKlubová rada ČMA je orgán asociace složený z předsedů jednotlivých klubů.\n\nRada expertů ČMA je vrcholový poradní, konzultativní orgán prezídia ČMA. Členy jsou významní podnikatelé, manažeři a zástupci akademické sféry - prof. Ing. Richard Hindls, prof. Ing. Zbyněk Pitra, prof. Dr. Zdeněk Souček, prof. MUDr. Eva Syková, prof. Ing. Milan Zelený či prof. MUDr. Tomáš Zima. \n\nAmbasadory asociace jsou významní manažeři, kteří reprezentují Českou manažerskou asociaci na veřejnosti a ovlivňují strategii asociace.\n\nČestnými členy jsou manažeři, kteří dosáhli vynikajících výsledků v této profesi (v řídící pozici), nebo se mimořádně zasloužili o rozvoj manažerské profese či asociace.\n\nAsociace měla k 31. prosinci 2018 devadesát tři kolektivních členů a dvě stě dvacet individuálních členů, z toho patnáct zasloužilých manažerů patří mezi čestné členy. Členem asociace se může stát jakákoliv osoba, která aktivně působí v manažerské funkci. \n\n\n"}
{"id": "1327812", "url": "https://cs.wikipedia.org/wiki?curid=1327812", "title": "China Open 2017 – mužská čtyřhra", "text": "China Open 2017 – mužská čtyřhra\n\nMužská čtyřhra China Open 2017 probíhala v první polovině října 2017. Do deblové soutěže pekingského tenisového turnaje nastoupilo šestnáct dvojic. Obhájcem titulu byl španělský pár Pablo Carreño Busta a Rafael Nadal, jehož členové se rozhodli deblové soutěže neúčastnit. \n\nVítězem se stal nejlepší světový finsko-australský pár Henri Kontinen a John Peers, který za 1.10 hodin ve finále zdolal americkou dvojici John Isner a Jack Sock, jejíž členové spolu nastoupili i do zářijového Laver Cupu. Po dvousetovém průběhu 6–3 a 3–6 rozhodl až supertiebreak poměrem míčů [10–7]. Oba šampioni si do žebříčku ATP připsali 500 bodů a získali osmou společnou trofej, respektive třetí v probíhající sezóně za aktivní finálové bilance 8–1. Kontinen vybojoval šestnáctý deblový titul na okruhu ATP Tour a pro Peerse to bylo čtrnácté takové turnajové vítězství.\n\n"}
{"id": "1327815", "url": "https://cs.wikipedia.org/wiki?curid=1327815", "title": "Wisdom of the Crowd", "text": "Wisdom of the Crowd\n\nWisdom of the Crowd je americký dramatický televizní seriál, který premiérově vysílala stanice CBS od 1. října 2017 do 14. ledna 2018. Je založen na stejnojmenném izraelském seriálu od Shiri Hadad a Drora Mishaniho. Dne 27. listopadu 2017 se stanice CBS rozhodla seriál kvůli nízké sledovanosti a obvinění herce Jeremyho Pivena ze sexuálního napadení neprodloužit.\n\nTechnologický inovátor vyvine aplikaci k vyřešení vraždy své dcery. Způsobí tak revoluci v řešení kriminálních případů v San Franciscu.\n\n\n\n"}
{"id": "1327818", "url": "https://cs.wikipedia.org/wiki?curid=1327818", "title": "Mistrovství světa ve veslování 2016", "text": "Mistrovství světa ve veslování 2016\n\nMistrovství světa ve veslování 2016 byl v pořadí 46. šampionát konaný od 21. srpna do 28. srpna 2016 na umělém jezeře v Rotterdamu v Nizozemsku.\n\n"}
{"id": "1327819", "url": "https://cs.wikipedia.org/wiki?curid=1327819", "title": "Průmyslová tiskárna", "text": "Průmyslová tiskárna\n\nPrůmyslová tiskárna je bývalá tiskárna v Praze na Letné v ulici Dobrovského.\n\nTiskárnu založil Ústřední svaz československého průmyslu, který zadal její výstavbu stavební firmě Josef Záruba-Pfeffermann. V třípatrové tiskárně a čtyřpatrové kancelářské budově se začalo pracovat již roku 1922, přestože ještě nebyla dostavěna schodiště. Jejím prvním ředitelem byl Method Kaláb.\n\nTiskárna nabízela služby i jiným podnikům, protože její kapacita přesáhla původní požadavky. Byla zaměřena na tisk kvalitních bibliofilských děl, vědeckých publikací a uměleckých ilustrovaných publikací.\n\nPo znárodnění roku 1948 byla začleněna do n.p. Polygrafia, ve které se specializovala na tisk vědecko-technické literatury. Po roce 1990 byla zrušena a budova využívána jako kanceláře.\n\n"}
{"id": "1327820", "url": "https://cs.wikipedia.org/wiki?curid=1327820", "title": "Val (opevnění)", "text": "Val (opevnění)\n\nVal (z lat. \"vallum\", hradba, val) je v pevnostním stavitelství obranný násyp, často vyztužený kůly, trámy nebo zdivem. Val býval často na vnější hraně příkopu, protože vznikal z materiálu vykopaného v příkopu. Na hřebeni (\"koruně\") mohl být val opatřen ještě palisádou. Valy se užívaly už od pravěku, ve vrcholném středověku je nahrazovala hradba, ale s vývojem dělostřelectví v 15. a 16. století se stavitelé opět vraceli k valům v kombinaci s hradbou, které dělostřelbě lépe odolávaly. Jako \"valy\" se často označují i poslední pozůstatky starých hradů a pevností, i když ve skutečnosti mohly vzniknout rozpadem hradeb. \n\nArcheologie původně považovala valy za jeden ze způsobů opevňování pravěkých a raně středověkých hradišť. Podle dochované podoby je dělila na kamenné, hliněné a spečené. Pozdější archeologické výzkumy prokázaly, že dochované \"valy\" jsou často pozůstatky destruovaných hradeb tvořených původně dřevěnou konstrukcí vyplněnou nasypaným materiálem a na čelní, popřípadě i zadní straně, zpevněné zdí z nasucho kladených kamenů nebo dřevěnou stěnou.\n\nU spečených valů se předpokládalo úmyslné založení požáru, jehož cílem bylo zvýšení pevnosti stavby. Podle archeologických nálezů však byla velká část požárů rozsahem omezená a vedla spíše k destrukci hradby než k jejímu zpevnění. Na řadě lokalit byly nalezeny důkazy, že hradba poškozená požárem byla později opravena. Předpokládá se, že většina požárů souvisí s vojenskými akcemi, ale některá hradiště mohla být úmyslně zapálena při dobrovolném odchodu jeho obyvatel.\n\nS nástupem výstavby vrcholně středověkých hradů začaly být upřednostňovány kamenné hradby doplněné zemním opevněním, které plnilo pouze pomocnou funkci nebo bylo využíváno u méně kvalitních a nenáročných objektů. Při stavbě  některých českých hradů přechodného typu byla u valu ještě použita vnější kamenná zeď, ale bylo upuštěno od stavby vnitřní konstrukce. Valy začaly mít podobu prostého násypu, jehož svahy mohly být v případě potřeby zpevněny drny, dřevem nebo obezdívkou. Valy bývaly obvykle umístěné na vnější straně příkopu, při jehož hloubení se získával materiál k navršení tělesa valu. Vrchol valu mohlo lemovat lehčí opevnění v podobě palisády nebo polského plotu.\n\nVětší roli začaly valy hrát s rozvojem dělostřelby v průběhu patnáctého století, protože dokázaly odolávat ostřelování lépe než kamenné zdi, v případě potřeby umožnily obráncům rozmístit vlastní děla a svou hmotou mohly krýt důležité stavby hradu.\n\n"}
{"id": "1327823", "url": "https://cs.wikipedia.org/wiki?curid=1327823", "title": "China Open 2017 – ženská čtyřhra", "text": "China Open 2017 – ženská čtyřhra\n\nŽenská čtyřhra China Open 2017 probíhala v první polovině října 2017. Do deblové soutěže pekingského tenisového turnaje nastoupilo dvacet osm dvojic.\nObhájcem titulu byl americko-český pár Bethanie Matteková-Sandsová a Lucie Šafářová, jehož členky do turnaje nezasáhly. Matteková-Sandsová nehraje v důsledku dlouhodobého zranění kolena a také Šafářová se odhlásila pro zranění zápěstí.\n\nVítězem se stal nejlepší světový tchajwansko-švýcarský pár Čan Jung-žan a Martina Hingisová, který ve finále zdolal maďarsko-české turnajové čtyřky Tímeu Babosovou s Andreou Hlaváčkovou po dvousetovém průběhu 6–1 a 6–4. Obě šampionky si do žebříčku WTA připsaly 1 000 bodů a získaly devátou společnou trofej. Hingisová vybojovala šedesátý čtvrtý deblový titul na okruhu WTA Tour a pro Čanovou to bylo dvacáté sedmé takové turnajové vítězství. Vítězky prodloužily sérii neporazitelnosti na osmnáct utkání. Naopak poražené finalistky ukočnily šňůru jedenácti vyhraných zápasů a s Hingisovou a Čanovou prohrály i v třetím vzájemném zápase.\nČtyři nejvýše nasazené páry obdržely volný los do druhého kola.\n"}
{"id": "1327844", "url": "https://cs.wikipedia.org/wiki?curid=1327844", "title": "Proruby (rozcestník)", "text": "Proruby (rozcestník)\n\nProruby mohou být:\n\n"}
{"id": "1327846", "url": "https://cs.wikipedia.org/wiki?curid=1327846", "title": "Budova CUBE", "text": "Budova CUBE\n\nBudova CUBE (celým názvem CUBE Office Center, dříve Koospol) je brutalistická kancelářská budova u Evropské třídy ve Vokovicích v Praze 6, poblíž Šáreckého údolí. Byla postavena v roce 1977. Sedmipatrový komplex má užitnou plochu přibližně m².\n\nDne 14. srpna 1974 vypukl požár Veletržního paláce v Praze, kde sídlila většina podniků zahraničního obchodu. Jako náhrada jim byly vystavěny nové budovy po celé Praze. Pro PZO Koospol, který obchodoval především s potravinami, byla postavena budova ve Vokovicích mezi roky 1975 až 1977. Architekty tohoto komplexu jsou Stanislav Franc, Jan Nováček a Vladimír Fencl.\n\nPo změně režimu v Československu a zániku PZO v budově sídlily nadnárodní firmy T-Mobile a Citibank. Ty se však odsud později odstěhovaly a komplex nyní (2017) slouží menším firmám. Mezi roky 2010 až 2011 proběhla přestavba za 75 milionů korun, díky které byla budova zrenovována a zmodernizovány vnitřní prostory. Investorem byla americká realitní firma Pramerica.\n\nPůvodní (nedochovaná) recepce a vestibul budovy jsou k vidění ve filmu \"Šéfe, to je věc!\" (1982).\n\n"}
{"id": "1327854", "url": "https://cs.wikipedia.org/wiki?curid=1327854", "title": "Americium-241", "text": "Americium-241\n\nAmericium-241 (Am) je izotop americia. Stejně jako ostatní izotopy tohoto prvku je radioaktivní. Jde o nejrozšířenější izotop americia v jaderném odpadu. Vzniká β přeměnou z Pu, záchytem elektronu z Cm a α rozpadem z Bk. Poločas přeměny Am je 432,6 let (tomu odpovídá měrná aktivita 127 GBq/g), téměř vždy dojde k α rozpadu na Np, probíhá také spontánní štěpení (s pravděpodobností 4×10). Jeho výskyt v plutoniu záleží na původní koncentraci plutonia-241 a na stáří vzorku.\n\nAm je štěpitelný nuklid, kritická hmotnost čistého izotopu je 57,6-75,6 kg (tomu odpovídá koule o poloměru 19-21 cm).\n\nAm se obvykle používá ve formě AmO. Často se využívá v ionizačních detektorech kouře, kromě toho se jedná o potenciální palivo v dlouhodobých radioizotopových termoelektrických generátorech.\n\nAmericium-241 bylo v malých množstvích vyráběno v jaderných reaktorech po desítky let, již jej bylo vyrobeno mnoho kilogramů. Poprvé bylo nabídnuto k prodeji v roce 1962, ovšem jeho cena, kolem 1 500 USD za gram, se od té doby téměř nezměnila kvůli velmi složitému separačnímu procesu.\n\nAm se nevyrábí přímo z uranu, ale z Pu. Nejprve je vyroben druhý z uvedených nuklidů touto řadou jaderných reakcí\n\nZáchyt dvou neutronů Pu vede ke vzniku Pu, které se přemění na Am\n\nPlutonium obsažené ve vyhořelém jaderném palivu obsahuje kolem 12 % Pu. Jelikož se tento nuklid přeměňuje na Am, lze jej oddělit a využít k výrobě Am; tento proces je ovšem pomalý: polovina původního množství Pu se přemění na Am za 14 let a množství PAm dosáhne maxima za 70 let.\n\nZískané Am lze použít na výrobu těžších izotopů americia záchytem neutronů v jaderném reaktoru. V lehkovodním reaktoru se 79 % Am přemění na Am a 10 % na jaderný izomer Am\n\nAmericium-241 je jediný syntetický nuklid, který našel své využití v domácnostech, kde se používá v nejběžnějším typu požárních hlásičů (s ionizačním detektorem kouře) AmO jako zdroj ionizujícího záření. Tento izotop je upřednostňován před Ra, protože vyzařuje pětkrát více alfa částic a také poměrně málo škodlivé záření gama. Vzhledem k poločasu rozpadu 432,6 let se množství americia v detektoru postupně snižuje, po 19 letech obsahuje přibližně 3 % a po 32  .letech přibližně 5 % neptunia. Obvyklé množství americia v novém hlásiči je 0,29 mikrogramů, aktivita asi 37 kBq; v některých starších průmyslových hlásičích až 3 MBq. Obsah Am se jeho rozpadem na Np (s mnohem delším poločasem, tedy nižší aktivitou) pomalu snižuje. Vyzařované částice alfa procházejí ionizační komorou, vzduchem vyplněným místem mezi dvěma elektrodami, což umožňuje, aby mezi deskami kondenzátoru procházel díky ionizaci vzduchu malý, ale stálý elektrický proud. Pokud se do tohoto prostoru dostane kouř, pohltí některé alfa částice, zmírní ionizaci vzduchu a způsobí snížení protékajícího proudu. Přístroj zaznamená tuto změnu proudu a rozezní piezoelektrický bzučák. Ve srovnání s optickými detektory je ionizační detektor levnější a citlivější, ovšem také náchylnější k falešným poplachům.\n\nVýroba americia do hlásičů začíná u oxidu americičitého, který je důkladně promíchán se zlatem, vytvarován do žádoucího tvaru a roztaven za vysokého tlaku a při teplotě nad 800 °C. Přidá se stříbro a přední kryt ze zlata (nebo slitiny zlata či palladia) a za tepla se zpevní. Produkt je zpracován několika cykly válcování za studena, aby bylo dosaženo požadované tloušťky a úrovně radioaktivity. Konečná tloušťka je okolo 0,2 mm, z čehož asi 1 % představuje zlato. Vzniklý, asi 20 mm široký, pás se rozdělí na asi 1 metr dlouhé úseky. Z tohoto pásu jsou vyraženy disky o průměru kolem 5 mm, které se následně vloží do (většinou hliníkového) pláště, který tvoří většinu toho, co je vidět na disku. Tenký okraj tohoto pláště se přehne a zcela uzavře disk.\n\nJelikož má Am relativně podobný poločas přeměny jako Pu (432,6 let oproti 87,7 rokům), bylo navrženo jeho využití v radioizotopových termoelektrických generátorech v kosmických sondách a lodích. I když americium-241 vytváří méně tepla a elektrické energie než plutonium-238 (114,7 mW/g u Am a 390 mW/g u Pu) a přestože jím vydávané záření představuje větší hrozbu pro člověka kvůli vyzařování gama fotonů a neutronů jej Evropská kosmická agentura hodlá využít ve svých kosmických sondách v důsledku celosvětového nedostatku plutonia-238.\n\nOxidy Am smíchané pod tlakem s berylliem mohou být velmi účinnými zdroji neutronů. Radioaktivním rozpadem se uvolňují částice alfa\n\n,které reagují s berylliem\n\nTakovéto zdroje neutronů se nejčastěji využívají v neutronových sondách - zařízeních pro měření vlhkosti půdy, také v tomografii a dalších radiochemických metodách.\n\nAmericium-241 se někdy používá jako výchozí surovina při výrobě dalších transuranů, například ostřelováním Am neutrony vzniká Am:\nformula_3\n, které se následně z 82,7 % přeměňuje na Cm a ze 17,3 % na Pu:\nformula_7\nformula_8\n\nV jaderných reaktorech také vzniká dalším záchytem neutronů Am a Am, které se přeměňuje na Cm:\nformula_9\n\nOzářením Am jádry C nebo Ne lze získat Es a Db. Berkelium (konkrétně izotop Bk bylo poprvé připraveno ostřelováním Am alfa částicemi. Podobně bylo ve Spojeném ústavu jaderných výzkumů v Dubně několika reakcemi, mimo jiné ozářením Am ionty N, připraveno nobelium. Jedna z reakcí pro syntézu lawrencia, objevená vědci z Berkeley a Dubny, zahrnuje bombardování Am jádry O.\n\nAmericium-241 se používá jako zdroj gama záření i alfa částic pro mnohá medicínská a průmyslová využití. Emise gama záření o energii 59,54 keV lze použít k nepřímé analýze materiálu v radiografii a rentgenové fluorescenční spektroskopii. Americium-241 je také možné použít ke kalibraci gama spektrometrů v nízkém energetickém pásmu, jelikož jeho spektrum obsahuje prakticky jediný vrchol a zanedbatelné Comptonovo kontinuum (s nejméně o tři řády nižší intenzitou).\n\nGama záření americia-241 se používalo k diagnóze funkce štítné žlázy, toto použití je již zastaralé. Pomocí tohoto záření lze získat poměrně kvalitní radiografické snímky (expoziční doba je 10 minut). Radiografické přístroje s americiem-241 byly pouze testovány a nikdy nebyly použity v praxi z důvodu dlouhého času, po který by bylo třeba pacienta vystavit účinkům záření, které je karcinogenní.\n\nAmericium-241 je podobně jako ostatní izotopy americia vysoce toxické a radioaktivní. Přestože mohou být alfa částice zastaveny už listem papíru, tak po požití způsobují vážné zdravotní problémy. Izotopy americia jsou také velmi toxické, podobně jako těžké kovy. Nejvyšší přípustná dávka Am je 1 110 Bq.\n\nAmericium-241 vyzařuje také gama záření. Bezpečné skladování americia-241 vyžaduje dodržování bezpečnostních předpisů, bez toho je značně nebezpečné. Jeho konstanta dávky záření gama je 8,48x10 mSv/h/MBq na metr.\n\nPři pozření se americium-241 vyloučí během několika dnů a pouze 0,05 % přejde do krve, z toho po 45 % se dostane do jater a do kostí a zbylých 10 % je vyloučeno. Míra absorpce v játrech se zvyšuje s věkem. V kostech se nejprve hromadí v kůře a poté se pomalu dostává do ostatních částí. Biologický poločas Am je 50 let v kostech a 20 let v játrech, zatímco v pohlavních orgánech zůstává stále.\n\nAmericium-241 se často dostává na skládky spolu s vyřazenými požárními hlásiči.\n"}
{"id": "1327880", "url": "https://cs.wikipedia.org/wiki?curid=1327880", "title": "Mistrovství světa v rychlostní kanoistice – kánoe muži", "text": "Mistrovství světa v rychlostní kanoistice – kánoe muži\n\nPrvní závod: 1938. Neuskutečněno: 1948. Obnoveno: 1950.\n\nPrvní závod: 1938. Neuskutečněno: 1948. Obnoveno: 1950.\n\nPrvní závod: 1950. Přerušeno: 1993.\n\nPrvní závod: 1938. Neuskutečněno: 1948. Obnoveno: 1950. Přerušeno: 1993.\n\nPrvní závod: 1971.\n\nPrvní závod: 1971.\n\nSergey Ulegin and Aleksandr Kostoglod of Russia finished second in the 2003 event, but were stripped of the silver medals when Ulegin tested positive for doping.\n\nPrvní závod: 1989. Přerušeno: 2007.\n\nSergey Ulegin, Aleksandr Kostoglod, Roman Kruglyakov, and Maxim Opalev of Russia finished first in the 2003 championships, but were stripped of their gold medal when Ulegin tested positive for doping.\n\nPrvní závod: 1989.\n\nPrvní závod: 1994.\n\nDmitriy Sabin of the Ukraine won silver in this event at the 2002 championships, but was disqualified for doping.\n\nPrvní závod: 1994.\n\nPrvní závod: 1994. Přerušeno: 2009.\n\nSergey Ulegin, Aleksandr Kostoglod, Roman Kruglyakov, Maxim Opalev of Russia were stripped of their 2003 gold medal when Ulegin tested positive for doping.\n\nPrvní závod: 2009\n\nPrvní závod: 2010\n\n"}
{"id": "1327884", "url": "https://cs.wikipedia.org/wiki?curid=1327884", "title": "Stanislav Franc", "text": "Stanislav Franc\n\nStanislav Franc (* 22. listopad 1928, Vendryně – 3. listopadu 2000 Praha) byl český architekt. Navrhoval především v brutalistickém slohu. Byl autorizovaný Českou komorou architektů, členství zaniklo z důvodu úmrtí. \n\nStanislav Franc je autorem následujících staveb:\n\n"}
{"id": "1327892", "url": "https://cs.wikipedia.org/wiki?curid=1327892", "title": "Administrativní dělení Trinidadu a Tobaga", "text": "Administrativní dělení Trinidadu a Tobaga\n\nTrinidad a Tobago je ostrovní stát v karibské oblasti, který sestává ze dvou hlavních ostrovů, Trinidadu a Tobaga a množství drobnějších ostrovů. Z územně-správního hlediska je Trinidad rozdělen do 9 regionů a 5 měst (pro 2 z nich se používá anglický výraz „City“, pro zbývající 3 pak výraz „Borough“). Ostrov Tobago je autonomní oblast státu. \n\nNásledující tabulka zahrnuje základní informace o všech územně-správních celcích Trininadu a Tobaga.\n"}
{"id": "1327894", "url": "https://cs.wikipedia.org/wiki?curid=1327894", "title": "You Want It You Got It", "text": "You Want It You Got It\n\n\n\n\n"}
{"id": "1327896", "url": "https://cs.wikipedia.org/wiki?curid=1327896", "title": "LGBT práva v Dominikánské republice", "text": "LGBT práva v Dominikánské republice\n\nLesby, gayové, bisexuálové a translidé (LGBT) se v Dominikánské republice můžou setkávat s právními komplikacemi neznámými pro většinové obyvatelstvo. Zdejší trestní zákoník sice nezakazuje homosexualitu a crossdressing, ale neobsahuje ani žádná ustanovení proti homofobní a transfobní diskriminaci. Domácnostem tvořeným páry stejného pohlaví se nedostává stejné právní záštity jakou mají domácnosti tvořené manžely různého pohlaví.\n\nKonsensuální pohlavní styk mezi dospělými lidmi stejného pohlaví je v Dominikánské republice legální od r. 1822. Legální věk způsobilosti k pohlavnímu styku je pro obě orientace stanovený na 18 let. I přesto ale existují případy rozdílného zacházení u příslušníků policie a armády. Zákon o policii z r. 1954 zakazuje svým příslušníkům mít pohlavní styk s osobami stejného pohlaví. Podobný zákaz platí i v armádě.\n\nČlánek 300 trestního zákoníku trestá jakékoli chování odporující normám \"slušnosti a dobrého vychování\" na veřejnosti pokutou nebo dvouletým odnětím svobody. Byly zaznamenány případy zneužívání tohoto zákona policií k perzekucím, pokutování a uvězňování homosexuálních párů, kteří si veřejně projevují lásku. \n\nRodinné právo Dominikánské republiky nedává stejnopohlavním svazkům žádný právní status ať už ve formě manželství, registrovaného nebo domácího partnerství. Ústavní novela z r. 2010 říká v článku 55 následující: \"Stát podporuje a chrání rodinu jako instituci založenou na manželství muže a ženy.\" Kromě předchozího přinesla sérii změn zakazujících potraty, zbavování občanství dětí nelegálních imigrantů a potvrzující soukromé vlastnictví pláží.\n\nV Dominikánské republice bylo několik pokusů o přijetí zákonů, které by v určitých specifických oblastech chránily LGBT menšinu před diskriminací. Od r. 2000 je v zákonu č. 49/2000 o mládeži zákaz homofobní diskriminace. Článek 11 zákona o trestním řízení účinný od r. 2007 říká, že soudci a státní zástupci musí brát v potaz všechny přitěžující i polehčující okolnosti stíhané osoby, ale že její sexuální orientace nesmí nijak ovlivnit jejich rozhodování. Od r. 2011 je v zákoně č. 135/2011 o viru HIV taktéž zákaz homofobní i transfobní diskriminace.\n\nDiskriminace jiných sexuálních orientací a genderových identit není zakázaná v zaměstnání, vzdělávání, bydlení, zdravotní péči, bankovnictví, dopravě, vládních a veřejných službách. V důsledku tohoto cítí většina LGBT lidí nutnost zůstávat v closetu. Dominikánská republika nevede žádnou statistiku nebo analýzu případů anti-gay diskriminace.\n\nLGBT komunita se v Dominikánské republice několikrát stala terčem násilí. V letech 2006-2009 došlo podle oficiálních zdrojů k vraždám nejméně 14 transgender sexuálních pracovníků. Trestné činy motivované předsudky vůči LGBT lidem jsou podle zpráv nejčetnějších v nižší a střední třídě, včetně televizních producentů Micky Bretona a Claudia Nasca. Dalšími prominentními osobami, kteří se podílely na takovém násilí, jsou režisér Jean Luis Jorge, novinář Víctor Gulías, Dr. Jesús Díaz Almánzar a William Cordero. V r. 2014 bylo nalezeno mrtvé tělo amerického právníka Vana Teasleyho v hotelovém apartmánu v hlavním městě Santo Domingo.\n\nV r. 2016 byl sepsán nový trestní zákoník, který by zahrnoval ustanovení o homofobních trestných činech. Tresty by se pohybovaly v rozmezí 30 až 60 let vězení. Kromě toho by každý, kdo jiného mučí, týrá, podrobuje nelidskému a ponižujícímu zacházení z důvodu jeho skutečné nebo domnělé sexuální orientace, byl potrestán odnětím svobody v délce trvání 30 až 40 let.\n\nObčané Dominikánské republiky mají ústavní právo na přístup k lékařské péči. Zdravotní osvěta cílící na LGBT komunitu se týká převážně prevence HIV/AIDS a probíhá často pod záštitou nevládních organizací.\n\nSociálně konzervativní normy Katolické církve a Evangelicko-protestantských denominací hrají klíčovou roli ve veřejné politice a společenském klimatu týkajících se LGBT práv. Podle aktuálních zpráv se viditelné a politicky aktivní LGBT osoby stávají často terčem vládního odmítání za podpory duchovních představitelů.\n\nV létě 2006 došlo k uzavření několika gay barů v Santo Domingu během probíhající policejní razie.\n\nV r. 2012 proběhl policejní zásah proti konanému pochodu LGBT hrdosti v Santo Domingu a uvěznění jeho účastníků na základě údajného hanobení dominikánské vlajky, kterou nesli.\n\nPodle průzkumu Pew Research Center uskutečněného v období od 2. listopadu 2013 do 2. února 2014 by 25 % respondentů podpořilo stejnopohlavní manželství, zatímco 72 % bylo proti.\n\nKvůli přetrvávajícím konzervativním názorům, včetně odmítání homosexuality, se většina politických stran od veřejné podpory LGBT práv distancuje.\n\nProstituce se pro příslušníky LGBT komunity, kteří se kvůli diskriminaci a harašmentu nedokáží zařadit do běžného pracovního procesu, stává jediným způsobem obživy. Chudoba, drogová závislost a násilí často nutí homosexuální muže a transgender vydělávat si tímto způsobem.\n\nAmigos Siempre Amigos (česky: Přátelé navždy) je nevládní organizací (NGO) působící na území Dominikánské republiky a zaměřující na podporu zdraví v LGBT komunitě.\n\nDiversidad Dominicana je aktivistická organizace podporující LGBT práva.\n\n\n"}
{"id": "1327899", "url": "https://cs.wikipedia.org/wiki?curid=1327899", "title": "Chtíč po svobodě", "text": "Chtíč po svobodě\n\nChtič po svobodě: První roky po sametové revoluci je kniha fotografií českého fotografa Pavla Hrocha s textem spisovatele Jáchyma Topola. O grafiku knihy se postaral Marek Pistora. Obsahuje snímky, které Hroch vytvořil koncem osmdesátých a v první polovině devadesátých let dvacátého století, tedy v prvním období po Sametové revoluci. Kromě fotografií z Prahy jsou zde též snímky z demonstrací v Západním Berlíně a Moskvě. Vydána byla roku 2014 nakladatelstvím Kant, a to ve dvojjazyčném česko-anglickém vydání.\n\n"}
{"id": "1327906", "url": "https://cs.wikipedia.org/wiki?curid=1327906", "title": "China Open 2017 – mužská dvouhra", "text": "China Open 2017 – mužská dvouhra\n\nMužská dvouhra China Open 2017 probíhala v první polovině října 2017. Do singlové soutěže pekingského tenisového turnaje nastoupilo třicet dva hráčů. Obhájcem titulu byl britský tenista Andy Murray, který se z turnaje před zahájením odhlásil pro dlouhodobé problémy s kyčlí.\n\nVítězem se stala španělská světová jednička Rafael Nadal, jež ve finále hladce zdolala australskou turnajovou osmičku Nicka Kyrgiose po hladkém dvousetovém průběhu 6–2 a 6–1. V probíhající sezóně si tak Španěl připsal šesté turnajové vítězství, které představovalo sedmdesátý pátý singlový titul na okruhu ATP Tour. Na China Open triumfoval po dvanáctileté přestávce. Nadal nad Australanem vyhrál poprvé na tvrdém povrchu a ve vzájemné bilanci zápasů se ujal vedení 3–2.\n"}
{"id": "1327910", "url": "https://cs.wikipedia.org/wiki?curid=1327910", "title": "Tepláky (píseň)", "text": "Tepláky (píseň)\n\n„Tepláky“ je skladba od české hudební skupiny Nightwork. Píseň se objevila na albu skupiny pojmenovaném \"Tepláky aneb kroky Františka Soukupa\", na kterém zaujímala desátou pozici. Při vyhlašování cen Anděl za rok 2010 získala skupina za tuto píseň druhé místo v kategorii „Skladba roku“ a první místo v kategorii hodnotící videoklipy k písním. Celé album se pak stalo v této soutěži albem roku.\n\n"}
{"id": "1327911", "url": "https://cs.wikipedia.org/wiki?curid=1327911", "title": "Seznam dílů seriálu Narcos", "text": "Seznam dílů seriálu Narcos\n\nToto je seznam dílů seriálu \"Narcos\". Americký dramatický webový televizní seriál \"Narcos\" byl zveřejněn na Netflixu.\n\n<onlyinclude>\n</onlyinclude>\n\n"}
{"id": "1327919", "url": "https://cs.wikipedia.org/wiki?curid=1327919", "title": "Anděl (kniha)", "text": "Anděl (kniha)\n\nAnděl je prozaické dílo českého spisovatele Jáchyma Topola. Původně knihu vydalo nakladatelství Alois Hynek v roce 1995 (). O dva roky později vydala stejná firma dotisk (). Později vyšlo několik dalších vydání, například v roce 2017 (nakladatelství Torst, ). V roce 2000 byla kniha zfilmována pod názvem \"Anděl Exit\". Režisérem adaptace byl Vladimír Michálek a hráli v ní například Jan Čechtický, Klára Issová a Zuzana Stivínová.\n\nHlavní postavou knihy je Jatek, na drogách závislý mladík. Zpočátku je v Praze, následně se usadil v Paříži, kde měl úspěch jako výrobce drog. Později se vrátil zpět do Prahy, měl halucinace. Chtěl žít normální život, avšak jeho bývalí přátelé po něm začali vymáhat recept na onu úspěšnou drogu.\n\n\n"}
{"id": "1327926", "url": "https://cs.wikipedia.org/wiki?curid=1327926", "title": "Štěpánov (hradiště)", "text": "Štěpánov (hradiště)\n\nŠtěpánov (též \"Švédské šance\") je pravěké hradiště, jehož pozůstatky se dochovaly na vrcholové části Štěpánovské hory v Českém středohoří. Lokalita se nachází v katastrálním území Radovesice u Bíliny jeden kilometr severovýchodně od Štěpánova v okrese Teplice.\n\nVrcholová plošina byla osídlena již v závěru období knovízské kultury a samotné hradiště vzniklo v období štítarské kultury. Časové zařazení existence osídlení vychází z archeologických nálezů získaných povrchovými sběry.\n\nNejstarší popis hradiště pochází ze druhé poloviny devatenáctého století. Jeho autorem je Jan Erazim Vocel, který na lokalitě popsal dvojici valů označovaných v té době jako \"švédské šance,\" dále dvě cisterny a studánku.\n\nOstrožna, na které stávalo dvoudílné hradiště s rozlohou asi dvanáct hektarů, mírně klesá směrem od severovýchodu k jihozápadu. Od zbytku plošiny ji oddělují dva pásy opevnění. První val tvořený kameny a hlínou je dlouhý 390 metrů a vysoký až 1,5 metru. V délce 250 metrů se před ním dochoval příkop rozdělený kamennými příčkami na úseky o délce patnáct až dvacet metrů. Druhý pás opevnění probíhá o 260 metrů západněji v místě zúžení ostrožny. Tvoří ho opět val s příkopem, které jsou v jižní části dlouhé 150 metrů zdvojeny. Výška vnějšího valu se zde pohybuje okolo 1,4 metru, vnitřní val měří kolem dvou metrů. Oba příkopy jsou také rozdělené příčkami. Plocha vnitřní části hradiště měří pět až šest hektarů.\n\nDo hradiště se vstupovalo branami, které se snad nacházely v místech, kde jsou dochované valy přerušené. U vnějšího opevnění se takové místo nachází uprostřed průběhu valu, zatímco u vnitřního opevnění v jeho jižní třetině. Přístupová cesta přes příkopy vnitřních hradeb vedla nejspíše po pruhu neprokopaného terénu. Ukončení valů se v místech brány nedochovala s výjimkou jižního křídla druhého valu, které je tvořené vyskládanými kameny.\n\n\n"}
{"id": "1327927", "url": "https://cs.wikipedia.org/wiki?curid=1327927", "title": "SpVgg Oberfranken Bayreuth", "text": "SpVgg Oberfranken Bayreuth\n\nSpVgg Oberfranken Bayreuth (celým názvem: Spielvereinigung Oberfranken Bayreuth von 1921 e. V.) je německý fotbalový klub, který sídlí v bavorském městě Bayreuth. Od sezóny 2014/15 působí v Regionallize Bayern, čtvrté německé nejvyšší fotbalové soutěži. Své domácí zápasy odehrává na Hans-Walter-Wild-Stadionu s kapacitou 21 500 diváků. Klubové barvy jsou žlutá a černá.\n\nZaložen byl 23. července 1921 pod názvem TSV Bayreuth. Svůj současný název nese od roku 2013. Největším úspěchem je účast ve čtvrtfinále národního poháru v ročnících 1976/77 a 1979/80. Ve zmiňovaných čtvrtfinále Bayreuth v roce 1977 podlehl Rot-Weiss Essenu poměrem 1:2 a v roce 1980 podlehl FC Schalke 04 poměrem 1:3. Nejvýraznějším skalpem v těchto pohárových taženích bylo vítězství a postup nad Bayernem Mnichov. Stalo se tak 12. ledna 1980 v utkání třetího kola, na domácím prostředí Bayreuth zvítězil poměrem 1:0.\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1327941", "url": "https://cs.wikipedia.org/wiki?curid=1327941", "title": "Frexit", "text": "Frexit\n\n\"Frexit\" znamená hypotetický odchod Francie z Evropské unie.\n\nVýzkum Pew Research Center, který proběhl v červnu 2016, před konáním britského referenda o členství v EU shledal, že až 61 % Francouzů zastává negativní postoje k EU, druzí byli Řekové se 71 %, srovnáváni s Velkou Británii a jejími 48 %. Nicméně na otázku, zda by chtěli vystoupit z EU, odpovědělo 45 % Francouzů záporně. Pouze 33 % by jej podpořilo. François Asselineau za Lidovou stranu unie místo toho sliboval jednostranný odchod z EU.\n\nMaďarsko-americký bilionářský investor a stoupenec Open Society George Soros, který odmítá Brexit, předpověděl, že Francie a Nizozemsko jsou další země, které by teoreticky mohly opustit EU.\n\nSlovo \"Frexit\" je starší než \"Brexit\", o němž se v r. 2016 rozhodovalo. Le Penová je použila během interview v Bloomberg Television, který s ní vedla novinářka Caroline Connanová 23. června 2015, což je přesně rok před britským referendem. Říkejte mi, prosím, Madame Frexit,\" řekla během rozhovoru Le Penová.\n\nBěhem prezidentských voleb 2017 byl Frexit podporován těmito kandidáty: François Asselineau (Lidová republikánská unie), Marine Le Penová (Národní fronta), Jacques Cheminade (Solidarita a progrese), Nathalie Arthaudová (Lutte ouvrière) a Philippe Poutou (Nouveau Parti anticapitaliste). Všichni z nich slibovali, že se zasadí o odchod Francie z Evropské unie, Eurozóny a NATO, pokud vyhrají volby. Jean-Luc Mélenchon (La France Insoumise) a Nicolas Dupont-Aignan (Debout la République) řekli, že uvažují o Frexitu, pokud nedojde k reformě zakládajících smluv EU.\n\n"}
{"id": "1327942", "url": "https://cs.wikipedia.org/wiki?curid=1327942", "title": "Guillaume Franc", "text": "Guillaume Franc\n\nGuillaume Franc (* kolem 1505 Rouen – 1570, Lausanne) byl francouzský hudební skladatel, pedagog a spolupracovník na Ženevském žaltáři.\n\nRoku 1541 si otevřel v Ženěvě hudební školu, vyučoval děti ve farniosti sv. Geravaise a na \"Collège de Rive\". Od roku 1545 byl kantorem v katedrále v Lausanne a učil na Lausannské akademii. \n\n"}
{"id": "1327944", "url": "https://cs.wikipedia.org/wiki?curid=1327944", "title": "Nexit", "text": "Nexit\n\n\"Nexit\" znamená hypotetický odchod Nizozemska z EU. Název je odvozen od slova \"Brexit\", jímž se označuje odchod Spojeného království z Evropské unie.\n\nPodle průzkumu Pew Research Center z června 2016, který proběhl před konáním britského referenda, zaujímalo negativní postoje k Evropské unii 46 % Nizozemců, zatímco 51 % mělo pozitivní názory. Jiný průzkum splečnosti peil.nl konaný po britském hlasování ukázal, že přesně 50 % Nizozemců by podpořilo konání podobného referenda, zatímco 46 % trvalo na setrvání v Unii (43 % bylo vyloženě proti).\n\nNizozemský premiér Mark Rutte řekl, že by ten, kdo vypíše takové referendum, musel být \"hodně pošetilý\". Lídr nejpopulárnější krajně pravicové Strany pro svobodu Geert Wilders naopak na tomto zakládal celou svojí kampaň v parlamentních volbách 2017 poté, co jeho strana začala posilovat. Dalšími stranami, které připustili odchod z EU nebo konání referenda byly: VoorNederland, Libertariánská strana, Socialisté, 50PLUS a Forum voor Democratie.\n\n\n"}
{"id": "1327946", "url": "https://cs.wikipedia.org/wiki?curid=1327946", "title": "4-toluensulfonylchlorid", "text": "4-toluensulfonylchlorid\n\n4-toluensulfonylchlorid (také p-toluensulfonylchlorid nebo tosylchlorid, zkráceně TsCl či TosCl) je organická sloučenina se vzorcem HCCHSOCl, derivát toluenu obsahující sulfonyl<nowiki>chloridovou</nowiki> funkční skupinu. Tato zapáchající pevná látka je reaktantem často používaným v organické syntéze.\n\nTsCl není příliš nákladný na laboratorní použití. Získává se jako vedlejší produkt výroby o-toluensulfonylchloridu (prekurzoru sacharinu) chlorsulfonací toluenu:\n\nTsCl převádí alkoholy (obecný vzorec ROH) na odpovídající toluensulfonové, neboli tosylové, estery (tosyláty):\n\nTosyláty mohou být rozštěpeny hydridem lithno-hlinitým:\n\nTosylace následovaná redukcí tedy umožňuje odstranění hydroxylové skupiny.\n\nPodobně lze TsCl použít k přípravě sulfonamidů z aminů:\n\nK přípravě tosylových esterů je nutná přítomnost zásady, která neutralizuje vznikající chlorovodík, výběr ztásady má výrazný vliv na účinnost tosylace; nejčastěji se používají pyridin a trimethylamin.\n\nJelikož je tosylchlorid široce dostupný reaktant, byly často zkoumány jeho reakční možnosti. Používá se k dehydratačním reakcím na výrobu nitrilů, isokyanidů a diimidů. V jedné neobvyklé reakci, zaměřené na sirné centrum, zinek redukuje TsCl na sulfinát, CHCHSONa.\n"}
{"id": "1327949", "url": "https://cs.wikipedia.org/wiki?curid=1327949", "title": "Sperbersdorf", "text": "Sperbersdorf\n\nSperbersdorf je původní německý název více českých sídel:\n\n"}
{"id": "1327951", "url": "https://cs.wikipedia.org/wiki?curid=1327951", "title": "Česko na mistrovství světa ve vodním slalomu", "text": "Česko na mistrovství světa ve vodním slalomu\n\nČeští slalomáři na mistrovství světa ve vodním slalomu v roce 1993 navázali na úspěchy československé reprezentace z let 1949-1991, která získala 119 medailí (33/45/41) během 22 mistrovství.\n\nČeští slalomáři mají po 16 MS v roce 2017 celkem 63 medailí (26/20/17).\n\n\"Tabulku podle jmen lze filtrovat, u hlídek jsou za prvním medailistou ve zkratce uvedeni i další členové družstva.\"\n\n"}
{"id": "1327952", "url": "https://cs.wikipedia.org/wiki?curid=1327952", "title": "Rheingold (album, Grave Digger)", "text": "Rheingold (album, Grave Digger)\n\nRheingold je jedenácté studiové album německé heavymetalové hudební skupiny Grave Digger. Vydáno bylo 26. května 2003 u vydavatelství Nuclear Blast. Album je konceptuální, jako inspirace posloužila opera „Prsten Nibelungův“ od Richarda Wagnera.\n\n\n\n"}
{"id": "1327955", "url": "https://cs.wikipedia.org/wiki?curid=1327955", "title": "The Park (Praha)", "text": "The Park (Praha)\n\nThe Park je komplex dvanácti kancelářských budov u dálnice D1 na pražském Chodově. Má celkovou pronajímatelnou plochu m². Byl postaven mezi roky 2003 až 2008 developerem AIG/Lincoln. Navrhl ho architektonický ateliér Jakuba Ciglera – Jakub Cigler Architekti. Poblíž se nachází stanice metra Chodov a obchodní centrum Westfield Chodov.\n\nV komplexu sídlí řada nadnárodních firem jako jsou Accenture, DHL, IBM, Honeywell, Samsung a mnoho dalších.\n\n"}
{"id": "1327958", "url": "https://cs.wikipedia.org/wiki?curid=1327958", "title": "Aida Garifullinová", "text": "Aida Garifullinová\n\nAida Garifullinová, rusky: Аида Эмилевна Гарифуллина, Aida Emilevna Garifullina (* 30. září 1987 Kazaň) je ruská operní pěvkyně – sopranistka tatarského původu, která účinkovala v petrohradském Mariinském divadle. V sezóně 2014–2015 se stala sólistkou Vídeňské státní opery. Roku 2013 vyhrála mezinárodní soutěž mladých operních pěvců Operalia. Nahrávky vydává v nakladatelství Decca Records.\n\nNarodila se roku 1987 v tatarské metropoli Kazani, tehdejší součásti Ruské sovětské federativní socialistické republiky. Matka Ljalja Garifullinová, dirigentka sboru, působila jako ředitelka Centra soudobé klasické hudby, pojmenovaného podle skladatelky Sofie Gubajdulinové. Od časného dětství měla vliv na dceřin hudební vývoj a rozvoj profesní dráhy. V osmnácti letech se Aida Garifullinová přestěhovala do německého města Norimberku, kde začala studovat hudbu.\n\nV akademickém roce 2007–2008 nastoupila na Univerzitu hudebních a dramatických umění ve Vídni do třídy Claudia Visciho. O dva roky později debutovala v univerzitní produkci Mozartovy opery \"Così fan tutte\" rolí Despiny. V roce 2010 se stala vítězkou moskevské pěvecké soutěže Muslima Magomajeva. Po vídeňském absolutoriu v roce 2011 vystoupila na zakončení Letní univerziády 2011 v čínském Šen-čenu a v Kazani přednesla duet s Alessandrem Safinou, když její rodiště převzalo štafetu místa konání univerziády.\n\nV srpnu 2012 se představila na otevření ruského domu v rámci londýnských Letních olympijských her 2012. V Londýně se seznámila s hudebním ředitelem a dirigentem petrohradského Mariinského divadla Valerijem Gergijevem, aby již v lednu 2013 debutovala na mariinské scéně postavou Susanny v Mozartově komické opeře \"Figarova svatba\". Následně do repertoáru přidala role Gildy ve Verdiho \"Rigolettu\" a Adiny v Donizettiho \"Nápoji lásky\".\n\nJako velvyslankyně kazaňské „kulturní univerziády“ vystoupila na červencovém zahájovacím ceremoniálu Letní univerziády 2013 a objevila se také na zakončení sportovní akce v doprovodu orchestru Mariinského divadla vedeného Gergijevem.\n\nImpulzem do další kariéry se stalo vítězství na mezinárodní pěvecké soutěži mladých interpretů Operalia 2013 ve veronské Aréně. V soutěži přednesla árie Nanetty (\"Falstaff\"), sněhurky (\"Sněhurka\"), Susanny (\"Figarova svatba\") a Giulietty (\"Kapuleti a Montekové\"). Tatarský prezident Rustam Minnichanov jí pak 16. října 2013 udělil titul zaloužilá umělkyně Tatarstánu.\n\nV sezónách 2013 až 2015 vystupovala mimo jiné s José Carrerasem, Plácidem Domingem, Dmitrijem Chvorostovským či Andreou Bocellim. Během roku 2014 účinkovala v rámci Rosenblattových recitálů konaných v londýnské Wigmore Hall a v roce 2015 podepsala smlouvu s nahrávací společností Decca Records.\n\nOd sezóny 2014–2015 se stala sólistkou Vídeňské státní opery. V únoru 2015 vystoupila na plese ve vídeňské Opeře, objevila se také na milánském galakoncertu při finále fotbalové Ligy mistrů 2016 či představení pod Eiffelovou věží.\n\nV komediálním životopisném dramatu \"Božská Florence\" ztvárnila při svém filmovém debutu francouzsko-americkou operní divu, sopranistku Lily Pons, a zazpívala zvonkovou árii z Delibesovy opery \"Lakmé\".\n\nV únoru 2017 vydala u labelu Decca eponymní album \"Aida Garifullina\" obsahující 15 árií za doprovodu Rozhlasových symfoniků ORF pod taktovkou Cornelia Meistera. V témže měsíci debutovala v České republice, když uspořádala koncert ve Smetanově síni Obecního domu. Doprovodným orchestrem se stala PKF – Prague Philharmonia řízená Němcem Jochenem Riederem. V programu se objevily árie ze \"Zlatého kohoutka\", „Měsíčku na nebi hlubokém“ z \"Rusalky\" či „Ukolébavka“ z \"Mazepa\".\n\nPři zahájení Mistrovství světa ve fotbale 2018 v Moskvě zazpívala s anglickým zpěvákem Robbiem Williamsem jeho píseň „Angels“.\n\nV květnu 2016 došlo k medializaci jejího partnerského vztahu s bývalou tenisovou světovou jedničkou Maratem Safinem. Na konci prosince téhož roku se dvojice rozešla.\n\n\n"}
{"id": "1327960", "url": "https://cs.wikipedia.org/wiki?curid=1327960", "title": "Copenhagen Records", "text": "Copenhagen Records\n\nCopenhagen Records je dánské hudební vydavatelství, které vzniklo 5. ledna 2004. Label založili původní zaměstnanci dánské sekce EMI (EMI Recorded Music Denmark), kteří chtěli dopřát autorům více umělecké svobody. Zastřešuje umělce různých od popových zpěváků po komedianty a jejich záběr zahrnuje žánry od rocku po rap.\n\nV září roku 2011 koupila vydavatelství společnost Universal Music Group a udělala z Copenhagen jedno ze svých samostatných labelů.\n\nV roce 2003 vlastnila společnost EMI díky předchozí akvizici dánského vydavatelství Medley Records 40% podíl na dánském hudebním trhu. V únoru roku 2004 se však Michael Ritto, původní zakladatel Medley Records, rozhodl odejít z EMI. Následovali ho i vedoucí dánské A&R sekce Nick Foss a bývalý generální ředitel Capitol Records a Medley Records Mik Christensen. Oba tito pánové pracovali pro EMI devatenáct let a měli v plánu vytvořit vlastní firmy, ovšem Ritto je během své funkce přesvědčoval, aby své plány odložili.\n\nVydavatelství založili Jakob Sørensen, bývalý obchodní ředitel Medley Records, a Christian Backman, vedoucí A&R sekce stejného vydavatelství. K nim se 1. dubna 2004 připojili Foss a Christensen. Druhý jmenovaný uvedl, že Copenhagen records se zaměřilo na „nábor a výchovu kvalitních dánských umělců. Prodeje dánských umělců se v Dánsku nepropadly tolik jako mezinárodních autorů.“ Záměrem vydavatelství též bylo stát se silným konkurentem zavedených nadnárodních vydavatelů na dánském trhu.\n\nV roce 2008 z vydavatelství odešli Foss i Christensen, kteří spolu založili nové vydavatelství Mermaid Records, které je z většiny vlastněno Sony Music Entertainment Dánsko. V roce 2013 odešli i Sørensen a Backman a výkonným ředitelem se stal Torben Ravn, který ve vydavatelství působil na postu ředitele výroby od roku 2007.\n\n"}
{"id": "1327964", "url": "https://cs.wikipedia.org/wiki?curid=1327964", "title": "Kostel svatého Jeronýma (Stari Grad)", "text": "Kostel svatého Jeronýma (Stari Grad)\n\nKostel svatého Jeronýma v městě Stari Grad (chorvatsky: ) je kostel ve městě Stari Grad na ostrově Hvar v Chorvatsku.\n\nKostel se nachází na severním břehu přístavu Sarého Gradu. Byl založen v roce 1487. Pravděpodobně se ale zde nacházel již v 14. století. Na západním průčelí kostela nad vstupem je umístěn reliéf svatého Jeronýma. Na jižním průčelí je pak reliéf Panny Marie s Ježíškem, jehož originál je umístěn v muzeu v dominikánském klášteře. Naproti se nachází poustevna (ermitáž). V současné době je v této budově restaurace.\n"}
{"id": "1327968", "url": "https://cs.wikipedia.org/wiki?curid=1327968", "title": "Hvězdice Linckova", "text": "Hvězdice Linckova\n\nHvězdice Linckova (\"Protoreaster linckii\") žije v indopacifické oblasti.\n\nHvězdice Linckova má tělo zpevněné vápenitou kostrou ukrytou pod pokožkou. Pokud se její rameno odlomí, opět doroste. Schopnost regenerace je taková, že ze dvou oddělených částí jedné hvězdice dorostou dva noví jedinci. Zčásti je to umožněno i tím, že nemá centralizovanou nervovou soustavu, ale takzvaný difuzní typ rozptýlených nervových buněk. Ramena hvězdice jsou krátká a trojúhelníkovitá a zbarvení bělavé, špičky a lemy ramen i výrůstky hvězdice jsou červené. Jako ostatní hvězdice má ambulakrální soustavu.\nMá ambulakrální panožky vyčnívající na spodní straně, které slouží k pevnému držení i pohybu. Na vrchní straně hvězdice jsou výrůstky, které náhodně vyčnívají na ramenech i středovém disku. Hvězdice Linckova se vyskytuje v tropických korálových útesech většinou v hloubce do 30 metrů, výjimečně až do 100 m. Její délka je 30 cm. Pohlavní dospělosti dosahuje v jednom roce.\n\nVajíčka klade jedna samice, vypouští do vody až milion vajíček, oplození je vnější. Z vajíček se líhnou planktonní larvy, které se v hvězdice promění až po několika měsících.\n\nHvězdice Linckova se živí mlži, jejichž lastury otvírá pomocí ramen. Dožívá se 3-5 let.\n"}
{"id": "1327975", "url": "https://cs.wikipedia.org/wiki?curid=1327975", "title": "Gaelové", "text": "Gaelové\n\nGaelové (irsky \"Na Gaeil\", skotskou gaelštinou \"Na Gàidheil\", manštinou \"Ny Gaeilú\") je etnolingvistická skupina severozápadní Evropy definovaná především užíváním gaelských jazyků, větví keltských jazyků zahrnujících irštinu, skotskou gaelštinu a manštinu. Historicky se pro Gaely obecně používalo také používalo označení Irové nebo Skotové, tato etnonyma však mají v současnosti posunutý význam.\n\nGaelský jazyk a kultura pochází z Irska odkud se prostřednictvím království Dál Riata rozšířily do západního Skotska. Ve starověku Gaelové obchodovali s Římskou říší a později se podíleli na pádu římské Británie. Ve středověku se gaelská kultura počala dominovat také zbytku Skotska a ostrovu Man, gaelské osídlení existovalo také ve Walesu a Cornwallu. V 9. století se Dál Riata a Piktské království spojila do království Alba. Ve stejné době se Irsko skládalo z řady malých království, vládu nad nimi si často nárokoval irský velekrál.\n\nVe 12. století byla část Irska dobyta Normany a část Skotska byla normanizována během takzvané davidovské revoluce. Gaelská kultura však zůstávala silná ve zbytku Irska, na Skotské vysočině a ve skotském Galloway. Na počátku 17. století se poslední gaelská království dostala pod anglickou kontrolu. Anglický a skotský král Jakub I. usiloval o podmanění Gaelů a zničení jejich kultury, v Irsku prostřednictvím kolonizace země anglickými osadníky, na Skotské vysočině prostřednictvím represivních Ionských statutů. Gaelské jazyky si svou pozici udrželi pouze v irském Gaeltachtu a skotských Vnějších Hebridách.\n\nGaelská společnost se tradičně soustředila kolem klanu, který měl vlastní území a náčelníka voleného prostřednictví pravidel tanistry. Původně Gaelové následovali své tradiční náboženství s kultem bohů - Tuatha Dé Danann, a předků. Z tohoto období pochází také jejich hlavní svátky Samhain, Imbolc, Beltaine a Lughnasa. Jejich bohatá ústní tradice byla udržována skrze vypravěče seanchaithe a od 1. století byla používáno písmo ogam. Ve 4. a 5. počali Gaelové přijímat křesťanství, zároveň však vytvořila první evropskou středověkou literaturu v národním jazyce a v christianizované podobě zachovali svoji mytologickou a právní tradici. Gaelské kláštery se staly významnými středisky učenosti a z nich vzešla iroskotská misie, která se podílela na christianizaci velké části Evropy.\n"}
{"id": "1327976", "url": "https://cs.wikipedia.org/wiki?curid=1327976", "title": "Státní tiskárna v Praze", "text": "Státní tiskárna v Praze\n\nStátní tiskárna v Praze (\"Místodržitelská tiskárna\") je bývalá C. k. tiskárna, která se nacházela ve zrušeném dominikánském klášteře mezi ulicemi Karmelitská, Harantova a Nebovidská. \n\nTiskárna byla založena roku 1848 původně na Malostranském náměstí. Rozmnožovala úřední oběžníky a vyhlášky a později vydávala list \"„Prager Zeitung“\". Roku 1876 pořídila pro svůj provoz jako první v českých zemích rotačku, kterou představila již roku 1873 na světové výstavě ve Vídni Augšpurská strojírna.\n\nTiskárna se rozšiřovala a proto zakoupila budovu bývalého dominikánského kláštera čp. 459 v Nebovidské ulici. Později k ní přikoupila sousední dvoupatrový \"„Malý dům“\" čp. 387 pro administrativu novin.\n\nPo vzniku Československa byla tiskárna převedena do státní správy. V letech 1919–1934 vedl její technický úsek jako ředitel Karel Dyrynk, který se zde zasazoval o vznik původních českých písem.\n\nPočátkem 90. let 20. století byla tiskárna zrušena. V letech 2004-2006 proběhla přestavba areálu na hotel.\n\n"}
{"id": "1327977", "url": "https://cs.wikipedia.org/wiki?curid=1327977", "title": "Wu Ce-tchien", "text": "Wu Ce-tchien\n\nWu Ce-tchien (); 624 – 16. prosince 705) vlastním jménem Wu Čao () byla čínská císařovna, od počátku 60. let 7. století vládla čínské říši Tchang jménem svého nemocného manžela, císaře Kao-cunga, po jeho smrti panovala jménem svých synů. Roku 690 se stala – jako jediná žena v čínské historii – císařem, přičemž název státu změnila na Čou. Roku 705 byla sesazena a o několik měsíců později zemřela.\n\nWu pocházela z úřednické rodiny ze severozápadní Číny vzdáleně spřízněné s dynastií Suej. Za suejského císaře Jang-tiho její otec velel vojsku v prefektuře Jing-jang, za tchangského Tchaj-cunga (vládl 626–649) zaujímal různé funkce v centrální administrativě (ministr daní) i regionech (správce různých krajů).\n\nV raném mládí se Wu stala jednou níže postavených konkubín Tchaj-cunga. Dokázala získat pozornost jeho syna a nástupce Kao-cunga, který si ji po smrti otce vzal za jednu z vedlejších manželek a roku 655 ji jmenoval císařovnou (皇后, \"chuang-chou\"). Na Kao-cunga měla velký vliv, po jeho mrtvici roku 660, a následném zhoršování zdravotního stavu, postupně stanula v čele vlády a panovala zemi jeho jménem.\n\nRoku 683 Kao-cung zemřel a na trůn nastoupil jeho a Wuin syn Čung-cung, kterého však po necelých dvou měsících vlády sesadila kvůli jeho protežování příbuzných své manželky. Nahradil ho další Wuin a Kao-cungův syn, Žuej-cung, který své matce v ničem neodporoval. Roku 690 sesadila i jeho a na trůn nastoupila sama jako císař (\"chuang-ti\"). Vládla říši do února 705, kdy byla svržena palácovým převratem, který vynesl na trůn Žuej-cunga. Zemřela v prosinci téhož roku.\n\nObdobí spoluvlády a vlády Wu Ce-tchien nad říší Tchang v letech 655–705 bylo dobou velké expanze čínského vlivu, který dosahoval daleko do střední Asie. Celkově úspěšně bojovala s Východoturkutským i Západoturkutským kaganátem. Trvala úporná válka s Tibetem. Upevnila vládu nad Vietnamem. Zapojila se i do válek na Korejském poloostrově, v nichž v 60. letech ve spojenectví s jihokorejskou Sillou porazila a dobyla jihokorejský stát Pekče a severokorejské Kogurjo a proti odporu Silly si udržela většinu severní Koreje.\n\nVe vnitřní politice se proti aristokracii severozápadu Číny, která dosud ovládala tchangskou vládu a před tím dominovala v říši Suej (581–618), Severní Čou (557–581) a Západní Wej (535–557), opřela o hodnostáře z východu a jihovýchodu říše. K výběru vhodných úředníků rozšířila a zdokonalila systém úřednických zkoušek.\n\nPodporovala taoismus a buddhismus, za její vlády se rozvíjela kultura, vzdělání a literatura, z jejích dob se zachovaly významné památky architektury a umění, jako jeskyně Lung-men a mauzoleum Čchien-ling.\n\nPo svržení a smrti Wu Ce-tchien se její potomci střetli v ostrých sporech o moc, v nichž zvítězil její vnuk Süan-cung, vládnoucí tchangské Číně v letech 712–756.\n\n\n"}
{"id": "1327981", "url": "https://cs.wikipedia.org/wiki?curid=1327981", "title": "Vnitřní konverze", "text": "Vnitřní konverze\n\nVnitřní konverze je způsobem radioaktivní přeměny gama, při které elektromagneticky interaguje excitované jádro atomu s jeho elektronovým obalem. Jádro se přemění do stavu s nižší energií a uvolněná přebytečná energie je využita k ionizaci atomu a následnému urychlení uvolněného elektronu z elektronového obalu. Při této radioaktivní přeměně gama tedy není energie vyzářena v záření gama, ale je \"uvnitř\" atomu přeměněna (\"konvertována\") na vyražení elektronu z atomu.\n\nRadioaktivní přeměna se tak projeví emisí urychleného elektronu. Nejedná se však o záření beta, u kterého je elektron uvolněn z jádra. Protože je takto vyražen elektron z nejnižších slupek obalu, bývá vnitřní konverze zpravidla doprovázena kaskádou elektromagnetických přechodů elektronů v obalu, aby se atom navrátil do základního stavu. Při těchto elektromagnetických přechodech dochází k uvolnění charakteristického rentgenového záření nebo Augerových elektronů.\n\nVnitřní konverze je možná vždy, když je možný gama rozpad, s výjimkou případu, kdy je atom zcela ionizován.\n\nJádro atomu, excitované do vyššího energetického stavu, při přeměně do stavu s nižší energií určitou část energie uvolní. Během vnitřní konverze se atomové číslo nemění, a tak (oproti gama rozpadu) nedochází k žádné transmutaci jednoho prvku na jiný, jak znázorňuje následující rovnice přeměny izotopu Fe:\n\nNa rozdíl od prosté radioaktivní přeměny gama se při energetické přeměně jádra namísto záření gama uvolní vysokoenergetický elektron z obalu.\n\nTento způsob přeměny je možný až od prahové energie přechodu, dostačující k ionizaci atomu.\n\nVzhledem k tomu, že se elektron atomu ztrácí, objeví se v elektronovém obalu díra, která může být následně zaplněna jinými elektrony, které klesají na tuto prázdnou, nižší energetickou hladinu, a během tohoto procesu vyzařují charakteristické rentgenové záření nebo Augerovy elektrony.\n\nAtom tak vyzařuje vysokoenergetické elektrony a rentgenové fotony, z nichž žádný nevychází z atomového jádra. Přeměna jádra dodala energii potřebnou k vyzáření elektronu, které následně vedlo k dalším elektromagnetickým změnám v elektronovém obalu a dalším emisím.\n\nPřesahuje-li energie radioaktivní přeměny gama dvojnásobek klidové energie elektronu (cca 1,022 MeV), může docházet i k tzv. párové konverzi, při které je energie záření gama uvnitř atomu konvertována na vznik dvojice částic elektron – pozitron emitovaných z atomu. Pravděpodobnost párové konverze roste se zvyšující se energií přechodu a závisí výrazně na jeho elektromagnetickém charakteru (klesá s jeho multipolaritou).\n"}
{"id": "1327982", "url": "https://cs.wikipedia.org/wiki?curid=1327982", "title": "Gustavo Gutiérrez", "text": "Gustavo Gutiérrez\n\nGustavo Gutiérrez Merino OP (* 8. června 1928 Lima) je peruánský teolog, příslušník dominikánského řádu, zakladatelská osobnost teologie osvobození.\n\nVystudoval medicínu na Národní univerzitě svatého Marka v Limě a teologii na Katolické univerzitě v Lovani a Katolické univerzitě v Lyonu, roku 1959 byl vysvěcen na kněze. Jeho myšlení výrazně ovlivnily zkušenosti z pastorační činnosti v chudinských čtvrtích. V roce 1973 vydal svoji stěžejní práci \"Teología de la liberación\". Vychází v ní z velikonoční symboliky vzkříšení, kterou aplikuje na sociální a politické poměry latinskoamerických zemí: „Kristus se stal člověkem v těchto všeobsáhlých dějinách, které nejsou dějinami na okraji konkrétního lidského života. Jeho osvobozující čin je středem historického vývoje lidstva. Proto je boj za spravedlivou společnost ve vlastním smyslu součástí dějin spásy.“ Víra v Království Boží je podle něj logicky spojena s usilováním o spravedlivější uspořádání společnosti. Gutiérrez byl obviňován ze sympatií k marxismu a z usilování o násilnou změnu poměrů; na to odpověděl: „Násilí tu už je, je institucionalizované a my máme právo se bránit.“ \n\nGutiérrez obdržel za svou činnost Řád čestné legie a Cenu knížete asturského, byl zvolen členem American Academy of Arts and Sciences. Je profesorem na University of Notre Dame, založil teologický časopis \"Concilium\" a institut zabývající se odkazem Bartolomé de las Casas, angažoval se také v Křesťanské mírové konferenci. \n\n\n"}
{"id": "1327987", "url": "https://cs.wikipedia.org/wiki?curid=1327987", "title": "Frebonie Eusebie z Pernštejna", "text": "Frebonie Eusebie z Pernštejna\n\nFrebonie Herule Eusebie z Pernštejna (1596 – 6. února 1646) byla česká šlechtična z rodu Pernštejnů. Narodila se jako dcera Jana V. z Pernštejna a jeho manželky Anny Marie Manrique de Lara y Mendoza.\n\nPo smrti svého bratra Vratislava Eusebia v roce 1631 zdědila panství Litomyšl. Jelikož v té době probíhala třicetiletá válka, ve městě střídavě sídlila vojska obou znepřátelených stran. Roku 1635 císařští vojáci plukovníka Lautersona po potyčce s místními obyvateli založili požár, při kterém vyhořelo 297 domů a zemřelo 15 lidí. Několikrát město vyrabovala i švédská vojska. Po roce 1640 pozvala na radu olomouckého biskupa Františka z Ditrichštejna do Litomyšle řád piaristů, pro které v místech vyhořelého Nového města zřídila kostel, kolej a školy a zavázala se jim ročně vyplácet 1000 zlatých. Řád řeholních kanovníků se zaměřoval na výuku chudých chlapců a šíření katolictví. Při nově založeném gymnáziu zřídila tzv. chlebíčkovou nadaci, kdy bylo žákům každou sobotu rozdáno 84 bochníků chleba, za které se museli pomodlit 5 otčenášů a 5 zdrávasů. Budovy do jejich dnešní podoby přestavěli v době baroka Giovanni Battista Alliprandi a František Maxmilián Kaňka.\n\nFrebonie se nikdy neprovdala a zemřela bezdětná 6. února 1646. Pochována byla při kostele Panny Marie Vítězné v Praze. Litomyšlské panství odkázala svým lobkovickým příbuzným, kde se ho ujal Václav Eusebius Popel z Lobkovic. S její osobou vymřel rod Pernštejnů po přeslici.\n\n\n"}
{"id": "1327991", "url": "https://cs.wikipedia.org/wiki?curid=1327991", "title": "Choconsaurus", "text": "Choconsaurus\n\nChoconsaurus (\"ještěr z Villa el Chocón\") byl rod sauropodního dinosaura ze skupiny Titanosauria, který žil v období rané svrchní křídy (geologický stupeň cenoman, asi před 97 až 94 miliony let) na území dnešní argentinské provincie Neuquén. Fosilie byly objeveny v sedimentech souvrství Huincul, z něhož známe i fosilie jednoho z největších známých dinosaurů vůbec, rodu \"Argentinosaurus\". Objevena byla téměř kompletní série dorzálních obratlů i další části kostry. Četné autopomorfie ukazují, že tento sauropod byl samostatným rodem titanosaura a podle provedené fylogenetické analýzy nepatřil přímo do vývojově pokročilejší skupiny Eutitanosauria.\n\n\n"}
{"id": "1327993", "url": "https://cs.wikipedia.org/wiki?curid=1327993", "title": "Velká Muksalma", "text": "Velká Muksalma\n\nVelká Muksalma () je se svými 17 km² třetím největším ze skupiny Soloveckých ostrovů v Bílém moři. V minulosti se zde choval dobytek pro Solovecký klášter. V současnosti je zde jediným trvale osídleným místem poustevna sv. Sergeje. Se Soloveckým ostrovem a ostrovem Malá Muksalma je propojen kamennými hrázemi.\n\nPrvní lidé na Velké Muksalmě žili prokazatelně již před naším letopočtem. Archeologické vykopávky přinesly nálezy keramiky z přelomu 5. a 4. tis. př. n. l., pískovcové podložky na krájení z 3. tis. př. n. l. či bronzových dekorativních předmětů z 6. - 8. stol. n. l.\n\nMniši začali ostrov využívat v 16. století v souvislosti se zákazem chovat na hlavním Soloveckém ostrově rodící zvířata. To prakticky znamenalo, že hospodářská zvířata na Soloveckém ostrově mohla být pouze mužského pohlaví. Proto byly na Velké Muksalmě zbudovány v polovině 16. století chlévy a stáje, aby zde byl dobytek rozmnožován a aby mohl být klášter zásobován mlékem. Tehdy byly také na ostrově vymýceny lesy a zřízeny rozsáhlé louky a pastviny. K velkému rozmachu chovatelství dobytka na Velké Muksalmě došlo na počátku 20. století, kdy byly provedeny rozsáhlé meliorační práce (vznikl systém kanálů) a vysušené bažiny a mokřady byly přeměněny na pastviny.\n\nRoku 1829 sem byl přenesen starý dřevěný chrám, který byl následně zasvěcen svatému Blažeji, v pravoslaví považovanému za ochránce dobytka. V letech 1859-1866 vznikla z místních valounů kamenná hráz, umožňující i v krajně nepříznivém počasí hnát dobytek na Solovecký ostrov. Roku 1900 potom oficiálně vznikla poustevna, zasvěcená sv. Sergeji Radoněžskému (viz poustevna sv. Sergeje).\n\nZemědělská výroba zde pokračovala i v období Soloveckého tábora zvláštního určení, během druhé světové války zde byla zřízena přistávací dráha. Od 60. let byl ostrov opuštěn.\n\nStálí obyvatelé, poustevníci, se vrátili do poustevny sv. Sergeje až roku 2003. Od roku 2010 probíhají práce na obnově některých objektů poustevny.\n\nVelká Muksalma je třetí největší ostrov Soloveckého souostroví. Jeho délka činí 6,2 km a šířka 3,7 km. Povrch je nerovný, místy bažinatý, půda písčito-kamenitá. Jezera se zde nevyskytují, stejně jako vysoké kopce. Pouze v jihovýchodní části jsou dva vrchy, z nichž nejvyšší je nazván podle biblické hory Tábor. Husté lesy jako na Soloveckém či Anzerském ostrově se zde nevyskytují. Velkou část ostrova představují louky poskytující velmi kvalitní píci, lesní porosty jsou nízké a nepříliš husté.\n\nSymbolem ostrova Velká Muksalma jsou dvě mohutné kamenné hráze z 19. století, které jej spojují s ostrovy Soloveckým a Malou Muksalmou. Obě dvě byly zhotoveny kladením kamenů nasucho, tzn. bez použití spojovacího materiálu. Díky jejich výstavbě mohl být dobytek hnán z bahnitého ostrova Malá Muksalma na žírné pastviny Velké Muksalmy a odtud na Solovecký ostrov, kde sídlí klášter. Spojení nezávislé na lodní dopravě bylo výhodné kvůli neklidnému Bílému moři, které často znemožňovalo dopravu skotu ke klášterním řezníkům.\n\nSpojuje ostrovy Velká a Malá Muksalma. Je starší, zbudována byla již v roce 1828, neboť ostrov Malá Muksalma neposkytoval pro chovaný dobytek dostatečné množství píce., bylo jej tak nutné hnát na pastviny Velké Muksalmy. Dlouhá je přes 300 m a široká asi 4 m. Dnes je již značně poškozena, přejít po ní suchou nohou je tak možno pouze v době odlivu.\n\nUmožňuje překonat průliv \"Železná brána\" mezi ostrovy Solovecký a Velká Muksalma. Tento průliv je pro lodě velmi nebezpečný kvůli silným proudům a kamenitým břehům. S výstavbou se proto začalo již roku 1827, současnou podobu však získala až v roce 1865. Hlavní práce byly provedeny po dobu působnosti představeného Porfirije (1859-1865), na stavbě pracovali mniši, dobrovolníci a asi 400 najatých dělníků. Práce vedl mnich Feoktist, někdejší sedlák z Vologodské gubernie.\n\nJedná se o vskutku monumentální dílo - délka činí 1200 m, výška průměrně 4 m, v základech je široká 7-8 m, na vrcholu 5-6 m. Takovéto rozměry umožňovaly pohodlně hnát přes hráz celá stáda. Při stavbě byly použity velké valouny, prosypávané pískem. Prochází těmi nejmělčími místy průlivu (průměrná hloubka 2,7 m), je proto pětkrát zahnutá. Tyto záhyby také zároveň zvyšují odolnost hráze proti pohybujícímu se ledu. Přibližně uprostřed jsou tři obloukové propustě, které umožňují proudění mořské vody přes hráz, aniž by ji poškodilo.\n"}
{"id": "1327994", "url": "https://cs.wikipedia.org/wiki?curid=1327994", "title": "3 (linka metra v Madridu)", "text": "3 (linka metra v Madridu)\n\nLinka 3 madridského metra spojuje severozápadní část Madridu s jeho jižní částí a vede ze stanice Moncloa na severu do stanice Villaverde Alto na jihu. Na lince se nachází 18 stanic a délka linky činí 16,4 km. Tratě jsou vybudovány jako úzkoprofilové, nástupiště mají délku 90 m. První úsek linky byl otevřen v roce 1936, k poslednímu rozšíření došlo v roce 2007.\n\nLinka pochází následujícími městskými obvody Madridu v severo-jižním směru:\n\n\nLinka začíná pod náměstím Plaza de Moncloa a pokračuje pod rušnou ulicí \"Princesa\" na náměstí Plaza de España. Odtud vede kus pod ulicí Gran Vía a na náměstí \"Plaza del Callao\" odbočuje pod ulici \"Preciados\", kterou přichází na náměstí Puerta del Sol. Odtud pokračuje na jih pod ulicemi \"Lavapiés\" a \"Miguel Servet\" a pod čtvrtí Embajadores se dostává pod ulici\n\"Palos de la Frontera\" a \"Paseo de las Delicias\". Řeku Manzanares linka podchází u mostu Puente de Andalucía a dále vede pod třídami \"Avenida de Córdoba\" a \"Avenida de Andalucía\" až na konečnou stanici Villaverde Alto situovanou u stejnojmenné železniční stanice.\n\nPo úspěších prvních dvou linek madridského metra, byla v roce 1934 vypsána soutěž na výstavbu prvního úseku třetí linky. Práce na výstavbě začaly v létě téhož roku, nicméně byly zpomalovány problémy s podložím a různými propady. První úsek mezi stanicemi Sol a Embajadores byl otevřen 9. srpna 1936. V roce 1935 nabídla společnost Agromán, která stavěla předešlý úsek, stavbu prodloužení severním směrem do stanice Argüelles, tento návrh byl přijat a prodloužení bylo uvedeno do prvozu 15. července 1941 za přítomnosti ministra veřejných prací a starosty Madridu. Na konci roku 1945 bylo rozhodnuto o prodloužení linky tentokrát jižním směrem do stanice Legazpi, výstavba však byla bržděna nedostatkem stavebního materiálu a častými výpadky elektřiny. Tato trasa byla otevřena 25. března 1949, nicméně trvalo ještě další dva roky (do roku 1951), než byla otevřena konečná stanice, do té doby byly mezilehlé stanice projížděny. 17. července 1963 byla otevřena stanice Moncloa (prodloužení o jednu stanici na severním konci), což umožnilo bližší spojení s univerzitním kampusem Ciudad Universitaria.\n\nV letech 2003 až 2006 došlo ke kompletní přestavbě linky tak, že nástupiště byla prodloužena z 60 na 90 m, byl zajištěn bezbariérový přístup do všech stanic a umožněn provoz nových souprav řady 3000. K rekonstrukcím docházelo vždy během léta. Díky této modernizaci byla také navýšena přepravní kapacita linky, která byla nutná z důvodu rozšíření linky do stanice Hospital 12 de Octubre, ke kterému došlo 9. února 2007. Téhož roku byla 21. dubna linka konečně prodloužena do stanice Villaverde Alto.\n\nLinka se kříží s linkami metra 1, 2, 4, 5, 6 a 10. Linka 3 má tři přestupy na příměstskou železnici Cercanías – ve stanicích Sol, Embajadores a Villaverde Alto.\n\nLinka v síti metra patří k těm s úzkým průjezdním profilem. Rozchod koleje je stejný jako v celé síti – netypických 1445 mm. Odběr proudu je realizován trolejovým vedením, pevným v celé délce linky, napětí v soustavě je 1500 V ss. Na lince jsou v současnosti provozovány soupravy řady 3000 od španělského výrobce CAF.\n\nZvláštností linky je stanice Almendrales, která má čtyři koleje (dvě u každého nástupiště). Ty umožňují obrat souprav ve stanici a pásmový provoz v úseku Moncloa–Legazpi, který je více vytížený.\n\nCelá linka se nachází v tarifním pásmu A. Linka je pokrytá mobilním telefonním signálem v úseku Moncloa–Legazpi.\n\nLinka v současnosti prochází 18 stanicemi. Průměrná vzdálenost mezi stanicemi je 912 m.\n\nDo budoucnosti je plánované především rozšíření linky o stanici El Casar ve městě Getafe na jižním konci linky a tím pádem propojení s linkou 12 (MetroSur). Uvažováno je také rozšíření do obce Perales del Río.\n\nDalší uvažované prodloužení je ze stanice Moncloa přes možné křížení s linkou 7 ve stanici Islas Filipinas na Cuatro Caminos (s plánovaným přestupem na linky 1, 2 a 6; v okolí je pro budoucí stanici i vyhrazené místo) a dále hypoteticky přes stanici Santiago Bernabéu na lince 10 do stanice Concha Espina na lince 9.\n\nVelice spekulativní je možnost prohození polovin linek 3 a 7 ve stanici stanici Islas Filipinas (nebo nové stanici \"Cristo Rey\") – linka 3 by tedy končila ve stanice Pitis a linka 7 by pokračovala dále na západ do oblasti kampusu Ciudad Universitaria.\n\n\n"}
{"id": "1327995", "url": "https://cs.wikipedia.org/wiki?curid=1327995", "title": "Woitzdorf", "text": "Woitzdorf\n\nNěmecké jméno Woitzdorf nese více českých sídel:\n\n"}
{"id": "1328002", "url": "https://cs.wikipedia.org/wiki?curid=1328002", "title": "Powellvenator", "text": "Powellvenator\n\n\"Powellvenator\" byl menší teropodní dinosaurus, spadající zřejmě do nadčeledi Coelophysoidea. Tito vývojově primitivní a starobylí teropodi obývali rozsáhlá území rozpadající se Pangey v období svrchního triasu a spodní jury. \"P. podocitus\" byl popsán roku 2017 na základě dřívějšího objevu fosilních kostí dolních končetin, které byly dlouho označovány za pozůstatky nedinosauřích plazů ze skupiny Pseudosuchia. Fosilie tohoto neoteropoda byly objeveny v sedimentech souvrství Los Colorados (Ischigualasto - pánev Villa Unión) a mají svrchnotriasové stáří (přes 220 milionů let). Tento druh je vůbec prvním célofyzoidem popsaným z území Jižní Ameriky.\n\n\n"}
{"id": "1328005", "url": "https://cs.wikipedia.org/wiki?curid=1328005", "title": "František Josef Jiří z Valdštejna-Vartenberka", "text": "František Josef Jiří z Valdštejna-Vartenberka\n\nFrantišek Josef Jiří hrabě z Valdštejna-Vartenberka (24. dubna 1709 Praha – 2. února 1771 Mnichovo Hradiště), \"Franz Joseph Georg Graf von Waldstein-Wartenberg\", celým jménem \"Franz de Paula Joseph Georg Hermann Adalbert Norbert Ignaz Franz Seraphicus Wenzel Johann Baptist Johann Nepomuk Leonhard Graf von Waldstein-Wartenberg\", byl český šlechtic z rodu Valdštejnů. Narodil se jako syn Františka Josefa z Valdštejna a jeho manželky Marie Margarety Černínové.\n\nZaložil duchcovsko-litomyšlskou linii rodu Valdštejnů, která vymřela roku 1901 po meči. Od císařovny Marie Terezie získal 16. srpna 1758 spolu s bratrem Vincencem privilegium k užívání titulu pán z Vartenberka (od té doby titul Valdštejn-Vartenberk). Štít v rodovém erbu tím byl polepšen dvěma vartenberskými zlato-černě polcenými oválnými štítky, které obtočí zelený drak, dále modrým a zlatým lvem jako štítonošů a modrým hraběcím pláštěm, jenž splývá z hraběcí koruny, nad kterou jsou tři přilbice s klenoty.\n\nFrantišek Josef se zamiloval do nejmladší dcery svého přítele Františka Václava z Trauttmansdorffu Marie Františky, která byla dokonce o pět let starší. 24. dubna 1729 se ve Vídni konala svatba a nevěstě šel za svědka dokonce slavný vojevůdce Evžen Savojský. Během svatebních oslav v Litomyšli zahráli studenti piaristického gymnázia představení \"Věrnost manželská\". Tímto sňatkem vyženili Valdštejnové-Vartenberkové litomyšlský zámek a panství.\n\nDo manželství se narodili dva synové – starší Emanuel Filibert získal duchcovské panství, mladší Jiří Kristián zdědil panství Litomyšl – a šest dcer. Marie Josefa zemřela v roce 1757 a dva a půl roku poté vstoupil František Josef do kapucínského kláštera v Českých Budějovicích, kde dožil zbytek života.\n\n\n"}
{"id": "1328014", "url": "https://cs.wikipedia.org/wiki?curid=1328014", "title": "Eduard Parma", "text": "Eduard Parma\n\nEduard Parma (* 10. ledna 1950) je český hudební skladatel, aranžer, producent, basový kytarista. Průkopník synthezátorové hudby, house music a new wave music. Píseň „King Kong in Hong Kong“ je známa jako první pokus o rap.\nJe synem skladatele, trumpetisty a známého pražského kapelníka Eduarda Parmy. Absolvoval v roce 1974 na Státní konzervatoři v Praze hru na klarinet. V letech 1969–1974 působil jako baskytarista ve skupině Apollobeat Petra Spáleného. V letech 1976–1979 vedl vlastní Orchestr Eduarda Parmy ml., který doprovázel zpěváky Jiřího Korna a Hanu Buštíkovou. Pro Korna zkomponoval několik písní, např. „Ulice Váci“ (text Miroslav Černý). Celkem spolu natočili pět LP. V roce 1979 získala jeho skladba „You're My Voodoo“ (anglický text Miloš Skalka, v Česku známá jako „Žal se odkládá“) v interpretaci Jiřího Korna čtyři ceny na písňovém festivalu Cavan International Song Contest v Irsku.\n\nV roce 1981 se Parma přestěhoval do Velké Británie. Zvítězil v soutěži New Talent Spot zpěvačky Lynsey de Paul, dále v soutěži Capital Radio London s písní „King Kong In Hong Kong“. Ve stejné době vyšla v Anglii i píseň „Daisy“, s níž se s Jiřím Kornem zúčastnili i irského festivalu Castlebar Intl. Song Contest. V roce 1988 vystoupil v legendárním klubu Marquee se skupinou Times Square. Jako autor a producent pronikl na první místo hitparády UK demo chart s písní „I Think I Was A Megastar“, kterou interpretoval Baron von Geriatrix. Pro gramofonovou etiketu SOKIT získal rapera Gene Jacksona, s nímž založil duo Cutmaster and M. C. Groove. Společně vystoupili v londýnské diskotéce Hippodrome a píseň „Rip it off. Grils“ byla opakovaně vysílána v TV pořadu Petera Watermanna \"The Hitman and Her\". Na TV kanále BSB byl několikrát vysílán videoklip Times Square s písní „Paradise“. Natáčel i hudbu k televizním reklamám pro firmu Saatchi and Saatchi, např. Skittels, Widgets. Jeho nahrávky se objevily na LP kompilacích vedle písní Ofry Hazy nebo Depeche Mode.\n\nEduard Parma založil nahrávací studio SOKIT (Soul Kitchen Production), v němž nahrávali mj. Edwin Starr, Jimmy Ross, Adamski ad. Roku 1991 bylo studio SOKIT přeneseno do Prahy. Eduard Parma s bratrem Jindřichem Parmou založil firmu Parma Productions, vydány tři tituly: \"Cutmaster & M.C.Groove\", \"Times Square featuring Chris Kiely\", \"Hipodrom II\". Nadále provozuje nahrávání a hudební produkci. Souběžně vydává hudbu na svojí etiketě SOKIT Records, kde vyšlo osm titulů a věnuje se pedagogické činnosti. Parmovy orchestrální skladby jsou úspěšné např. v Norsku (Life and Times od Al Capone, Weekend Flirt, Big Bum Riddle, Bricklayer's Burp Polka, Fun Times Fun, Laugh Life of Monica K.), v Číně a v Japonsku (Superstar, Swing Pink, Greetings).\n\nSkladby:\n\nV roce 1995 byla píseň „Magic Love Affair“ v podání skupiny Blondes nejhranějším titulem roku 1995 na rádiu Zlatá Praha. V roce 2003 se „Naši pivní borci“ s textařem Michalem Steinem dostala do výběru 10 nejlepších písní ČRo na Euro 2003.\n\nPo roce 2000 vyprodukoval také desítky dětských CD titulů: \"Mašinka\", \"Autíčko\", \"Okolo Hradce\", \"Večerníčky\" a např. s Josefem Fouskem \"Dětské vtipy a anekdoty\", dále s Jitkou Molavcovou 10 CD \"Pohádky H. K. Anderssena\", k nímž také složil hudbu. V roce 2011 byla úspěšná reklama na Slovakia Chips na Slovensku a v roce 2012 vydal kontroverzní video „Kde je má holka“.\n\nPíseň „Chodím Bosa“ z CD Markéta Z. bodovala 2015 na Hitparádě Rádia Bonton. Slovenské skupina Taste of Brass upravil v roce 2016 jeho hit „Žal se odkládá“ do instrumentální verze a ta byla reprízovaná několikrát ve slovenské televizi. Aranžoval a produkoval dvě CD zpěváka Milana Drobného (\"A život běží dál\", 2015, a \"V opeře\", 2017). Pracuje s Evou Novákovou na jejím druhém CD (\"Doing the Best I Can\" vyšlo 2012).\n\n"}
{"id": "1328015", "url": "https://cs.wikipedia.org/wiki?curid=1328015", "title": "Muscimol", "text": "Muscimol\n\nMuscimol (také známý jako agarin či pantherin) je hlavní psychotropní alkaloid obsažený v muchomůrce červené a příbuzných druzích. Muscimol funguje jako silný GABA agonista, společně s kyselinou ibotenovou, která je NMDA agonista, navozuje stavy podráždění, později útlum s pestrými halucinacemi, který se může vystupňovat až v komatosní stav. V čistém stavu je to bezbarvá nebo bílá pevná látka. Řadí se mezi isoxazoly. Muscimol může vznikat dekarboxylací kyseliny ibotenové.\n"}
{"id": "1328021", "url": "https://cs.wikipedia.org/wiki?curid=1328021", "title": "Lukas Graham (album, 2012)", "text": "Lukas Graham (album, 2012)\n\nLukas Graham je eponymní debutové studiové album dánské hudební skupiny Lukas Graham, které bylo vydáno 26. března 2012 ve vydavatelství Copenhagen Records. Album se stalo v Dánsku velmi populární a dostalo se na čelo tamního žebříčku prodejnosti alb, kde vydrželo po dobu 15 týdnů. Z alba byly vydány celkem čtyři singly „Ordinary Things“, „Drunk in the Morning“, „Criminal Mind“ a „Better Than Yourself (Criminal Mind Pt. 2)“. Poslední jmenovaný byl vydán až 22. října 2012 a na původní stopáži ze března se nevyskytoval, deset dní po vydání mezinárodní verze prodávané hlavně v Německu.\n"}
{"id": "1328026", "url": "https://cs.wikipedia.org/wiki?curid=1328026", "title": "Monastyryska", "text": "Monastyryska\n\nMonastyryska (, – \"Monastyriska\", ) je město v Ternopilské oblasti na Ukrajině. K roku 2004 měla přes šest tisíc obyvatel.\n\nMonastyryska leží na říčce Koropci, levém přítoku Dněstru. Od Ternopilu, správního střediska oblasti, je vzdálena bezmála šedesát kilometrů jihozápadně.\n\nPrvní písemná zmínka o obci je z roku 1433. V roce 1454 se stala městem magdeburského práva. Do roku 1772 byla součástí Republiky obou národů.\n\nPo dělení Polska připadla Monastyryska do rakouské Haliče.\n\nPo rozpadu Rakouska-Uherska v roce 1918 a po krátkém období, kdy byla součástí Západoukrajinské lidové republiky, ji v červenci 1919 obsadili v rámci Polsko-ukrajinské války Poláci, kterým následně 21. listopadu 1919 odsouhlasila držení východní Haliče Pařížská mírová konference. V meziválečném období proto byla Monastyryska součástí Tarnopolského vojvodství druhé Polské republiky.\n\nV rámci druhé světové války ji nejprve obsadil Sovětský svaz a pak až do roku 1944 drželo nacistické Německo. Po konci války připadlo město Sovětskému svazu, ve kterém bylo součástí Ukrajinské sovětské socialistické republiky. V roce 1991 se stalo součástí samostatné Ukrajiny.\n"}
{"id": "1328027", "url": "https://cs.wikipedia.org/wiki?curid=1328027", "title": "Velsk", "text": "Velsk\n\nVelsk () je město v Archangelské oblasti v Ruské federaci. Při sčítání lidu v roce 2010 měl bezmála čtyřiadvacet tisíc obyvatel.\n\nVelsk leží jihozápadně od ústí Velu, podle kterého se jmenuje, do Vagy (povodí Severní Dviny). Od Archangelska, správního střediska oblasti, je vzdálen přibližně 550 kilometrů jižně.\n\nVelsk leží na západním části Pečorské dráhy vedoucí z Konoši přes Kotlas do Vorkuty. Západně od zástavby prochází dálnice M8 z Moskvy do Archangelsku.\n\nPrvní zmínka o Velsku je pod jménem \"Vel\" v dokumentu vévody Novgorodské republiky Svjatoslava Olegoviče z roku 1137.\n\nMěstem se stal Velsk 6. srpna 1780. Jak odráží podoba jeho znaku, byl v té době významný výrobou lnu.\n\n"}
{"id": "1328032", "url": "https://cs.wikipedia.org/wiki?curid=1328032", "title": "Alive 35 World Tour", "text": "Alive 35 World Tour\n\nAlive 35 World Tour bylo světové koncertní turné americké rockové skupiny Kiss k 35 letům její existence. Skupina vystupovala v kostýmech z období Destroyer a na koncertech hrála převážně písně z alba Alive!. Během turné skupina poprvé zavítala do Bulharska, Řecka, Lotyšska, Ruska, Lucemburska, Kolumbie, Peru a Venezuele.\nTurné navštívilo více než 385 000 fanoušků.\n\n\nPřídavky\n\n"}
{"id": "1328040", "url": "https://cs.wikipedia.org/wiki?curid=1328040", "title": "Monarch Airlines", "text": "Monarch Airlines\n\nMonarch Airlines byla britská letecká společnost s hlavní základnou na letišti Luton u Londýna. Specializovala se na charterové lety do prázdninových destinací jako Středomoří, Kanárské ostrovy, Kypr, Egypt, Řecko či Turecko. Další její letecké základny byly na letištích v Birminghamu, Leeds/Bradford, Gatwick a Manchester. Firma byla založena v roce 1967, lety zahájila o rok později. Jednalo se o 5. největší leteckou společnost Spojeného království a jednu z nejstarších. Společnost zbankrotovala 2. října 2017 (po 50 letech existence), kdy byla oznámena insolvence a okamžitě byly pozastaveny všechny operace. Důvodem byly finanční problémy, které se nepodařilo vyřešit.\n\nV době zániku flotila čítala celkem 35 letounů – 9 Airbusů A320, 25 Airbusů A321 a jeden vypůjčený Boeing 737-800. Společnost v té době létala do 43 destinací.\n"}
{"id": "1328041", "url": "https://cs.wikipedia.org/wiki?curid=1328041", "title": "Burzenland (řádový stát)", "text": "Burzenland (řádový stát)\n\nBurzenland ( \"Terra Borza\", \"Barcaság\", \"Tara Bârsei\") je německý název pro historické území na jihovýchodě Sedmihradska (ležícího dnes v Rumunsku), které v letech 1211–1225 obýval se souhlasem uherského krále Řád německých rytířů. Úkolem těchto německých křižáků bylo „bojovat proti, dosud pohanským, kumánským nájezdníkům a zalidnit \"deserta et inhabita\" zdejší kraje“ výměnou za částečnou autonomii a možnost ražení mincí. Němečtí rytíři zahájili politiku zalidňování z Německa. Byl to první neúspěšný pokus řádu získat území mimo tradiční křižácká území v Levantě, kde již byl prostor pro mladý rytířského řádu kvůli silné konkurenci značně omezen, byly zde již rozšířeny jiné rytířské organizace jako byli templáři či johanité. Pozornost německých křižáků se navíc častěji sbíhala k výbojům proti pohanům ve východní Evropě, jež pro ně byly geograficky bližší a tedy dostupnější nežli dlouhá a nebezpečná cesta do daleké Levanty.\n\nV roce 1193 vyzval papež Celestýn III. rytířské řády, zejména Řád německých rytířů a Řád mečových bratří k boji proti nevěřícím v Pobaltí, protože v Pobaltí stále žily kmeny, které odmítaly přijmout křesťanství. Vojenské vpády a nájezdy pohanských Prusů vůči svým křesťanským sousedům se navíc často neobešly ani bez ničení církevních statků. Tyto výzvy však prozatím zůstaly nevyslyšeny. Řád německých rytířů nadále působil ve Svaté zemi, v části města Akkonu měl řád zřízeno své velitelství, které ztratil z důvodu dobytí města muslimskými vojsky až v roce 1291. Řádu tedy nečinilo problémy působit na vícero místech současně.\n\nV roce 1211 daroval uherský král Ondřej II. území v Sedmihradsku německým rytířům, aby ho kolonizovali a zároveň pomohli Uhersku proti pronikajícím Kumánům. V německém jazyce se země začala nazývat Burzenland. Řád zde postavil několik hradů a zval na území německé kolonisty. Tito osadníci přicházeli převážně z Porýní a Vestfálska, ale i z Durynska a Bavorska, a začalo se jim říkat Sedmihradští Sasové.\n\nOsadníci se rozšířili na severovýchodě a jihu Sedmihradska a založili zde mj. města \"Kronstadt\" (Brașov), \"Schäßburg\" (Sighișoara) či \"Hermannstadt\" (Sibiu). Roku 1224 jim král Ondřej II. v listině Diploma Andreanum udělil řadu výsad a autonomii v čele se Sibiňským hrabětem. Obdobné výsady a autonomii získali i Sékelové, jimž vládl Sékelský hrabě. Sékelové a Sasové měli za úkol střežit zdejší úseky uherských hranic. Tato etnika zároveň tvořila dva ze tří zdejších politických národů - třetím byla zdejší maďarská šlechta, jíž zde vládl přímo sedmihradský vojvoda, který byl Sékelskému a Sibiňskému hraběti nadřízen jen v otázkách financí, mincovnictví, vojenství a společných sněmů. Naopak většinoví Rumuni byli v postavení nevolníků.\n\nPo necelých 14 letech roku 1225 byl Řád německých rytířů z území vyhnán, protože měl v plánu zřídit na území řádový stát nezávislý na uherském králi. Tím skončili snahy řádu pro zbudování řádového státu v Sedmihradsku. Rytíři se přesto nemuseli obávat ohledně svého dalšího angažmá, protože zájem o schopné zkušené bojovníky nebyla nouze.\n\nNěmečtí rytíři tentokrát vyslyšeli předchozích výzev, když krátce po jejich vyhnání z Uherska, již na přelomu let 1225/1226, obdrželi z Polska novou pozvánku, a to do Pobaltí od knížete Konráda Mazovského. Za ochranu prusko-mazovského pohraničí, před dosud pohanskými Prusy, jim byla jako odměna nabídnuty chełmiňské země, zahrnující mimo jiné také zachování knížecí svrchovanosti nad tímto územím, což vzhledem k předchozím zkušenostem s německými rytíři v Sedmihradsku, to byl velmi neprozřetelný čin. Řád si zde počínal podobně jako dříve a byl tentokrát úspěšný, po několika letech se jim podařilo vybudovat v Prusku stálé řádové državy a založit mocný řádový stát nezávislý na místních na panovnících. Stát přetrval až do roku 1525, kdy se rozpadl v důsledku válek s Polskem, Litvou a snah pruských měst po osamostatnění.\n\nV Burzenlandu zůstali i po vyhnání řádu němečtí kolonisté a prokázali vysoký stupeň organizace, což vyústilo do autonomie trvající od roku 1224 až do 19. století v rámci tzv. Královy země (něm. \"Königsboden\", lat. \"Fundus Regius\", maď. \"Királyföld\"). V roce 1876 byl Burzenland v rámci velké administrativní reformy Sedmihradska začleněn do uherské brašovské župy. Poté, co se Sedmihradsko stalo v roce 1920 součástí Rumunska, zůstal Burzenland součástí rumunské brašovské župy.\n\n"}
{"id": "1328045", "url": "https://cs.wikipedia.org/wiki?curid=1328045", "title": "TSV Buchbach", "text": "TSV Buchbach\n\nTSV Buchbach (celým názvem: Turn- und Sportverein Buchbach e. V.) je německý sportovní klub, který sídlí v bavorském městysi Buchbach. Založen byl v roce 1913. Od sezóny 2012/13 působí v Regionallize Bayern, čtvrté německé nejvyšší fotbalové soutěži. Své domácí zápasy odehrává na stadionu SMR-Arena s kapacitou 2 500 diváků. Klubové barvy jsou červená a bílá. Počet klubových členů dosahuje 1 154 lidí (k září 2017).\n\nMimo mužský fotbalový oddíl má sportovní klub i jiné oddíly, mj. oddíl lyžování, tenisu a gymnastiky.\n\n\nZdroj: \n\n\n\nZdroj: \n\n"}
{"id": "1328048", "url": "https://cs.wikipedia.org/wiki?curid=1328048", "title": "Villeneuve (Vaud)", "text": "Villeneuve (Vaud)\n\nVilleneuve je obec v západní (frankofonní) části Švýcarska, v kantonu Vaud, v okrese Aigle. V roce 2016 žilo v obci 5573 obyvatel. Je situována při východním břehu Ženevského jezera, při dálnici A9.\n\nObec je součástí Švýcarského kulturního dědictví.\n\nV roce 2008 bylo v obce 36,2% cizích státních příslušníků. Během let 1999-2009 došlo ke zvýšení populace obce o 17,7%. Podle údajů z roku 2000 mluvilo 79,4% obyvatel francouzsky.\n\nV obci je závod firmy Bombardier vyrábějící vlaky.\n\n\n"}
{"id": "1328060", "url": "https://cs.wikipedia.org/wiki?curid=1328060", "title": "Plán útěku", "text": "Plán útěku\n\nPlán útěku (v anglickém originále , nebo ) je americký akční filmový thriller z roku 2013 režiséra Mikaela Håfströma se Sylvesterem Stallonem a Arnoldem Schwarzeneggerem v hlavní roli.\n\nHlavním hrdinou filmu je Ray Breslin v podání Sylvestera Stallonea, který se živí testováním odolnosti věznic proti útěkům. V každé věznici najde nějakou skulinku, jak se dá utéct, a na základě toho jsou věznice vylepšovány. Následně přijímá nabídku na prověření supertajné věznice, někdo si ale objednal, aby ho tam ředitel věznice nechal navždy. Potýká se tak se šikanou dozorců a věznice je postavena podle jeho rad, takže naděje na útěk jsou minimální. Setkává se s Emilem Rottmayerem (Arnold Schwarzenegger) a společně začínají v této nelehké situaci budovat plán. Společně se jim skutečně podaří utéct z věznice a Breslin se dozvídá, že to byl od začátku Rottmayerův plán.\n"}
{"id": "1328061", "url": "https://cs.wikipedia.org/wiki?curid=1328061", "title": "Mistrovství světa v rychlostní kanoistice – kánoe ženy", "text": "Mistrovství světa v rychlostní kanoistice – kánoe ženy\n\nPrvní závod: 2010.\n\nPrvní závod: 2010.\n\nPrvní závod: 2010.\n\nPrvní závod: 2010.\n\nPrvní závod: 2011.\n\n"}
{"id": "1328066", "url": "https://cs.wikipedia.org/wiki?curid=1328066", "title": "Claude Benoît Duhamel de Querlonde", "text": "Claude Benoît Duhamel de Querlonde\n\nClaude Benoît Duhamel de Querlonde (11. dubna 1721, Toul – 18. února 1808, Vídeň) byl francouzský vojenský inženýr a habsburský polní podmaršálek.\n\nNarodil se v lotrinském pevnostním městě Toul, kde jeho otec Jean-Pierre, po němž převzal řemeslo, působil jako vojenský inženýr. Claude Benoît podléhající v rámci francouzského inženýrského sboru svému otci dosáhl roku 1743 hodnosti poručíka. Dva roky na to se oženil s o devět let starší Elisabetou de Spinette.\n\nBěhem Sedmileté války se Querlonde připojil k nizozemskému a říšskému tažení. Prokázanými odbornými znalostmi i osobní statečností si v roce 1760 vysloužil rytířský kříž řádu Svatého Ludvíka. Bezprostředně po válce byl pak Querlonde povýšen do hodnosti kapitána a jmenován vrchním inženýrem.\n\nPřestože není známo nic o úrovni jeho odborného vzdělání, soudě podle Querlondových pozdějších návrhů pevnostního města Plesu byl obeznámen s nejnovějšími teoretickými poznatky Louise de Cormontaigne a vojenské inženýrské školy v Mézières.\n\nV rámci vojenské odborné pomoci Francouzského království Habsburské říši byl roku 1764 Querlonde, už v hodnosti majora, vyslán do Čech. Zapojil se do odborné diskuze o umístění nové pevnosti v Severovýchodních Čechách, jež měla blokovat přístup do vnitrozemí z pruského Kladska a Slezska. Querlonde spolu se svými francouzskými kolegy prosazoval strategicky výhodnou lokalitu vesnice Ples při soutoku Labe a Metuje. Spoluvladař Marie Terezie Josef II. se však v roce 1765 spolu se strýcem, tehdejším generálním ženijním ředitelem Karlem Alexandrem Lotrinským, přiklonili k ekonomičtější variantě modernizace pevnosti Hradec Králové, jíž upřednostňovali rakouští inženýři, což schválila i sama císařovna.\n\nV 2. polovině 60. let 18. století se Querlonde rozhodl natrvalo přesídlit do podunajské monarchie. Jeho žádosti o vystoupení z francouzské královské armády Ludvík XV. vyhověl 27. února 1768. Poté se Querlonde podílel na opevňovacích pracích v sedmihradském Aradu a srbském Petrovaradínu. Roku 1777 se mu v Anvers narodil syn Antoine, který se později vydal v otcových šlépějích. Téhož roku Claude Benoit povýšil 21. listopadu na generálmajora.\n\nV odezvě na Válku o bavorské dědictví odbývající se převážně v severovýchodních Čechách opět vyvstala potřeba posílit obranu Čech novými pevnostmi. Querlondův plán č. 11 se stal základem návrhu budoucí pevnosti Ples. S Querlondem byl rovněž konzultován projekt terezínského pevnostního města. Navzdory počátečním kompetenčním sporům byl Querlonde pověřen řízením stavby plesské pevnosti. Na staveniště dorazil i se svojí rodinou na jaře roku 1780. Působil zde až do roku 1783. Po Querlondovi převzal řízení stavby pevnostního města Franz von Lauer, který Querlondovy původní návrhy částečně upravil.\n\nRoku 1789 byl Querlonde povýšen do hodnosti polního podmaršálka a v roce 1791 zařazen mezi nositele Elizabetina řádu, či spíše nadace určené vojenským vysloužilcům. Querlonde však nadále setrvával v činné službě. Například v roce 1795 působil v Lucembursku. Zemřel roku 1808 ve věku 87 let.\n\n"}
{"id": "1328067", "url": "https://cs.wikipedia.org/wiki?curid=1328067", "title": "Mirai", "text": "Mirai\n\nMirai ( \"budoucnost\", 未来) je malware, který napadá k internetu připojená zařízení s operačním systémem Linux a mění je na dálkově ovládané boty, kteří mohou být použiti jako součást botnetu (sítě botů). Primárně cílí na zařízení, jako jsou kamery s připojením k internetu a domácí routery. \n\nBotnet Mirai byl poprvé objeven v srpnu 2016 skupinou tzv. etických hackerů MalwareMustDie. Byl použit v některých z největších DDoS útoků, včetně útoku dne 20. září 2016 na webové stránky novináře Briana Krebse, útoku na francouzský webhosting OVH, či při kyberútoku na společnost Dyn v říjnu 2016. \n\nDíky uniklým logům z korespondence mezi Anna-senpai (pseudonym tvůrce) a Robertem Coelhoem, byl malware pojmenován po televizním anime seriálu Mirai Nikki.\n\nZdrojový kód malwaru Mirai byl v hackerských fórech publikován jako open-source. Od té doby se stejné techniky používají i v jiných malwarech.\n"}
{"id": "1328071", "url": "https://cs.wikipedia.org/wiki?curid=1328071", "title": "Wacker Burghausen", "text": "Wacker Burghausen\n\nWacker Burghausen (celým názvem: Sportverein Wacker Burghausen e. V.) je německý sportovní klub, který sídlí v bavorském městě Burghausen. Založen byl v roce 1930. Od sezóny 2014/15 působí v Regionallize Bayern, čtvrté německé nejvyšší fotbalové soutěži. Své domácí zápasy odehrává na stadionu Wacker-Arena s kapacitou 10 200 diváků. Klubové barvy jsou černá a bílá. Počet klubových členů dosahuje 5 700 lidí (k září 2017).\n\nMimo mužský fotbalový oddíl má sportovní klub i jiné oddíly, mj. oddíl basketbalu, kriketu, faustballu, šermu, házené, kuželek, lehké atletiky, leteckého sportu, kanoistiky, cyklistiky, zápasu, sportovní střelby, plavání, plachtění, lyžování, tenisu a stolního tenisu.\n\n\nZdroj: \n\n\n\nZdroj: \n\n"}
{"id": "1328072", "url": "https://cs.wikipedia.org/wiki?curid=1328072", "title": "Mozartův pomník ve Vídni", "text": "Mozartův pomník ve Vídni\n\nMozartův pomník ve Vídni je neobarokní pomník věnovaný rakouskému skladateli Wolfgangu Amadeovi Mozartovi (1756–1791). Stojí v prvním obvodu (vnitřní město), v zahradě Burggarten nedaleko Hofburgu. Před pomníkem je travnatá plocha, na které rostou červené květiny do tvaru houslového klíče.\n\nPomník je 7,5 metrů vysoký a jeho autorem je Viktor Tilgner, který ho dokončil 21. dubna roku 1896.\n\nPření část se týká opery Don Giovanni, zatímco zadní část zobrazuje mladého Mozarta jak koncertuje se svým otcem a sestrou.\n\n"}
{"id": "1328074", "url": "https://cs.wikipedia.org/wiki?curid=1328074", "title": "Arandové", "text": "Arandové\n\nArandové (psáno také Arrernte) je kmen původních Austrálců (\"Aborigines\"), obývající australské vnitrozemí okolo města Alice Springs (arandsky \"Mparntwe\"). Mají vlastní samosprávu \"Arrernte Council of Central Australia Aboriginal Corporation\", dělí se tři podskupiny hovořící odlišnými dialekty: střední, západní a východní.\n\nOdhaduje se, že Arandové obývají své území již čtyřicet tisíc let. Žili v patrilokálních klanech, vyznávali totemismus, uctívali posvátná místa, kde sídlily duše předků. Významnou roli hrála čaringa, bohatě vyřezávaná a malovaná dřevěná nebo kamenná deska, kterou vlastnil každý člověk jako ochranný talisman. Když se čaringa přiváže na provaz a roztočí, vydává hlasité bzučení, sloužící k dorozumívání na dálku. Arandové věří, že současnému světu předcházela \"alcheringa\" (čas snů), kdy nadpřirozené bytosti stvořily z původního materiálu zvaného \"inapertwa\" všechny živé bytosti. Významnou roli ve společnosti hráli šamani, jejichž odznakem byla kouzelná hůlka \"ullinka\".\nČasto válčili se svými západními sousedy Loridji, jejich zbraněmi byly dlouhé oštěpy opatřené vrhačem woomera a zobákový bumerang zvaný \"ilya ilporkita\". Živili se lovem a sběrem, po příchodu bělochů se z mnohých Arandů stali honáci koní, významným zdrojem příjmů je i turistika. V době kontaktu s evropskou civilizací se počet Arandů odhadoval na dva tisíce osob, do poloviny 20. století klesl na 400, od té doby se opět zvyšuje. Mluvčích arandštiny je okolo tří tisíc, kromě toho žije v Alice Springs a okolí několik tisíc arandských míšenců. Od původního náboženství přešla značná část Arandů na křesťanství. Známými Arandy byli výtvarník Albert Namatjira, herec Steve Dodd a lingvistka Veronica Perrule Dobsonová.\n\nČeský cestovatel Josef Ladislav Erben, který pobýval mezi Arandy v letech před druhou světovou válkou, o nich píše: \"„Velké brašny ze stromové kůry, užívané k nošení dětí, kabelky z rostlinných vláken, náramky a náhrdelníky z krásně červených pecek nebo zvířecích zubů, obřadní ozdoby z peří doplňují seznam předmětů, užívaných po celé generace lidmi, udivujícími nás svými schopnostmi žít ve vyprahlé divočině, v níž nejeden z evropských přistěhovalců zemřel hladem a žízní. Arandové nejenže dokázali ve své nehostinné domovině žít po staletí, ale jsou dnes považováni za nejnadanější malíře australských pustin. Obrazy na skalních stěnách a ornamenty skládané z různobarevných kaménků a semen na uhlazeném písku dokazují, že tito lidé mají značně rozvinuté výtvarné nadání a vkus.“\n"}
{"id": "1328079", "url": "https://cs.wikipedia.org/wiki?curid=1328079", "title": "Střelba v Las Vegas 2017", "text": "Střelba v Las Vegas 2017\n\nStřelba v Las Vegas se odehrála v noci 1. října 2017 v oblasti bulváru Las Vegas Strip v Paradise u Las Vegas. Cílem útoku byl hudební festival Route 91 Harvest, který se v Las Vegas koná každoročně od roku 2004. Střelec, 64letý Stephen Paddock, nemající záznam v trestním rejstříku, střílel z arzenálu 24 převážně automatických a poloautomatických zbraní z okna svého pokoje v 32. patře hotelu Mandalay Bay Resort and Casino do davu 22 000 účastníků koncertu country zpěváka Jasona Aldeana. Při 9 minut trvající střelbě zahynulo 58 osob a 527 dalších utrpělo zranění. Střelba v Las Vegas se tak stala dosud nejtragičtější masovou střelbou v moderních dějinách USA.\n"}
{"id": "1328088", "url": "https://cs.wikipedia.org/wiki?curid=1328088", "title": "Mistrovství světa v rychlostní kanoistice – kajak muži", "text": "Mistrovství světa v rychlostní kanoistice – kajak muži\n\nPrvní závod: 1938. Neuskutečněno: 1948. Obnoveno: 1950.\n\nPrvní závod: 1938. Neuskutečněno: 1948. Obnoveno: 1950. Discontinued: 1993. Folding appeared only in 1938.\n\nPrvní závod: 1938. Neuskutečněno: 1948. Obnoveno: 1950.\n\nPrvní závod: 1938. Neuskutečněno: 1948. Obnoveno: 1950. Discontinued: 1993. Folding kayak only appeared in 1938.\n\nPrvní závod: 1938. This is one of only two events held at every championships.\n\nPrvní závod: 1948.\n\nPrvní závod: 1948. Discontinued: 1975.\n\nPrvní závod: 1948.\n\nPrvní závod: 1950. Discontinued: 1993.\n\nPrvní závod: 1977. Discontinued: 2007. Obnoveno: 2017.\n\nPrvní závod: 1994.\n\nPrvní závod: 1994.\n\nPrvní závod: 1994. Discontinued: 2009.\n\nPrvní závod: 2009\n\nPrvní závod: 2010\n\n"}
{"id": "1328093", "url": "https://cs.wikipedia.org/wiki?curid=1328093", "title": "VfB Eichstätt", "text": "VfB Eichstätt\n\nVfB Eichstätt (celým názvem: Verein für Bewegungsspiele Eichstätt e. V. 1920) je německý sportovní klub, který sídlí v bavorském městě Eichstätt. Založen byl v roce 1920. Od sezóny 2017/18 působí v Regionallize Bayern, čtvrté německé nejvyšší fotbalové soutěži. Své domácí zápasy odehrává na Liqui-Moly-Stadionu s kapacitou 2 100 diváků. Klubové barvy jsou zelená a bílá.\n\nMimo mužský fotbalový oddíl má sportovní klub i jiné oddíly, mj. oddíl volejbalu, gymnastiky, badmintonu a faustballu.\n\n\nZdroj: \n\n\n\nZdroj: \n\n"}
{"id": "1328094", "url": "https://cs.wikipedia.org/wiki?curid=1328094", "title": "Josef Matějka (malíř)", "text": "Josef Matějka (malíř)\n\nJosef Matějka (18. února 1881 Chlum u Blovic – 12. května 1953 Blovice) byl český akademický malíř a pedagog.\n\nNarodil se v obci Chlum u Blovic do rodiny zemědělce Martina Matějky. V letech 1897–1900 studoval v Praze na Uměleckoprůmyslové škole. Během studia se školil u profesorů Felixe Jeneweina, K. V. Maška, Stanislava Suchardy a Ludvíka Wurzela. Následně pokračoval v letech 1900–1904 ve studiu na pražské Malířské akademii u profesora Maxmiliána Pirnera. Po absolvování malířské akademie složil profesorskou zkoušku a od roku 1906 se věnoval v Plzni pedagogické profesi. V roce 1914 se v Praze oženil, coby suplující profesor c.k. českého gymnázia v Plzni s Marií Motlíkovou. Postupně působil jako učitel a později profesor kreslení na státní průmyslové škole, v nedělních pokračovacích školách, na gymnáziu i na I. a II. české státní reálce. Stál u počátku volného uměleckého spolku Mha. Kolem roku 1934 ukončil svojí pedagogickou činnost a od roku 1940 žil a tvořil v Blovicích.\n\nJosef Matějka vytvořil nespočet olejových obrazů, akvarelů, perokreseb, dřevorytů a rytin. Ilustroval rovněž řadu knih a časopisů. Na počátku 50. let min. stol. vytvořil mimo jiné i řadu akvarelů z Blovicka a cyklus obrazů ze života zemědělců.\n\n\n"}
{"id": "1328108", "url": "https://cs.wikipedia.org/wiki?curid=1328108", "title": "Ojo Alamo", "text": "Ojo Alamo\n\nOjo Alamo je geologické souvrství na rozhraní druhohorní křídy a kenozoika (paleocénu). Zahrnuje horniny o stáří asi 70 až 64 milionů let, a tedy i hranici K-Pg, známou díky poslednímu hromadnému vymírání v dějinách planety (před 66 miliony let). Zahrnuje tedy zhruba stejný časový úsek, jako souvrství Hell Creek, ležící severněji. Souvrství Ojo Alamo se rozkládá na území státu Nové Mexiko v USA. Někteří badatelé se dříve domnívali, že objevili fosilie dinosaurů ještě v paleocénních vrstvách, to se ale zatím nepotvrdilo.\n\n\n"}
{"id": "1328115", "url": "https://cs.wikipedia.org/wiki?curid=1328115", "title": "Pavla Fučíková", "text": "Pavla Fučíková\n\nPavla Fučíková (* 1967) je česká soudní exekutorka z Exekutorského úřadu v Ostravě, zastávající od roku 2015 také úřad prezidentky Exekutorské komory České republiky.\nV roce 1991 absolvovala Právnickou fakultu Masarykovy univerzity, posléze vykonávala krátce advokátní praxi. Jejím manželem je Miroslav Fučík, jenž působí na jejím Exekutorském úřadě v Ostravě. \n\nV roce 2017 také vyjádřila znepokojení nad výší platů exekutorů, přičemž poznamenala, že by měli pobírati stejně jako manažeři ČEZu. Plat exekutora ve výši 120–150 000 Kč měsíčně v hrubém je dle ní nedostačující. \n\nPrezidentka Exekutorské komory ČR je dle pořadu Reportéři ČT dcerou pravomocně odsouzeného nemajetného podvodníka Pavla Chalupy, jehož dluhy dosahovaly k roku 2016 dvacetimilionové výše. \n\nDále daný televizní pořad upozornil také na střet zájmů, spočívající v exekutorských dražbě ostravského bytu v městské části Poruba, zprostředkované jejím manželem, v níž jako kupující vystupuje právě ona sama. Okresní soud v Ostravě na ni kvůli tomuto střetu z roku 2015 podal v roce 2017 kárnou žalobu. Ve stejném roce u ní provádělo mimořádnou dvoudenní kontrolu kvůli tomuto střetu i ministerstvo spravedlnosti, poté co obdržela výtku od ministra Roberta Pelikána. Na konci roku 2017 ji Zdeněk Kühn, předseda kárného senátu Nejvyššího správního soudu (NSS ČR), potrestal uložením pokuty ve výši 50 000 Kč za vazby nad rámec zákona se společností Hicra reality, ve které mají manželé Fučíkovi podíl.\n\n"}
{"id": "1328120", "url": "https://cs.wikipedia.org/wiki?curid=1328120", "title": "Anton Schütte", "text": "Anton Schütte\n\nAnton Schütte (1817, Coesfeld, Vestfálsko – 1867, New York) byl německý dobrodruh a revolucionář.\n\nPřestože o sobě Schütte tvrdil, že studoval jazykovědu a přírodní vědy ve vestfálském Münsteru a Bonnu a že získal ve Würzburgu doktorát z filozofie, o žádném z těchto studií zatím nebyl nalezen žádný spolehlivý záznam. Jisté je pouze, že se na přelomu let 1846 a 1847 živil jako obchodní zástupce britské společnosti obchodující plynovým osvětlením a dopisovatel německých novin Národní ekonomie.\n\nSchütte se stal členem prestižního Právně-politického spolku čtenářů, jinak vyhrazeného především vídeňským úředníkům, právníkům a profesorům. Tento spolek před vypuknutím revoluce nahrazoval fórum zabývající se dobovými společenskými otázkami. Nutno dodat, že v mezích tuhého metternichovského absolutismu. Byl to totiž právě císařův kancléř Klemens Metternich, který schůze spolku navštěvoval.\n\nSamozvaný doktor Schütte byl za vídeňského Březnového povstání považován za jednoho z nejradikálnějších přispěvatelů liberálních Všeobecných rakouských novin. Proslul též jako výborný řečník zasazující se o přeměnu Rakouského císařství v parlamentní monarchii. Proto byl také už v dubnu 1848 z Vídně vyhoštěn, načež Schütte odcestoval na Frankfurtský sněm. Schütte se přiklonil k revolučně naladěné demokratické levici a následně se vrátil do Vídně jednat o podpoře s Karlem Marxem, jenž zde krátce na přelomu srpna a září 1848 pobýval. Zároveň v téže době Schütte agitoval ve prospěch uherského povstání, které přerostlo v národněosvobozeneckou válku (1848-1849).\n\nSchütte neuspěl. Maršál Windischgrätz si na konci října 1848 revoluční Vídeň podrobil. Necelý rok na to bylo uherské povstání s pomocí vojsk ruského cara Mikuláše I. rozdrceno u Világoše. Schüttemu se však podařilo z obležené Vídně uprchnout a několik let se skrývat. Dopaden byl na jaře roku 1853 při pokusu na falešný pas vycestovat do Vratislavi. Pražský soud jej téhož roku odsoudil k 10 letům vězení v josefovské pevnosti.\n\nZ Josefova Schütte se svými dvěma spoluvězni, rakouskými důstojníky kapitánem Szathmarym a poručíkem Wimpellerem, uprchl 24. července 1857. Trojice pronikla do kuchyně, odtud vystoupali do poloviny komínu, kde jeden z nich vylomil otvor na půdu, odkud přelezli na hradební val, z něhož po rampě sestoupili do příkopu. Nikým nerušeni překonali i glacis v prostoru nad Poklasným mlýnem. Jejich ostraha až ráno zjistila, že pod dekami spočívají místo trestanců slamění panáci. Vězni tudíž měli dostatek času uprchnout přes Nové Město nad Metují do pruského Kladska.\n\nSchütte po zdařilém útěku odplul do Spojených států, kde po vypuknutí občanské války (1861-1865) bojoval na straně Unie. Byl však jako zásobovací důstojník George B. McClellana obviněn ze zpronevěry vojenských zásob a vzniklou škodu musel uhradit. Zemřel dva roky po válce v New Yorku na tuberkulózu.\n\nAnton Schütte. \"Wikipedie dějin Vídně\" [online]. Vídeň: Město Vídeň, 2015 [cit. 2016-05-18]. Dostupné z: <nowiki>https://www.wien.gv.at/wiki/index.php?title=Anton_Sch%C3%BCtte</nowiki> (německy)\n\nDUŠKA, Josef. \"Paměti c. k. pevnosti a královského svobodného města Josefova se zřetelem k dějinám vlasti a vojenství\". Reprint 1. vydání. Brno: Garn, 2012, s. 330-333\n\nHAMERSKÝ, Jan. \"Jak uletěl josefovský \"Motýlek\" Anton Schütte.\" In: \"Jaroměřský a Josefovský zpravodaj\". 2016, (12), s. 5\n"}
{"id": "1328122", "url": "https://cs.wikipedia.org/wiki?curid=1328122", "title": "Hugo Kołłątaj", "text": "Hugo Kołłątaj\n\nHugo Kołłątaj [\"kouontaj\"] (1. května 1750, Dederkały Wielkie – 28. února 1812, Varšava), byl polský osvícenský kněz, politik, myslitel, učitel, dějepisec, geolog, zeměpisec, rektor Krakovské univerzity a spoluautor první evropské demokratické ústavy z 3. května 1791.\n\n"}
{"id": "1328130", "url": "https://cs.wikipedia.org/wiki?curid=1328130", "title": "Marian Langiewicz", "text": "Marian Langiewicz\n\nMarian Langiewicz (5. srpna 1827, Krotoszyn – 10. května 1887, Istanbul) byl polský generál a diktátor (vůdce) polského Lednového povstání.\n\nDůstojník pruského dělostřelectva Langiewicz první bojové zkušenosti získal za Druhé italské války za nezávislost (1859-1860), kdy bojoval pod Guiseppem Garibaldim.\n\nV živelně vypuknuvším polském Lednovém povstání (1863-1864) se Langiewicz angažoval od jeho počátku. Sjednával pro povstalce dodávku zbraní z Německa a Belgie. Vzpoura však navzdory mezinárodní podpoře byla potlačena.\n\nLangiewicz byl Rakušany zadržen při pokusu o emigraci. Přechodně byl několik týdnů zadržován v Tišnově, než byl převezen do Josefova.\n\nV Josefově byl vězněn mezi lety 1863-1865 v přízemí posádkového velitelství naproti domu č. p. 21. Odtud byl přeložen do 1. poschodí dělostřeleckých kasáren, neboť si i přes zákaz dopisoval se svými krajany. Pod dozorem se Langiewicz směl pohybovat jen ve městě a nejbližším okolí, přičemž jedinou povolenou vycházku měl pouze do lipové aleje pod někdejší Jaroměřskou branou. Tato alej dodnes nese jeho jméno.\n\nPo svém propuštění Langiewicz krátce přebýval v Anglii a Švýcarsku. Následně se roku 1867 nechal Kruppovou zbrojovkou najmout jako odborný poradce osmanského vojska. Zemřel bez prostředků a téměř zapomenut v Istanbulu.\n\n"}
{"id": "1328131", "url": "https://cs.wikipedia.org/wiki?curid=1328131", "title": "HE3DA", "text": "HE3DA\n\nHE3DA s.r.o. je česká technologická společnost založená v roce 2009 se sídlem v Praze, která vyvíjí lithium-iontové akumulátory pod názvem pro průmyslové nebo domácí skladování energie a elektomobilitu. Sériová výroba akumulátorů má být zahájena koncem roku 2019 v továrně v Horní Suché u Havířova.\n\nZa vynálezem nového typu lithium-iontových akumulátorů stojí český vědec Jan Procházka. Investičně projekt zastřešil Radomír Prus, který poskytl peníze na vývoj a patentovou ochranu. V prosinci 2016 začala vyrábět tyto akumulátory pro interní testovací účely v počtu 1 až 3 kusy denně malá továrna v pražských Letňanech. V roce 2017 začala vznikat velká továrna v Horní Suché a v přípravě je továrna na Slovensku.\n\nV polovině října 2017 začala firma stavět nový závod na masívní výrobu akumulátory s elektrickou kapacitou až 1,2GWh ročně za 1 mld. Kč. Závod roste v Horní Suché u Havířova v průmyslovém areálu po bývalém černouhelném dole František. Továrna má být robotizovaná a práci v ní má najít 250 lidí. Investorem je investiční fond Battery Unite tvořený českými investory.\n\nPodle sdělení společnosti pro média budou továrnu tvořit dvě výrobní linky. Jedna bude vyrábět až půltunové akumulátory pro těžkou energetiku o 50 kWh, druhá bude vyrábět akumulátory o kapacitě do 5 kWh. Záměr udaný odboru životního prostředí a zemědělství Moravskoslezského kraje však odlišně uvedl, že proběhne „konstrukce objektu pro provozování činnosti související s montážemi linek pro výrobu [...] baterií, skladování chemických látek a výstupní kontroly zkompletovaných montážních linek“ s roční výrobou 75 linek. Skladované chemické materiály mají sloužit pro zkušební výrobu baterií. \n\nHrubá stavba továrny byla dokončena na počátku roku 2019, vybavení pro výrobu má být dokončeno v létě téhož roku a začátek sériové výroby na podzim.\n\nAkumulátor má mít oproti konkurenčním Li-ion akumulátorům několik zásadních rozdílů.\n\nByly vyvinuty 2 typy akumulátorů lišící se robustností některých prvků a účelem použití. Typ pro vysokokapacitní skladování energie v energetických bankách má robustní konstrukci se silnými elektrodami. Mají se vyrábět v půltunových exemplářích o kapacitě 50 kWh a být určeny zejména pro skladování energie z obnovitelných zdrojů, jako jsou solární a větrné elektrárny.\n\nDruhý typ s lehčí konstrukcí je navržen pro rychlou manipulaci s energií, kterou umí rychle přijmout i vydat. Využitelný tak má být v energetice pro vykrývání výkyvů energií nebo využívání dalších zdrojů rychlé energie. Další využití najde například v automobilovém průmyslu jako akumulátor pro elektromobily. Podle výrobce lze tento typ plně nabít za méně než hodinu.\n\nSpolečnost nechce vyrábět veškerou produkci svých akumulátorů sama a pracuje na konceptu zpoplatněného licencování svých technologií pro licenční výrobu.\n\nNěmecko-čínská investiční společnost CDC, která do vývoje akumulátorů ve společnosti HE3DA investovala 5 milionů eur (cca 130 mil. Kč), se s její dceřinou společností HE3DA Technologies v roce 2017 začala soudit a obvinila ji, že utrácela prostředky v rozporu s dohodou, bez předložení obchodního plánu a další evidence a nehospodárně, a že vývoj nové generace lithiových akumulátorů může být podvod, protože společnost původně jejich klíčové parametry popisovala v nereálných hodnotách. HE3DA o této aktivitě prohlásila, že neporušila tyto dohody a že věc měla být řešena rozhodčím řízením. Společnost CDC se podle ní pouze snaží získat její technologie prostřednictvím průmyslové špionáže.\n\n"}
{"id": "1328133", "url": "https://cs.wikipedia.org/wiki?curid=1328133", "title": "Vernier (kanton Ženeva)", "text": "Vernier (kanton Ženeva)\n\nVernier je město nacházející se v jihozápadním Švýcarsku, severně od řeky Rhôny, v kantonu Ženeva. V roce 2017 zde žilo 35408 lidí. Sousedí s několika městy, včetně hlavního města kantonu Ženevou.\n\nVe městě se nachází nejdelší budova v Evropě, jejíž délka je 1060 metrů.\n\nAž do roku 1815 byl Vernier součástí Francie.\n"}
{"id": "1328139", "url": "https://cs.wikipedia.org/wiki?curid=1328139", "title": "Horacio Carrillo", "text": "Horacio Carrillo\n\nHoracio Carrillo, známý jako Plukovník Carrillo (v originále \"Colonel Carrillo)\", byl kolumbijským plukovníkem a prvním velitelem policejní skupiny Bloque de búsqueda v seriálu Narcos, vytvořeného Netflixem. Carrillo ve skutečnosti neexistoval, jde pouze o vymyšlenou postavu. Ve skutečnosti skupinu Bloque de búsqueda založil plukovník Hugo Martinez, který byl v seriálu představen jako Carrillův nástupce.\n\nHoracio Carrillo byl velitelem Bloque de búsqueda, která byla zformována s pomocí USA jako jednotka kolumbijské národní policie. Carrillovým úkolem bylo ulovit a dovést k soudu známé narkobarony, kteří byli nebezpečnější než rebelské skupiny v zemi. Spolupracoval s americkými agenturami CIA a DEA, které používaly špionážní letadla pro získání konverzací ze satelitních telefonů a identifikaci volajících, což pomáhalo vystopovat narkobarony.\n\nV mnoha příležitostech byla Bloque de búsqueda součástí velkých masakrů, jako \"La Dispensaria\" v roce 1989 nebo \"Modelia barrio\" v Bogotě. Carrillo osobně vedl \"nájezdy\" jako \"La Dispensaria\", \"The Tolu raid\" nebo \"The Copacabana farm raid\", ale neúmyslné zabití rukojmí Diany Turbayové v posledním nájezdu vedlo k tomu, že kolumbijský prezident César Gaviria přijal Escobarovu nabídku o \"kapitulaci\", ve které bude Escobar \"uvězněn\" ve vězení, které si sám postaví. Následně, v roce 1991, kolumbijská vláda kvůli Carrillovu hrubému přístupu Bloque de búsqueda zrušila. Carrillo byl převelen na ambasádu do Španělska, čímž byla dočasně ukončena jeho válka s Escobarem.\n\nV roce 1992, následně po zabití 11 policistů na policejní stanici v Medellínu, byl Carrillo převelen zpět a v čele Bloque de búsqueda nahradil plukovníka Pinzona. Carrillo byl jediným člověkem, kterého se Escobar bál. Vrátil se okázalým způsobem, povolal 100 mužů a 6 nákladních aut a odjel do Barrio Escobar, sousedství vystavěného Escobarem, nechal ho prohledat a pomočil Escobarovu kresbu namalovanou na zdi. Při výjezdu do Barrio Escobar bylo lokalizováno několik dětských pozorovatelů najatých Escobarem, kteří svému šéfovi hlásili Carrillovu pozici. Carrillo pozorovatele zatkl a shromáždil je u zdi. Jednomu z nejmladších dal kulku se vzkazem, že je určena Escobarovi. Jednoho z pozorovatelů, který ho provokoval, Carrillo zastřelil. Velkým úspěchem byl nájezd na jednu z nejvězších laboratoří Gerarda Monacdy, který vedl k zatčení jednoho z Escobarových nejlepších zabijáků \"Gata\". Později Gatu vyhodil z helikoptéry, když mu odmítl dát informace o Escobarovi. Escobarova novinářka Valeria Velezová udělala rozhovor s chlapcem, kterému dal Carrillo kulku pro Escobara. Carrillo z rozhovoru vyšel jako vrah dětí a americká loutka.\n\nPlukovník se rozhodl vést nájezd na adresu 98-3 na 9. ulici v Medellínu po tipu Maritzy Rinconové o setkání Escobara se svým účetním. Agenti DEA Peña a Murphy museli zůstat na služebně a být s Carrillem v kontaktu. Carrillo a jeho konvoj byli přepadeni a při jeho bránění byl několikrát postřelen. Escobar osobně přišel za Carrillem a střelil ho do nohy kulkou, kterou plukovník dal chlapci jako výstraha pro Escobara. Poté Carrilla několikrát střelil do hlavy jako pomstu za Carrillovo zabití Gustava Gavirii, Escobarova bratrance. Carrillova smrt byla velikou ztrátou pro kolumbijskou vládu v boji proti narkobaronům. Náhradníkem Carrilla na pozici velitele Bloque de búsqueda se stal plukovník Hugo Martinez.\n\n"}
{"id": "1328147", "url": "https://cs.wikipedia.org/wiki?curid=1328147", "title": "Přirozený výskyt", "text": "Přirozený výskyt\n\nJako přirozený výskyt se označuje relativní výskyt izotopů určitého prvku na dané planetě. Liší se na různých planetách i na různých místech na Zemi, ale v krátkém časovém měřítku zůstává stálý.\n\nNapříklad uran má tři přírodní izotopy: U, U a U. Jejich přirozené výskyty (vyjádřené molárními zlomky) jsou 99,2739–99,2752 %, 0,7198–0,7202 % a 0,0050–0,0059 %. Pokud by tedy byl analyzován vzorek obsahující například 100 000 atomů uranu, dalo by se očekávat, že v něm bude nalezeno 99 274 atomů U, 720 atomů U a pouze 5 nebo 6 atomů U. Rozdílné výskyty jsou způsobeny rozdílnými poločasy přeměny; přibližně 4,47×10 let u U, 7,04×10 let u U a 2,455×10 let u U.\n\nJelikož různé izotopy uranu mají různé poločasy přeměny, tak bylo přirozené složení uranu na Zemi v minulosti jiné. Například před 1,7×10 lety byl přirozený výskyt U 3,1 % a tak mohl vzniknout přírodní jaderný reaktor, což dnes již není možné.\n\nPřirozený výskyt určitého izotopu může být ovlivněn i pravděpodobností jeho tvorby při nukleosyntéze, což lze pozorovat mimo jiné u samaria (radioaktivní Sm a Sm jsou mnohem rozšířenější než stabilní Sm), a také, když izotopy některých prvků vznikají radioaktivními přeměnami (například radiogenní izotopy olova).\n\nStudiem Slunce a starých meteoritů bylo zjištěno, že Sluneční soustava byla původně téměř homogenní, co se týče izotopového složení. Bylo také prokázáno, že se do sluneční mlhoviny dostaly izotopy s krátkými poločasy (již přeměněné na stabilní) z exploze supernovy, která mohla spustit její kolaps. Odchylky izotopového složení na Zemi se měří v promilích, neboť jsou menší než 1 procento.\n\nVýjimku tvoří zrna nalezená v některých meteoritech; neprošla homogenizací a často nesou jaderný podpis zvláštních nukleosyntetických procesů při vzniků prvků, ze kterých se skládají.\n"}
{"id": "1328154", "url": "https://cs.wikipedia.org/wiki?curid=1328154", "title": "Caproni Ca.164", "text": "Caproni Ca.164\n\nCaproni Ca.164 byl cvičný letoun vzniklý v Itálii krátce před druhou světovou válkou. Jednalo se o převážně konvenční dvouplošník zamýšlený jako nástupce typu Ca.100, jehož koncepci obráceného jedenapůlplošníku (s horním křídlem o značně menším rozpětí než spodní) sdílel.\nPrototyp, poháněný motorem Walter Minor 4, a společností Caproni Taliedo označený Ca.163, poprvé vzlétl 17. listopadu 1938. \nStroj měl smíšenou konstrukci, s trupem z ocelových trubek a křídly ze dřeva, potaženou plátnem. Jeho zkoušky odhalily některé nedostatečné letové charakteristiky, které typ činily zcela nevhodným pro plánovanou roli cvičného letounu. \"Regia Aeronautica\" přesto získala 280 kusů, které nasadila jako spojovací u bombardovacích útvarů. Během operací italských ozbrojených sil na chorvatském území byly některé také nouzově použity jako taktické průzkumné. Sto kusů objednalo i Francouzské letectvo, ale objednávka byla realizována jen z části, vzhledem ke vstupu Itálie do války.\n\nAni jeden sériový Ca.164 se nedochoval do dnešních dnů, ale prototyp Ca.163 je vystaven v Muzeu Gianni Caproniho na letišti v italském Trentu. Původně jako soukromý projekt nenesl nejspíše žádné registrační označení, ale později mu byla přidělena imatrikulace I-WEST.\n\n\n"}
{"id": "1328159", "url": "https://cs.wikipedia.org/wiki?curid=1328159", "title": "Operátor zbraňových systémů", "text": "Operátor zbraňových systémů\n\nOperátor zbraňových systémů (WSO z anglického ) je vojenský letec zodpovědný za obsluhu zbraňových systémů, zejména zbraní určených k útokům na pozemní cíle, bojového letounu či vrtulníku, zatímco za jeho pilotáž nese odpovědnost další člen osádky letadla. V letectvech různých zemí je jeho označení různé a liší se i přesné vymezení rolí, které na palubě letadla plní. Ve většině nahradil starší funkce bombometčíka a navigátora, které nicméně zůstaly zachovány jako samostatné u některých letounů s více než dvoučlennou osádkou.\n\nDříve (např. na F-4) byl druhý člen posádky, který obsluhoval elektroniku a zbraňové systémy, označován jako RIO (z ).\n\n"}
{"id": "1328162", "url": "https://cs.wikipedia.org/wiki?curid=1328162", "title": "Amikam Norkin", "text": "Amikam Norkin\n\nAmikam Norkin (, ‎* 1966, Bejt Še'arim) je izraelský generál a v současnosti velitel Izraelského vojenského letectva. Předtím než byl vybrán aby v této funkci vystřídal Amira Ešela stál v čele Plánovacího ředitelství Izraelských obranných sil.\n\n \n"}
{"id": "1328164", "url": "https://cs.wikipedia.org/wiki?curid=1328164", "title": "Konská", "text": "Konská\n\nKonská je název více míst:\n\n"}
{"id": "1328167", "url": "https://cs.wikipedia.org/wiki?curid=1328167", "title": "Sadów", "text": "Sadów\n\nSadów (německy: \"Sodow\", slezsky: \"Sodowje)\" je starostenská vesnice v gmině Koszęcin v okrese Lubliniec ve Slezském vojvodství. V letech 1945–1955 byla sídlem gminy Sadów.\n\nNázev pochází od slova sad označující místo osázené ovocnými stromy. Heinrich Adamy ve svém díle o místních názvech obcí ve Slezsku vydané v roce 1888 ve Vratislavi uvádí jako nejstarší název vesnice Sadow, vysvětluje význam Gartenland čili v jako země zahrad\n\nV latinské \"Liber fundationis episcopatus Vratislaviensis\" z doby biskupa Jindřicha I. z Vrbna v letech 1297–1305 byla uváděna jako Sadowe. V 19. století existovaly vesnice Sadów Górny, Sadów Dolny, které byly později byly sloučeny pod Sadów. V letech 1936–1945 byla vesnice v rámci germanizace přejmenována na \"Sodow.\"\n\nVesnice se nachází 4 km východně od města Lubliniec. Rozloha Sadówa je 11 km. Jejími sousedy jsou: Lubliniec, Kochanovice, Harbułtowice, Wierzbice, Rusinowice.\nV roce 2011 v Sadowě žilo 1371 obyvatel (704 mužů a 667 žen).\n\nV Sadówě s nachází:\n\nVesnicí vede silnice č. 906 z Lubliniece do Koszęcina.\n\nVe vesnici se nachází hřebčín, kde je možné využít nabídky jízdy na koni nebo v kočáru. Z pamětihodností:\n"}
{"id": "1328172", "url": "https://cs.wikipedia.org/wiki?curid=1328172", "title": "Prokop z Rabštejna", "text": "Prokop z Rabštejna\n\nProkop z Rabštejna (kolem roku 1420 – 11. dubna 1472) byl český šlechtic a diplomat z rodu pánů z Rabštejna. Roku 1453 byl králem Ladislavem Pohrobkem jmenován nejvyšším kancléřem Českého království.\n\nProkop z Rabštejna byl jedním ze dvou potomků Jana z Rabštejna a jeho manželky, dcery žateckého měšťana Mikuláše Mulsteina, Kateřiny. Druhým potomkem páru byl syn Jan (po smrti otce zvaný \"starší\", †1457). Z dalšího manželství s neznámou ženou se narodil syn, též pojmenovaný Jan (zvaný \"mladší\", †1473), který se později stal slavným jako autor díla \"Dialogus\". Krom dvou Janů měl Prokop i polorodé bratry Jindřicha a Václava. Ačkoliv se někdy mylně uvádí, že Prokop a jeho sourozenci byli z rodu Pluhů z Rabštejna, ve skutečnosti pocházeli z mladší Rabštejnské větvě pánů z Rabštejna, kteří původně sídlili na hradě Sychrově.\n\nDatum narození Prokopa z Rabštejna není známo, avšak pravděpodobně se pohybuje okolo roku 1420. Ale například podle bakalářské práce Davida Kozlera se Prokopův datum narození pohybuje spíše mezi lety 1405 až 1415.\n\nBěhem husitské revoluce stál rod Rabštejnů na straně Zikmunda Lucemburského a jejich loajalita byla po jeho vítězství odměněna: Jan mladší získal titul vyšehradského purkrabí, zatímco Prokop začal pracovat jako císařův písař, což vykonával až do června roku 1437. Přestože toho roku Zikmund zemřel a později na jeho místo nastoupil Albrecht II. Habsburský, Prokop si své postavení v říšské kanceláři udržel a začal také podporoval Albrechta v boji s Jagellonci.\n\nRoku 1439 Albrecht nečekaně zemřel a zanechal po sobě těhotnou manželku Alžbětu Lucemburskou. 22. února 1440 Alžběta porodila syna, pojmenovaného Ladislav, a již od té doby se snažila o uznání jeho dědických práv. Na 30. dubna toho roku byl ale svolán zemský sněm, kde mělo být o novém panovníkovi rozhodnuto, načež Alžběta pověřila Prokopa z Rabštejna a Oldřicha z Rožmberka, aby v Čechách usmlouvali odložení sněmu. Ačkoliv jednání začala již v první polovině května a Alžbětino poselstvo tak dorazilo pozdě, českou aristokracií vybraný nový panovník, bavorský vévoda Albrecht, korunu odmítl. Interregnum se tak nakonec protáhlo až do roku 1453, kdy na trůn nastoupil Albrechtův syn Ladislav Pohrobek.\n\nV roce 1447 bylo Prokopovi navrženo místo pražského arcibiskupa, které ale odmítl. Možnost získat toto postavení měl ještě jednou, v roce 1457, což se ale kvůli úmrtí jeho hlavního podporovatele, krále Ladislava, nestalo. Ještě roku 1447 Rabštejn pobýval v Římě, kde se přimlouval za svého bratra Jindřicha a získal mu proboštství sv. Štěpána v Litoměřicích. Krom toho se mu ale podařilo u papeže získat pro svůj rod právo pečetit červeným voskem.\n\nJelikož Alžběta Lucemburská nečekaně roku 1442 zemřela, byl Pohrobkovým regentem ustanoven římský král Fridrich Habsburský, na jehož dvoře ve Vídni Ladislav vyrůstal. Prokop z Rabštejna byl v té době ve službách Fridricha III. a zastupoval ho v Českých zemích. V římské kanceláři se setkal i s diplomatem a humanistou Eneou Silviem Piccolominim, později známým jako papežem Piem II. Oba muži se stali dobrými přáteli, v červnu 1444 Piccolomini věnoval Rabštejnovi své dílo \"Somnium de Fortuna\".\n\nV červnu 1446 se v Pelhřimově sešel sjezd české šlechty, která si stěžovala především na to, že Fridrich nedbá zájmů svého chráněnce Ladislava, a bylo rozhodnuto, že na dalším sjezdu se zvolí poslové, kteří vyjednají návrat Ladislava Pohrobka do Čech. Jako poslové za českou aristokracii byli vybráni Jindřich ze Stráže a Přibík z Klenové, Prokop z Rabštejna zastupoval Fridricha. Římský král Ladislava odmítl vydat a toto stanovisko na pozdějším sněmu ve Vídni Rabštejn tlumočil. Proběhlo ještě několik jednání, například Svatokateřinské nebo v Benešově, kterých se Prokop účastnil, většinou jako překladatel. Žádné ale nevedlo ke konečnému výsledku, jelikož Fridrich si stál za tím, že svého chráněnce nevydá, dokud nebude plnoletý.\n\nV března 1452 se Fridrich vydal na cestu do Itálie, aby zde byl korunován císařem jako Fridrich III. Při této události nechyběl ani Rabštejn a za svoji podporu římskému králi a novému císaři byl na mostě přes Tiberu pasován na rytíře. Tato skutečnost se promítla i na rodovém erbu.\n\nAni nově získaný titul císaře Svaté říše římské ale nepomohl Fridrichovi v boji se vzbouřenými rakouskými stavy, což podporoval i Jiří z Poděbrad. Když pak začala Vídeň obléhat vojska Ulricha Celského a jeho spojenců, uzavřel dne 1. září 1452 Fridrich smlouvu o vydání Ladislava Pohrobka do Čech. 28. října 1453 proběhla Ladislavova korunovace na českého krále.\n\nJeště roku 1453, kdy byl Ladislav korunován českým králem, byl Prokop z Rabštejna jmenován nejvyšším kancléřem. Pohrobek ale nevládl dlouho: zemřel na leukémii již roku 1457. 2. března 1458 byla v brzkých ranních hodinách svolána schůze, které se účastnil i Prokop z Rabštejna a na které byl novým králem Českých zemí ustanoven Jiří z Poděbrad. Rabštejn si svoji hodnost udržel i nadále a patrně mezi lety 1453 až 1462 byl povýšen mezi vyšší šlechtu, přesné datum ale není známo. Vládu Jiřího jakožto kališníka ale provázelo mnoho problémů, mimo jiné i složení slibu poslušnosti papežovi Piovi II. Jako hlavní poslové v této otázce byl vyslán Prokop z Rabštejna a Zdeněk Kostka z Postupic, již při příjezdu do Říma dal ale Prokopův starý přítel jasně najevo, že slib poslušnosti od Jiřího nepřijme. K veřejnému slyšení došlo až po několika dnech jednání, tedy 20. března 1462. 31. března zazněl konečný výrok: papež Jiřího slib nepřijme. \n\nProkop z Rabštejna nebyl nikdy ženatý (ačkoliv některé zdroje v minulosti mylně uváděly, že byl ženatý s Kateřinou z Vartemberka) a neměl žádné legitimní potomky. Zemřel 11. dubna 1472.\n\nBěhem jeho života rod pánů z Rabštejna zbohatl: v dubnu 1457 koupil Prokop od Rožmberků Prachatice a Volary, v listopadu 1458 pak obec \"Kotorov\", současný Koterov v Plzni. Krom toho i zakoupil dům v Praze a jako zástavu od krále získal hrad Osek a město Duchcov.\n"}
{"id": "1328175", "url": "https://cs.wikipedia.org/wiki?curid=1328175", "title": "VfR Garching", "text": "VfR Garching\n\nVfR Garching (celým názvem: Verein für Rasenspiele Garching 1921 e. V.) je německý sportovní klub, který sídlí v bavorském městě Garching bei München. Založen byl v roce 1921. Od sezóny 2016/17 působí v Regionallize Bayern, čtvrté německé nejvyšší fotbalové soutěži. Své domácí zápasy odehrává na Stadionu am See s kapacitou 4 000 diváků. Klubové barvy jsou černá a bílá.\n\nMimo mužský fotbalový oddíl má sportovní klub i jiné oddíly, mj. oddíl basketbalu, budō, házené, lehké atletiky, tanečního sportu, gymnastiky a volejbalu.\n\nZdroj: \n\n\n\nZdroj: \n\n\n\nZdroj: \n\n"}
{"id": "1328182", "url": "https://cs.wikipedia.org/wiki?curid=1328182", "title": "Oxid jodičný", "text": "Oxid jodičný\n\nOxid jodičný je anorganická sloučenina se vzorcem IO. Je to anhydrid kyseliny jodičné a jediný stabilní oxid jodu. Vyrábí se dehydratací kyseliny jodičné při teplotě 200 °C v proudu suchého vzduchu:\n\nIO má vazebný úhel I-O-I o velikosti 139,2°, ale molekula není zrcadlově symetrická. Koncové vazby I-O mají délku kolem 180 pm a vazby vycházející z prostředního atomu jodu jsou přibližně 195 pm dlouhé.\n\nOxid jodičný snadno již za pokojové teploty oxiduje oxid uhelnatý na oxid uhličitý:\n\nTuto reakci lze použít ke stanovení obsahu CO v plynném vzorku.\n\nIO tvoří s oxidem sírovým a SOF jodylové soli, ovšem s koncentrovanou kyselinou sírovou tvoří jodosylové soli.\n\nPři zahřátí nad 300 °C se oxid jodičný rozkládá za vzniku plynného jodu a kyslíku.\n"}
{"id": "1328184", "url": "https://cs.wikipedia.org/wiki?curid=1328184", "title": "Boyd Holbrook", "text": "Boyd Holbrook\n\nRobert Boyd Holbrook (* 1. září 1981, Prestonsburg, Kentucky, USA) je americký herec a model. Objevil se ve filmech jako \"Milk\", \"Pryč od pece\", \"Noční běžec\", \"Mezi náhrobními kameny\" a \"Zmizelá\". Hrál hlavní roli agenta DEA Steva Murphyho v seriálu Netflixu \"Narcos\". V roce 2012 hrál v minisérii \"Hatfieldovi a McCoyovi\" \"Capa\" Hatfielda a v roce 2017 ztvárnil padoucha Donalda Pierce ve filmu \"\".\n\nHolbrook se narodil v Prestonsburgu , jako syn Ellen a Dona Holbrookových.\n\nHolbrook byl objeven při práci na částečný úvazek jako tesař pro Divadlo Jenny Wileyové v Kentucky. Podepsal smlouvu s Elite Models v roce 2001. Pracoval také pro jiné agentury jako Wilhelmina Models. Holbrook byl modelem pro takové designéry jako Gucci, Jean Paul Gaultier, Versus, Hugo Boss, Bill Blass, Calvin Klein, Moschino, Marc Jacobs, DSquared2. Vydal krátkou sérii básní přes webové stránky Model-Max.com, doprovázené ilustracemi Jamieho Strachana.\n\nHolbrook je také fotograf, který pracoval pro Davida Armstronga. Je také sochařem, své práce vystavoval na své první výstavě, \"Iscariot\", v Rare gallery v Chelsea (New York) od 19. dubna do 17. května 2008. Holbrook ztvárnil agenta DEA Steva Murphyho v seriálu \"Narcos\".\n\nV roce 2017 Holbrook hrál Donalda Pierce, antagonistu ve filmu \"\", pokračování filmu \"Wolverine\".\n\n"}
{"id": "1328193", "url": "https://cs.wikipedia.org/wiki?curid=1328193", "title": "Jacques Marquette", "text": "Jacques Marquette\n\nJacques Marquette [\"žak markett\"] (1. června 1637, Laon – 18. května 1675, Ludington) byl francouzský jezuitský misionář. Roku 1668 založil první evropské sídlo na středozápadě dnešních Spojených států, v dnešním státě Michigan – obec Sault Ste. Marie. V roce 1673 spolu s Louisem Jollietem jako první Evropan prozkoumal a zmapoval severní tok řeky Mississippi. Jako misionář působil u řady indiánských kmenů, naučil se za tím účelem i hurónsky.\n\n"}
{"id": "1328194", "url": "https://cs.wikipedia.org/wiki?curid=1328194", "title": "Kostel svatého Jeronýma", "text": "Kostel svatého Jeronýma\n\nKostelů zasvěcených svatému Jeronýmovi je více:\n\n\n\n\n\n"}
{"id": "1328195", "url": "https://cs.wikipedia.org/wiki?curid=1328195", "title": "Ernst Nadherny", "text": "Ernst Nadherny\n\nErnst Julius Johann Franz baron von Nadherny (28. prosince 1885, Vídeň - 24. února 1966 Vídeň) byl rakouský herec a zpěvák.\n\nPocházel z mladší rakouské linie a jeho otec byl Franz von Nadherny (1853-1919), matka byla Anna Habit (1881–1913). Jeho první manželka byla Marthe Merkel (1885-1940) se kterou měl syna Günther Nadherny (1916-1997). Po smrti první manželky se znovu oženil s Amálií Panholzer (1903–1966).\n\nStudoval gymnázium a po jeho ukončení studoval práva na univerzitě ve Vídni. V mládí hrál na klavír. V první světové válce sloužil u dělostřelectva v armádě Rakousko-Uherska v hodnosti poručíka.\n\nPo skončení války se začal plně věnovat divadlu. První filmovou roli získal v 50 letech ve fimu DENÍK MILENKY (Tagebuch der Geliebten, 1935). Ve stejném roce, kdy točil film Deník milenky, byl s dalšími herci v Itálii a zde zaujal Goffreda Alessandriniho a ten mu nabídl roli rakouského barona ve filmu \"Cavalleria\". Po obsazení Rakouska Německem se stáhl do ústraní a bydlel v Karlových Varech a zde hrál v místním divadle a současně hostoval v Plzni. V roce 1942 se vrátil do Vídně a zde převzal jako ředitel Bürgertheater. Od roku 1953 se opět věnoval filmu.\n\n"}
{"id": "1328196", "url": "https://cs.wikipedia.org/wiki?curid=1328196", "title": "Georg Wenzeslaus von Knobelsdorff", "text": "Georg Wenzeslaus von Knobelsdorff\n\nHans Georg Wenzeslaus von Knobelsdorff (17. února 1699, Kukadło – 16. září 1753, Berlín) byl německý architekt a malíř narozený na území dnešního Polska (tehdy Prusko). Stal se dvorním architektem Fridricha II. Velikého a tvůrcem toho, co dnes bývá nazýváno fridrichovské rokoko. Roku 1746 byl však Knobelsdorff Fridrichem zapuzen a jeho projekty dokončil Johann Boumann. K nejslavnějším patří letohrádek Sanssouci v Postupimi, postupimský palác (\"Potsdamer Stadtschloss\"), Palác prince Jindřicha v Berlíně (dnes hlavní budova Humboldtovy univerzity) či berlínská opera (\"Staatsoper Unter den Linden\").\n"}
{"id": "1328197", "url": "https://cs.wikipedia.org/wiki?curid=1328197", "title": "Rheingold", "text": "Rheingold\n\nRheingold nebo Rhinegold může znamenat:\n\n\n"}
{"id": "1328198", "url": "https://cs.wikipedia.org/wiki?curid=1328198", "title": "Soy Luna (1. řada)", "text": "Soy Luna (1. řada)\n\nPrvní řada argentinského muzikálového dramatického televizního seriálu \"Soy Luna\" byla premiérově vysílána na stanici Disney Channel od 14. března do 26. srpna 2016.\n\nLuna Valente si spokojeně žije v Mexiku. Našla si skvělou brigádu, při které rozváží jídlo na bruslích. Může trávit většinu svého volného času tím, co má nejraději: baví se s nejlepším kamarádem Simónem a bruslí po celé Cancúnské promenádě. Lunin život nabere však neočekávaný směr, když se s celou rodinou přestěhuje do Argentiny. Stesk Luna zahání bruslením a díky nim objeví soutěž Jam & Roller. Na bruslařském stadiónu se také seznámí s okouzlujícím Matteem. Díky svému odhodlání a nadšení se Luna naučí freestylovému bruslení, potká nové kamarády a objeví své pravé já.\n\n\n\n\n\n<onlyinclude>==== První část: \"Jsem volná, jsem já, jsem Luna\" (2016) ====\n</onlyinclude>\n"}
{"id": "1328199", "url": "https://cs.wikipedia.org/wiki?curid=1328199", "title": "Letiště Birmingham", "text": "Letiště Birmingham\n\nLetiště Birmingham (IATA: BHX, ICAO: EGBB, anglicky Birmingham Airport) je mezinárodní letiště obsluhující město Birmingham v Anglii. Nachází se na území obce Bickenhill spadající pod město Solihull. Bylo založeno v roce 1939 jako Elmdon Airport. V roce 2016 se jednalo s přepravenými cestujícími o 7. nejrušnější letiště v zemi. K říjnu 2017 se o leteckou základnu společnost BMI Regional, Flybe, Jet2.com, Ryanair, Thomas Cook Airlines a Thomson Airways.\n\nV roce 2017 sem z Česka létalo pravidelné spojení Českých aerolinií.\n\n"}
{"id": "1328201", "url": "https://cs.wikipedia.org/wiki?curid=1328201", "title": "556 (číslo)", "text": "556 (číslo)\n\nPět set padesát šest je přirozené číslo. Římskými číslicemi se zapisuje DLVI a řeckými číslicemi φνς. Následuje po čísle pět set padesát pět a předchází číslu pět set padesát sedm.\n\n556 je:\n\n"}
{"id": "1328203", "url": "https://cs.wikipedia.org/wiki?curid=1328203", "title": "557 (číslo)", "text": "557 (číslo)\n\nPět set padesát sedm je přirozené číslo. Římskými číslicemi se zapisuje DLVII a řeckými číslicemi φνζ. Následuje po čísle pět set padesát šest a předchází číslu pět set padesát osm.\n\n557 je:\n\n"}
{"id": "1328207", "url": "https://cs.wikipedia.org/wiki?curid=1328207", "title": "Soy Luna (2. řada)", "text": "Soy Luna (2. řada)\n\nDruhá řada argentinského muzikálového dramatického televizního seriálu \"Soy Luna\" byla premiérově vysílána na stanici Disney Channel od 17. dubna do 29. září 2017.\n\nPrázdniny skončily a každý se vrací domů. Luna se přibližuje k odhalení pravdy, přičemž doufá v její setkání s Matteem. Nikdo nezná tajemství, které Matteo skrývá, ale Luna je ochotna bojovat s větrem a vzduchem, aby tato tajemství odhalila. V průběhu času Luna pomáhá Matteovi odhalit jeho pravou vášeň a vyrovnat se s tlakem jeho náročného otce. Ve vile Benson nastává napjatá atmosféra po příjezdu Alfreda, otce paní Sharon. Luna s Alfredem silně soucítí. Ámbar, Jasmín, Delfi, Gastón, Ramiro a Matteo tento rok ukončí studium a musí se rozhodnout, jakou cestu se vydají.\n\n\n\n\n\n<onlyinclude>==== První část: \"Život je sen\" (2017) ====\n</onlyinclude>\n"}
{"id": "1328210", "url": "https://cs.wikipedia.org/wiki?curid=1328210", "title": "558 (číslo)", "text": "558 (číslo)\n\nPět set padesát osm je přirozené číslo. Římskými číslicemi se zapisuje DLVIII a řeckými číslicemi φνη. Následuje po čísle pět set padesát sedm a předchází číslu pět set padesát devět.\n\n558 je:\n\n"}
{"id": "1328211", "url": "https://cs.wikipedia.org/wiki?curid=1328211", "title": "Grmeč", "text": "Grmeč\n\nGrmeč (v srbské cyrilici Грмеч) je pohoří v severozápadní části Bosny a Hercegoviny. Dlouhé je okolo 60 kilometrů a táhne se od města Bihać na zpadě země až po město Ključ. Nejvyšší vrchol pohoří se jmenuje \"Crni vrh\" a má nadmořskou výšku 1605 m n. m. Pohoří obklopují města Bihać a Bosanski Petrovac, dále Ključ, Sanski Most a Bosanska Krupa. V okolí pohoří se nachází také podhůří známé s názvem \"Podgrmeč\". Region je známý také podle pořádání býčích zápasů. \n"}
{"id": "1328212", "url": "https://cs.wikipedia.org/wiki?curid=1328212", "title": "559 (číslo)", "text": "559 (číslo)\n\nPět set padesát devět je přirozené číslo. Římskými číslicemi se zapisuje DLIX a řeckými číslicemi φνθ. Následuje po čísle pět set padesát osm a předchází číslu pět set šedesát.\n\n559 je:\n\n"}
{"id": "1328213", "url": "https://cs.wikipedia.org/wiki?curid=1328213", "title": "560 (číslo)", "text": "560 (číslo)\n\nPět set šedesát je přirozené číslo. Římskými číslicemi se zapisuje DLX a řeckými číslicemi φξ. Následuje po čísle pět set padesát devět a předchází číslu pět set šedesát jedna.\n\n560 je:\n\n"}
{"id": "1328214", "url": "https://cs.wikipedia.org/wiki?curid=1328214", "title": "Dhrystone", "text": "Dhrystone\n\nDhrystone je program pro reprezentativní zjišťování celočíselného výkonu počítače (tzv. syntetický benchmark), vyvinutý v roce 1984 Reinholdem P. Weickerem. Přesněji řečeno, jeho prostřednictvím se zjišťuje výkon čistě CPU jader, tedy bez FPU a GPU. Dhrystone se objevil, aby se stal měřítkem obecného procesorového výkonu. Název „Dhrystone“ je slovní hříčka odvozená od jiného benchmarku, zvaného „Whetstone“.\n\nV Dhrystone Weicker shromáždil metadata z široké škály software, včetně programů napsaných v jazycích FORTRAN, PL/I, SAL, ALGOL 68, Pascal. Jejich pomocí pak simuluje chování programů v různých obecných, často používaných konstrukcích, jako: volání podprogramu, dereferencování ukazatele, přiřazení, atd. Z důvodu reprezentativnosti byl benchmark Dhrystone přepsán i pro další mixy. Byl publikován v jazyce Ada a Rickem Richardsonem byla vyvinuta („verze 1.1“) verze v jazyce C pro systémy Unix, která výrazně přispívá k jeho popularitě.\n\nBenchmark Dhrystone neobsahuje žádné operace v pohyblivé řádové čárce, proto vznikl jeho název jako slovní hříčka odvozená od již tehdy populárního Whetstone, benchmarku pro operace v pohyblivé řádové čárce (FLOPs). Výstupem z benchmarku je počet Dhrystones za sekundu (počet průchodů kódem hlavní smyčky za sekundu).\n\nJak Whetstone, tak Dhrystone, jsou \"syntetické\" benchmarky, což znamená, že jde o jednoduché programy, které jsou pečlivě navrženy tak, že statisticky napodobují využití procesoru některými obecnými programy. Benchmark Whetstone, vyvinutý v roce 1972, na základě měření z roku 1970, se původně snažil napodobit typické programy naprogramované v Algolu 60, ale nakonec se jeho nejpopulárnější verzí stala ta naprogramovaná ve Fortranu, což odráží silnou orientaci na operace v pohyblivé řádové čárce v roce 1960.\n\nVýsledek Dhrystone může být objektivnější než (teoretický) údaj MIPS (milionů instrukcí za sekundu), protože při porovnávání různých instrukčních sad (např. RISC vs. CISC), může být tento údaj zavádějící.\n\nNapříklad stejná úloha na vysoké úrovni může vyžadovat mnoho dalších instrukcí na počítači s RISC CPU, ale může být provedena rychleji než jedna instrukce na počítači s CISC CPU. Skóre Dhrystone tedy počítá pouze počet dokončených cyklů programu za sekundu, což umožňuje jednotlivým počítačům provádět tento výpočet způsobem specifickým pro konkrétní architekturu.\n\nDalším často používaným zobrazením benchmarku Dhrystone je jednotka DMIPS (Dhrystone MIPS) získaný dělením výsledku Dhrystone hodnotou 1757 (což je počet Dhrystones za sekundu získaný na počítači VAX 11/780 o jmenovitém výkonu 1 MIPS).\n\n\n"}
{"id": "1328217", "url": "https://cs.wikipedia.org/wiki?curid=1328217", "title": "Efalizumab", "text": "Efalizumab\n\nEfalizumab (obchodní název Raptiva, Genentech, Merck Serono) je dříve dostupné léčivo určené pro léčbu autoimunitních chorob. Původně byl vyvinut pro léčbu psoriázy. Raptiva byla v EU registrována v letech 2004–2009, v Česku byla na trhu od r. 2005. \n\nJde o rekombinantní humanizovanou protilátku, která namířená proti podjednotce CD11a leukocytárního funkčního antigenu 1 (LFA-1) snižující migraci aktivovaných T lymfocytů do kůže. Podává se jednou týdně subkutánní injekcí. \n\nPro závažné nežádoucí účinky bylo Evropskou lékovou agenturou (EMEA) doporučeno pozastavení registrace léčivého přípravku Raptiva, obsahující efalizumab ve všech státech Evropské unie. Mezi nejzávažnější zjištěné nežádoucí účinky spojené s užíváním Raptivy patří progresivní multifokální leukoencefalopatie (PML), vzácná mozková infekce způsobená JC virem (JCV, John Cunningham virus). JCV se v lidském organismu vyskytuje běžně, ale ke vzniku PML vede pouze v případech, kdy je oslaben imunitní systém. Při PML dochází k poškození pouzdra obklopujícího nervy a to obvykle vede k těžkému neurologickému poškození nebo úmrtí.\n"}
{"id": "1328218", "url": "https://cs.wikipedia.org/wiki?curid=1328218", "title": "Shericka Jacksonová", "text": "Shericka Jacksonová\n\nShericka Jacksonová (* 16. července 1994) je jamajská sprinterka, která aktivně závodí od roku 2008, se specializací na běh na 400 metrů. Na této trati získala bronz na Letních olympijských hrách v roce 2016, kde vytvořila osobní rekord 49,85 sekundy. O rok dříve získala bronz na Mistrovství světa v atletice.\n"}
{"id": "1328221", "url": "https://cs.wikipedia.org/wiki?curid=1328221", "title": "El Christo de la Luz (opera)", "text": "El Christo de la Luz (opera)\n\nEl Christo de la Luz (někdy uváděno jako \"El Cristo de la Luz\" stejně jako původní povídka) je legendární opera o dvou dějstvích českého skladatele Vladimíra Ambrose na libreto Květy Zahradníkové-Krapkové podle povídky \"El Cristo de la Luz : Legenda toledská\" českého spisovatele Julia Zeyera ze souboru \"Tři legendy o krucifixu\". Opera byla nejprve vysílána 30. března 1929 brněnským studiem Československého rozhlasu, 17. září následujícího roku měla scénickou premiéru ve Slovenském národním divadle v Bratislavě.\n\nRecenzent \"Lidových novin\" klade vznik opery \"El Christo de la Luz\" do souvislosti s „duchovní atmosférou Břeclavských“, zejména s dílem básníka Karla Nekuly. Ambros od roku 1926 působil v Břeclavi, operu však začal psát již o rok dříve, ještě v Prostějově. Skutečně však je námětem značně odlišná od venkovského realismu jeho operní prvotiny \"Ukradené štěstí\". \"El Christo de la Luz\" je mystický příběh podle námětu Julia Zeyera a jeho dramatické zpracování – které připravila libretistka \"Ukradnutého štěstí\" Květa Zahradníková-Krapková – je nutno poněkud statické, oratorní (Gracian Černušák ho označuje za „oratorní operu“). Tomu odpovídá i posun hudebního výrazu; od převahy janáčkovského realismu \"Ukradeného štěstí\" k impresionismu \"El Christo de la Luz\" (Jan Racek i Gracian Černušák shledávají zásadní vliv francouzského impresionismu, podle Ludvíka Kundery mu Ambros v této opeře zcela podlehl). Zcela přitom odmítl hlavní techniku novoromantické hudby, motivickou práci; při příležitosti uvedení této opery v Olomouci roku 1948 se k tomu vyjádřil:„Kroucení a mletí jednoho motivku až do vyschnutí mne nikdy nazajímalo. Proto mne také nikdy nezajímal kontrapunkt, ta velká suchá násobilka.“\n\nAmbros spolupracoval s brněnským rozhlasovým studiem od jeho založení, a také proto v něm jeho nová opera zazněla poprvé, jako vůbec jeden z prvních operních přenosů v Československu. K jevištnímu provedení získal skladatel Slovenské národní divadlo, které ve 20. a 30. letech uvedlo v premiéře řadu oper českých skladatelů (při nedostatku domácí tvorby slovenské). Před samotnou operou divadlo uvedlo Ambrosovu janáčkovskou symfonickou báseň \"Bezkydy\".\n\nKritika směrovala proti libretu, ale spíše proti námětu samotnému než proti zpracování: „Látka nepodává nám jediného vzrušenějšího okamžiku dramatického, děje, jenž by vzbudil naši účast a zájem, vlažně přihlížíme zápasu dvou věr, do něhož jsme postaveni bez vnitřní nutnosti a dramatické motivace…“. Příznivěji uvítala kritika hudbu samu o sobě (a spíše právě symfonickou báseň \"Bezkydy\"). I v ní postrádala dramatičnost (\"Lidové noviny\": „Od ústřední vnitřní tepny svádí skladatele opojení zvukovou nádherou, takže vedle širokého ariosa orchestru i hlasů rozvíjí líčení pouhým nanášením orchestrálních \"barev\", čím řeč a funkce tónů byla zaměněna paletou výtvarnou.“), ale připomínala skladatelovo „velké nadání hudební“; Ambros prý „vychází sice z výrazových prostředků včerejška, osvojuje si je však s takovou suverenitou, splétaje umně hlasy v hustém předivu polyfonickém k novým, osobitým kombinacím, že jeho orchestr můžeme po zvukové kráse na mnohých místech dobře nazvati mistrovským“. G. Černušák zpochybnil s odstupem divadelní životnost této opery, v níž se „sice setkáváme s některými náladovými partiemi lyrickými, ale celek trpí nedostatkem pevnější linie a mocnějšího dramatického vzruchu“.\nJedinou další inscenaci opery \"El Christo de la Luz\" připravilo v sezóně 1948/1949 olomoucké divadlo. Počátek komunistického režimu nebyl ovšem pro toto křesťanské mystérium příznivý, navázaná spolupráce mezi divadlem a skladatelem však vydržela a Olomouc uvedl Ambrosovu následující (a poslední) operu \"Maryla\".\n\n(Hodovní síň Meribalova domu v Toledu) Je po bohoslužbě a v největší síni domu bohatého toledského žida Meribala hodují hosté. Na Meribalův pokyn se rozhrne závěs a dvacet bíle oděných krásných dívek, mezi nimiž vyniká Meribalova dcera Rispa, zpívá o slávě budoucího Siónu a znovuzrození Izraele. Po zpěvu, jenž celou společnost dojal, sestupují dívky mezi hosty. Rispa přináší kytici a na otcovu otázku, komu je určena, odpovídá, že tomu, kdo umí své bratry nejvíce milovat. Ale otec její přání opravuje – kytici (a později i svou ruku) má dát tomu, kdo umí nepřátele svého lidu nejvíce nenávidět.\n\nMladý žid Abisain Rispu miluje a kytici by si zasloužil i podle její podmínky, ještě více však podle té, kterou klade její otec. Plane totiž zuřivou nenávistí ke křesťanům a jejich bohu. Získává Rispinu kytici, ale Meribal si přeje důkaz jeho zášti. Abisain má plán, ale svěří ho hostiteli až mezi čtyřma očima poté, co hosté odejdou. Křesťané totiž uctívají nejvíce sochu „Světlého Krista“ (El Cristo de la Luz), která visí na oltáři starého kostela. o bohoslužbách jí projevují úctu tím, že líbají Spasitelovu nohu. Abisain se vyzná v alchymii a rozhodl se napustit dřevo potají prudkým jedem. Ti, kdo Kristovu nohu políbí, tak zemřou ukrutnou smrtí, a křesťané pak sami modlu zavrhnou.\n\nMeribal je s plánem spokojen a žehná Abisainovým záměrům. Zdaří-li se, získá mladík Rispu za manželku. Meriban a Abisain se rozejdou. V setmělé místnosti zůstane jen Rispa, která jejich rozhovor vyslechla skrytá za závěsem. Sama již potají přijala křesťanství a Abisainův úmysl ji děsí, i pro život a duši jeho samotného. Modlí se ke křesťanskému Bohu o radu, jak zabránit hrůznému zločinu a současně spasit milovaného Abisaina. Poslední svíce spadne na zem, rozlomí se a zhasne. Rispa pochopí, že na ní Bůh žádá osobní oběť.\n\n(V kostele Světlého Krista) Je časně ráno. Abisain nepozorovaně vnikne do dosud prázdného chrámu. Slyší vnitřní hlas, jako by k němu hovořil sám Kristus, ale vzepře se mu a uskuteční svůj záměr. Potře Kristovu nohu jedem. Pak se ukryje za sloup a čeká, až jako vždy přijdou věřící, a to nejdříve jeptišky z blízkého kláštera, aby Kristovi vzdali úctu. První však před oltářem pokleká neznámá dívka v závoji, a když abatyše jako první přistupuje k soše, vrhne se dívka před ni a chce nohu políbit jako první. Je to Ripsa a chce svou smrtí varovat ostatní. Jenže se stane div, Kristus nohu odtáhne z dosahu Rispiných úst. Lid je ohromen zázrakem, když však je závoj odhalen a v neznámé dívce poznána židovka, domnívají se, že se Kristus bránil znesvěcení. Zuřivě se na ni vrhají a jen zásah abatyše zachrání Rispě život. Rispa vysvětluje, co se stalo, ale žádá křesťany, aby kvůli strašnému hříchu jednoho syna Izraele nesoudili celý její lid. Hlas patřící Abisainovi z vnitra kostela ji vyzývá, aby prozradila viníkovo jméno, ale Rispa odmítá. Přiznává se, že zločince milovala, ale nyní musí dát přednost lásce před nenávistí. Předvídá, že ji její lid zavrhne, a žádá abatyši, aby mohla vystoupit do kláštera. Ctihodná matka ji přijímá a Abisain přihlíží tomu, jak přichází o Rispu navěky.\n\nVěřící odcházejí a Abisain cítí ještě znásobenou nenávist vůči Světlému Kristu, jehož hlas ve svém nitru opět slyší a potlačuje. V šílenství vytasí na sochu dýku a zaboří jí ji do boku. Ze sochy vytryskne krev a Abisain klesá vysílen k zemi. Lidé nacházejí zakrváceného žida pod zneuctěným dřevěným Kristem. Sesypou se na viníka a ubíjejí ho. V okamžiku smrti slyší Abisain mírný hlas Kristův, který ho přesvědčuje, že jeho nenávist k němu byla jen skrytá láska. Kristus jeho duši přijímá do svého ráje.\n\n"}
{"id": "1328224", "url": "https://cs.wikipedia.org/wiki?curid=1328224", "title": "Vojtěch Kerhart", "text": "Vojtěch Kerhart\n\nVojtěch Kerhart (2. července 1892 Poděbrady – 31. května 1978 Poděbrady) byl český architekt a představitel meziválečného funkcionalismu. Často spolupracoval se sochaři na tvorbě památníků. Jeho památník bitvy u Slavkova na Žuráni (1928) a Libenského kolonáda v Poděbradech jsou chráněny jako kulturní památky.\n\nNarodil se roku 1892 v Poděbradech. Jeho otec Vojtěch Kerhart st. (1863–1924) byl zakladatelem největšího průmyslového podniku ve městě (Kerhartova pila a cihelna), dlouholetým okresním starostou a starostou Sokola. Vojtěch Kerhart st. měl z prvního manželství syna Vladimíra Kerharta, který byl podnikatelem. Roku 1891 se podruhé oženil s Anežkou Knoblochovou z Poděbrad, se kterou měli pět dětí. Jeho sourozenci byli akademický malíř Oldřich Kerhart (1895–1947), Jaromír Kerhart (1897–1943), který po otci převzal řízení rodinného podniku, Olga Kerhartová (*1899) a Věra Kerhartová (*1900). Zmínit musíme také bratrance Františka Kerharta, který byl rovněž významným architektem a autorem poděbradské městské spořitelny na Riegrově náměstí.\n\nSám Vojtěch Kerhart se roku 1933 oženil s lékařkou Marií Švadlenkovou. Měli spolu dcery Martu a Jiřinu. Marie Kerhartová však zemřela v roce 1937. Po smrti bratra Jaromíra Kerharta v koncentračním táboře Osvětim roku 1943 se Vojtěch Kerhart stal poručníkem jeho tří dětí Jaromíra, Vojtěcha a Anny. Po válce se navíc s vdovou Marii Kerhartovou oženil.\n\nRoku 1910 Vojtěch Kerhart maturoval na nymburské reálce a pokračoval studiem architektury na Českém vysokém učení technickém v Praze. Kerhartovo studium architektury přerušila první světová válka. Byl odveden na frontu, kde později přešel k československým legiím v Rusku, se kterou absolvoval sibiřskou anabázi a dosáhl hodnosti majora. Do nově vzniklého Československa se vrátil roku 1920 a studia architektury dokončil o dva roky později.\n\nV letech 1922–1924 byl úředníkem Ministerstva veřejného zdravotnictví a následně dva roky pracovníkem Ministerstva národní obrany. V letech 1925–1949 byl samostatným architektem. Navrhl celou řadu vil a veřejných budov ve funkcionalistickém slohu (např. domy spisovatele Václava Řezáče a dům ředitele Moravce ve známé pražské osadě Baba). Spřátelil se s francouzským architektem Le Corbusierem, který jej v Poděbradech několikrát navštívil. Jako architekt se podílel na stavbě mnoha pomníků. S tím souviselo jeho členství v Umělecké besedě, kterou v letech 1927–1938 zastupoval v Památkovém odboru hlavního města Prahy. Po smrti Karla Čapka roku 1938 byl jeho bratrem Josefem Čapkem vyzván ke spolupráci na jeho náhrobku. Kerhart a Čapek pro hrobku zvolili tvar boží muky dekorované otevřenou knihou (atribut spisovatel) a znakem Československé republiky. Po válce pak, společně se sochařem Karlem Lidickým, vytvořil bustu Josefa Čapka, která byla umístěna v chodbě Jiráskova divadla v Hronově. Na bustě byl text: \"Památce hronovského rodáka spisovatele Josefa Čapka umučeného roku 1945\".\n\nNěkolik staveb Kerhart realizoval i v rodných Poděbradech. Jedná se o funkcionalistickou budovu Vyšší školy hospodářské (dnes zemědělská škola), budovu pošty, vilu továrníka Oldřicha Zikmunda, Libenského kolonádu a kiosk nad Riegrovým pramenem Poděbradky. Další stavby nebyly realizovány – biograf Sokola z roku 1930, evangelický kostel z roku 1932, nové divadlo (1939) a říční lázně (1940). Kerhart přišel s nápadem vytvořit ve městě památník T. G. Masaryka od Otto Gutfreunda (kopie sochy byly instalovány ještě v  Kroměříži a Nitře). Poděbradská socha byla za nacismu odstraněna, po válce se na své místo krátce vrátila, ale za komunismu byla zcela zničena.\n\nPo komunistickém převratu v roce 1948 již nemohl pracovat samostatně. V dalších letech byl zaměstnancem Stavoprojektu KS a dalších konstrukčních kancelářích (Papcel, Sudop). V roce 1968 společně s lékařem Ladislavem Filipem uspořádal sbírku na obnovu poděbradského pomníku TGM. Obnově zabránila okupace a následná normalizace. Zemřel roku 1978 v rodných Poděbradech. Pohřben byl do rodinné hrobky ozdobené sochou od Karla Lidického.\n\n\n\n\n"}
{"id": "1328227", "url": "https://cs.wikipedia.org/wiki?curid=1328227", "title": "Pavel Augusta (lední hokejista)", "text": "Pavel Augusta (lední hokejista)\n\nPavel Augusta (* 16. března 1969 Jihlava) je bývalý český hokejový obránce. Získal tři tituly českého mistra se Vsetínem. Jeden mistrovský titul získal na Slovensku se Zvolenem. Kromě Zvolena působil na Slovensku také v Liptovském Mikuláši, Žilině, Dubnici a Martině.\n"}
{"id": "1328231", "url": "https://cs.wikipedia.org/wiki?curid=1328231", "title": "Plaza Elíptica (stanice metra)", "text": "Plaza Elíptica (stanice metra)\n\nPlaza Elíptica (plným názvem , doslova \"Eliptické náměstí\") je přestupní stanice metra v Madridu. Nachází se pod náměstím \"Plaza de Fernández Ladreda\" \"(Plaza Elíptica)\", které leží v jižní části města, na rozhraní obvodů Carabanchel a Usera ve čtvrti Abrantes. Ve stanici se kříží okružní linka 6 a linka 11, která zde končí. Stanice patří k významným dopravním uzlům v Madridu – kromě stanice metra se zde nachází rozsáhlý podzemní terminál městské, příměstské i dálkové autobusové dopravy, tzv. intercambiador. Stanice leží v tarifním pásmu A a nástupiště linky 11 jsou bezbariérově přístupná.\n\nStanice vznikla 7. května 1981 během prodloužení linky 6 ze stanice Pacífico do stanice Oporto.\n\nStanice se stala přestupní 16. listopadu 1998, kdy byl otevřen první úsek linky 11, který vedl právě ze stanice Plaza Elíptica do stanice Pan Bendito. V letech 2004–2007 byl ve stanici postaven přestupní uzel pro autobusy.\n\nMezi vchodem do stanice a samotným vestibulem se nacházejí tři patra, sloužící k různým účelům:\n\nStanice linky 6 se nachází hlouběji pod ulicí \"Marcelo Usera\" v západo-východním směru, stanice linky 11 směřuje na jihozápad a nachází se mělčeji pod ulicí \"Via Lusitana\". Stanice jsou propojeny delší spojovací chodbou vybavenou pojízdnými pásy.\n\nNástupiště linky 6 jsou uspořádána jako dvě boční a jedno ostrovní. Toto uspořádání má usnadnit nástup a výstup v době přepravní špičky. U linky 11 je používáno pouze jedno (západní nástupiště), které je určeno společně pro výstup a nástup. Druhá kolej je používána jako odstavná.\n\nPříměstské a dálkové autobusy spojují Madrid s městy Getafe, Leganés, Parla či Toledo. Podzemní terminál je napojen výjezdem přímo na dálnici A-42.\n\nV budoucnosti by měla být linka 11 prodloužena ze stanice dále na sever.\n\n\n\n"}
{"id": "1328246", "url": "https://cs.wikipedia.org/wiki?curid=1328246", "title": "Obžínky (opera)", "text": "Obžínky (opera)\n\nObžínky (dobově psáno též \"Obžinky\") je opera o jednom jednání s národním tancem českého skladatele Otakara Bradáče na libreto Břetislava Jedličky-Brodského. Poprvé ji provedli 19. března 1898 členové ochotnického souboru Jednota „Řip“ v Roudnici nad Labem.\n\nStejný spolek pak téhož roku operu provedl v Terezíně, nastudovali ji i v Turnově. Profesionální inscenaci připravilo až Městské divadlo v Plzni, jediné představení se konalo 20. ledna 1905 a podle \"Lidových novin\" mělo „čestný úspěch“.\n"}
{"id": "1328249", "url": "https://cs.wikipedia.org/wiki?curid=1328249", "title": "Luigi Pulci", "text": "Luigi Pulci\n\nLuigi Pulci (16. srpna 1432, Florencie – listopad 1484, Padova) byl italský renesanční básník, autor parodického rytířského románu \"Morgante\" (1478-1483). \n\nPocházel ze staré zchudlé šlechtické rodiny a po otcově smrti roku 1451 musel se svými bratry Bernardem a Lucou (také básníky) čelit ekonomickým problémům zaviněným otcovými dluhy. Pracoval proto jako tajemník bohatých obchodníků. Již roku 1461 patřil k uměleckému kruhu kolem Lorenza de Medici a z podnětu Lorenzovy zbožné matky začal pracovat na velkém eposu o činech rytířů Karla Velikého později nazvaném podle jedné z postav \"Morgante\". Kromě toho napsal větší množství básní kratších literárních forem jako jsou rispetti, sonety nebo frottole. \n\nRoku 1465 došlo k úpadku směnárny jeho bratra Lucy, který byl uvězněn. Jako jeho společník byl proto i s bratrem Bernardem vypovězen z Florencie, ale na zákrok Lorenza se mohl roku 1466 z vyhnanství vrátit. Ve službách rodu Medicejských pak vykonal řadu cest s důvěrným posláním, například roku 1470 do Camerina a roku 1471 do Neapole na aragonský dvůr.\nV té době se dostal do konfliktu s knězem Matteem Francem (1448-1494), který jej obvinil z pohoršlivého chování a z kacířských názorů. Žaloby na jeho bezbožnost zesilovaly a Franco přesvědčil i Lorenza o oprávněnosti svých obvinění. Od roku 1473 byl proto Pulci ve službách kondotiéra Sanseverina a provázel jej na jeho cestách. Začínal být čím dál tím vice považován za bezvěrce a heretika. Snažil se proto obhájit svou pravověrnost veršovaným dílem \"Confessione\" (1483, \"Zpověď\"), Když však roku 1484 v Padově zemřel, byl pohřben jako kacíř v nesvěcené půdě.\n\n"}
{"id": "1328250", "url": "https://cs.wikipedia.org/wiki?curid=1328250", "title": "Jan Boreň Chlumčanský z Přestavlk", "text": "Jan Boreň Chlumčanský z Přestavlk\n\nJan Boreň Chlumčanský z Přestavlk (okolo 1555 Újezd – 1615) byl český nižší šlechtic z rodiny Chlumčanských z Přestavlk, cestovatel.\n\nNarodil se v Újezdě (zvaném Purkartův), na rodinné tvrzi. Od roku 1577 převzal po smrti otce tvrz (součástí statku byla ještě vesnice Letiny a části Horčice a Týniště, přikoupil Kbeliny). S manželkou Markétou Janovskou z Janovic měl šest synů a tři dcery.\n\nO jeho životě není mnoho známo, pouze z výtahu (rukopis Národní knihovny ČR, sign. XVII F 35, Sborník výpisů o šlechtických rodinách českých) jeho (dnes ztracených) pamětí je známo, že dvanáctkrát cestoval za hranice země (v mládí i v starším věku). V roce 1570 cestoval poprvé. Největší cestu podnikl roku 1587, kdy se koňmo vydal do Říma s devíti společníky (známí jsou tito: Oldřich Felix Popel z Lobkowicz, Adam z Vinoře, Vincencius, kvadrián plzeňských bosých karmelitánů, Václav Švihovský z Rýzmberka a Václav Čejka z Olbramovic). Naposledy cestoval do říšských měst roku 1610.\n\n"}
{"id": "1328253", "url": "https://cs.wikipedia.org/wiki?curid=1328253", "title": "Jiří Kristián z Valdštejna-Vartenberka", "text": "Jiří Kristián z Valdštejna-Vartenberka\n\nJiří Kristián hrabě z Valdštejna-Vartenberka (16. dubna 1743 – 6. října 1791), \"Georg Cristian Graf von Waldstein-Wartenberg\", byl český šlechtic z rodu Valdštejnů. Narodil se jako syn Františka Josefa Jiřího z Valdštejna-Vartenberka a jeho manželky Marie Františky Josefy z Trauttmansdorffu.\n\nPo vstupu otce Františka Josefa Jiřího do kláštera v roce 1759 zdědil Jiří Kristián panství Litomyšl, kterou však do nabytí zletilosti v roce 1765 spravoval jeho starší bratr Emanuel Filibert, pán na Duchcově. 25. srpna 1765 se Jiří Kristián v rakouském Inssbrucku oženil s Alžbětou z Ulfeldtu. Mezi jeho záliby patřili především koně a divadlo. Ve druhém patře litomyšlského zámku začal budovat divadelní sál, který ale v roce 1768 vyhořel. Zemřel nedlouho po smrti své manželky roku 1791.\n\n\n"}
{"id": "1328255", "url": "https://cs.wikipedia.org/wiki?curid=1328255", "title": "Ardbeg", "text": "Ardbeg\n\nArdbeg (skotská gaelština \"Taigh-stail Àirde Beaga\") je palírna skotské whisky nacházející se na ostrově Islay, který je součástí souostroví Vnitřní Hebridy. Palírna je známa svými whiskami se silnou příchutí rašeliny a hlavně kouře. Ardbeg je jednou z nejinovativnějších palíren začátku 21. století a to nejen pro způsob výroby své whisky, ale i pro propracovaný způsob marketingu. Známým se stal například experiment, při kterém byla v roce 2011 lahvička mladé whisky Ardbeg vynesena k Mezinárodní kosmické stanici, kde strávila jeden rok a po jejím návratu byly zkoumány účinky mikrogravitace na její chuť a složení.\n\nPalírna Ardbeg má roční produkci 1,1 milionu litrů a z toho 14,5 % tvoří jednosladová whisky.\n\nPalírnu oficiálně založil roku 1815 John McDougall, ale whisky se na jejím místě vyráběla již dříve. Je pravděpodobné, avšak nikoli písemně doložené, že John McDougall palírnu sám nepostavil, ale získal jí od jejích původních vlastníků a oficiálně otevřel pod svým jménem. Roku 1838 palírnu koupil obchodník s alkoholem z Glasgow Thomas Buchanan za ₤1 800. Důvodem byla platební neschopnost rodiny McDougallových. Syn Johna McDougalla Alexander ovšem nadále palírnu vedl a Buchanan se stal společníkem podniku. Roku 1853 Alexander McDougall zemřel a společnost nadále společně vedli Colin Hay a sestry Margaret a Flora McDougallovi. Staly se tak vůbec prvními skotskými lihovarnicemi.\n\nV polovině 80. let 19. století byl Ardbeg s produkcí 250 000 galonů, tj. 1 100 000 litrů ročně, největší palírnou ostrova Islay. V letech 1932 až 1935 v době hospodářské krize byla palírna poprvé uzavřena. Poslední čtvrtina 20. století znamenala pro Ardbeg nejprve zásadní změnu majitele, když palírnu získala společnost Hiram Walker & Sons Ltd. a poté období největšího úpadku, když byla v roce 1981 úplně uzavřena a všichni zaměstnanci propuštěni. K částečné obnově výroby došlo až v roce 1989. K úplnému obnovení výroby došlo až ve druhé polovině 90. let, poté co v roce 1997 koupila Ardbeg společnost Glenmorangie (kterou následně převzala francouzská společnost Louis Vuitton Moët Hennessy). Hned následujícího roku získal Ardbeg v soutěži International Spirits Challenge titul \"Distillery of the Year\". Největších ocenění dosáhl Ardbeg v letech 2008 – 2010, kdy třikrát za sebou získal ocenění \"Whisky roku\" v průvodci Whisky Bible anglického spisovatele a odborníka Jima Murraye.\n\nZdrojem vody pro palírnu jsou jezera Loch Uigeadail a Loch Airgh nam Beist. Od roku 1981 nemá palírna vlastní podlahovou sladovnu a slad vyrobený na zakázku dováží ze sladovny v Port Ellen. Slad je pro palírnu Ardbeg nakouřen na 50 ppm. Kvašení probíhá v šesti kvasných kádích vyrobených z oregonské borovice. Délka fermentace v palírně Ardbeg (a taktéž v palírně Bunnahabhain) bývá delší než v jiných palírnách, kvůli vysokému obsahu fenolů v původním sladu. Ardbeg disponuje dvěma kotli, jedním surovinovým pro první destilaci a jedním přepalovacím pro druhou destilaci.\n\nNejvětší množství výsledného destilátu probíhá v dubových sudech po bourbonu, ale používají se i sudy po sherry a také nové sudy z francouzského dubu. Mimo charakteru získaného zráním ze sudů získává výsledná whisky charakter slané a jódové tóny díky umístění palírny a jejích skladů v blízkosti moře.\n\n\n\"Ardbeg Committe\" je klub příznivců Ardbegu, jehož členové dostávají pozvání na speciální shromáždění, ochutnávky a další akce pořádané pro členy klubu. Jen členové klubu mohou nakupovat v online obchodu palírny a také mohou získat speciální edice whisky Ardbeg určené pouze členům tohoto klubu.\n\nV roce 2011 byl s pomocí aerokosmické společnosti NanoRacks LLC vynesen k Mezinárodní kosmické stanici vzorek whisky Ardbeg. Vzorek zde v prostředí mikrogravitace zrál až do roku 2014, kdy došlo k jeho návratu zpět na Zemi. Cílem bylo zjistit jaký bude mít prostředí mikrogravitace vliv na zrání destilátu. Další kontrolní vzorek byl ponechán na Zemi ve skladech palírny Ardbeg, aby poté byly oba vzorky porovnány. Vzorek ve vesmíru nemohl samozřejmě zrát v sudu, jako by tomu bylo na Zemi, ale byl umístěn ve speciálních tubičkách používaných firmou NanoRacks LLC v Mezinárodní kosmické stanici. Pro simulaci interakce se dřevem byl vzorek v lednu 2012 smíchán se štěpinami z dubového sudu. Po návratu bylo senzorickými zkouškami zjištěno, že rozdíly mezi oběma vzorky jsou opravdu značné.\n\nNěkterá ocenění získaná palírnou Ardbeg\n\n"}
{"id": "1328259", "url": "https://cs.wikipedia.org/wiki?curid=1328259", "title": "Yoel García", "text": "Yoel García\n\nYoel García Luis (* 25. listopadu 1973) je bývalý kubánský atlet, halový mistr světa v trojskoku z roku 1997.\n\nNa olympiádě v Sydney v roce 2000 získal stříbrnou medaili v soutěži trojskokanů. Těsně pod stupni vítězů – na čtvrtém místě – skončil na světových šampionátech v letech 1995 a 2001. V roce 1997 se stal v této disciplíně halovým mistrem světa. Jeho osobní rekord v trojskoku 17,47 metru pochází z roku 1995. V hale dosáhl v roce 1997 o 15 cm lepší výkon.\n"}
{"id": "1328261", "url": "https://cs.wikipedia.org/wiki?curid=1328261", "title": "Moretti", "text": "Moretti\n\nMoretti může být:\n"}
{"id": "1328263", "url": "https://cs.wikipedia.org/wiki?curid=1328263", "title": "Paolo Camossi", "text": "Paolo Camossi\n\nPaolo Camossi (* 6. ledna 1974) je bývalý italský atlet, halový mistr světa v trojskoku z roku 2001.\n\nNa světovém šampionátu v Seville v roce 1999 obsadil v soutěži trojskokanů páté místo. O rok později vybojoval v této disciplíně na halovém mistrovství Evropy bronzovou medaili. Jeho největším úspěchem se stal titul halového mistra světa v roce 2001.\n\n\n"}
{"id": "1328265", "url": "https://cs.wikipedia.org/wiki?curid=1328265", "title": "Seznam kamenů zmizelých na Malé Straně", "text": "Seznam kamenů zmizelých na Malé Straně\n\nSeznam kamenů zmizelých na Malé Straně (městská čtvrť Prahy) obsahuje pamětní kameny obětem nacismu na Malé Straně. Jsou součástí celoevropského projektu Stolpersteine německého umělce Guntera Demniga. Kameny zmizelých jsou věnovány osudu těch, kteří byli nacisty deportováni, vyhnáni, zavražděni nebo spáchali sebevraždu.\n\nKameny zmizelých se zpravidla nacházejí před posledním místem pobytu obětí. První instalace v Praze se uskutečnila 8. října 2008.\n\nData pokládání kamenů zmizelých na Malé Straně:\n\n\n"}
{"id": "1328269", "url": "https://cs.wikipedia.org/wiki?curid=1328269", "title": "Mezeň (město)", "text": "Mezeň (město)\n\nMezeň () je město v Archangelské oblasti v Ruské federaci. Při sčítání lidu v roce 2010 měla přes tři tisíce obyvatel.\n\nMezeň leží na pravém, východním břehu stejnojmenné řeky, přibližně 45 kilometrů nad jejím ústím do Bílého moře.\n\nMezeň vznikla v roce 1780 sloučením dvou starších sídel, která se jmenovala \"Okladnikova\" () a \"Kuzněcova\" ().\n"}
{"id": "1328272", "url": "https://cs.wikipedia.org/wiki?curid=1328272", "title": "Rüschlikon", "text": "Rüschlikon\n\nRüschlikon je obec v kantonu Curych, v distriktu Horgen. V roce 2016 žilo v obci 5744 obyvatel. Je situována při západním břehu Curyšského jezera.\n\nPoprvé je obec zmiňována v roce 1153 jako Ruoslinchoven.\n\nV roce 2007 žilo v obci 22,5% cizích státních příslušníků. Během 10 let došlo ke zvýšení populace obce o 10,4%. Podle údajů z roku 2000 mluvilo 85,1% obyvatel německy.\n\nV Rüschlikonu má sídlo významná světová zajišťovna Swiss Re. Ja také sídlem výzkumné laboratoře IBM.\n\nRüschlikon má železniční a autobusové spojení s Curychem a sezónní lodní spojení s obcemi na březích jezera. Na dálniční síť je napojeno dálnicí A3.\n\n"}
{"id": "1328274", "url": "https://cs.wikipedia.org/wiki?curid=1328274", "title": "Barevný písek", "text": "Barevný písek\n\nBarevný písek je označení pro barvený přírodní písek, nejčastěji se jedná o písek křemičitý, k němuž oproti říčnímu písku lépe přilne barva. Označení barevný písek se ujalo v tvořivé technice s barevným pískem - Pískování obrázků. \n\nZ barevným pískem se vysypávají obrazce na zem, tzv. mandaly. Častěji se používá k tvorbě obrázku na předřazené samolepicí šablony. Jeho další využití je k dekoračním účelům, kdy se jím plní vázy a sklenice. \n\n"}
{"id": "1328276", "url": "https://cs.wikipedia.org/wiki?curid=1328276", "title": "Mistrovství světa v rychlostní kanoistice – kajak ženy", "text": "Mistrovství světa v rychlostní kanoistice – kajak ženy\n\nPrvní závod: 1938. Neuskutečněno: 1948. Obnoveno: 1950. 1938 na 600 m.\n\nPrvní závod: 1938. 1938 na 600 m.\n\nPrvní závod: 1963.\n\nPrvní závod: 1989. Ukončeno: 1993. Obnoveno: 2010.\n\nPrvní závod: 1989. Ukončeno: 1993.\n\nPrvní závod: 1994.\n\nPrvní závod: 1994.\n\nPrvní závod: 1994. Ukončeno: 2009.\n\nPrvní závod: 1997.\n\nPrvní závod: 1997.\n\nPrvní závod: 2001. Ukončeno: 2007.\n\nPrvní závod: 2009\n\n"}
{"id": "1328278", "url": "https://cs.wikipedia.org/wiki?curid=1328278", "title": "Warner Bros. Television", "text": "Warner Bros. Television\n\nWarner Bros. Television je americká televizní produkční společnost, součást studia Warner Bros. Entertainment. Vyrábí televizní pořady pro domovskou stanici The CW, ale i pro jiné americké televizní sítě. Částí samotné Warner Bros. Television je také distribuční společnost Warner Bros. Television Distribution.\n\nSpolečnost byla založena v roce 1955. Warner Bros. Television produkovala či produkuje množství známých televizních seriálů, jako jsou např. \"Přátelé\", \"Pohotovost\", \"Gilmorova děvčata\", \"Západní křídlo\", \"Smallville\", \"Lovci duchů\", \"Teorie velkého třesku\", \"The Wire – Špína Baltimoru\" a \"Plný dům\".\n\n"}
{"id": "1328287", "url": "https://cs.wikipedia.org/wiki?curid=1328287", "title": "Primární (chemie)", "text": "Primární (chemie)\n\nTermínem primární se v organické chemii označují různé typy sloučenin (například alkoholy, alkylhalogenidy, aminy) nebo reaktivních meziproduktů (např. alkylové radikály a karbokationty). Primární látky obsahují primární centrální atomy, tedy takové, které jsou přímo navázány na jednu uhlovodíkovou skupinu.\n\n<section begin=\"tabulka\" />\n\n<section end=\"tabulka\" />\n"}
{"id": "1328290", "url": "https://cs.wikipedia.org/wiki?curid=1328290", "title": "Sekundární (chemie)", "text": "Sekundární (chemie)\n\nTermínem sekundární se v organické chemii označují různé typy sloučenin (například alkoholy, alkylhalogenidy, aminy) nebo reaktivních meziproduktů (např. alkylové radikály a karbokationty). Sekundární látky obsahují sekundární centrální atomy, tedy takové, které jsou přímo navázány na dvě uhlovodíkové skupiny.\n"}
{"id": "1328291", "url": "https://cs.wikipedia.org/wiki?curid=1328291", "title": "Terciární (chemie)", "text": "Terciární (chemie)\n\nTermínem terciární se v organické chemii označují různé typy sloučenin (například alkoholy, alkylhalogenidy, aminy) nebo reaktivních meziproduktů (např. alkylové radikály a karbokationty). Terciární látky obsahují terciární centrální atomy, tedy takové, které jsou přímo navázány na tři uhlovodíkové skupiny.\n"}
{"id": "1328293", "url": "https://cs.wikipedia.org/wiki?curid=1328293", "title": "Pierre-Louis Dulong", "text": "Pierre-Louis Dulong\n\nPierre-Louis Dulong (12. února 1785, Rouen – 19. července 1838, Paříž) byl francouzský lékař, fyzik a chemik. Spolu s Alexisem Thérèse Petitem definoval zákon o měrných teplech prvků (Dulongův-Petitův zákon), s jehož pomocí lze stanovit relativní atomové hmotnosti kovových prvků. Začínal jako lékař, později byl profesorem chemie na Faculté des Sciences a École Normale, v roce 1820 byl jmenován profesorem na École polytechnique v Paříži, později se zde stal i ředitelem. Při vynálezu třaskavého chloridu dusitého v roce 1811 přišel o oko a tři prsty. V roce 1815 předložil francouzské akademii pojednání o konstituci kyselin, podle kterého kyseliny obsahují vodík, jenž zastoupí-li se kovem, vzniká sůl. Ve stejné době podobný objev zveřejnil Humphry Davy. \n\nJeho jméno je jedním ze 72 jmen na Eiffelově věži. V roce 1823 se stal členem Francouzské akademie věd a v roce 1832 jejím stálým sekretářem. V červenci 1807 je v \"Mémoires de Physique et de Chimie de la Société d’Arcueil\" zmíněn jako člen Société d’Arcueil. V roce 1827 se stal korespondujícím členem Pruské akademie věd.\n\n"}
{"id": "1328294", "url": "https://cs.wikipedia.org/wiki?curid=1328294", "title": "Kvarterní (chemie)", "text": "Kvarterní (chemie)\n\nTermínem kvarterní (kvartérní) se v organické chemii označují různé typy sloučenin (například aminy nebo amioniové soli). Kvaternární látky obsahují kvaternární centrální atomy, tedy takové, které jsou přímo navázány na čtyři uhlovodíkové skupiny.\n"}
{"id": "1328296", "url": "https://cs.wikipedia.org/wiki?curid=1328296", "title": "Jakub Cigler", "text": "Jakub Cigler\n\nJakub Cigler (* 26. ledna 1962) je český architekt. V roce 2001 založil architektonické studio Cigler Marani Architekti. V roce 2015 po odchodu Vincenta Marani bylo studio přejmenováno na Jakub Cigler Architekti.\n\n\n"}
{"id": "1328299", "url": "https://cs.wikipedia.org/wiki?curid=1328299", "title": "Jedenáctková soustava", "text": "Jedenáctková soustava\n\nJedenáctková soustava (undecimální) je prakticky nepoužívaná číselná soustava o základu 11. Obvykle se v ní používají číslice desítkové soustavy (0-9) doplněné o písmeno A (hodnota 10).\n\nByla zmíněna Lagrangem jako protiargument v diskusi francouzské metrické komise o případném zavedení dvanáctkové soustavy v roce 1790.\n\n"}
{"id": "1328301", "url": "https://cs.wikipedia.org/wiki?curid=1328301", "title": "FV Illertissen", "text": "FV Illertissen\n\nFV Illertissen (celým názvem: Fußballverein Illertissen e. V.) je německý fotbalový klub, který sídlí v bavorském městě Illertissen. Založen byl v roce 1921. Od sezóny 2012/13 působí v Regionallize Bayern, čtvrté německé nejvyšší fotbalové soutěži. Své domácí zápasy odehrává na Vöhlinstadionu s kapacitou 4 000 diváků. Klubové barvy jsou modrá a bílá.\n\nZajímavosti na klubu bylo, že se do sezóny 2011/12 zúčastňoval württemberských zemských soutěží namísto bavorských. Tato neobvyklá výjimka v německém fotbalu byla přerušená až v sezóně 2012/13, kdy Illertissen přešel poprvé ve své historii do bavorského fotbalového svazu a tím začal hrát dané soutěže.\n\n\n\nZdroj: \n\n\n\nZdroj: \n\n"}
{"id": "1328323", "url": "https://cs.wikipedia.org/wiki?curid=1328323", "title": "FC Memmingen", "text": "FC Memmingen\n\nFC Memmingen (celým názvem: Fußball-Club Memmingen 1907 Verein für Leibesübungen e. V.) je německý fotbalový klub, který sídlí v bavorském městě Memmingen. Založen byl v roce 1907 pod názvem Memminger TV. Svůj současný název nese od roku 1924. Od sezóny 2012/13 působí v Regionallize Bayern, čtvrté německé nejvyšší fotbalové soutěži. Klubové barvy jsou červená a bílá.\n\nSvé domácí zápasy odehrává na stadionu Memminger Arena s kapacitou 5 990 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1328328", "url": "https://cs.wikipedia.org/wiki?curid=1328328", "title": "Kostel svaté Anny (Morašice)", "text": "Kostel svaté Anny (Morašice)\n\nKostel svaté Anny je filiální kostel v římskokatolické farnosti Trstěnice u Moravského Krumlova, nachází se v centru obce Morašice. Kostel je jednolodní podélně orientovaná stavba s trojbokým kněžištěm, kněžiště má klenutý strop a je ukončeno gotickým obloukem. Původně byl pozdně gotickou stavbou, později barokně upravenou. Kněžiště kostela má být jedno z nejstarších v okolí, kostel má sedlový portál s kamenným ostěním a na západě kostela je dřevěná kruchta. V kostele jsou deskové obrazy evangelistů z roku 1696, závěsný obraz Krista na Olivové hoře pocházející ze zámku Budíškovice zřejmě z roku 1700 či 1703. Kostel je chráněn jako kulturní památka České republiky. \n\nKostel byl poprvé písemně zmíněn v roce 1253. Dle jiných zdrojů však pochází snad z 16. století, kdy přesto snad měl být postaven na starších základech. Kostel mezi lety 1535 a 1848 spadal pod řád Křížovníků s červenou hvězdou. V 18. století byla výrazně upravena věž, původní dřevěné patro zvonice kostela bylo strženo a nahraženo zděným patrem, střecha věže pak byla v roce 1908 pozinkována a v roce 1909 byla věž omítnuta.\n\nKostel byl pak v roce 1902 rekonstruován, dále pak rozsáhlá oprava proběhla v roce 1922, kdy byla opravena střecha. V roce 1923 byla odstraněna zeď ohraničující hřbitov u kostela, který v tu dobu již nebyl používán. V roce 1963 pak byl kostel opět rekonstruován, byl nově nalíčen. V roce 1986 byly do kostela instalovány skleněné dveře, roku 1988 pak byl prostor presbytáře vydlážděn. V roce 2010 pak kostel prošel generální rekonstrukcí, a to včetně věže. V roce 2011 pak byl rekonstruován i původní zachovalý krov střechy – ten pochází ze 17. století, část nad lodí z let 1661 a 1662 a strop věže z let 1695 a 1696.\n\n\n"}
{"id": "1328330", "url": "https://cs.wikipedia.org/wiki?curid=1328330", "title": "Charles-Eugène Delaunay", "text": "Charles-Eugène Delaunay\n\nCharles-Eugène Delaunay (9. dubna 1816, Lusigny-sur-Barse — 5. srpna 1872, Cherbourg-Octeville) byl francouzský astronom. Studoval mechaniku sluneční soustavy a zvláště pohyb Měsíce a jeho vlivy na Zemi. Roku 1870 se stal ředitelem pařížské hvězdárny. Ve stejném roce získal Zlatou medaili Královské astronomické společnosti. O dva roky později se utopil při lodní nehodě nedaleko Cherbourg-Octeville. Jeho jméno je jedním ze 72 jmen na Eiffelově věži.\n\n"}
{"id": "1328331", "url": "https://cs.wikipedia.org/wiki?curid=1328331", "title": "Henson", "text": "Henson\n\nHenson je anglické příjmení s těmito nositeli:\n"}
{"id": "1328334", "url": "https://cs.wikipedia.org/wiki?curid=1328334", "title": "CBS Television Studios", "text": "CBS Television Studios\n\nCBS Television Studios, oficiálně CBS Studios, Inc., je americká televizní produkční společnost, součást konglomerátu CBS Corporation a produkční odvětví televizní sítě CBS. Vyrábí televizní pořady i pro sesterskou stanici The CW a jiné americké televizní sítě. Částí samotných CBS Television Studios je také distribuční společnost CBS Television Distribution.\n\nSpolečnost vznikla v roce 2006 jako CBS Paramount Television spojením studií Paramount Television a CBS Productions. Současný název nese od roku 2009. CBS Television Studios produkovaly či produkují množství známých televizních seriálů, jako jsou např. \"Kriminálka Las Vegas\", \"Námořní vyšetřovací služba\", \"\", \"Upíří deníky\", \"Hawaii 5-0\", \"Šílená bejvalka\" a \"\".\n\n"}
{"id": "1328339", "url": "https://cs.wikipedia.org/wiki?curid=1328339", "title": "CBS Television Distribution", "text": "CBS Television Distribution\n\nCBS Television Distribution je americká televizní distribuční společnost, součást studia CBS Television Studios a distribuční odvětví televizních sítí CBS a The CW.\n\nSpolečnost vznikla jako CBS Paramount Domestic Television v roce 2006 transformací distributora Paramount Domestic Television. Po začlenění produkční společnosti King World Productions o rok později získala současný název. K distribuovaným pořadům patří např. seriály \"Kriminálka Las Vegas\", \"Námořní vyšetřovací služba\", \"\", \"Hawaii 5-0\", \"Šílená bejvalka\" a \"\".\n\n"}
{"id": "1328345", "url": "https://cs.wikipedia.org/wiki?curid=1328345", "title": "Telecom", "text": "Telecom\n\nTelecom nebo Telekom jsou telekomunikační společnosti:\n\n"}
{"id": "1328349", "url": "https://cs.wikipedia.org/wiki?curid=1328349", "title": "Caro (nápoj)", "text": "Caro (nápoj)\n\nCaro je obchodní značka pro instantní nápoj vyráběný společností Nestlé. Jedná se o čistě přírodní produkt, kdy je káva nahrazena praženými zrny. Obecně se tento druh nápojů označuje jako kávovina, případně starším názvem cikorka. Konkrétně Caro je vyráběno kombinací těchto typů zrn: ječmen, ječný slad, čekanka, žito.\n\nNa trhu lze nápoj najít ve dvou variantách, Caro original a Caro Active, přičemž druhý zmiňovaný výrobek se vyznačuje větším množstvím nerozpustné vlákniny. Konkrétní složení je na 100 gramů výrobku uváděno následující:\n"}
{"id": "1328356", "url": "https://cs.wikipedia.org/wiki?curid=1328356", "title": "Bismut-209", "text": "Bismut-209\n\nBismut-209 (Bi) je nejstabilnější izotop bismutu, má nejdelší známý poločas přeměny ze všech nuklidů, které procházejí alfa rozpadem. V jeho jádru je 83 protonů a magický počet 126 neutronů; atomová hmotnost je 208,980 398 7 u. Veškerý prvotní bismut je tvořen tímto izotopem, který také vzniká beta minus přeměnou olova-209:\n\nDlouho se předpokládalo, že je bismut-209 nejtěžším stabilním nuklidem, ovšem v roce 2003 Noël Coron a jeho spolupracovníci z Institut d’Astrophysique Spatiale v Orsay zjistili, že tento nuklid podléhá alfa rozpadu s poločasem přibližně 1,9×10 let, více než miliardkrát delším, než je dosavadní stáří vesmíru; z teoretických výpočtů předtím vyplýval poločas 4,6×10 let. Při rozpadu se uvolní alfa částice o energii 3,14 MeV a atom se přemění na thallium-205.:\n\nPodle United States Geological Survey bylo roku 2010 na celém světě vytěženo 8 900 tun bismutu (který je prakticky zcela tvořen Bi). Z tohoto množství by se za dobu odpovídající stáří vesmíru přeměnilo na thallium méně než 4,5 gramů.\n\nBismut-209 se používá k výrobě polonia-210, které se získává ostřelováním Bi neutrony. Každý rok je vyrobeno pouze kolem 100 gramů Po.\n\nBismut-209 je součástí mnoha léčiv na nemoci trávicí soustavy, jako je například bismutsubsalicylát.\n\nV hvězdách v asymptotické větvi obrů se s-procesem vytváří Bi a Po jako nejtěžší nuklidy, které tímto procesem vznikají. Všechny těžší prvky vznikají r-procesem, který se odehrává v supernovách prvních patnáct minut po jejich výbuchu.\n\n"}
{"id": "1328360", "url": "https://cs.wikipedia.org/wiki?curid=1328360", "title": "Hotel Alcron", "text": "Hotel Alcron\n\nHotel Alcron je budova čp. 623 na Novém Městě v Praze na ulici Štěpánská. Byl postaven v roce 1932 ve stylu art deco. Pětihvězdičkový hotel je od roku 2019 provozován nezávisle pod názvem \"Alcron Hotel Prague\".\n\nHotel Alcron nechal vystavět pražský podnikatel a architekt Alois Krofta (1888–1958), otevřen byl v roce 1932. Nechal ho pojmenovat podle sebe – vzal první dvě písmena z křestního a tři z příjmení, z k udělal pro lepší znění c a na konec přidal n, protože slovo Alcron je loď z řecké mytologie. V roce 1948 byl hotel znárodněn.\n\nPo pádu komunismu byl hotel v roce 1990 uzavřen. V roce 1992 si Kroftovi podali žádosti o restituci. Mezi dvěma bývalými manželkami Aloise Krofty a jednou z jejich dcer vyvstala právní bitva. Každá z žen nakonec získala jednu třetinu vlastnictví a v roce 1995 prodaly své podíly rakouské firmě Crown WSF Ltd. \n\nV roce 1996 se noví vlastníci dohodli s hotelovou společností Radisson SAS Hotels, aby hotel po jeho znovuotevření provozovala. Budova byla kompletně přestavěna a modernizována, historické veřejné prostory byly obnoveny v původním stylu art deco. \n\nHotel byl znovu otevřen 1. srpna 1998 jako Radisson SAS Hotel Praha. Crown WSF si po dvou letech zajistil právo užít jméno Alcron a hotel byl přejmenován na Radisson SAS Alcron Hotel. Hotel byl znovu zrekonstruován v roce 2008. V roce 2009 byl Radisson SAS Alcron Hotel znovu přejmenován na Radisson Blu. \n\nPo 20 letech spolupráce s Radissonem skončila a hotel Alcron je od 1. ledna 2019 provozován nezávisle.\n\nV hotelu se nacházejí dvě restaurace (Alcron a La Rotonde) a jeden bar (Bebop Lobby Bar). Restaurace Alcron, která má kapacitu 24 míst, obdržela v letech 2012–2017 michelinskou hvězdu. V roce 2017 se umístila v žebříčku Best Fine Dining na 7. místě v Evropě a na 11. místě na světě. \n\n"}
{"id": "1328362", "url": "https://cs.wikipedia.org/wiki?curid=1328362", "title": "Universal Television", "text": "Universal Television\n\nUniversal Television je americká televizní produkční společnost, součást konglomerátu NBCUniversal a produkční odvětví televizní sítě NBC. Distributorem pořadů Universal Television bývá společnost NBCUniversal Television Distribution.\n\nSpolečnost vznikla v roce 1951 jako MCA Television, současný název byl poprvé použit v roce 1966. Roku 2004 se Universal Television spojila s NBC Studios a začala používat jméno NBC Universal Television Studio. O tři roky později byl název změněn na Universal Media Studios, k současnému jménu se společnost vrátila v roce 2011. Universal Television produkovala či produkuje množství známých televizních seriálů, jako jsou např. \"Knight Rider\", \"To je vražda, napsala\", \"Zákon a pořádek\", \"Xena\", \"Battlestar Galactica\", \"Kancl\" a \"Chicago Fire\".\n\n"}
{"id": "1328365", "url": "https://cs.wikipedia.org/wiki?curid=1328365", "title": "Sribnyj molbert", "text": "Sribnyj molbert\n\nSribnyj molbert je otevřená umělecká soutěž, která se koná mezi studenty vysokých škol Ukrajiny a Evropy, bez ohledu na typ školy či studijního oboru. Hlavní místo soutěže je Užhorod, Zakarpatská oblast. Soutěž poprvé proběhla 25. - 29. října 2016.\n\nPořadatelem soutěže je kulturně-umělecká nadace Brovdi Art a její zakladatelé Robert a Natalia Brovdi.\n\nSoutěž trvá 5 až 6 dní v závislosti na programu. Účast zahrnuje registraci a předběžný výběr. Oznámení o zahájení registrace a předběžného výběru je zveřejněno na internetových stránkách soutěže, a také v médiích. Na základě tajného hodnocení, které provádí odborná porota, budou oznámeni účastníci, kteří se zúčastní soutěže. Pořadatel a organizační výbor zajišťují bezplatné ubytování, stravování a dopravu účastníků v rámci programu soutěže; poskytování prostor a míst pro výkon soutěžních prací; zajištění pláten, stojánů, náčiní atd.; kulturně-exkurzní program.\n\nCílem soutěže je identifikovat a podporovat nadanou studentskou mládež, podporovat její seberealizaci a tvůrčí rozvoj; zlepšení odborné úrovně, zlepšení individuálních dovedností mladých umělců; podpora aktivních kreativních výměn a vzájemného obohacování různých výtvarných škol a směrů Ukrajiny a světa; popularizace a stimulace vývoje současného národního umění.\n\nRegistrace kandidátů na složení předvýběru a účast v soutěži se provádí on-line na internetových stránkách soutěže www.molbert.brovdi.art. Pro úspěšnou registraci je nutné vyplnit přihlášku a připojit k ní naskenovanou kopii pasu, kopii studentského průkazu, osobní fotografii (nejlépe barevnou uměleckou fotografii 10x15 cm), 4-6 naskenovaných vlastních uměleckých děl libovolných malířských žánrů (ve formátu JPG, minimální rozšíření 100 dpi, maximální velikost 2 MB). Potvrzení o registraci spolu s číselným ID-kódem bude odesláno na e-mailovou adresu žadatele.\n\nPředběžný výběr probíhá postupně v průběhu registrace přihlášek. Žadatelé, kteří úspěšně absolvovali předběžný výběr, obdrží příslušné oznámení na svou e-mailovou adresu a také výzvu k účasti v soutěži. Kompletní seznam soutěžících bude zveřejněn na internetových stránkách www.molbert.brovdi.art 5 dnů před zahájením soutěže.\n\nZúčastnit se konkurzního programu je povoleno účastníkům, kteří úspěšně absolvovali předběžný výběr, dostavili se v určeném čase na místo konání soutěže a podepsali dokumenty, které upravují používání autorských práv a osobních údajů. Program soutěže je naplánován na 5-6 kalendářních dnů a zahrnuje příjezd a registraci soutěžících, splnění soutěžních úkolů ve třech nominacích, určení a ocenění vítězů, a také kulturní, exkurzní, mediální a umělecké akce.\n\nPorota hodnotí soutěžní díla podle následujících hlavních kritérií: odpovědnost tématu a hloubka jeho otevření, úroveň dovednosti ve vyjadřovacích prostředcích (kompoziční řešení, barva a tón, lineárně-konstruktivní konstrukce, prostorová perspektiva atd.), úroveň malebné techniky, umění, originalita, emoční a estetická zpětná vazba. Vítězové v každé kategorii jsou určeni na základě tajného hlasování členů poroty. Hlasování probíhá pomocí hlasovacích lístků, na kterých porotci píší číselné kódy nejlepších soutěžních dílů do příslušných polí (název kategorie - místo). Zpracování hlasovacích lístků a oznamení výsledků provádí komise pro počítání, která se skládá nejméně ze tří osob (dva posuzovatelé a jeden člen organizačního výboru). V případě stejného počtů hlasů u určitých dílů proběhne opakované hlasování (druhé kolo), které určí vítěze v této kategorii. Výsledky hlasování s určením vítěze v každé nominaci jsou shrnuty do protokolu, který podepisuje předseda poroty a předseda organizačního výboru.\nPodle výsledku soutěže jsou určeni tři vítězové v každé nominaci. Výše odměny závisí na místě, které získal určitý vítěz. Partneři soutěže odmění speciálními oceněními vybranou práci. Všichni soutěžící obdrží certifikáty účastníků a zajímavé dárky. Soutěžní práce se upravují a jsou vydány v tištěném uměleckém katalogu.\n\nV období od 18. do 22. října 2016 byla v Užhorodě založena ukrajinská studentská malířská soutěž \"Sribnyj Molbert\" (Stříbrný stojan) pod patronací Zakarpatské akademie umění a nevládní organizace \"Nadace pro rozvoj Zakarpatského umění\" (dnes Brovdi Art).\nV Ukrajinskej umělecké soutěže \"Sribnyj Molbert\" se zúčastnilo 44 studentů - soutěžících z 22 vzdělávacích institucí z 13 regionů Ukrajiny. Hlavní podmínkou bylo splnění tří zadání: \"Městská krajina\", \"Krajina\" a \"Portrét\". Kromě soutěžních úkolů organizátoři připravili kulturně-exkurzní program s návštěvou muzejních zařízení a galerií Užhorodu.\n\n\"Den 1 (18. října 2016)\"\nPrvní předsoutěžní den začali mladí umělci seznámením se Zakarpatskou akademií umění, s její vzdělávací a vědeckou činnosti, tradicemi a pedagogickým personálem. Tamtéž se konala také úvodní přehlídka historie a současnosti Zakarpatské malířské školy. Pak se účastníci rozdělili do skupin a prohlédli si ulice a památky starého Užhorodu která by chtěli odehrát na plátnech pro splnění úkolu - \"Městská krajina\".\n\n\"Den 2 (19. října 2016)\"\nPrvní soutěžní etapa měla název \"Městská krajina\". Od samého rána probíhalo shromáždění soutěžících na Teatralnoj plošči (Divadelním náměstí). Následovaly stručné instrukce, \"vybavení\" plátnem, barvami a balíčkem s obědem. Šest hodin soutěžící vytvářeli na svých plátnech. \n\n\"Den 3 (20. října 2016)\"\nDruhý soutěžní den probíhal ve vesnici Nevycke v okrese Užhorod. Soutěžící tam plnili druhý soutěžní úkol s názvem \"Krajina\". Většina obrazů vznikala na troskách hradu Nevycke.\n\n\"Den 4 (21. října 2016)\"\nPředposlední etapa soutěže se konala v hale v atriu Regionální státní správy v Zakarpatsku a připomínala skutečné umělecké fórum. Právě proto organizátoři této akce ji otevřeli pro uměleckou veřejnost a spojili s výstavou soutěžních prací («Městská Krajina» і «Krajina»).\n\n\"Den 5 (22. října 2016)\"\nDne 22. října 2016 se v hale - atriu Zakarpatské státní správy uskutečnilo slavnostní vyhlášení výsledků soutěže a odměňování vítězů.\n\nMezi členy poroty prvního \"Stříbrného Stojanu\" patřili laureáti národní ceny Tarase Ševčenka - tři akademici, pět národních a jeden zasloužilý činovník v oblasti umění Ukrajiny.\n\nV nominaci \"Městská krajina\"\n\n\"V nominaci \"Krajina\"\"\n\n\"V nominaci \"Portrét\"\"\n\n\"Speciální ceny\"\n\nOd 25. do 29. dubna 2017 proběhl v Užhorodě 2. ročník celostátní studentské umělecké soutěže \"Sribnyj molbert\", které se zúčastnilo 51 studentů ze 2-6 kurzů uměleckých oborů ze 17 vysokoškolských institucí Ukrajiny III. - IV. úrovně akreditace.\n\n\"Den 1 (25. dubna 2017)\"\nÚčastníci druhé celoukrajinské studentské umělecké soutěže \"Sribnyj molbert\" přicestovali do Užhorodu. Poté, co se zaregistrovali a ubytovali v hotelu, vydali se účastníci na prohlídku města a vybrali si místo pro první úkol - \"Městská krajina\".\n\n\"Den 2 (26. dubna 2017)\"\nOficiální začátek \"Stříbrného stojanu\" (\"Sribnyj molbert\"). Několik hodin intenzivní práce a první úkol \"Městská krajina\" byl dokončen! Po dokončení soutěžního úkolu na účastníky čekal kulturní program.\n\n\"Den 3 (27. dubna 2017)\"\nTento den účastníci pracovali na realizaci druhého soutěžního úkolu - \"Improvizace\". Tento den také hovořili o roli a místě umění v kultuře obecně a o jejich soužití v kontextu současného rozvoje společnosti v rámci otevřených tvůrčích rozhovorů v kulturním a historickém centru \"Soví hnízdo\" v Užhorodu. Akce se konala v rámci druhé celookrajinské studentské umělecké soutěže \"Stříbrný stojan\" (\"Sribnyj molbert\").\n\n\"Den 4 (28. dubna 2017)\"\nPoslední den soutěže proběhl v hale-atriu Regionální státní správy v Zakarpatské oblasti při práci na úkolu \"Portrét\". Mladí umělci reprodukovali obrazy modelů s doprovodem klavíru a každý, kdo si přál, obyvatelé i návštěvníci města, mohli sledovat tento proces.\n\n\"Den 5 (29. dubna 2017)\"\nTento den porota vybrala vítěze ve třech nominacích a partneři soutěže rozhodli o plátnech pro speciální ceny. Všichni soutěžící obdrželi diplomy účastníků a dary od organizátorů soutěže.\n\n\"Aukční dům \"Zolotoye Secheniye\" (Zlatý Průřez)\" - ukrajinský aukční dům. Založen byl v roce 2004 bratry Mychajlom a Oleksijem Vasilenkovými. \n\n\"Sky Art Foundation\" – charitativní nadace, která byla založena na podzim roku 2014 z iniciativy Dmitrije Palijenka.\n\n\"Voloshyn Gallery\" – galerie současného umění, založená v roce 2006 Maximem a Julií Vološinovými.\n\n\"Anatolij Kryvolap\" je ukrajinský malíř, mistr ukrajinské neformální malby a krajiny.\n\n\"Royal Talens\" je společnost, která vyrábí barvy a malířské materiály.\n\n\"Ihor Abramovič\" - poradce ředitelství Ústavu moderních uměleckých problémů Akademie věd Ukrajiny.\n\n\"ArtsLooker\" – Informační portál o současném umění, založený v roce 2012.\n\n\"Umělecká rezidence \"Velkyj Pereviz\"\" byla založena v roce 2010 umělci Tamarou a Olexandrem Babakovými a podnikatelem Jurijem Oslamovským.\n\nV nominaci “Městská krajina“\n\nV nominaci “Improvizace“\n\nV nominaci “Portrét“\nMnoho účastníků získalo od partnerů zvláštní ceny, zejména:\n- od aukčního domu \"Zolotoye Secheniye\" (Zlatý Průřez) - Anastasiya Mytikova (Státní akademie designu a umění v Charkově);\n\n- od Nadací Sky Art - Veronika Syrotkina (Národní akademie výtvarných umění a architektury);\n\n- od Maxyma a Julie Vološinových, zakladatelů Voloshyn Gallery - Petro Hrycjuk (Národní akademie umění ve Lvově), Volodymyr Kohut (Národní akademie umění ve Lvově), Igor Nekraha (Charkovská škola kultury);\n\n- od Royal Talens - Stanislav Iljašenko (Státní akademie designu a umění v Charkově);\n\n- zvláštní ocenění od malíře Anatolije Kryvolapa obdržela Anastasja Telyčuk (Národní akademie výtvarných umění a architektury);\n\n- od poradce ředitele Institutu pro problémy moderního umění Akademie národních umění Ukrajiny, obchodníka s uměním Ihora Abramoviče, tři soutěžící získali ocenění: Oleg Drobocky (Národní akademie umění Lviv), Veronika Syrotkina (Národní akademie výtvarných umění a architektury) a Diana Faksh (Národní akademie výtvarných umění a architektury);\n\n- mediální partner soutěže - zakladatel informačního portálu Arts Looker Michajlo Kyrejto - zvýraznil práci Diany Faksh (NAOMA) a jako cenu navrhl uspořádat v letošním roce výstavu jejích prací v uměleckém prostoru v Kyjevě \"SKLO\";\n\n- Umělecká rezidence \"Velykyj Pereviz\" ocenila tři účastníky a cenou byl desetidenní pobyt v jejich rezidenci. Cenu dostali Petr Hrycjuk (Lvovská národní akademie věd), Anastasja Mitikova (Charkovská státní akademie designu a umění) a Olexij Omelčenko (NAOMA).\n\nKromě toho všichni účastníci obdrželi od nizozemské společnosti Royal Talens sadu olejových barev Van Gogh a také sadu linerů Sakura.\n\n"}
{"id": "1328367", "url": "https://cs.wikipedia.org/wiki?curid=1328367", "title": "Seznam dílů seriálu Kouzelná Beruška a Černý kocour", "text": "Seznam dílů seriálu Kouzelná Beruška a Černý kocour\n\nToto je seznam dílů seriálu \"Kouzelná Beruška a Černý kocour\". Francouzsko-korejsko-japonský počítačem animovaný televizní seriál \"Kouzelná Beruška a Černý kocour\" měl premiéru 19. října 2015 na stanici TF1.\n\n<onlyinclude></onlyinclude>\n\n17. května 2017 byl seriál prodloužen o čtvrtou a pátou řadu.\n\n17. května 2017 byl seriál prodloužen o čtvrtou a pátou řadu.\n\n5. března 2017 byla oznámena speciální chibi série Jeremym Zagem, která měla premiéru 31. srpna 2018 na oficiálním Miraculous Chibi YouTube kanálu.\n"}
{"id": "1328368", "url": "https://cs.wikipedia.org/wiki?curid=1328368", "title": "NBCUniversal Television Distribution", "text": "NBCUniversal Television Distribution\n\nNBCUniversal Television Distribution je americká televizní distribuční společnost, součást konglomerátu NBCUniversal a distribuční odvětví televizní sítě NBC a produkční společnosti Universal Television.\n\nSpolečnost vznikla jako NBC Universal Television Distribution v roce 2004 spojením společností NBC Enterprises a Universal Television Distribution. Současný název získala v roce 2011. K distribuovaným pořadům patří např. seriály \"Knight Rider\", \"To je vražda, napsala\", \"Zákon a pořádek\", \"Xena\", \"Battlestar Galactica\", \"Kancl\" a \"Chicago Fire\".\n\n"}
{"id": "1328372", "url": "https://cs.wikipedia.org/wiki?curid=1328372", "title": "Vilejka", "text": "Vilejka\n\nVilejka (, ) je město v Minské oblasti v Bělorusku. K roku 2010 měla přes šestadvacet tisíc obyvatel.\n\nVilejka leží na severozápadě Minské oblasti severně od Maladzečny a jižně od Narače na pravém břehu Viliji, na které je nad městem přehrada.\n\nPřes Vilejku vede železniční trať z Maladzečny do Polocku.\n"}
{"id": "1328375", "url": "https://cs.wikipedia.org/wiki?curid=1328375", "title": "Sony Pictures Television", "text": "Sony Pictures Television\n\nSony Pictures Television je americká televizní produkční a distribuční společnost, součást japonského konglomerátu Sony. Vyrábí televizní pořady pro různé americké televizní sítě.\n\nSpolečnost vznikla v roce 2002 přejmenováním firmy Columbia TriStar Television, jež fungovala od roku 1994, kdy byly sloučeny sesterské televizní produkční společnosti Columbia Pictures Television a TriStar Television. Sony Pictures Television produkovala či produkuje množství známých televizních seriálů, jako jsou např. \"Tak jde čas\", \"Walker, Texas Ranger\", \"Pravidla zasnoubení\", \"Perníkový táta\", \"Hannibal\", \"Černá listina\" a \"Preacher\".\n\n"}
{"id": "1328379", "url": "https://cs.wikipedia.org/wiki?curid=1328379", "title": "Plakias", "text": "Plakias\n\nPlakias \"(řecky Πλακιάς)\" je vesnice a turistické letovisko na jihu Kréty. V roce 2011 zde žilo 143 lidí. Za dobré viditelnosti je vidět ostrov Gavdos, který je od vesnice vzdálený více než 40 kilometrů. Ve vesnici se nachází mnoho hotelů, restaurací, obchodů a více než 1 kilometr dlouhá písečná pláž.\n"}
{"id": "1328382", "url": "https://cs.wikipedia.org/wiki?curid=1328382", "title": "Seznam nejvyšších vrcholů v okrese Děčín", "text": "Seznam nejvyšších vrcholů v okrese Děčín\n\nTento seznam nejvyšších vrcholů v okrese Děčín obsahuje jména a lokalizace všech vrcholů v okrese Děčín přesahujících nadmořskou výšku 600 m. Základní údaje pocházejí z Mapy.cz. Výškové údaje, chybějící údaje a odchylky jsou převzaty z map ČÚZK.\n"}
{"id": "1328384", "url": "https://cs.wikipedia.org/wiki?curid=1328384", "title": "Elisabeth Kübler-Rossová", "text": "Elisabeth Kübler-Rossová\n\nElisabeth Kübler-Rossová, vlastním jménem Elisabeth Kübler-Ross (8. července 1926, Curych – 24. srpna 2004, Scottsdale) byla švýcarsko-americká psychiatrička, která se zejména zabývala psychologií umírání a smrti. Proslula především definováním pěti fází smutku či pěti fází umírání (model Kübler-Rossové). Známý model představila v knize \"On Death and Dying\" (\"O smrti a umírání\") z roku 1969. \n\nNarodila se jako první z trojčat do protestantské obchodnické rodiny, za druhé světové války pracovala v pomoci uprchlíkům a později navštívila koncentrační tábor Majdanek. Proti vůli svého otce vystudovala lékařství na Curyšské univerzitě (1957). Roku 1958 se provdala za svého kolegu, studenta mediciny Emmanuela Rosse a s ním odešla do Spojených států amerických, kde žila až do smrti. \n\nPracovala zde nejprve na Univerzitě v Coloradu, od roku 1965 na Univerzitě v Chicagu. Byla podporovatelkou hospicového hnutí. Za svého života dostala 19 čestných doktorátů, ale setkala se také s kritikou svých studií o zážitcích blízkých smrti a jistého koketování se spiritualismem. \n\n\n"}
{"id": "1328385", "url": "https://cs.wikipedia.org/wiki?curid=1328385", "title": "ABC Studios", "text": "ABC Studios\n\nABC Studios, oficiálně Touchstone Television Productions, LLC, je americká televizní produkční společnost, součást skupiny Disney–ABC Television Group a produkční odvětví televizní sítě ABC. Vyrábí televizní pořady i pro jiné americké televizní sítě. Pořady ABC Studios obvykle distribuuje společnost Disney–ABC Domestic Television.\n\nSpolečnost vznikla v roce 1985, současnou značku používá od roku 2007. ABC Studios produkovaly či produkují množství známých televizních seriálů, jako jsou např. \"Alias\", \"Můj přítel Monk\", \"Zoufalé manželky\", \"Chirurgové\", \"Myšlenky zločince\", \"Vražedná práva\" a \"Daredevil\".\n"}
{"id": "1328388", "url": "https://cs.wikipedia.org/wiki?curid=1328388", "title": "Kim Hjok-čchol", "text": "Kim Hjok-čchol\n\nKim Hjok-čchol (: , anglický přepis: \"Kim Hyok-chol\"; * 1971 / 1974) je severokorejský diplomat.\n\nDříve působil jako poradce ministerstva zahraničí. V lednu 2014 se stal prvním velvyslancem Severní Koreje ve Španělsku. Španělské ministerstvo zahraničí ho v září 2017 označila za personu non grata a do konce září musel opustit Španělsko. Reagovalo tak na rezoluci OSN č. 2375 přijatou 11. září 2017 jako reakci na zkoušku jaderné zbraně provedenou Severní Korejí 3. září.\n\nV únoru 2019 se podílel na jednáních mezi KLDR a Spojenými státy na neúspěšném summitu v Hanoji. Na konci května téhož roku zveřejnil jihokorejský deník Čoson Ilbo zprávu, že byl v březnu společně s ostatními diplomaty na letišti v Pchjongjangu popraven v rámci probíhající čistky nařízené nejvyšším vůdcem KLDR Kim Čong-unem, tato informace byla ale zpochybněna americkými i jihokorejskými orgány kvůli nedostatku důkazů. O několik dní později zveřejnila americká CNN zprávu, že podle nejmenovaných severokorejských zdrojů je naživu a ve vazbě – společně s tím byl další údajně popravený diplomat Kim Jong-čchol zachycen na fotografii z oficiální akce zveřejněné Korejskou ústřední tiskovou agenturou.\n"}
{"id": "1328389", "url": "https://cs.wikipedia.org/wiki?curid=1328389", "title": "FC Pipinsried", "text": "FC Pipinsried\n\nFC Pipinsried (celým názvem: Fußballclub Pipinsried 1967 e. V.) je německý sportovní klub, který sídlí v bavorské farní obci Pipinsried. Založen byl v roce 1967. Od sezóny 2017/18 působí v Regionallize Bayern, čtvrté německé nejvyšší fotbalové soutěži. Své domácí zápasy odehrává na Stadionu an der Reichertshauser Straße s kapacitou 2 500 diváků. Klubové barvy jsou modrá a žlutá.\n\nMimo mužský fotbalový oddíl má sportovní klub i jiné oddíly, mj. oddíl ženské gymnastiky a tenisu.\n\nZdroj: \n\n\n\nZdroj: \n\n\n\nZdroj: \n\n"}
{"id": "1328391", "url": "https://cs.wikipedia.org/wiki?curid=1328391", "title": "Disney–ABC Domestic Television", "text": "Disney–ABC Domestic Television\n\nDisney–ABC Domestic Television je americká televizní distribuční společnost, součást skupiny Disney–ABC Television Group a distribuční odvětví televizní sítě ABC.\n\nSpolečnost byla založena v roce 1983 jako Walt Disney Domestic Television Distribution, o dva roky později byla přejmenována na Buena Vista Television. Současný název společnost získala v roce 2007. K distribuovaným pořadům patří např. seriály \"Alias\", \"Můj přítel Monk\", \"Zoufalé manželky\", \"Chirurgové\" a \"Vražedná práva\".\n\n"}
{"id": "1328400", "url": "https://cs.wikipedia.org/wiki?curid=1328400", "title": "Hanzelka", "text": "Hanzelka\n\nPříjmení Hanzelka nese více různých osobností:\n\n"}
{"id": "1328402", "url": "https://cs.wikipedia.org/wiki?curid=1328402", "title": "561 (číslo)", "text": "561 (číslo)\n\nPět set šedesát jedna je přirozené číslo. Římskými číslicemi se zapisuje DLXI a řeckými číslicemi φξα. Následuje po čísle pět set šedesát a předchází číslu pět set šedesát dva.\n\n561 je:\n\n"}
{"id": "1328405", "url": "https://cs.wikipedia.org/wiki?curid=1328405", "title": "Vykoukal", "text": "Vykoukal\n\nPříjmení Vykoukal nese více různých osobností:\n\n"}
{"id": "1328408", "url": "https://cs.wikipedia.org/wiki?curid=1328408", "title": "Horálek", "text": "Horálek\n\nPříjmení Horálek nese více různých osobností:\n\n"}
{"id": "1328411", "url": "https://cs.wikipedia.org/wiki?curid=1328411", "title": "562 (číslo)", "text": "562 (číslo)\n\nPět set šedesát dva je přirozené číslo. Římskými číslicemi se zapisuje DLXII a řeckými číslicemi φξβ. Následuje po čísle pět set šedesát jedna a předchází číslu pět set šedesát tři.\n\n562 je:\n\n"}
{"id": "1328413", "url": "https://cs.wikipedia.org/wiki?curid=1328413", "title": "Čchi-lien-šan", "text": "Čchi-lien-šan\n\nČchi-lien-šan ( 祁连山) známé také jako Richthofenovo pohoří, je společně s pohořím Altyn-tagh (Zlaté hory) severním bradlovým pásmem pohoří Kchun-lun-šan. Tvoří hranici mezi provinciemi Čching-chaj a Kan-su v severozápadní Číně.\n\nPohoří se zdvíhá jižně od města Tun-chuang, načež se táhne nějakých 800 km směrem na jihovýchod a tvoří tak severovýchodní okraj Tibetské náhorní plošiny, Čchingchajsko-tibetskou plošinu, jakož i jihozápadní okraj Kansuského koridoru, jímž procházela severní větev hedvábné stezky.\n\nČchi-lien-šan bylo dříve v evropských jazycích známé jako Richthofenovo pohoří, pojmenované po německém geografovi a cestovateli Ferdinandu von Richthofenovi, který prosadil termín hedvábná stezka. Byl rovněž strýcem nejúspěšnějšího stíhače první světové války Manfreda von Richthofena přezdívaného Rudý baron.\n\nPohoří Čchi-lien-šan bývalo taktéž spolu s pohořím Altyn-Tagh nazýváno Nan-šan neboli Jižní hory, protože obě horská pásma ležela na jih od hlavní trasy hedvábné stezky. Dalo též jméno okresu Čchi-lien v provincii Čching-chaj.\n"}
{"id": "1328415", "url": "https://cs.wikipedia.org/wiki?curid=1328415", "title": "563 (číslo)", "text": "563 (číslo)\n\nPět set šedesát tři je přirozené číslo. Římskými číslicemi se zapisuje DLXIII a řeckými číslicemi φξγ. Následuje po čísle pět set šedesát dva a předchází číslu pět set šedesát čtyři.\n\n563 je:\n\n"}
{"id": "1328416", "url": "https://cs.wikipedia.org/wiki?curid=1328416", "title": "Sami Kapanen", "text": "Sami Kapanen\n\nSami Hannu Antero Kapanen (* 14. června 1973 Vantaa) je bývalý finský lední hokejista, hrající zpravidla na pozici pravého křídla.\n\nVe finské lize debutoval v roce 1989 v klubu KalPa. V roce 1994 hostoval na jeden zápas play-off o extraligu v HC Kometa Brno. O rok později odešel hrát National Hockey League za Hartford Whalers, s nimiž prodělal v roce 1997 stěhování a změnu názvu na Carolina Hurricanes, v roce 2002 s týmem hrál finále Stanley Cupu. V letech 2003–2008 působil ve Philadelphia Flyers, v roce 2007 se stal prvním laureátem Ceny Geneho Harta, udělované fanklubem Flyers. V roce 2008 se vrátil do Kuopia, kde hrál do ukončení kariéry v roce 2014. Je funkcionářem a spoluvlastníkem klubu KalPa.\n\nCelkově odehrál v NHL 831 zápasů, zaznamenal 189 branek a 269 asistencí. V letech 2000 a 2002 byl nominován pro NHL All-Star Game, v obou případech vyhrál soutěž o nejrychlejšího bruslaře. Ve finské lize odehrál 401 utkání (120 gólů, 173 nahrávek). V roce 2009 obdržel Trofej Raimo Kilpiöna.\n\nReprezentoval Finsko na dvou mistrovství světa juniorů v ledním hokeji (1992 a 1993), sedmi mistrovství světa v ledním hokeji (1994, 1995, 1996, 1998, 2001, 2009, 2010), čtyřech olympiádách (1994, 1998, 2002 a 2006) a jednom světovém poháru (1996). Je mistrem světa z roku 1995, stříbrné medaile má z let 1994, 1998 a 2001, v letech 1994 a 1998 byl členem bronzového olympijského týmu. V roce 2010 byl reprezentačním kapitánem.\n\nProfesionálními hokejisty jsou také jeho otec Hannu Kapanen, bratr Kimmo Kapanen a syn Kasperi Kapanen.\n\n\n\n"}
{"id": "1328421", "url": "https://cs.wikipedia.org/wiki?curid=1328421", "title": "Esmeralda County", "text": "Esmeralda County\n\nEsmeralda County je okres na jihozápadě státu Nevada ve Spojených státech amerických. Žije zde přes 700 obyvatel a je tak nejméně zalidněným okresem Nevady. Správním sídlem okresu je Goldfield, přičemž v okrese se nenachází žádná obec a všechna sídla se nacházejí v nezařazeném území. Celková rozloha okresu činí 9295 km². Založen byl roku 1861 a pojmenován byl podle Esmeralda Mining Districtu, který svůj název získal podle legendy o značném množství smaragdů, jež se měly nacházet na dnešním území Nevady.\n\nOkres hraničí na jihozápadě se státem Kalifornie.\n\n"}
{"id": "1328426", "url": "https://cs.wikipedia.org/wiki?curid=1328426", "title": "Eureka County", "text": "Eureka County\n\nEureka County je okres ve středu státu Nevada ve Spojených státech amerických. Žije zde přes 1900 obyvatel a je tak druhým nejméně zalidněným okresem Nevady. Správním sídlem okresu je Eureka, přičemž v okrese se nenachází žádná obec a všechna sídla se nacházejí v nezařazeném území. Celková rozloha okresu činí 10 826 km². Založen byl roku 1873 a pojmenován byl podle řeckého slova „heuréka“ s odkazem na nálezy stříbra v oblasti.\n\n"}
{"id": "1328427", "url": "https://cs.wikipedia.org/wiki?curid=1328427", "title": "TSV 1860 Rosenheim", "text": "TSV 1860 Rosenheim\n\nTSV 1860 Rosenheim (celým názvem: Turn- und Sportverein 1860 Rosenheim e. V.) je německý sportovní klub, který sídlí v bavorském městě Rosenheim. Založen byl 20. října 1860 pod názvem FTF Rosenheim. Fotbalový oddíl byl založen v roce 1919. Svůj současný název nese od roku 1950. Od sezóny 2016/17 působí v Regionallize Bayern, čtvrté německé nejvyšší fotbalové soutěži. Své domácí zápasy odehrává na Jahnstadionu s kapacitou 6 000 diváků. Klubové barvy jsou červená a bílá.\n\nMimo mužský fotbalový oddíl má sportovní klub i jiné oddíly, mj. oddíl šermu, lehké atletiky, plavání, gymnastiky, tenisu, triatlonu, basketbalu a fitnessu.\n\nZdroj: \n\n\n\n\nZdroj: \n\n\n\nZdroj: \n\n"}
{"id": "1328428", "url": "https://cs.wikipedia.org/wiki?curid=1328428", "title": "Lander County", "text": "Lander County\n\nLander County je okres ve středu státu Nevada ve Spojených státech amerických. Žije zde přes 5700 obyvatel. Správním sídlem okresu je Battle Mountain, přičemž v okrese se nenachází žádná obec a všechna sídla se nacházejí v nezařazeném území. Celková rozloha okresu činí 14 294 km². Založen byl roku 1861 a pojmenován byl podle Fredericka W. Landera, amerického generála z doby občanské války.\n\n"}
{"id": "1328430", "url": "https://cs.wikipedia.org/wiki?curid=1328430", "title": "Jan Pavlis", "text": "Jan Pavlis\n\nJan Pavlis (13. května 1819 Zdice – 28. května 1880 Praha) byl český hudební skladatel. Vedl také vlastní kapelu a sepsal publikaci o kapelnících v rakouské armádě.\n\nV mládí vystudoval na pražské konzervatoři hru na trubku a na pozoun. Stal se kapelníkem vojenské hudby. Počínaje rokem 1843 působil v pražském Stavovském divadle. Postupně se stal ředitelem vojenské hudební školy, která měla sídlo v Praze. Zřídil si hudební vydavatelství a roku 1864 založil Centrální kancelář hudebních záležitostí.\n\nByl i autorem několika literárních děl, například publikace o kapelnících působících v rakouské armádě, dále sepsal učební texty pro hru na křídlovku či několik písní a pochodových skladeb.\n\nByl ženat, s manželkou Annou, rozenou Nechvalskou (1836–??) měl jedenáct dětí. \n\n"}
{"id": "1328432", "url": "https://cs.wikipedia.org/wiki?curid=1328432", "title": "Elko County", "text": "Elko County\n\nElko County je okres na severovýchodě státu Nevada ve Spojených státech amerických. Žije zde přes 52 tisíc obyvatel. Správním sídlem okresu je město Elko, k dalším městům patří West Wendover, Carlin a Wells. Celková rozloha okresu činí 44 556 km². Založen byl roku 1869 a jeho jméno pochází ze šošonského slova označujícího bílou ženu.\n\nOkres hraničí na severu se státem Idaho a na východě se státem Utah.\n\n"}
{"id": "1328433", "url": "https://cs.wikipedia.org/wiki?curid=1328433", "title": "Douglas County (Nevada)", "text": "Douglas County (Nevada)\n\nDouglas County je okres na západě státu Nevada ve Spojených státech amerických. Žije zde přes 48 tisíc obyvatel. Správním sídlem okresu je Minden, přičemž v okrese se nenachází žádná obec a všechna sídla se nacházejí v nezařazeném území. Celková rozloha okresu činí 1911 km². Založen byl roku 1861 a pojmenován byl podle senátora Stephena A. Douglase z Illinois.\n\nOkres hraničí na západě a jihozápadě se státem Kalifornie.\n\n"}
{"id": "1328434", "url": "https://cs.wikipedia.org/wiki?curid=1328434", "title": "Sáša Dušková", "text": "Sáša Dušková\n\nSáša Dušková (11. března 1915, Brno – 24. srpna 2002) byla česká historička a archivářka.\n\nSáša Dušková se narodila v Brně v učitelské rodině. Studovala historii a češtinu na Filozofické fakultě Masarykovy univerzity, kde v letech 1938–1939 pracovala jako knihovnice při semináři paleografie a diplomatiky. V roce 1946 promovala (PhDr.) a stala se asistentkou na Filozofické fakultě Masarykovy univerzity. V roce 1959 se stala kandidátkou věd, a v roce 1964 byla jmenována docentkou pomocných věd historických na Univeriztě Jana Evangelisty Purkyně v Brně.. V roce 1969 měla být jmenována profesorkou, ale kvůli nastupující normalizaci jí byl titul odepřen a profesorkou byla jmenována až v roce 1990, kdy již byla deset let v důchodě. \n\nSaša Dušková se věnovala především ediční činnosti. Spolu s Jindřichem Šebánkem a později i Vladimírem Vašků připravila v k vydání svazky IV/1–V/4 Codex diplomaticus et epistolaris regni Bohemiae (vyšly v letech 1962–1993).\n\n\nKompletní bibliografie Sáši Duškové byla publikována v: MLÁDKOVÁ, Lucie – HORČÁKOVÁ, Václava: \"Bibliografie prací prof. PhDr. Sáši Duškové, DrSc.\" In: Almanach medievisty-editora. Praha 2011, s. 127–141.\n\n\n"}
{"id": "1328436", "url": "https://cs.wikipedia.org/wiki?curid=1328436", "title": "Clark County (Nevada)", "text": "Clark County (Nevada)\n\nClark County je okres na jihu státu Nevada ve Spojených státech amerických. Žije zde přes 2,1 milionu obyvatel a je tak nejlidnatějším okresem Nevady. Správním sídlem okresu je město Las Vegas (tvořící centrum stejnojmenné metropolitní oblasti), k dalším městům patří Henderson, North Las Vegas, Boulder City a Mesquite. Celková rozloha okresu činí 20 878 km². Založen byl roku 1909 a pojmenován byl podle senátora Williama A. Clarka z Montany.\n\nOkres hraničí na východě se státem Arizona a na západě se státem Kalifornie.\n\n"}
{"id": "1328439", "url": "https://cs.wikipedia.org/wiki?curid=1328439", "title": "Micha Josef Bin Gorion", "text": "Micha Josef Bin Gorion\n\nMicha Josef Bin Gorion (7. srpna 1865 Medžybiž – 18. listopadu 1921 Berlín), rodným příjmením Berdyczewski, přepisováno též jako Berdichevsky, byl židovský filosof, spisovatel a esejista.\n\nVyrůstal v podolském městečku Dubova, kde jeho otec působil v místní chasidské komunitě jako rabín. Svá talmudická studia absolvoval v běloruském Voložinu, kde se seznámil se základy haskaly. Náboženské vzdělání jej však příliš neuspokojovalo, zato ho stále víc lákala touha po sekulárním vzdělání. V roce 1890 proto odcestoval do Vratislavi, kde začal na tamější univerzitě studovat filosofii.\n\nČást studií absolvoval v Berlíně. Tam se později seznámil i se svou budoucí ženou Ráchel, s níž po svatbě v roce 1902 žil ve Vratislavi až do roku 1911. V tom období začala i jeho spisovatelská kariéra, v níž ho jeho žena podporovala i finančně. V roce 1911 se přestěhovali do Berlína.\n\nBin Gorion literárně tvořil ve třech jazycích: hebrejštině, jidiš a němčině. Zabýval se ideovými konflikty mezi moderními názory své doby a tradičním pohledem judaismu. Zkoumal židovské legendy, psal eseje týkající se judaismu a křesťanství, pořídil podrobné zápisy o životě ve štetlech své doby. Filosoficky ho ovlivňovaly především Schopenhauerovy a Nietzcheho názory.\n\nZa jeho nejdůležitější literární počiny jsou považovány především tyto dva spisy:\n\n"}
{"id": "1328441", "url": "https://cs.wikipedia.org/wiki?curid=1328441", "title": "Kostel svatého Prokopa (Únanov)", "text": "Kostel svatého Prokopa (Únanov)\n\nKostel svaté Anny je farní kostel v římskokatolické farnosti Únanov, nachází se v centru obce Únanov. Kostel je dominantou obce a je původně gotickou stavbou, později byl kostel barokně upraven. Věž je čistě románskou stavbou. Kostel je chráněn jako kulturní památka České republiky. \n\nKostel byl postaven ve 13. století, neboť první písemná zmínka kostel zmiňuje v roce 1346, v tu dobu zřejmě stál presbytář a dolní část věže, tato část je z lomového kamene. Na místě kostela však zřejmě již dříve stála dřevěná stavba. Farnost byla založena někdy ve 14. století. Mezi lety 1310 a 1346 kostel spadal pod patronát města Znojma a v tu dobu byl opraven a rozšířen, bylo zbořeno kněžiště a postaven presbytář, stejně tak byla v raně gotickém slohu postavena boční kaple. Další větší oprava proběhla v roce 1699, kdy byl kostel zaklenut síťovou žebrovou klenbou a zakryt šindelovou střechou, také byla spojena hlavní loď s kaplí a kostel tak byl rozšířen. \n\nKostel byl přestavěn v barokním slohu, byl vydlážděn pálenými cihlami a byla postavena kazatelna, hlavní oltář a umístěna socha svatého Josefa. V roce 1828 byla upravena střecha věže, původní šindele byly sundány a střecha byla zakryta taškami a na věži byl vztyčen kříž. Na kostele nadále zůstala šindelová střecha. V tu dobu byla na oltář umístěna socha Blahoslavené Panny Marie a obraz svaté Trojice. Boční kaple byla upravena v roce 1760, kdy byl opraven oltář svatého Peregrina. V roce 1811 byl opraven hlavní oltář a v roce 1825 byly zakoupeny obřadní potřeby. Kostel byl znovu opraven v roce 1839, byla postaveno zábradlí a v roce 1840 pak byly do kostela instalovány nové dveře a příští rok pak byl opět rekonstruován oltář a opravena křtitelnice. \n\nV druhé polovině 19. století byl opět proražen průchod skrz kapli a ta byla spojena s kostelem a byl vytvořen nový hlavní vchod přes kapli a kostel byl nově vydlážděn. V roce 1878 pak byl kostel výrazně rekonstruován, byl znovu vydlážděn kamennou dlažbou a byla nově pokryta střecha a zakoupeny nové varhany. Střecha pak byla opravena ještě v roce 1889, tentýž rok byl odstraněn boční oltář svatého Peregrina a byl nahrazen oltářem svaté Panny Marie Lurdské. V roce 1899 pak byly zakoupeny nové varhany. \n\nV roce 1933 byl kostel znovu opraven, byla obnovena původní zazděná okna a byla prolomena nová novogotická okna a ty byla zakryta vitráží. Byl také obnoven oltář, který získal mramorovou desku. Kostel byl nově vymalován a byly instalovány nové lavice a zavedena elektroinstalace. Vnější prostory kostela byly upraveny v roce 1937, byly vyměněny krovy téměř celého kostela a byly instalovány nové dveře. Roku 1973 byly pořízeny nové varhany. V roce 1991 byla rekonstruována dlažba kostela, bylo také rozebráno původní schodiště před oltářem, 1. října pak ještě kostel obdržel část ostatků svatého Prokopa. Kostel pak byl opraven ještě v roce 2000, kdy byl kostel znovu nalíčen a byla opravena střecha a v roce 2001 byl kostel osvětlem.\n\n\n"}
{"id": "1328443", "url": "https://cs.wikipedia.org/wiki?curid=1328443", "title": "Pórbandar", "text": "Pórbandar\n\nPórbandar ( પોરબંદર) je okresní město v indickém státě Gudžarát. Leží na jihozápadním pobřeží Káthijávárského poloostrova a žije v něm asi 220 000 obyvatel. Podle archeologických nálezů bylo místo obydleno již v době harappské kultury. Je poutním místem hinduistů, protože podle véd odsud pocházel Kršnův přítel Sudama. V letech 1785 až 1948 byl Pórbandar hlavním městem Pórbandarského státu. Roku 1869 se zde narodil Mahátma Gándhí, kterému je zasvěcen památník Kirti Mandir, hlavní turistická atrakce města. Nachází se zde také knížecí palác a množství chrámů, město má přístav a letiště, v okolí se nachází pláž Chowpati a ptačí rezervace. Pórbandar je známý i díky rybolovu a těžbě stavebního kamene.\n\n"}
{"id": "1328444", "url": "https://cs.wikipedia.org/wiki?curid=1328444", "title": "Thiofosgen", "text": "Thiofosgen\n\nThiofosgen je anorganická sloučenina, obdoba fosgenu (kyslíkový atom je nahrazen sírou). Tato vysoce toxická červená kapalina se díky dvojici reaktivních C-Cl vazeb využívá v různých organických syntézách. \n\nCSCl se vyrábí dvoufázovým procesem ze sirouhlíku. Nejprve je sirouhlík chlorován za vzniku trichloromethansulfenylchloridu (perchlormethylmerkaptanu), CClSCl:\n\nChlorace musí být regulována, jelikož přebytek chloru by přeměnil trichlormethansulfenylchlorid na chlorid uhličitý. Trichlormethansulfenylchlorid se spolu se sulfenylchloridem odstraní parní destilací, při tom dojde také k hydrolýze chloridu sirného. Redukcí trichlormethansulfenylchloridu vzniká thiofosgen:\n\nJako redukční činidlo M se obvykle používá cín.\n\nCSCl se většinou používá na přípravu sloučenin typu CSX, kde X = OR, THR. Mnohé tyto reakce probíhají přes meziprodukty jako například CSClX, za určitých podmínek lze takto přeměnit primární aminy na isothiokyanáty. CSCl také slouží jako dienofil po redukci 5-thiacyclohexenových derivátů. Také je využíván jako reaktant v Corey-Winterově syntéze na stereospecifickou přeměnu 1,2-diolů na alkeny.\n"}
{"id": "1328450", "url": "https://cs.wikipedia.org/wiki?curid=1328450", "title": "Zámečnice", "text": "Zámečnice\n\nZámečnice je usedlost v jihozápadní části Prahy.\n\nVybudována je v místech někdejší vinice Biskupka, která v těchto místech existovala již během 16. století. Vlastní usedlost vznikla na počátku 17. století, přičemž první písemná zmínka o ní je z roku 1713. Vedle obytné budovy ji tvořil ještě hospodářský dvůr. Ve svahu nad usedlostí se navíc rozprostírala barokní zahrada. Během první poloviny 19. století prošla usedlost klasicistní přestavbou. Další její úpravy se udály roku 1936. Usedlost se využívá k bydlení. Od 31. prosince 1976 je stavba chráněnou kulturní památkou České republiky.\n"}
{"id": "1328458", "url": "https://cs.wikipedia.org/wiki?curid=1328458", "title": "SV Schalding-Heining", "text": "SV Schalding-Heining\n\nSV Schalding-Heining (celým názvem: Sportverein Schalding-Heining e. V.) je německý sportovní klub, který sídlí v bavorském městě Passau. Založen byl 22. května 1946 pod názvem SV Schalding. Svůj současný název nese od roku 1951. Od sezóny 2013/14 působí v Regionallize Bayern, čtvrté německé nejvyšší fotbalové soutěži. Své domácí zápasy odehrává na Städtische Sportanlage am Reuthinger Weg s kapacitou 2 500 diváků. Klubové barvy jsou zelená a bílá.\n\nMimo mužský fotbalový oddíl má sportovní klub i jiné oddíly, mj. oddíl zimních sportů, tanečního sportu, nordic walkingu, kalanetiky a stepu.\n\nZdroj: \n\n\n\n\nZdroj: \n\n\n\nZdroj: \n\n"}
{"id": "1328461", "url": "https://cs.wikipedia.org/wiki?curid=1328461", "title": "Týmov (Březová)", "text": "Týmov (Březová)\n\nTýmov () je zaniklá osada, v severozápadní části Slavkovského lesa v okrese Sokolov v Karlovarském kraji. Rozkládala se mezi již zaniklými obcemi Krásnou Lípou, Studánkou a Ostrovem.\n\nTýmov se nachází v katastrálním území \"Krásná Lípa u Březové\" o rozloze 6,07 km.\n\nPrvní písemná zmínka o obci pochází z roku 1370, kdy se uvádí v seznamu leuchtenberských lén. Okolo roku 1420 náležela osada pánům z Hartenberku. Ve šlikovském urbáři z roku 1525 se však Týmov neuvádí. Je možné, že v té době byla osada pustá. Berní rula z roku 1654 eviduje jen pět domů, vlastníkem byl Adam Melchior Mossem, dalšími majiteli byli například pánové ze Schönau. Roku 1814 koupil Týmov Johann David Starck.\nRoku 1847 zde stálo 32 domů, vrchnostenský dvůr a mlýn s pilou. Kolem dvora vyrostla v 19. století drobná osada Zadní Domky (Hinterhauser), jež se rozkládala severně od Týmova. Zadní Domky se nachází ve veřejnosti nepřístupné oboře Studánka.\n\nV letech 1869 až 1910 byl Týmov osadou obce Schönlind (Krásná Lípa) v okrese Falknov (Sokolov), od roku 1921 do roku 1930 osadou obce Krásná Lípa.\nV blízkosti osady stál při Velké Libavě tzv. Žabí mlýn (Froschmühle), zmiňovaný roku 1762. V první polovině 19. století vyhořel a na jeho základech byl později vybudován nový hrázděný objekt, který je v literatuře uváděn roku 1847 pod jménem Grundmühle. Po roce 1945 byl mlýn devastován a stržen.\n\nZánik osady nastal po konci druhé světové války, kdy byla osada zahrnuta do vojenského výcvikového prostoru Prameny ve Slavkovském lese. Když roku 1953 opustila armáda vojenský prostor, nezůstalo z původní osady nic, až na několik pozůstatků základů domů. Týmov byl po zrušení vojenského prostoru připojen ke Kostelní Bříze. V rámci integrace provedené v roce 1976 byla dosud samostatná obec Kostelní Bříza s řadou území, včetně zaniklé osady Týmov, připojena k Březové.\n\nZaniklou osada tak připomínají dva nově zrenovované křížky, jeden při staré cestě do Krásné Lípy, druhý nad osadou u cesty do Ostrova.\n\nMístní obyvatelstvo se věnovalo zemědělství, dřevařství a dobytkářství, v jejich domovech se ujalo tkalcovství.\n\nPo druhé světové válce došlo k odsunu německého obyvatelstva. Osada již nebyla dosídlena, místo nich přišla armáda do nově vzniklého vojenského výcvikového prostoru Prameny.\n\n"}
{"id": "1328463", "url": "https://cs.wikipedia.org/wiki?curid=1328463", "title": "Eugène Schneider", "text": "Eugène Schneider\n\nJoseph Eugène Schneider (29. března 1805 Bidestroff, \"Département Moselle\" – 27. listopadu 1875 Paříž) byl francouzský průmyslník. V roce 1836 společně se svým bratrem Adolphem založil firmu Schneider.\n\nEugène Schneider byl synem Antoine Schneidera (1759–1828) a Anny-Catherine Durandové.\nSchneider byl po smrti svého otce bez prostředků, začal pracovat obchodě v Remeši a poté v bankovním domě Seillière. Díky svým schopnostem se ve věku 25 let stal ředitelem železáren v Bazeilles. Jeho bratr Adolphe Schneider (1802–1845) byl v roce 1833 jmenován generálním ředitelem bývalé královské slévárny v Le Creuzot a Eugène se v témže roce stal jedním z vedoucích pracovníků. Významně přispěl k její prosperitě. V roce 1836 se svým starším bratrem Adolphem tuto bývalou královskou slévárnu v Le Creusot koupili a založili firmu Schneider et Cie (později Schneider SA a Schneider Electric). Ta se stala základem jednoho z největších průmyslových impérií ve Francii 19. století. V roce 1839 vyrobila první lokomotivy a v roce 1840 první francouzský parník. Firma expandovala a rozšířila své působení i do zbrojního průmyslu. Na mezinárodním poli působila ve východní a střední Evropě (Čechy, Rumunsko, Polsko, Uhry). \n\nV krizovém roce 1848 zachránil Charles de Wendel a Eugène Schneider slévárnu ve Fourchambault před bankrotem společným podpisem obrovského bankovního úvěru. Schneider získal monopol pro dodávky zbraní francouzské vládě, dodával také materiál pro železniční výstavbu podporovanou vládou. V roce 1864 založil s dalšími průmyslníky \"Comité des Forges\". Organizace sdružovala největší výrobce oceli a železa ve Francii a jejím cílem bylo zlepšovat vztahy mezi průmyslem a vládou, podporovat vývoz a koordinovat cenovou politiku. Obvykle zaujímala v obchodních otázkách protekcionistický přístup a byla proti sociálním právním předpisům, které by zvýšily výrobní náklady. Eugène Schneider byl jejím prvním prezidentem.\n\nSchneider byl i politicky aktivní, v Le Creusot byl městským radním a v roce 1866 se stal starostou. V letech 1845 a 1846 byl zvolen do Národního shromáždění. Od 20. ledna do 10. dubna 1851 byl ministrem obchodu a zemědělství. Od roku 1852 byl opět členem Národního shromáždění, dočasně byl jeho místopředsedou a později předsedou. I zde podporoval Napoleona III.\n\nOd roku 1864 byl prvním prezidentem banky Société Générale. V roce 1874 postihla Eugène Schneidera mrtvice a plně ochrnul. Dne 27. listopadu 1875 zemřel v Paříži ve věku 70 let a byl pohřben na hřbitově v Le Creusot (Département Saône-et-Loire). \n\nJeho dva synové byli v politice činní rovněž. Henriho (1840–1898), který vedl společnost po otcově smrti, následoval jeho syn Eugène Schneider II. (1868-1942) a jeho syn Charles Schneider (1898-1960).\n\nEugène Schneider je jedním ze 72 významných mužů, jejichž jméno je zapsáno na Eiffelově věži v Paříži. \n\nZískal také Velkokříž Řádu čestné legie. \n"}
{"id": "1328465", "url": "https://cs.wikipedia.org/wiki?curid=1328465", "title": "Kostel Všech svatých (Lipov)", "text": "Kostel Všech svatých (Lipov)\n\nKostel Všech svatých je římskokatolický chrám v Lipov v okrese Hodonín. Jde o farní kostel lipovské farnosti.\nV první polovině 15. století byl v Lipově vybudován jednolodní kostel. Tento gotický kostel byl silně poškozen za tureckých vpádů v roce 1663, později provizorně opraven a roku 1790 k němu byla přistavěna věž. Když chátrající budova hrozila zřícením, bylo rozhodnuto o nové stavbě a tak v roce 1878 byl na místě strženého gotického kostela postaven kostel současný. \n\nJde o jednolodní stavbu s vestavěnou dřevěnou emporou. Čtvercová věž je postavěna nad předsíní, přístupná je dvěma bočními schodišti. Presbytář má klenutý portál, loď kostela je zastropena plochým stropem.\n"}
{"id": "1328467", "url": "https://cs.wikipedia.org/wiki?curid=1328467", "title": "Jindřich II. z Plavna", "text": "Jindřich II. z Plavna\n\nJindřich II. z Plavna ( \"Heinrich II. von Plauen\" známý jako \"Heinrich der Böhme – Jindřich Čech\", * 13. století, † 1302) byl nejstarší syn Jindřicha I., plavenského fojta a jeho manželky, rozené hraběnky z Eversteinu.\n\nJindřich II. je poprvé zmiňován roku 1275. V roce 1289 byl povýšen do rytířského stavu. Ve sporu mezi králem Adolfem Nasavským a Wettiny zůstal Jindřich i se svým otcem na straně krále a 15. prosince 1294, v době, kdy falckrabě Rudolf Rýnský se svým praporem obléhal všechny fojtské linie, se nacházel v královském ležení u Borny. Roku 1296 byl Jindřich II. společně s purkrabím Albertem z Leisnigu ustaven správcem pevnosti Freyburg na Unstrutu, kterou král dal do zástavy biskupovi naumburskému.\n\nV roce 1301 král Albrecht I. jmenoval Jindřicha hejtmanem chebského kraje. Poslední písemná zmínka o Jindřichovi společně s jeho otcem a jeho synem je v listině z 23. dubna 1302. Jindřich II. musel zemřít krátce poté, neboť v jiné listině z 24. srpna 1302, v níž byla potvrzena klášteru Cronschwitz koupě statků v obci Daßlitz severně od Greiz, je zmíněn pouze jeho otec Jindřich I., plavenský fojt, a jeho syn Jindřich III., zvaný ze Seebergu, a taktéž jeho synovec Jindřich II. z Reußu.\n\nSvé přízvisko \"Böhme\" získal díky své manželce Kateřině z Rýzmburka, u níž je známo pouze datum úmrtí, 2. prosince 1333.\n\n\n\n"}
{"id": "1328469", "url": "https://cs.wikipedia.org/wiki?curid=1328469", "title": "Kontrakultura 60. let", "text": "Kontrakultura 60. let\n\nKontrakultura 60. let (v období mezi lety 1963–1974) (anglicky \"Counterculture\") je nový druh kultury, která vznikla na základech dřívější kontrakultury, která se objevila ve Spojených státech amerických a Spojeném království a rozvinula se v západním světě v 60. až 70. letech 20. století.\n\nTermín „kontrakultura“ je možné chápat v intencích protestních hnutí 60. let jako označení pro příslušníky sociální skupiny bojující přímo či nepřímo proti establishmentu (pojem popisující negativně chápané neokonzervativní nebo neoliberálně-tržní vládnoucí třídy společnosti a její struktury; propojení soukromého a státního sektoru) a zároveň jako vytváření vlastní alternativní kultury. Termín \"counterculture\" zavedl poprvé autor a žurnalista Theodor Roszak v roce 1968.\n\nHnutí se revolucionizovalo během intervence Spojených států ve Vietnamu. Od tohoto okamžiku se angažovalo i v afroamerickém hnutí za občanská práva. V 60. letech vyvíjelo významné aktivity na jihu USA, kterých se zúčastnili i studenti a aktivisté ze severu.\n\nExistují některé faktory, které odlišují tuto kulturu od hnutí oficiální opozice předešlé éry. Poválečný „baby boom“(populační exploze) měl za následek bezprecedentní počty mladých, kteří byli ovlivněni hnutím změny směrování Spojených států a ostatních demokratických společností. Mezi lety 1950–1960 vzrostla populace až na 179 milionů občanů. S postupem 60. let stoupalo napětí ve společnosti, které mělo tendenci probíhat napříč generačními liniemi zajímajícími se o válku ve Vietnamu, rasové vztahy, lidskou sexualitu, práva žen, tradiční způsoby autorit, experimenty s psychoaktivními drogami, což způsobovalo změny v interpretaci „amerického snu“.\n\nVynořily se nové kulturní formy včetně pop-music, objevil se fenomén Beatles a kultura hippie, což vedlo k rychlé revoluci mladé kultury, která zdůrazňovala potřebu změny a experimentů. Mnozí autoři a skladatelé, včetně Beatles, přišli do kontaktu s hnutím \"counterculture\". V širším smyslu, kontrakultura 60. let vyrostla díky problémům, které posloužily jako katalyzátor výjimečně rychlých změn během této éry.\n\nPodnětem ke skutečnému začátku éry kontrakultury se stalo zavraždění prezidenta Johna F. Kennedyho. Za její konec je považováno ukončení válečných aktivit proti komunistickým zemím v jihovýchodní Asii a rezignace zdiskreditovaného prezidenta Richarda Nixona v srpnu 1974. Kontrakultura 60. let zrodila mnohá významná hnutí, která přetrvala delší dobu. Celé hnutí bylo nazýváno také jako \"culture war\" - „kulturní válka“, zejména na východ od berlínské zdi tehdejší politickou propagandou.\n\nRůst širokého hnutí kontrakultury 60. let nastartovalo vícero nahromaděných sociálních problémů. Jeden proud z vlivných mírových a nenásilných hnutí v USA řešil ústavní práva občanů ve vztahu k protiprávnosti, speciálně vzhledem k rasové segregaci, přetrvávajícího bezpráví na černých na jihu Spojených států, kterého se dopouštěla bílá většina a rasovou diskriminaci na trhu práce na severu. Studentští aktivisté bojovali na území vysokoškolských kampusů a občanští organizátoři usilovali o založení programů na potlačení bídy a chudoby, zejména ve vnitřních čtvrtích amerických měst.\n\nEnvironmentalismus vznikl z velkého nepochopení škod způsobených industrializací, používáním pesticidů a na druhé straně z dobře míněného úmyslu zlepšit kvalitu života rapidně rostoucí populace. Klíčová role sehrála v tomto hnutí Rachel Carsonová a další osobnosti.\n\nPotřebu chránit práva žen, gayů, invalidy a jiných opomíjených sociálních skupin uvedli do popředí zájmu mladí lidé, kteří si přáli vytvořit přátelštější a tolerantnější sociální prostředí.\n\nSexuální revoluce započala rovněž v generacích, které dospívaly v 60. letech. Vznikl u nich požadavek kontroly porodnosti vzhledem k větší svobodě v sexu a odporu vůči tradičnímu manželství. Na účet této změny názorů lze přičíst zvýšený počet dětí narozených mimo manželství z 5 % na 25 % u bílých a z 25 % na 66 % u Afroameričanů, jejichž generace nastoupila v 90. letech 20. století.\n\nSexuální revoluce obsahovala i uvědomění si sexuálních rolí, akceptování homosexuality a občanských práv jinak orientovaných. Jádro sexuální emancipace však spočívalo v otázce, proč je sex důležitý a v odstranění pokryteckého vztahu vůči němu.\n\nProtahující se válka ve Vietnamu rozdělila občany USA na příznivce války a na její odpůrce. Stala se nejdůležitějším faktorem přispívajícím k vzestupu širokého hnutí kontrakultury. Protiválečné názory však neměla pouze mládež. Velké protiválečné protesty uskutečněné tisíci většinou mladých lidí ve všech velkých amerických městech však úspěšně spojily miliony občanů proti válce a proti válečné politice, která převažovala během trvání pěti Kongresů a dvou prezidentských úřadů. Pravicová opozice vůči mírovému hnutí, která měla místo v oficiální politice i v neoficiálních skupinách, nazývala mírové aktivisty „vietniky“. Slovní koncovka „-nik“ měla naznačit ruský nebo komunistický vliv spojovaný s protiválečnými demonstranty. \n\nPrvní větší protest se konal 1. října 1960 v Bostonu v Massachusetts. Organizoval ho „Výbor pro rozumnou atomovou politiku“ v čele s Erichem Frommem, guvernérem Michiganu G. Mennenem Williamsem a Stevem Allenem po boku s folkovými zpěváky Joan Baezovou a Petem Seegerem. Následně se každý rok konalo množství demonstrací až do 20. ledna 1973, když vešly v platnost Pařížské dohody, ukončující vietnamskou válku.\n\nDalší opoziční hnutí proti válce ve Vietnamu pokračovalo v 1964 v amerických kampusech. Studentský aktivismus se stal dominantním chováním generace „baby-boomu“ a přenesl se z nich na další demografické skupiny - střední a vyšší třídu, chudinu, dělníky a registrované menšiny. Knihy hnutí counterculture, například \"MacBird\" Barbary Garsonové a nová hudba hnutí povzbuzovaly ducha nonkonformizmu a opozice vůči vládnoucí elitě.\n\nOd roku 1968, což byl rok po všeobecné březnové mobilizaci, až do všeobecné březnové manifestace \"National Mobilization Committee\" a konce války ve Vietnamu v roce 1974 probíhal široký občanský protest, který měl podstatný vliv na ukončení této války.\n\nAfroamerické hnutí za občanská práva, které vedl Martin Luther King bylo ve Spojených státech klíčovým prvkem širokého hnutí kontrakultury. Uplatňovalo požadavek nenásilí a zabezpečení rovných práv uvedených v ústavě Spojených států pro všechny občany. Několik států federace nezákonně odmítalo řadu ústavních práv vztahujících se na Afroameričany. V roce 1955 zahájil King bojkot segregované dopravy v Montgomery, čímž začalo nenásilné hnutí za občanská práva. Po nástupu Lyndona B. Johnsona do úřadu prezidenta v 1964 byl odhlasován nový ústavní zákon \"Civil Rights Act of 1964\", který uzákonil zrušení segregace Afroameričanů ve školství, pracovních příležitostech, dopravě a ostatních veřejných službách.\nStrana černých panterů byla silovou složkou černošského hnutí, která disponovala ozbrojenými skupinami sestávajícími z extremistického křídla politického spektra hnutí. Mnozí chodili viditelně ozbrojení, měli znaky příslušnosti k hnutí (černý baret, odznaky), často se dostávali do ozbrojených konfliktů s americkou policií. Původně sloužili jako domobrana v černošských čtvrtích, později se více zaměřili na politický a sociální aktivismus. Zakladateli strany byli Bobby Seale a Huey P. Newton.\n\nBlack Power bylo hnutí za ústavní práva afroamerického etnika, ale bez militantní složky. Jeho členy byli i sportovci, kteří získali na Letních olympijských hrách 1968 medaile, které jim však byly odebrány kvůli veřejné prezentaci jejich příslušnosti k tomuto hnutí. V rámci sebeuvědomovacího procesu a boje za práva barevné menšiny vznikla kromě vlivné černošské organizace Black Power také její umělecká odnož Black Arts movement (BAM). BAM bylo aktivní v letech 1965–1975 oficiálně jako umělecké sdružení, ale bylo do velké míry prostoupené ideologickými tématy a hlavně bojem za rovnoprávnost černých občanů. Jeho aktivisty byly prakticky všechny slavné černošské osobnosti hudby a dalších uměleckých žánrů. V literatuře známý Everett LeRoi James byl básníkem Beat generation, ale přestoupil na islám a začal bojovat v emancipačním hnutí BAM pod jménem Amiri Baraka .\n\nV březnu 1960 založili barevní studenti na North Carolina University organizaci SNCC (\"Student Nonviolent Coordinating Committee\") napsal, že Peyote byl k dostání v Austinu ve státě Texas už mnohem dříve, než vypukla kontrakultura 60. let, před rokem 1961.\n\n\n"}
{"id": "1328474", "url": "https://cs.wikipedia.org/wiki?curid=1328474", "title": "VONAPO 20", "text": "VONAPO 20\n\nVONAPO 20 (VOjennyj NAbljudatělnyj POst) byla společná československo-sovětská zpravodajská ústředna (působící v Praze v letech 1936 až 1938) namířená proti Německu. Hlavním úkolem této zpravodajské agentury bylo provádět ofenzivní rozvědnou činnost mezi německými emigranty v Československu. Tyto aktivity vykonávala ústředna prostřednictvím vlastní agenturní sítě tvořené československými a německými agenty, informátory a dalšími spolupracovníky.\n\nV průběhu roku 1936 zahájila československá rozvědka systematickou práci mezi německými emigranty. Tato práce pramenila především z Československo - sovětské smlouvy o spolupráci podepsané v květnu roku 1935 se sovětskou zpravodajskou službou. Výsledkem této spolupráce bylo i zřízení společné agenturní ústředny zpravodajských služeb ČSR a SSSR. Ta sídlila v Praze, kde operovala pod krycím označením VONAPO 20. VONAPO 20 zahájil svoji činnost dne 27. května 1936. Principiálně se práce této agenturní ústředny shodovala s činností dřívější československo - francouzské \"Poste Mixte\". V čele nové zpravodajské ústředny VONAPO 20 stál zkušený pracovník druhého oddělení Hlavního štábu (tehdejší vojenské zpravodajské služby) major Karel Paleček. (V jeho rukou bylo veškeré řízení agenturní práce.) Chod agentury VONAPO 20 zajišťovali finančně sověti. Prostřednictvím zástupce sovětské vojenské rozvědky GRU (Glavnoje Razvedivatěľnoje Upravlenije - Hlavní správa rozvědky) přiděleného k expozituře VONAPO 20 pak také mohli zadávat této výzvědné síti vlastní zpravodajské požadavky. \n\nZa účelem výměny zpravodajských informací se uskutečnily celkem dvě společné zpravodajské konference. Kromě nich ale výměna informací probíhala pouze jednosměrně - z Prahy do Moskvy. Rusové žádné informace neposkytovali. Zpravodajská ústředna VONAPO 20 spolupracovala s cizineckým oddělením pražského policejního ředitelství. Jako tipaře pro výběr agentů se využívalo německých emigrantů. Ofenzivní rozvědka, kterou VONAPO 20 realizoval, přinesla do konce roku 1937 více než 1300 agenturních schůzek. Kromě stovek zpráv bylo získáno i 140 původních německých dokumentů. V roce 1937 VONAPO 20 pomáhal organizovat transport sovětských důstojníků a specialistů do Španělska (zmítaného občanskou válkou). Spolupráce se sovětskými zpravodajci zároveň znamenala ukončení spolupráce s polskými zpravodajskými službami. (Poláci podezřívali Čechy, že poskytují sovětům československé území pro špionáž proti Polsku.)\n\nDo konce roku 1937 měla zpravodajská ústředna VONAPO 20 v evidenci celkem 623 lidí, o jejichž spolupráci uvažovala, tedy takzvaných zájmových osob. Z těchto osob bylo nakonec vybráno 24 agentů v Německu, pět v Rakousku a dva v severních Čechách. Tito agenti dodali více jak jeden tisíc zpráv a 140 dokumentů. Náklady na tyto informace činily 726 tisíc korun. \nV průběhu let 1937 až 1938 se podařilo postupně obstarat nejrůznější materiál: \n\nK těm významnějším materiálům patřily například \n\n\n\nPo konferenci v Mnichově v září 1938 ztratilo agenturní zpravodajství (jakož i budování rozsáhlých špionážních sítí) smysl. Nový nábor agentů byl zastaven v říjnu 1938 a stávající zpravodajská síť byla silně zredukována. Tajná válka proti Německu byla postupně omezována a v prosinci roku 1938 došlo ke zrušení všech předsunutých agenturních ústředen v Čechách a na Moravě. Bylo sice místo nich zřízeno \"Agenturní ústředí proti Německu\" (APÚN), ale jeho cílem již nebylo plnění ofenzivních zpravodajských úkolů.\n\nUkončení činnosti společné zpravodajské ústředny vojenských zpravodajských služeb ČSR a SSSR VONAPO 20 v podzimních měsících roku 1938 donutilo rezidenturu GRU v Praze k tomu, aby od počátku roku 1939 a v průběhu následujícího roku 1940 začala urychleně vytvářet a obnovovat svoji novou vlastní síť agentů, informátorů a důvěrníků s cílem odhalování německých válečných příprav.\n\n\n"}
{"id": "1328475", "url": "https://cs.wikipedia.org/wiki?curid=1328475", "title": "Jesse Lingard", "text": "Jesse Lingard\n\nJesse Ellis Lingard (* 15. prosince 1992, Warrington, Anglie) je anglický záložník, který v současnosti hraje za celek Manchester United, jehož je odchovancem.\n\nLingard se narodil ve městě Warrington, které leží 32 kilometrů západně od Manchesteru. V sedmi letech se rozhodl připojit do jeho akademie. Zde postupně prošel všemi mládežnickými kategoriemi.\n\nJeho seniorský debut se ale nekonal v mateřském celku, nýbrž v Leicester City, kam byl poslán na hostování. Stalo se tak v sezóně 2012–2013, kdy tento klub hrával Football League Championship. V dalších sezónách (2013–2015) hostoval v celcích Birmingham City, Brighton & Hove Albion FC a Derby County FC. Od sezony 2015–2016 je součástí širšího kádru Manchesteru United.\n\nLingard reprezentoval Anglii již v juniorských kategoriích. Připsal si 3 starty za reprezentaci U17 a 11 startů za U21, přičemž se dvakrát dokázal prosadit gólově. V říjnu 2016 se konal jeho debut v seniorské reprezentaci v rámci kvalifikace na Mistrovství světa. Anglie se tehdy utkala s výběrem Malty a zvítězila v poměru 2:0. Lingard odehrál celý zápas na pozici levého křídla.\n"}
{"id": "1328476", "url": "https://cs.wikipedia.org/wiki?curid=1328476", "title": "Soloveckij", "text": "Soloveckij\n\nSoloveckij () je vesnice v Archangelské oblasti Ruska, jediná obec na Soloveckých ostrovech. Rozkládá se na břehu Bílého moře, v západní části ostrova Solovecký. Vznik a osudy obce jsou úzce spjaty se Soloveckým klášterem, který se nachází v jejím centru.\n\nOsada okolo Soloveckého kláštera začala vznikat prakticky současně s jeho založením ve 20. a 30. letech 15. století. Až do roku 1920 byla také vesnice majetkem kláštera a spravovali ji mniši.\n\nV letech 1923-1939 fungoval v budovách kláštera Solovecký tábor zvláštního určení a od roku 1942 škola vojenských plavčíků, kterou prošel mj. spisovatel Valentin Pikul (viz román Škola plavčíků). Běžný civilní život zde byl oficiálně obnoven 12. února 1944, kdy byla na Soloveckém ostrově založena Rada zástupců pracujících, což zároveň znamenalo vznik současné obce.\n\nZpočátku byl Soloveckij součástí Karelo-finské SSR, posléze až do roku 1960 byl administrativně součástí města Archangelska (Solombalského rajónu). Od roku 1960 je součástí Přímořského rajónu Archangelské oblasti (s výjimou let 1963-1965, kdy spadal pod Oněžský rajón téže oblasti).\n\nPůvodní název vesnice byl \"Kreml\" (lidové označení zdejšího kláštera), současné jméno \"Soloveckij\" bylo přijato až roku 1987 na základě hlasování obyvatel.\n\nOd 90. let 20. století se staly důležitým zdrojem příjmů místních obyvatel turismus a poutnictví, vznikla řada ubytovacích kapacit, restauračních zařízení či obchodů se suvenýry.\n"}
{"id": "1328477", "url": "https://cs.wikipedia.org/wiki?curid=1328477", "title": "Boučkův statek", "text": "Boučkův statek\n\nBoučkův statek je částečně roubená selská usedlost (tzv. pojizerský statek), která se nachází na levém břehu řeky Jizery v dolní části Malé Skály na adrese Vranové 1. díl číslo popisné 12 v okrese Jablonec nad Nisou v Libereckém kraji. Jedná se o nemovitou kulturní památku, zapsanou v rejstříku ÚSKP pod číslem 33665/5-65, která je v majetku obce Malá Skála.\n\nHistorická usedlost se nachází ve středu obce Malá Skála v těsné blízkosti silničního mostu přes řeku Jizeru. Jedná se o ucelený komplex někdejších obytných a hospodářských staveb. Centrálním objektem je patrový dům, z větší části roubený, v jehož zděné části se nacházely chlévy a další hospodářské prostory. Přízemní roubenou část lemuje podstávka. Na protější straně areálu je velká stodola, zepředu prostranství uzavírá malý roubený výměnek.\n\nV přízemí byla velká světnice (též \"seknice\"), hlavní obytná část domu, v níž se nacházely postele, prádelník neboli \"veškostn\", lavice, stoly a židle. Byla zde také velká kachlová kamna, která částečně přesahovala do vedlejší místnosti, takzvané černé kuchyně, odkud se kamna vytápěla. Za černou kuchyní ve zděné části býval řeznický krámek (řezníci bydleli v nájmu až do začátku 20. století v protější roubené chaloupce - tzv. \"vejměnku\"). Vlevo od vstupní síně byly stáje a chlévy pro skot, koně a kozy. V patře byly další obytné místnosti - tzv. sváteční světnice, za ní nad řeznictvím ještě jeden pokoj s postelemi a nad chlévy se nacházela tzv. \"babiččina komora\". Podlouhlá místnost v patře, kde je nyní expozice z historie Malé Skály, sloužila k uskladnění sena. Seno bylo skladováno i ve velké půdní prostoře nad hospodářskou částí, nad obytnou částí statku byly dvě půdy nad sebou. Budova byla kryta sedlovou střechou s vysokou členitou lomenicí, měla pískovcové ostění a empírově orámovaná okna.\n\nHistorická a kulturní hodnota Boučkova statku spočívá především v tom, že jeho podoba zůstala od přestavby v roce 1813 zachována prakticky bez jakýchkoli změn. Rodina Boučkových patřila k nejstarším selským rodům ve Vranovém, které bývalo samostatnou obcí a k Malé Skále bylo přičleněno až v roce 1953.V roce 1826 nechal Josef Bouček z č. p. 12 ve Vranovém postavit sochu sv. Josefa. Jan Bouček, který byl po určitou dobu rychtářem obce Loučky, usiloval o ustanovení samostatné obce Vranové. Jeho syn Jaroslav, zvaný \"Jaryk\" se stal v roce 1922 historicky prvním starostou Vranového.\n\nPoslední majitelka statku zemřela v sedmdesátých letech 20. století. Nezanechala po sobě dědice ani poslední vůli a zchátralý statek tak přešel do majetku obce. Uvažovalo se dokonce o zbourání objektu, v 80. letech 20. století se však chátrající Boučkův statek dočkal rozsáhlé rekonstrukce (finance byly získány prostřednictvím televizní hry Mates) a v roce 1988 byl zpřístupněn veřejnosti.\n\nZpočátku neexistovala jasná koncepce využití objektu. V prvním patře v tzv. prostoře „na klenutí“  byla nejdříve instalována historická expozice z dějin Maloskalska, která vznikla podle výtvarného návrhu akademického malíře Josefa Jíry.\n\nPo listopadu 1989 byla založena společnost Arva Patria, která v přízemí někdejšího statku zřídila lidovou hospůdku a v půdním prostoru postupně vybudovala rozsáhlou galerii moderního umění, kde jsou vystavena díla 120 českých umělců první a druhé poloviny 20. století. Prostory v nejvýše položené části Maloskalské galerie pod krovy Boučkova statku jsou vyhrazeny expozici z díla Josefa Jíry.\n\nV někdejším výměnku byla napřed trafika, později zde vznikl jako sezónní infocentrum tzv. \" Infoshop Vejměnek\", kde je m.j. kavárna, prodejna regionálních produktů a půjčovna koloběžek. Stodola slouží jako technické zázemí pro statek a obecní úřad. V období adventu a Vánoc je těchto prostorách vystavován betlém Josefa Jíry. Dvůr je v letních měsících využíván jako zahrádka místní restaurace a jsou zde pořádány také kulturní akce spojené s vernisážemi výstav.\n\n\n\n"}
{"id": "1328480", "url": "https://cs.wikipedia.org/wiki?curid=1328480", "title": "San Francisco (rozcestník)", "text": "San Francisco (rozcestník)\n\nSan Francisco je město a okres na západním pobřeží Spojených států amerických.\n\nSan Francisco má také další významy:\n\n"}
{"id": "1328481", "url": "https://cs.wikipedia.org/wiki?curid=1328481", "title": "Smolnica (Slezské vojvodství)", "text": "Smolnica (Slezské vojvodství)\n\nSmolnica (německy: \"Smolnitz\") je starostenská vesnice v gmině Sośnicowice v okrese Gliwice ve Slezském vojvodství.\n\nV letech 1975–1998 byla pod administrativní správou Katovického vojvodství.\n\nHeinrich Adamy ve svém díle o místních názvech obcí ve Slezsku vydané v roce 1888 ve Vratislavi uvádí název vesnice \"Smoły\" (česky: \"smůla\") a spojuje ji s místem produkce. Německý název odvozuje od nejstaršího polského názvu Smolnica jako \"Teerosenplatz\" polsky: \"miejsce smoły\" (česky: \"místo smůly\"). V němčině byl používán název \"Smoliz\".\n\nV latinské \"Liber fundationis episcopatus Vratislaviensis\" z doby biskupa Jindřicha I. z Vrbna v letech 1297–1305 byla uváděna jako \"Smolnitz\".\n\nV letech 1936–1945 byla vesnice v rámci germanizace přejmenována na \"Eichenkamp.\"\n\nZměny názvu vesnice v průběhu let:\n\nPrvní údaj o vesnici Smolnica je z roku 1228 jako farnost ve Smolnici v latinské kronice \"Liber fundationis episcopatus Vratislaviensis.\" V kronice se uvádí, že vesnice byla založena podle německého práva. Pravděpodobně byla znovu založena na území vypleněná mongolskými vojsky. Vesnice měla 47 lánů půdy.\n\nV roce 1376 Smolnice byla samostatnou farností v biskupství - diecéze Vratislavské, v polovině 14. století – archidiakonát Opole, archipresbitariát Gliwice pod číslem 8: Smolnitz. V roce 1447 v účtech Svatopetrského haléře je uváděna opět pod číslem 8 jako samostatná farnost. V roce 1506 majitel Smolnice Mikuláš (Mikołaj) si půjčil 15 českých grošů od probošta ze Sośnicowic, pravděpodobně na obnovu vesnice zničenou v době husitských válek nebo jinými pohromami. V roce 1600 (1603) byl v obci postaven protestanty dřevěný kostel svatého Bartoloměje, který je na seznamu kulturních památek Polska pod číslem 495/56 z 2. 11. 1956 a A/118/08 z 18. 2. 1969.\n\nV druhé polovině 17. století Smolnice byla součástí panství Georga Bernharda von Welczek, kancléře opolsko-ratibořického knížectví. Majitelem Smolnice v letech 1715–1769 byl Julius Gebhardt hrabě von Hoym, v letech 1769–1815 Amalia von Hohenlohe-Ingelfingen hraběnka von Hoym. V roce 1830 Fürst August von Hohenlohe-Oeringen-Ingelfingen, v roce1884 měl patronát Herzog von Ujest. V roce 1830 vesnice patřila pod administrativu správního obvodu Opole - Regierung Oppeln, okresu Tost-Glewitz, pošta byla v Gliwicích. Ve Smolnici bylo 58 domů, jeden panský dvůr a žilo zde 1305 obyvatel. Ve Smolnici byla katolická škola s jedním učitelem, vodní mlýn, důl k těžbě železné rudy s pěti jámami. Od roku 1854 ve vsi byla cihelna. V letech 1937–1941 byla na území, které patřilo Smolnici, vybudována osada Wilcze Gardło (Vlčí hrdlo), od roku 1975 nejmenší čtvrť města Gliwic.\n\nV letech 1975–1979 byl postaven nový zděný kostel Panny Marie Královny.\n\nVesnice Smolnica má rozlohu 1082 ha, z toho 16,8 % tvoří zástavba, 14,2 % je orná půda a 69 % pokrývají lesy. Sousedí s čtvrtěmi města Gliwice: Ostropa, Wilcze Gardło a obcemi: Żernica, Nieborowice, Pilchowice, Leboszowice, Trachy, Sośnicowice.\n\nV roce 2011 ve Smolnici žilo 1237 obyvatel (624 mužů a 613 žen). V roce 1999 byla uzavřena základní škola.\n\nVe Smolnici se nachází:\n\nVesnicí vede silnice č. 2916S (ulice Wiejska) z obce Sosnowice do obce Źernica a ulice Kościelna a Leboszowska\n\nVesnicí vedou:\n\n"}
{"id": "1328487", "url": "https://cs.wikipedia.org/wiki?curid=1328487", "title": "Artur Pachner", "text": "Artur Pachner\n\nArtur Pachner (24. března 1874 Havlíčkův Brod - leden 1944 Osvětim) byl československý zubní lékař a publicista židovského původu, oběť holocaustu.\n\nPachner studoval po absolvování gymnázia v tehdejším Německém Brodě medicínu v Praze a později v Berlíně. V roce 1899 se přestěhoval do Chrudimi, kde otevřel lékařskou praxi. Zajímal se i se zubním lékařstvím související témata jako je stomatologie, metalurgie ap., zveřejnil v těchto oborech mnoho článků v různých časopisech jako jsou \"Časopis českých lékařů\", \"Vesmír\", \"Příroda\", \"Národní listy\" nebo \"Lidové noviny\".\n\nPo obsazení Československa Německem byl Pachner spolu se svojí manželkou Gabrielou Pachnerovou v Chrudimi zatčen. 5. prosince 1942 byli oba deportováni transportem Cf z Pardubic do Terezína, kde byl Pachner částečně vězněn v Malé pevnosti. 18. prosince 1942 byli posléze deportováni transportem Ds do Osvětimi do tzv. Terezínského rodinného tábora v Auschwitz II – Birkenau.\n\nArtur Pachner zemřel v Osvětimi s největší pravděpodobností 29. ledna 1944 - toto datum se nachází na jemu věnovanému stolpersteinu (kamenu zmizelých) v Chrudimi. Tento stolperstein byl položen spolu s deseti dalšími 20. září 2017 umělcem Gunterem Demnigem. Na kameni se nachází následující text:\na další\n\n"}
{"id": "1328488", "url": "https://cs.wikipedia.org/wiki?curid=1328488", "title": "Alberto Angela", "text": "Alberto Angela\n\nAlberto Angela (* 8. dubna 1962 Paříž) je italský paleontolog, vědecký propagátor, spisovatel a novinář.\n\nNarodil se v Paříži. V dětství doprovázel svého otce, italského televizního reportéra Piero Angela na jeho cestách, což mu umožnilo naučit se mnoho evropských jazyků a osvojit si kosmopolitní kulturu. Při studiích ve Francii se přihlásil na přírodovědné obory na Univerzitu La Sapienza v Římě. Studoval také na několika amerických univerzitách, kde absolvoval kurzy specializace na Kalifornské univerzitě v Los Angeles, na Harvardově univerzitě a Kolumbijské univerzitě. Po studiích se zaměřil na paleontologii a paleoantropologii a začal pracovat ve výzkumném týmu, který se účastnil několika paleoantropologických výprav do různých částí světa, mezi něž patří Zair, Národní park Virunga, Tanzanie, Olduvai a Laetoli, Ománu, Mongolsko a poušť Gobi. \n\nSpolu se svým otcem napsal několik vědecky zaměřených knih. Jako novinář spolupracoval s různými deníky a periodiky, mezi nimi i \"La Stampa, Airone\" či \"Epoca\".\n\nV roce 1993 pro televizi Rai 1 se svým otcem koncipoval pořad \"Il pianeta dei dinosaurie\", kromě toho je jedním z autorů série televizních pořadů \"Superquark, Quark Speciale a Viaggio nel cosmo pro Raiuno\". Na stejném kanálu je také autorem odpoledních dokumentárních pořadů \"Passaggio a Nord Ovest\". V roce 1998 působil jako komentátor v italské verzi dokumentů \"Big Cat Diary\". Od roku 2001 na televizním kanále Rai 3 byl spolu s otcem hostitelem programu \"Ulisse\". V roce 2002 byl přepadený a oloupený bandity při natáčení televizního pořadu v poušti Nigeru.\n\nOd roku 2018 uvádí a připravuje dokumentární sérii Meraviglie na stanici Rai 1 o historických, uměleckých a přírodních skvostech Itálie. Pořad se hned od svého vzniku setkal s obrovskou diváckou odezvou a jeho popularita neustále roste. Prodal se do asi třiceti zemí světa. \n\nJe členem italského institutu \"Lidské paleontologie\" v Římě a \"Centro Studi e Ricerche Ligabue\" v Benátkách.\n"}
{"id": "1328489", "url": "https://cs.wikipedia.org/wiki?curid=1328489", "title": "Calixto García", "text": "Calixto García\n\nCalixto Ramón García Iñiguez (4. srpna 1839 Holguín, Kuba – 11. prosince 1898) byl kubánský generál.\n\nZhruba ve věku 18 let se García přidal ke kubánskému povstání, které vyústilo v desetiletou válku za nezávislost na Španělsku (1868–1878). Po pěti letech bojů byl García zajat. Tehdy se nacházel daleko od svého vojska a byl chráněn jen malou jednotkou, jejíž členové byli postříleni nebo zraněni. Aby se vyhnul španělskému zajetí, střelil se zespoda do brady. Kulka však vylétla čelem a ačkoli v tu chvíli upadl do bezvědomí, zranění přežil. Potom byl do konce desetileté války vězněn, nejprve v Havaně, poté byl převezen do severního Španělska. Místy jeho věznění se stal Santander, později Santoña. \n\nNásledně bojoval v tzv. malé válce (1879–1880) a ve válce za nezávislost Kuby (1895–1898). \n\nZemřel na zápal plic ve věku 59 let. \n\nJméno generála Calixta Garcíi nese název eseje, kterou v roce 1899 napsal americký spisovatel a filozof Elbert Hubbard jako \"Poselství Garciovi (A message to Garcia)\". V této práci vyzdvihl typ člověka, který přebírá zodpovědnost a iniciativně se chápe zadaného úkolu. Takovým člověkem byl podle Hubbarda Andrew Rowan, kterého americký prezident William McKinley v předvečer španělsko-americké války pověřil v zájmu navázání kontaktu s kubánskými rebely doručením poselství právě Calixtu Garcíovi. \n"}
{"id": "1328490", "url": "https://cs.wikipedia.org/wiki?curid=1328490", "title": "Seznam kamenů zmizelých v Pardubickém kraji", "text": "Seznam kamenů zmizelých v Pardubickém kraji\n\nSeznam kamenů zmizelých v Pardubickém kraji obsahuje tzv. kameny zmizelých – respektive alternativně Stolpersteine – na území Pardubického kraje. Kameny zmizelých připomínají osud těch lidí, kteří byli nacisty deportováni, vyhnáni, zavražděni nebo dohnáni k sebevraždě.\n\nData pokládání kamenů zmizelých v Pardubickém kraji:\n\n\n"}
{"id": "1328501", "url": "https://cs.wikipedia.org/wiki?curid=1328501", "title": "Marjina Horka", "text": "Marjina Horka\n\nMarjina Horka (, – \"Marjina Gorka\") je město v Minské oblasti v Bělorusku. K roku 2009 měla přes dvaadvacet tisíc obyvatel.\n\nSeverní částí města protéká říčka Citauka, která se východně od města vlévá do Svislače. Od Minsku, hlavního města státu, je Marjina Horka vzdálena přibližně šedesát kilometrů jižně. Z Minsku vedou přes Marjinu Horku hlavní silniční i železniční spojení směrem na Babrujsk a Homel.\n\nPrvní písemná zmínka o Marjině Horce je z roku 1222. Městem je od roku 1955.\n"}
{"id": "1328505", "url": "https://cs.wikipedia.org/wiki?curid=1328505", "title": "Orges (kanton Vaud)", "text": "Orges (kanton Vaud)\n\nOrges je obec v západní (frankofonní) části Švýcarska, v kantonu Vaud, v okrese Jura-Nord Vaudois. V roce 2016 žilo v obci 292 obyvatel.\n\nObec je poprvé zmiňována v roce 1260 jako Orses. Do konce roku 1996 byla obec součástí distriktu Yverdon, od roku 1997 se stala částí nového distriktu Jura-Nord Vaudois. Obec leží na plošině nad Neuchatelským jezerem a mezi údolími řek L'Arnon a La Brine. Tvoří ji vesnice Orges a venkovské panství Longeville.\n\nV roce 2000 hovořilo 92,1% obyvatel obce francouzsky.\n\n"}
{"id": "1328508", "url": "https://cs.wikipedia.org/wiki?curid=1328508", "title": "Bitva u Brenty", "text": "Bitva u Brenty\n\nBitva u Brenty byl raně středověký vojenský střet mezi vojsky Italského království vedenými králem Bergengarem a Maďary, kteří byli proti němu najati východofranským králem Arnulfem Korutanským. K bitvě došlo 24. září 899 na neurčitém místě podél břehu řeky Brenty v severní Itálii. Byla to jedna z prvních bitev Maďarů během jejich vpádu do Evropy. Italské království utržilo od Maďarů drtivou porážku a jejím následkem bylo zpustošení a vyplenění některých italských měst a klášterů vítěznými Maďary.\n"}
{"id": "1328509", "url": "https://cs.wikipedia.org/wiki?curid=1328509", "title": "Anorganické kyseliny", "text": "Anorganické kyseliny\n\nAnorganické kyseliny (také minerální kyseliny) jsou kyseliny odvozené od jedné nebo více anorganických sloučenin. Všechny tyto kyseliny uvolňují vodíkové kationty a ve vodných roztocích tvoří konjugované báze.\n\nK běžně používaným minerálním kyselinám patří kyselina sírová, chlorovodíková a dusičná. Minerální kyseliny mohou být velmi silné (superkyseliny, například kyselina chloristá) i slabé (například kyselina boritá). Jsou většinou velmi dobře rozpustné ve vodě a nerozpustné v organických rozpouštědlech.\n\nAnorganické kyseliny se pouřívají v mnoha oblastech chemického průmyslu jako výchozí suroviny pro výrobu dalších látek, organických i anorganických. Velká množství těchto kyselin – hlavně kyseliny sírové, dusičné a chlorovodíkové – se pro komerční použití vyrábějí ve velkých továrnách.\n\nU anorganických kyselin se také často využívá jejich žíravost, například zředěný roztok kyseliny chlorovodíkové se používá na odstranění usazenin z vnitřku ohřívačů vody, přičemž jsou učiněna opatření, aby kyselina nepoškodila ohřívač. Tento proces se nazývá odvápnění.\n\n\n"}
{"id": "1328521", "url": "https://cs.wikipedia.org/wiki?curid=1328521", "title": "Val Blue", "text": "Val Blue\n\nVal Blue je odrůda brambor vyšlechtěná Výzkumným ústavem bramborářským v Havlíčkově Brodě a registrována byla v roce 2017.\n\nVznikla křížením odrůdy Valfi × VÚB 125/27. Slupka i dužina mají tmavě modrou barvu a šlechtění trvalo deset let.\n\nNa agrosalonu Země živitelka v za ni výzkumný ústav dostal ocenění Zlatý klas.\n"}
{"id": "1328526", "url": "https://cs.wikipedia.org/wiki?curid=1328526", "title": "Lukáš Hakoš", "text": "Lukáš Hakoš\n\nLukáš Hakoš (20. ledna 1988 Most – září 2019) byl český podnikatel, zakladatel a ředitel inovací (CINO) softwarové společnosti Clever Monitor, která podle jeho slov vyvinula vlastní nástroj pro hromadné doručování e-mailů s vlastní umělou inteligencí. V roce 2016 Hakoš veřejně ohlásil zařazení Clever Monitoru mezi pět celosvětových ESP (Email Service Provider) partnerů společnosti Google. V roce 2019 byla společnost kritizována v souvislosti s ohlášenou emisí dluhopisů a na Lukáše Hakoše bylo podáno trestní oznámení pro podvod.\n\nLukáš Hakoš byl od dětského věku věku považován za talentované dítě, postupně se jako samouk začal vzdělávat. V roce 1997, kdy mu bylo teprve devět let, oslovil dopisem Billa Gatese a nabídl mu vylepšení programu Microsoft Outlook o modul pro rozesílání SMS zpráv a propojení emailových kontaktů s externí databází. Americká firma Microsoft integrovala Lukášova vylepšení a spolupráce s počítačovým magnátem trvala až do roku 2004. Samotný vývoj MS doplňků pokračoval na objednávku klientů až do roku 2010.\n\nV patnácti letech vyvinul Lukáš Hakoš programy pro volné užití. Mezi známé a rozšířené programy patřil monitor BMI, DVD přehrávače a kodeky pro práci se zvukem a videem nebo doplňky Microsoft Office, které již ve své době používalo několik set tisíc uživatelů po celém světě. Většina programů je dostupná ke stažení dodnes.\n\nV roce 2004, ve svých šestnácti letech, vyvinul pod názvem \"Newsletter\" (verze 1.0) první aplikaci pro hromadné rozesílání podkladů. V propojení se servery, které obsahují informace k jednotlivým školám, předmětům a vyučujícím vyvinul volný nástroj pro hromadné rozesílání „taháků“ studentům škol.\n\nV roce 2008 vylepšil aplikaci \"Newsletter\" (verze 3.0), přidal překlad do angličtiny, registraci podmíněnou poskytnutím osobních informací o uživateli (jinak byla aplikace funkční pouze po dobu 30 dní), přidal pomocníka ve stylu pana Sponky, známého z Microsoft Office a program \"Newsletter\" umístil k distribuci na zahraniční servery, například na server Download.com a získal více než 1,3 milionů unikátních uživatelů po celém světě.\n\nV roce 2010 dostal Lukáš Hakoš první nabídku na komerční využití aplikace \"Newsletter\", v serverovém využití pro společnost zabývající se podporou inkasního trhu v České a Slovenské republice s cílem umožnit inkasním společnostem pomoci e-mailů komunikovat s jejich klienty – dlužníky. Aplikace pro hromadné rozesílání podkladů se instalovala na libovolný server, kde služba běžela na pozadí v režimu 24/7 (\"daemon\") – zjišťování a zpracování vstupních dat, odesílání zpráv a jejich reporting do klientem požadované struktury.\n\nKoncem září 2019 Lukáš Hakoš spáchal sebevraždu.\n\nV počátcích podnikatelské kariéry využíval Lukáš živnostenský list svého otce, a to až do okamžiku, kdy byl jeho tehdy jediným klientem požádán, aby si opatřil podnikatelské oprávnění. Protože Lukáš neměl celý kapitál potřebný pro založení firmy, požádal bývalého kolegu Václava Pelce, se kterým při studiích na vysoké škole spolupracoval v softwarové a účetní firmě ARBES Technologies, aby mu poskytl vstupní kapitál a Lukášovi pomohl firmu provozovat. V lednu 2011 společně s Pelcem založil firmu Gemilot s.r.o. Lukáš Hakoš zajišťoval ve firmě programování a společník Pelc pomáhal s databázemi, analýzou a logikou. Do roku 2014 následoval úspěšný vývoj a prodej aplikačních softwarů, především e-mailové a SMS komunikace, včetně navázaných workflow procesů pro banky, pojišťovny, inkasní a faktoringové společnosti nebo kompletní rozvoj business intelligence. V roce 2014 nastal ve firmě Gemilot podnikatelský zlom. Firma ztratila klíčového klienta a Lukáš Hakoš se společníkem Pelcem řešili další směřování firmy.\n\nV průběhu předchozích úspěšných let oba zcela nezávisle vyvíjeli aplikaci \"Newsletter\", která obsahovala řadu šikovných funkcí. Slabou stránkou aplikace ale byla nutnost její instalace na server nebo klientskou stanici, proto se firma Gemilot rozhodla aplikaci plně od základů změnit. Aktualizovaná aplikace plně využívala webové prostředí a umožnila tak obsluhovat více klientů a současně výrazně šetřit provozní náklady. \n\nZájem o aplikaci byl značný a Lukáš Hakoš se potýkal s problémem rychlejšího růstu firmy, získávaní dalších znalostí a přístupu k novým kontraktům. V roce 2015 proto do společnosti Gemilot vstoupil strategický partner FG Forrest. Po vstupu strategického partnera byla firma a aplikace \"Newsletter\" přejmenována na Clever Monitor.\n\nV roce 2016 společnost uvedla, že její softwarová aplikace Clever Monitor doručuje e-maily na základě více než 720 datových položek, které dokáží rozpoznat chování uživatelů v reálném čase a automatizovaně přizpůsobit další nastavení e-mailových kampaní. \n\nPodle Clever Monitoru nástroj pro rozesílání hromadných zpráv s umělou inteligencí využívají globální firmy, například BMW, NASA, BVLGARI patříci do LVHM, Walt Disney nebo londýnské letiště Heathrow. V roce 2016 oznámil Lukáš Hakoš zařazení společnosti Clever Monitor mezi pět celosvětových ESP (Email Service Provider) partnerů společnosti Google, která však tuto informaci nikde neuvádí. \n\nKe konci roku 2017 firma Clever Monitor otevřela pobočky v USA, Německu nebo Dubaji. Ve Francii operuje společnost prostřednictvím obchodního zastoupení.\n\nZakladatel Lukáš Hakoš v současné době působí ve firmě v roli jednatele a ředitele vývoje inovací (CINO). Hakoš příležitostně vystupuje na komerčních konferencích, i v USA.\n\nV únoru 2019 vstoupila společnost Clever Monitor Financials na trh firemních dluhopisů. Zpravodajský portál FAEI.cz analyzoval rizika obsažená v prospektu emitenta Clever Monitor Financials, u nichž kritizoval veřejnou prezentaci sto milionové emise nekrytých dluhopisů firmy, a které portál označil za rizikové. FAEI.cz v jednom ze svých článků také upozornil na převzetí investičního fondu KKIG, přejmenovaného následně na Startec Ventures, který získal významný podíl ve společnosti Clever Monitor. Mezi zakladatele fondu patří Tomáš Budník, bývalý generální ředitel české pobočky O2\n\nV roce 2019 bylo na Lukáše Hakoše podáno trestní oznámení pro podvod. Od soukromého investora si měl na základě zkreslených a nadhodnocených účetních údajů vypůjčit částku tři miliony korun. \n\nV době poskytnutí půjčky měla společnost mířit do druhého investičního kola v USA, kde měla získat investici ve výši 82 milionů dolarů (téměř dvě miliardy korun) na rozvoj produktu a posílení Clever Monitoru na americkém trhu. \n\nV květnu 2019 bylo proti firmě Clever Monitor zahájeno insolvenční řízení. Návrh podali bývalí zaměstnanci softwarové společnosti.\n\nV rozhovoru pro DVTV Lukáš Hakoš prohlásil, že rozesílání elektronických zpráv prostřednictvím nástroje Clever Monitor řídí umělá inteligence a odmítl, že by společnost rozesílala tzv. spam.\n\nNa základě patnácti podnětů doručených Úřadu pro ochranu osobních údajů bylo následnou kontrolou zjištěno porušení zákonných povinností společností Clever Monitor, za což byla společnosti úřadem udělena pokuta.\n\n"}
{"id": "1328539", "url": "https://cs.wikipedia.org/wiki?curid=1328539", "title": "Zděný (rybník)", "text": "Zděný (rybník)\n\nRybník Zděný o rozloze 1,85 ha se nalézá u obce Lažany u silnice vedoucí do obce Čekanice. Rybník je využíván pro chov ryb.\n"}
{"id": "1328542", "url": "https://cs.wikipedia.org/wiki?curid=1328542", "title": "Lažany (zámek)", "text": "Lažany (zámek)\n\nLažany jsou zámek ve stejnojmenné obci v okrese Strakonice. Postaven byl na místě starší tvrze ve druhé polovině šestnáctého století, ale dochovaná podoba je výsledkem barokní přestavby a pozdějších úprav. Budova zámku s přilehlým parkem je chráněna jako kulturní památka.\n\nPrvní písemná zmínka o panském sídle v Lažanech pochází z roku 1496, kdy zde stála gotická tvrz. Patřila rodu Žákavců ze Žákavy, z nichž Václav Žákavec na Jivňanech si ji nechal 1544 zapsat do obnovených desk zemských, a o tři roky později ji prodal Volfovi Rýzmberskému z Janovic. Od něj ji roku 1550 koupil Pavel Kořenský z Terešova, který je společně s Adamem Kořenským uveden jako spolumajitel ještě v roce 1572. Někdy v průběhu druhé poloviny šestnáctého století byl na místě staré tvrze postaven renesanční zámek. Adamova dcera Alžběta, poprvé provdaná Řepická, zapsala Lažany roku 1604 svému druhému manželovi Fabiánu Jáchymu Sekerkovi ze Sedčic. Později byly Lažany spojeny s čekanickým panstvím, a celek roku 1668 koupila Kateřina Enisová, rozená Vitanovská z Vlčkovic, která v roce 1673 prodala Lažany Marii Kateřině Enisové, manželce rytíře Jana Arnošta Enise z Atteru. Jejich potomkům zámek patřil až do roku 1874. František Enis nechal roku 1760 zámek rozšířit o barokní severní křídlo, ale podle Památkového katalogu k přestavbě došlo ve druhé polovině sedmnáctého století za hraběte Jana Desfourse. Ve druhé polovině dvacátého století zámek patřil strakonickému okresnímu národnímu výboru, který v něm zřídil domov důchodců.\n\nZ opevnění původní tvrze se dochovaly příkopy upravené na rybníčky. Jednopatrovou zámeckou budovu tvoří dvě vzájemně kolmá křídla s hladkými fasádami. V přízemí bývala kaple zaklenutá valenou klenbou. Součástí památkově chráněného areálu je park.\n\n"}
{"id": "1328544", "url": "https://cs.wikipedia.org/wiki?curid=1328544", "title": "Adolf Dudek", "text": "Adolf Dudek\n\nAdolf Dudek (* 25. března 1964 Polička) je český ilustrátor dětských knížek. Prodalo se přes tři miliony knih s jeho ilustracemi.\n\nKreslení se věnuje od útlého dětství a jak sám říká, v podstatě se dětstvím prokreslil. Aby měl lepší šanci uplatnit se v budoucnu na pracovním trhu, začal studovat potravinářskou průmyslovou školu v Pardubicích, k tomuto oboru ale neměl vztah. Poté studoval Lidovou konzervatoř v Ostravě.\n\nPo revoluci v roce 1989 se začal naplno věnovat kreslení. V Ostravě si našel nakladatele a v roce 1992 vyšla jeho první kniha s názvem \"Veselá zvířátka\". Následovaly další knihy jako například \"O koblížkovi\" (1992), \"Abeceda\" (1993) nebo \"Vařila myšička kašičku\" (1996). Mezi jeho nejnovější knihy patří \"Cestovatelské pohádky\" (2016) nebo \"Špalíček pohádek a říkadel\" (2017). Celkově ilustroval přibližně 130 knih. Než začal v roce 1991 působit jako ilustrátor na volné noze, pracoval jako velitel telefonní ústředny nebo konstruktér.\n\nKromě ilustrování se věnuje také pořádání vystoupení pro děti i dospělé jako například \"Hrajeme si na malíře\", \"Pohádkové kreslení\", \"Malujeme Vánoce\" nebo \"Vystoupení ke dni matek\". Jejich cílem je zábavnou formou naučit kreslit. Ilustruje ve spolupráci s dětským časopisem Sluníčko a věnuje se také ilustracím obalů CD, omalovánkám, pohlednicím nebo malbám na stěnu. Jeho dalšími zálibami je horské kolo, příroda, hudba, film nebo cestování. Inspiraci hledá například v oblasti Beskyd. Žije ve Frenštátě pod Radhoštěm.\n\nMezi jeho oblíbené ilustrátory patří Helena Zmatlíková nebo Josef Lada.\n\n\n"}
{"id": "1328545", "url": "https://cs.wikipedia.org/wiki?curid=1328545", "title": "Koinofilie", "text": "Koinofilie\n\nKoinofilie (doslova „láska k podobnému“) je evoluční hypotéza, že zvířata (i lidé) výběrem podobného sexuálního partnera minimalizují přenos mutací (změn). Přitažlivost může být dána různými znaky. Obecně tam patří průměrnost znaků, tedy jakási běžnost či podobnosti. To může být také důvod, proč matky favorizují dcery a otcové syny. V sociologii tento jev souvisí homogamií. Souvisejícím extrémem tedy může být xenofobie (strach z cizího či odlišného).\n"}
{"id": "1328547", "url": "https://cs.wikipedia.org/wiki?curid=1328547", "title": "Géza Fejérváry", "text": "Géza Fejérváry\n\nGéza Fejerváry (15. března 1833, Josefov – 25. dubna 1914, Bécs) byl uherský generál, politik a premiér.\n\nFejérváry se narodil do rodiny maďarského důstojníka pocházejícího z dnešního Chmeľova (maďarsky \"Komlóskeresztés\"). Roku 1851 absolvoval Tereziánskou vojenskou akademii ve Vídni. Osm let poté na sebe poprvé upozornil během sardinské války za sjednocení Itálie (1859-1860).\n\nTrojí bitva u Solferina, Guidizzola a San Martina (1859) pro Rakousko znamenala porážku a ztrátu bohaté Lombardie, mladý kapitán Fejérváry byl však za hrdinství u San Martina oceněn řádem Marie Terezie. Než Fejerváry v 70. letech 19. století vstoupil do politiky, prošel ještě Druhou šlesvickou válkou (1864) a Prusko-rakouskou válkou (1866).\n\nFejérvárymu se roku 1872 stal státním tajemníkem uherského ministra národní obrany, dvanáct let na to dokonce ministrem národní obrany (1884 - 1903). Mezitím roku 1875 od Františka Josefa I. přijal šlechtický titul svobodného pána (barona) z Komlóskeresztésu a stal se členem Horní komory uherského parlamentu. V roce 1901 pak za své zásluhy o stát obdržel k 50. výročí vojenské služby královský uherský řád sv. Štěpána.\n\nMinisterstva se Fejérváry vzdal roku 1903. Učinil tak spolu s premiérem Kálmánem Széllem na protest proti neschválení zákona o zvýšení počtu branců, což v Uhersku vyvolalo ústavní krizi (1903-1907). Než se ale Fejérváry stáhl z politiky, byl Františkem Josefem I. proti vůli většiny uherské šlechty ustaven předsedou úřednické vlády (1905-1906). Početné odpůrce však Fejérváry uklidnil tím, že s nimi uzavřel dohodu, na jejímž základě byla jmenována nová vláda Sándora Wekerleho (1906-1909). Teprve pak se odebral do politického a vojenského důchodu, aby coby generál pěchoty převzal čestnou hodnost kapitána královské uherské tělesné stráže po zesnulém knížeti Esterházym.\n\nZemřel 25. dubna 1914 na rakovinu jazyka.\n"}
{"id": "1328554", "url": "https://cs.wikipedia.org/wiki?curid=1328554", "title": "Čekanice (zámek)", "text": "Čekanice (zámek)\n\nČekanice jsou zámek ve stejnojmenné vesnici asi šest kilometrů jižně od Blatné v okrese Strakonice. Postaven byl koncem osmnáctého století na místě starší tvrze. Zámecký areál je chráněný jako kulturní památka ČR.\n\nPrvní písemná zmínka o vesnici pochází z roku 1274. Ve čtrnáctém století byla rozdělena mezi několik vladyků a na některém z dílů vznikla tvrz, která roku 1472 patřila Přibíkovi Višněmu z Větřní. Po něm statek získali Korbelové z Bukové. Příslušníci rodu si panství mezi sebou dělili, ale roku 1540 jej opět sloučil do jednoho statku Přech Popovský z Bezejevic. Majetek po Přechovi zdědila dcera Mandaléna, která se provdala za Kryštofa Skuhrovského ze Skuhrova. Spolu měli pět synů a dvě dcery, kteří zděděný majetek roku 1571 prodali Janu Řepickému ze Sudoměře. Po jeho smrti jej mohla doživotně užívat vdova Anna Řepická z Jilmanic, ale když se podruhé provdala, Čekanice získal její švagr Šebestián Chval Řepický ze Sudoměře. Jeho syn Adam Řepický zemřel nejpozději roku 1588. Měl několik synů, ale panství bylo natolik zadlužené, že zemský soud rozhodl o jeho prodeji. Statek proto ještě roku 1588 koupila Kunka Řepická, vdova po Adamovi Řepickém. Čekanice jí patřily ještě roku 1590, ale později je získala Kristýna Vratislavová z Branišova. Její syn Šťastný Vratislav z Mirovic vyplatil podíly svých sester, a roku 1616 Čekanice prodal Janu Jiřímu Horčicovi z Prostého. Roku 1623 se majitelem stal Linhart Švarcpart ze Švarcpachu a o pět let později Jan Rossau z Pallesanu.\n\nDalší majetkové převody nejsou zcela jasné. V polovině sedmnáctého století panství patřilo Karlu Švarcpartovi ze Švarcpachu, který byl snad synem Linharta Švarcparta. Karel zemřel roku 1666 a vdova Alžběta Enisová špatně hospodařila, takže statek roku 1668 koupila Kateřina Enisová, rozená Vitanovská z Vlčkovic, která byla babičkou dětí Karla ze Švarcpachu. Někdy předtím byly k Čekanicím připojeny nedaleké Lažany. Rodu Enisů panství zůstalo do roku 1756, kdy je koupil svobodný pán Jan Jiří z Helversenu († 1781) s manželkou Annou Polyxenou, rozenou ze Strojetic († 1792).\n\nJan Jiří z Helversenu nechal roku 1785 na místě vyhořelé renesanční tvrze postavit klasicistní zámek. Jeho potomkům patřil do roku 1868, kdy jej Karel z Helversenu prodal kněžně Marii Sidonii Lobkovicové. Od Lobkoviců koupili Čekanice roku 1891 Vlasta Stránecká a její syn Miloslav, kteří nechali roku 1910 k zámku přistavit novorenesanční či novogotickou kapli Panny Marie Lurdské. Po roce 1945 byl zámek i s celým velkostatkem znárodněn a využíván jako jako ústav sociální péče. Na konci dvacátého století byl zámek restituován a je využíván pro ubytování a jiné soukromé akce.\n\nJednopatrová zámecká budova má obdélníkový půdorys. Vstup se nachází ve východním průčelí a vchází se do něj po otevřené terase na sloupech, které napodobují dórský sloh. Průčelí zdůrazňuje trojúhelníkový štít s aliančními lobkovickými znaky.\n\nPamátkově chráněný areál zahrnuje též krajinářský park z počátku devatenáctého století, pomník Jana Husa a bývalý lihovar s komínem situované přes silnici východně od zámku. Řada mladších hospodářských budov není památkově chráněná.\n\n"}
{"id": "1328563", "url": "https://cs.wikipedia.org/wiki?curid=1328563", "title": "Indium-111", "text": "Indium-111\n\nIndium-111 (In) je izotop india s poločasem přeměny 2,8 dne, což z něj dělá vhodný radioaktivní značkovač.\n\nTento izotop má v medicíně mimo jiné následující diagnostická využití:\n\nIndium-111 se přeměňuje záchytem elektronu s poločasem 2,8047 dne na stabilní kadmium-111, vzniká z cínu-111 beta plus přeměnou.\n\n"}
{"id": "1328582", "url": "https://cs.wikipedia.org/wiki?curid=1328582", "title": "1. FC Schweinfurt 05", "text": "1. FC Schweinfurt 05\n\n1. FC Schweinfurt 05 (celým názvem: 1. Fussball-Club Schweinfurt 1905, Verein für Leibesübungen e. V.) je německý sportovní klub, který sídlí v bavorském městě Schweinfurt. Založen byl 5. května 1905. Od sezóny 2013/14 působí v Regionallize Bayern, čtvrté německé nejvyšší fotbalové soutěži. Své domácí zápasy odehrává na Willy-Sachs-Stadionu s kapacitou 15 060 diváků. Klubové barvy jsou černá, červená a zelená.\n\nMimo mužský fotbalový oddíl má sportovní klub i jiné oddíly, mj. oddíl ženského fotbalu, gymnastiky a lehké atletiky.\n\nZdroj: \n\n\n\n\nZdroj: \n\n\n\nZdroj: \n\n\n"}
{"id": "1328583", "url": "https://cs.wikipedia.org/wiki?curid=1328583", "title": "Kadyrov", "text": "Kadyrov\n\nPříjmení Kadyrov () má více nositelů:\n\n"}
{"id": "1328586", "url": "https://cs.wikipedia.org/wiki?curid=1328586", "title": "Motocyklový motor", "text": "Motocyklový motor\n\nMotocyklový motor, motor pro pohon motocyklu, je zpravidla lehký spalovací motor s jedním až čtyřmi válci, nejčastěji vzduchem chlazený. Může být dvoutaktní nebo nověji i čtyřtaktní. Vzácněji se však používají i jiné typy motorů, jako je Wankelův motor nebo elektromotory. Motor je umístěn ve středu trojúhelníkového rámu, skútry mívají motor pod sedlem. \n\nNěkteré starší mopedy (jako například VéloSoleX) měly třecí pohon přední pneumatiky, jinak motocyklový motor vždy pohání zadní kolo. Jeho mechanická energie se přenáší na poháněné kolo pásem (jen u nejstarších motocyklů), řetězem (nejčastěji válečkovým) nebo hřídelí. Většina motorů má převodovku se dvěma až šesti převodovými stupni. Především u těžkých cestovních strojů (například Honda GL1600) a u motocyklů vybavených postranním vozíkem (např. IMZ-Ural) se vyskytuje i zpátečka. Změna převodového stupně se obvykle provádí pomocí nožního pedálu a manuální spojky, některé starší modely měly krátkou ruční páku. Některé motocykly mají automatické (Honda DN-01) nebo poloautomatické převodovky.\n\nMimo území Spojených států se objemy motorů pohybovaly od 50 do 650 cm, ale od roku 1968 se i v Evropě staly běžné motocykly s větším zdvihovým objemem. Ve Spojených státech jsou od 20. let 20. století normou motocykly s válci do V a s obsahem 850 cm i více.\n\nPrvní motocykly byly poháněny parními motory. Nejstarším příkladem takového řešení byl francouzský parní velocipéd Michaux-Perreaux z roku 1868. Po něm přišel americký Roperův parní velocipéd z roku 1869 a řada dalších jednostopých a vícestopých vozidel s parním pohonem, jež se vyráběly a prodávaly až do počátku 20. století. \n\nPoužitím rámů založených jak na takzvaném kostitřasu, tak na konstrukci pozdějšího a v mnoha směrech zcela moderního „bezpečného kola“, experimentovali výrobci těchto parních motocyklů jak s umístěním motoru, tak i se systémy převodů. Dnes má téměř každý motocykl motor umístěný ve středu rámu, což se stalo standardem někdy v prvním desetiletí 20. století, poté co konstruktéři vyzkoušeli téměř každé možné umístění motoru. Počátky uspořádání dnešních skútrů (včetně hřídelového pohonu) lze vysledovat až do 19. století, současné řešení však bylo obecně přijato až po válce. Moderní verze se stala populární v 50. letech a zůstává v zásadě stejná dodnes. \n\nZážehový motor s Ottovým cyklem byl poprvé použit u experimentální dvoukolky, kterou zkonstruoval Gottlieb Daimler, aby v praxi vyzkoušel možnosti takového motoru ve vozidle. Tento Daimlerův \"Reitwagen\" s motorem o výkonu 0,5 koně je mnohými považován za první „skutečný“ motocykl, přestože byl zhotoven ze dřeva, neboť motocykl není definován jako jakékoli dvoukolové motorové vozidlo, ale jako dvoukolové motorové vozidlo s motorem s vnitřním spalováním. Tak například definuje motocykl anglický Oxfordský slovník. \n\nVzrůstající zájem o čistou energii přivedl v uplynulých letech na trh řadu nových jednostopých vozidel s elektromotory, které jsou registrovány jako motocykly nebo skútry bez specifikace typu pohonné jednotky. V průběhu 20. století docházelo i k experimentům s dieselovými motocykly. Dnes jsou opět předmětem zájmu kvůli ekonomice spotřeby paliva, zejména v oblasti vojenské logistiky. Námořní pěchota Spojených států amerických si objednala nový motocykl M1030 M1 vybavený dieselovým motorem, který může používat stejné palivo jako obrněná vozidla, nákladní i terénní automobily i letadla.\n\nPřevážná většina dnešních motocyklů má vzduchem či kapalinou chlazené dvoudobé nebo čtyřdobé motory. Na silnicích jsou tak vidět velmi rozmanité stroje s různým počtem a velikostí válců, rozličných konfigurací a rozdílnými chladicími systémy.\n\nDvoutaktní motory mají méně pohyblivých částí než motory čtyřtaktní, zato však dvojnásobek počtu pracovních zdvihů za otáčku. Díky tomu jsou dvoudobé motory při srovnatelné hmotnosti mnohem silnější. Dvoutaktní motory poskytují větší zrychlení, ale při srovnání se čtyřdobým motorem mají podobnou maximální rychlost. Vzhledem k horšímu mazání pístů, jelikož mazání obstarává mazivo obsažené ve směsi paliva a oleje, mají dvoudobé motory kratší životnost. Čtyřtaktní motory jsou obecně spojovány se širším výkonovým pásmem pro poněkud hladší dodávku energie, ale technologie jako jazýčkové ventily a výfukové ventilové systémy zlepšily jízdní schopnosti dvoutaktů. Také úspora paliva je lepší u čtyřtaktů díky dokonalejšímu spalování paliva ve čtyřdobých motorech. Nicméně v rozvinutých zemích, kde se víc dbá na ekologické dopady, jsou dvojtaktní motory postupně nahrazovány čtyřtaktními. \n\nDvoudobé motocykly se ve světě sice stále vyrábějí ve velkém množství, většinou však jde o mopedy a skútry s nízkým obsahem a výkonem, které značně konkurují čtyřtaktům. Hlavní trhy dvoudobých motocyklů jsou v rozvojových zemích.\n"}
{"id": "1328592", "url": "https://cs.wikipedia.org/wiki?curid=1328592", "title": "Petr Pujman", "text": "Petr Pujman\n\nPetr Pujman (8. února 1929, Praha – 28. srpna 1989) byl český prozaik a překladatel z angličtiny a francouzštiny, syn spisovatelky Marie Pujmanové.\n\nPetr Pujman byl druhým synem spisovatelky Marie Pujmanové (1893-1958) a operního režiséra Ferdinanda Pujmana (1889–1961).\nPo maturitě na reálném gymnáziu v pražské Křemencově ulici začal v roce 1948 studovat práva na Univerzitě Karlově.\n\nV souvislosti s procesem s generálem Karlem Kutlvašrem probíhaly i další politické procesy, v rámci jednoho z nich byl obviněn i Petr Pujman, byl vyloučen ze studia a byl odsouzen na 15 let vězení. Rodiče se snažili synovi pomoci a sepsali rozsáhlý dopis na jeho obhajobu, ve kterém se snažili uvést polehčující okolnosti. Petr Pujman dostal v roce 1949 milost a po deseti měsících byl propuštěn.\n\nPo propuštění z vězení pracoval jako pomocný dělník a vyučil se strojním zámečníkem. Studovat mohl znovu od roku 1954. Na Filozofické fakultě Univerzity Karlovy vystudoval v roce 1959 anglistiku a romanistiku, doktorát (PhDr.) získal roku 1968. Od roku 1960 byl zaměstnán ve Svazu československých spisovatelů (SČSS), v jeho zahraničním oddělení. Od roku 1965 byl též zaměstnán jako externista na Univerzitě 17. listopadu, kde přednášel angloamerickou literaturu. SČSS byl v roce 1969 nahrazen Svazem českých spisovatelů, který o rok později zaniknul. Poté se Petr Pujman živil jako překladatel a kabinový tlumočník.\n\nVlastní tvorba Petra Pujmana se nesetkala s pochopením normalizační kritiky. Rudé právo odsoudilo jeho dílo \"Prevít a zvířátka\" slovy „...knížka je nevýrazná a bez umělecké síly, ale je příznačná pro to, co se dnes v mladé próze nejvíce nosí.“\n\n\n\nNěkteré Pujmanovy překlady po roce 1968 byly vydány pod jmény jiných překladatelů - Miroslav Drápal (1916-1991) nebo Mariana Stříbrná (*1928).\n\nPřeklady z angličtiny:\n\nPřeklady z francouzštiny:\n\n\n"}
{"id": "1328594", "url": "https://cs.wikipedia.org/wiki?curid=1328594", "title": "Haftara", "text": "Haftara\n\nHaftara (hebrejsky , doslova „závěr“ nebo „propuštění“) je výraz, který označuje úsek z prorocké knihy, jenž je v synagógách obřadně čten při šabatové sváteční nebo postní bohoslužbě po čtení předepsaného úseku z Pěti knih Mojžíšových.\n\nPraxe čtení haftar byla zřejmě zavedena po makabejském povstání. V období náboženského pronásledování za Antiocha IV. Epifana bylo totiž židům mimo jiné zakázáno předčítaní z Pěti knih Mojžíšových. Tento zákaz byl zbožnými židy obcházen tak, že se předčítaly texty z prorockých knih, které svým obsahem připomínaly úseky, jež měly být z Pěti knih Mojžíšových předčítány.\n\nTexty určené pro čtení haftary jsou vybrány podle určitého klíče a pocházejí z různých prorockých knih bible. Předčítaný úsek má obsahovat alespoň 9 veršů, zpravidla však bývá značně delší. Přesné vymezení předčítaných úseků se mírně liší podle jednotlivých liturgických tradic, případně i místních zvyklostí. Výjimečně je haftara „poskládána“ z několika úryvků z různých prorockých knih.\n\nObsah haftary obvykle tematicky souvisí s obsahem čteného úseku z Pěti knih Mojžíšových, nicméně nemusí tomu tak být tehdy, když se uvedená haftara čte s ohledem na určité období. Zvláštní cyklus deseti haftar předepsaný pro období od 17. tamuzu po Jom kipur zdůrazňuje charakter této části liturgického židovského roku a přináší téma výstrahy, útěchy, pokání a odpuštění. Obdobně jsou čtyři tematické haftary určeny pro čtyři šabaty v období kolem svátku purim. Zvláštní haftary jsou předepsány pro šabat připadající na Roš chodeš nebo na den jemu předcházející, dále pro svátky a půsty a také pro poslední šabat před svátkem pesach.\n\nČtení haftary bezprostředně navazuje na obřadní čtení ze svitku Tóry. Osoba pověřená čtením haftary („maftir“) je současně vyvolána jako poslední z řady volaných ke čtení Tóry. Předčítá buď znovu posledních několik veršů z předepsaného týdenního oddílu, nebo čte zvláštní úsek určený pro příslušný svátek či půst.\n\nČtení haftary má tradiční kantilační melodie, odlišné od melodií pro čtení Tóry. Ačkoli prorocké knihy používají stejné kantilační značky jako Tóra, a dokonce s obdobným sémantickým významem, jejich hudební provedení se liší. U některých textů bývá zvykem určité verše předčítat responsoriální formou.\n\nNa rozdíl od čtení Tóry lze haftaru předčítat z tištěné knihy opatřené příslušnými vokalizačními a kantilačními značkami; čtení\nje pak výrazně snadnější. Řada autorit však doporučuje, jsou-li k tomu v příslušné komunitě podmínky, číst i haftaru ze svitku psaného podle stejných pravidel jako svitky Tóry a připisuje takovému čtení mnohem větší hodnotu.\n\nČtení z haftary je doprovázeno jedním požehnáním před a 3–4 požehnáními po. Být vyvolán ke čtení haftary je považováno za poctu. Často je zvykem, že maftir vede i zbývající část bohoslužby, zejména pak modlitbu musaf.\n"}
{"id": "1328595", "url": "https://cs.wikipedia.org/wiki?curid=1328595", "title": "Kevin Sussman", "text": "Kevin Sussman\n\nKevin Sussman (* 4. prosince 1970 New York) je americký herec. Známý je především svou rolí Stuarta Blooma v sitcomu CBS \"Teorie velkého třesku\". Počínaje šestou sezónou \"Teorie velkého třesku\" byl povýšen do jedné z hlavních rolí seriálu.\n\nSussman je jedním ze čtyř bratrů, narodil se židovským rodičům. Rok studoval na College of Staten Island a poté vystudoval Americkou akademii dramatických umění na Manhattanu. Později čtyři roky studoval u učitele herectví Uta Hagena.\n\nV roce 1999 prodělal filmový debut v \"Liberty Heights\" jako Alan Josef Zuckerman.\n\nOd roku 2009 hraje postavu Stuarta Blooma v \"Teorii velkého třesku\".\n\n"}
{"id": "1328597", "url": "https://cs.wikipedia.org/wiki?curid=1328597", "title": "Mistrovství Československa silničních motocyklů 1970", "text": "Mistrovství Československa silničních motocyklů 1970\n\nMistrovství Československa silničních motocyklů 1970 se konalo ve 4 objemových třídách, které měly vypsány závody na 6 různých okruzích, přičemž nižší třídy nejely na všech okruzích.\n\n\n\n\n\n\n\n\n"}
{"id": "1328602", "url": "https://cs.wikipedia.org/wiki?curid=1328602", "title": "Kia Stonic", "text": "Kia Stonic\n\nKia Stonic je osobní automobil vyráběný jihokorejskou automobilkou Kia Motors. Patří do třídy malých SUV. Byl uveden na český trh v říjnu roku 2017. Technicky vychází z modelu Kia Rio.\n\nJedná se o crossover s hmotností 1069 kg v základní verzi a zavazadlovým prostorem o objemu 352 litrů. Přesné rozměry korejská automobilka zatím nezveřejnila, pouze odhadovaná délka je 415 cm a měřené rozměry vnitřní kabiny slibují pohodlné cestování pro celou posádku. V prodeji bude jak benzínový tak naftový motor. U benzínových motorů leží nejníže verze 1.25 MPI (62 kW/84 k), s nímž je spárovaná pětistupňová manuální převodovka. Šestistupňová manuální převodovka je použita u modelu 1.4 MPI (74 kW/100 k) a také u modelu 1.0 T-GDI (88 kW/120 k). Dieslový motor, který bude na trh uveden v roce 2018 bude k dispozici ve variantě 1.6.CRDi.\n\nKia Stonic nabízí řadu bezpečnostních a asistenčních technologií. Mezi ně patří např. zadní kamera s vodicími liniemi pro parkování, sledování pozornosti řidiče, nezávislý systém nouzového brzdění s rozpoznáváním chodců a prediktivní varování před čelní srážkou. Dále je vůz standardně vybaven systémy Apple CarPlay a Android Auto, což znamená bezproblémovou spolupráci chytrých telefonů s dotykovým systémem palubního infotainmentu. Pohodlí a praktičnost zvyšuje vyhřívání předních sedadel, automatický tempomat a bezklíčový vstup.\n\n"}
{"id": "1328604", "url": "https://cs.wikipedia.org/wiki?curid=1328604", "title": "Smolnica", "text": "Smolnica\n\nNázev Smolnica označuje obce\n\n\n"}
{"id": "1328608", "url": "https://cs.wikipedia.org/wiki?curid=1328608", "title": "Shoda", "text": "Shoda\n\nShoda může znamenat:\n\n\n"}
{"id": "1328609", "url": "https://cs.wikipedia.org/wiki?curid=1328609", "title": "U&amp;SLUNO", "text": "U&amp;SLUNO\n\nU&SLUNO je česká společnost založena v roce 1991 se sídlem v Ostravě. Je to projektově řízená společnost, která poskytuje informačně technologické a poradenské služby pro oblast obchodu, logistiky a distribuce. Zabývá se zejména optimalizací řídících postupů, obchodních procesů a logistických operací. Primárním zaměřením společnosti je efektivní využívání IT technologií v oblasti maloobchodu (retail). \n\n\n\n\nU&SLUNO spolupracuje s mnoha firmami a organizacemi, a to zejména v oblastech technologií, hardwarového vybavení a softwarových aplikací. Mezi nejvýznamnější se řadí:\n\nSpolečnost U&SLUNO je dlouhodobým partnerem nadačního fondu \"Křídlení\" . Tento transparentní fond každoročně rozděluje prostředky pro mnoho různorodých neziskových organizací. Dalším dobročinným projektem, je \"Spolek ADAM - autistické dítě a my\". Cílem tohoto spolku je nejen podporovat děti s PAS, ale hlavně rodinu jako celek. Snaží se pro ně vytvořit takové podmínky, aby se jim složitá životní situace zvládala lépe. \n\n\n"}
{"id": "1328612", "url": "https://cs.wikipedia.org/wiki?curid=1328612", "title": "Letiště Palma de Mallorca", "text": "Letiště Palma de Mallorca\n\nLetiště Palma de Mallorca (katalánsky: \"Aeroport de Palma de Mallorca\", španělsky: \"Aeropuerto de Palma de Mallorca\"; IATA: PMI, ICAO: LEPA) je mezinárodní letiště nacházející se 8 km od města Palma de Mallorca na španělském ostrově Mallorca. Bylo otevřeno v roce 1934. Má dvě ranveje s délkou 3000 a 3700 m. Po letišti v Madridu a El Prat v Barceloně se jednalo v roce 2016 o třetí největší letiště v zemi podle odbavených cestujících. V roce 2016 odbavilo 26 milionů cestujících. Jedná se o hlavní leteckou základnu společnosti Air Europa, základnu zde mají také společnosti EasyJet, Ryanair a Vueling (2017).\n\n"}
{"id": "1328613", "url": "https://cs.wikipedia.org/wiki?curid=1328613", "title": "Smolnica (okres Złotów)", "text": "Smolnica (okres Złotów)\n\nSmolnica (kašubsky: \"Smòlnicô\") je vesnice v Polsku, Velkopolské vojvodství, okres Złotów, gmina Lipka.\n\nV letech 1975–1998 patřila pod administrativu Pilského vojvodství.\n\nDo roku 2011 byla částí vsi Debrzno-Wieś.\n\nV roce 2011 žilo ve vesnici 120 osob.\n"}
{"id": "1328619", "url": "https://cs.wikipedia.org/wiki?curid=1328619", "title": "Rychlobruslení na Zimních olympijských hrách 2018", "text": "Rychlobruslení na Zimních olympijských hrách 2018\n\nZávody v rychlobruslení na Zimních olympijských her 2018 v Pchjongčchangu se uskutečnily od 10. do 24. února 2018 v hale Gangneung Oval v Kangnungu.\n\nV Pchjongčchangu bylo na programu celkem 14 závodů, sedm pro muže a sedm pro ženy. Oproti předchozím hrám byly přidány závody s hromadným startem, které si tak odbyly svoji olympijskou premiéru. Novinkou byl také upravený závod na 500 m, který sestával pouze z jediné jízdy. Naposledy se na nejkratší trati tímto systémem závodilo na ZOH 1994. Muži tedy v Pchjongčchangu startovali na tratích 500 m, 1000 m, 1500 m, 5000 m a 10 000 m, v závodu s hromadným startem a ve stíhacím závodě družstev, ženy na tratích 500 m, 1000 m, 1500 m, 3000 m a 5000 m, v závodu s hromadným startem a ve stíhacím závodě družstev.\n\n<nowiki>*</nowiki> Závodníci, kteří se nezúčastnili finálových jízd.\n\n<nowiki>*</nowiki> Závodnice, které se nezúčastnily finálových jízd.\n\nProgram podle oficiálních stránek:\nKvalifikační časy na závody ZOH 2018:\nV rychlobruslařských soutěžích startovalo 184 závodníků z 29 zemí:\n\nČeskou výpravu vedl trenér Petr Novák a tvořily ji tři ženy:\n\n"}
{"id": "1328624", "url": "https://cs.wikipedia.org/wiki?curid=1328624", "title": "Mistrovství světa ve veslování 2017", "text": "Mistrovství světa ve veslování 2017\n\nMistrovství světa ve veslování 2017 byl v pořadí 47. šampionát konaný mezi 24. září do 1. října 2017 v Sarasotě na Floridě .\n\n"}
{"id": "1328628", "url": "https://cs.wikipedia.org/wiki?curid=1328628", "title": "Brůna", "text": "Brůna\n\nPříjmení Brůna nese více různých osobností:\n\n"}
{"id": "1328629", "url": "https://cs.wikipedia.org/wiki?curid=1328629", "title": "Aldolová kondenzace", "text": "Aldolová kondenzace\n\nAldolová kondenzace je kondenzační reakce v organické chemii, při níž enol nebo enolátový ion reaguje s karbonylovou sloučeninou za vzniku β-hydroxyaldehydu nebo β-hydroxyketonu (což je aldolová reakce) a následně dojde k dehydrataci, čímž vzniká konjugovaný enon.\n\nAldolové kondenzace jsou v organické chemii důležité, neboť představují dobrý způsob, jak vytvořit C-C vazby, je například součástí Robinsonovy anelace, vzniklý Wielandův–Miescherův keton je důležitou výchozí látkou v mnoha organických syntézách. Aldolová kondenzace byla také zmíněna jako vhodná vazbotvorná reakce, která ukazuje důležité reakční mechanismy. Dochází při ní k nukleofilní adici ketoenolátu na aldehyd za vzniku β-hydroxy ketonu neboli aldolu (aldehyd + alkohol), strukturní jednotky přítomné v mnoha léčivech a přírodních látkách.\n\nNázev aldolová kondenzace se také často, obzvláště v biochemii, používá pro první (adiční) část procesu – samotnou aldolovou reakci – katalyzovanou aldolázami, i když ve skutečnosti nejde o kondenzační reakci, protože nedochází k odštěpení malé molekuly.\n\nReakce mezi aldehydem či ketonem a aromatickou karbonylovou sloučeninou bez alfa-vodíku se nazývá Claisenova–Schmidtova kondenzace, objevili ji Rainer Ludwig Claisen a J. G. Schmidt., příkladem je syntéza dibenzylidenacetonu.\n\nPrvní částí aldolové kondenzace je aldolová reakce, druhou je eliminační reakce – dochází k odštěpení molekuly vody nebo alkoholu (tato část může být spojena s dekarboxylací, kde je přítomna aktivovaná karboxylová skupina), která může proběhnout dvěma mechanismy: za použití silné zásady jako je například terc-butoxid draselný, hydroxid draselný či hydrid sodný enolátovým mechanismem a nebo kysele katalyzovaným enolovým mechanismem.\n\nSpolečnostmi Shell a Exxon byl vyvinut aldox proces, kterým se převádí propen na 2-ethylhexanol přes hydroformylaci butyraldehydu, aldolovou kondenzaci 2-ethylhexenalu a následnou hydrogenaci:\n\nV jedné studii byl krotonaldehyd přeměněn na 2-ethylhexanal:\n"}
{"id": "1328630", "url": "https://cs.wikipedia.org/wiki?curid=1328630", "title": "SV Seligenporten", "text": "SV Seligenporten\n\nSV Seligenporten (celým názvem: SVS – Spielverein Seligenporten e. V.) je německý sportovní klub, který sídlí v bavorském městysi Pyrbaum. Založen byl v roce 1949. Od sezóny 2018/19 působí v Bayernlize Nord, páté německé nejvyšší fotbalové soutěži. Své domácí zápasy odehrává na stadionu MAR Arena s kapacitou 4 000 diváků. Klubové barvy jsou červená a bílá.\n\nMimo mužský fotbalový oddíl má sportovní klub i jiné oddíly, mj. oddíl fitnessu, gymnastiky, tanečního sportu a házené.\n\n\n\nZdroj: \n\n\n\nZdroj: \n\n"}
{"id": "1328631", "url": "https://cs.wikipedia.org/wiki?curid=1328631", "title": "(2.2.2)-kryptand", "text": "(2.2.2)-kryptand\n\n2.2.2-kryptand (zkráceně crypt-222) je chelatační činidlo patřící mezi kryptandy.\n"}
{"id": "1328633", "url": "https://cs.wikipedia.org/wiki?curid=1328633", "title": "Musílek", "text": "Musílek\n\nPříjmení Musílek nese více různých osobností:\n\n"}
{"id": "1328634", "url": "https://cs.wikipedia.org/wiki?curid=1328634", "title": "FC Unterföhring", "text": "FC Unterföhring\n\nFC Unterföhring (celým názvem: Fußball-Club Unterföhring 1927 e. V.) je německý sportovní klub, který sídlí v bavorské obci Unterföhring. Založen byl v roce 1927. Od sezóny 2018/19 působí v Bayernlize Süd, páté německé nejvyšší fotbalové soutěži. Své domácí zápasy odehrává na Sportanlage an der Isar s kapacitou 1 700 diváků. Klubové barvy jsou černá a červená.\n\nMimo mužský fotbalový oddíl má sportovní klub i jiné oddíly, mj. oddíl šipek.\n\n\nZdroj: \n\n\n\nZdroj: \n\n"}
{"id": "1328635", "url": "https://cs.wikipedia.org/wiki?curid=1328635", "title": "Ptačí mléko", "text": "Ptačí mléko\n\nPtačí mléko je cukrovinka připomínající svou konzistencí marshmallow a opatřená čokoládovou polevou. Začala ji vyrábět v roce 1936 ve Varšavě firma E. Wedel. Název pochází od označení pro mimořádnou vzácnost „ptačí mléko“, které se objevuje již v Aristofanových komediích (ὀρνίθων γάλα, ornithon gala). Podle receptu se smíchá šlehačka, sníh z bílků s cukrem a želatina nebo agar-agar, může se přidat příchuť, například vanilka nebo citrónová šťáva. Vše se nechá v chladu ztuhnout, vznikne pěnová hmota, která se nakrájí na kostky a ty se obalují v čokoládě. \n\nV Sovětském svazu se ptačí mléko začalo na zakázku ministerstva potravinářského průmyslu vyrábět v roce 1967 ve Vladivostoku, později produkci převzala moskevská továrna Rot Front. Bonbony se rozšířily po celé zemi, jejich popularita vedla k tomu, že od roku 1978 připravoval šéfkuchař Vladimir Guralnik v restauraci Praga na Arbatu stejnojmenný dort, který si nechal patentovat. \n\nFirma Wedel má v zemích Evropské unie zaregistrováno Ptačí mléko jako ochrannou známku.\n\n"}
{"id": "1328637", "url": "https://cs.wikipedia.org/wiki?curid=1328637", "title": "Seznam míšeňských markrabat", "text": "Seznam míšeňských markrabat\n\nToto je seznam míšeňských markrabat, panovníků Míšeňského markrabství, někdejšího územního státu při jihovýchodní hranici Německé říše. \n\nMíšeňská marka (kolébka Saska) byla založena roku 965 císařem Otou I. Roku 929 nechal král Jindřich I. na míšeňském Burgbergu zřídit opevnění. Centrem celého markrabství, ze kterého se později vyvinulo Saské království, se stal říšský hrad Míšeň. \n\nWettinové od 13. století im Zuge des Landesausbaus díky dobře organizované správě upevňovali svou moc. Míšeňský úřad, poprvé písemně zmíněný v roce 1334, se rozprostíral od Mohornu na jihu po Riesu na severu a od Labe na východě po linii Mügeln-Döbeln na západě.\n\nOd roku 1425 byla markrabata míšeňská zároveň saskými kurfiřty.\n\nOd roku 1921 měl každý vrcholný představitel dynastie Wettinů titul \"markrabě míšeňský\".\n\n"}
{"id": "1328638", "url": "https://cs.wikipedia.org/wiki?curid=1328638", "title": "Goneril : příběh jednoho setkání", "text": "Goneril : příběh jednoho setkání\n\nGoneril : příběh jednoho setkání (\"\") je román, který napsal rakouský římskokatolický kněz, básník, spisovatel a bojovník proti nacismu Roman Karl Scholz v nacistickém vězení v roce 1942. Jedná se o jediný rakouský román (a spolu s \"Die Passionen der halykonischen Seele\" (\"Vášně halykonské duše\") od Wernera Krausse jeden ze dvou německy psaných románů), napsaný ve vězení během nacistické okupace. Text se podařilo vynést ven díky obětavosti spoluvězňů.\n\nRomán obsahuje autobiografické prvky, neboť Scholz strávil léto 1938 a srpen 1939 ve Velké Británii, kde se pokoušel díky dříve získaným kontaktům získat podporu pro činnost svého protinacistického hnutí.\n\nRomán vypráví příběh rakouského katolického kněze Christiana Bolfie, který v létě 1939 jede navštívit svého přítele, Sira Henryho, na anglické venkovské sídlo v Yorkshire. Zde se seznamuje s dalším hostem: majorem Bewinem a jeho dvěma dcerami Philis a její nevlastní sestrou Goneril Gwynn. Major požádá Christiana, aby Goneril, která je vyznáním protestantka a studuje literaturu, dával hodiny německé konverzace. Během vyučování i během společných výletů se oba mladí lidé sblíží. Nejedná se ale o žádný skandální vztah, ale o \"niterný cit dvou lidí, kterým svatý zákon zakazuje patřit si navzájem\". Vztah je bez \"olověné tíhy sexu\".\n\nJednoho večera zachytí společnost rozhlasovou výzvu, že všichni říšskoněmečtí občané se mají neprodleně vrátit z Británie do vlasti. Sir Henry Christianovi nabízí pohostinství, pokud by chtěl zůstat v Británii. Christian se musí rozhodnout: buď zůstane ve svobodné, demokratické zemi a u milované ženy, nebo dodrží sliby dané Bohu, řádu a své vlasti. Po rozjímání v zámecké kapli se rozhodne pro druhou variantu, opouští své britské přátele a vrací se domů do nacisty okupovaného Rakouska.\nRomán vyšel posmrtně v roce 1947. Obsahuje také autorovo \"Průvodní slovo pro Williama Hardena\" z roku 1942 a předmluvu Grete Gergasevics z roku 1947. Na vydání knihy zareagovali dva recenzenti: Friedrich Heer v článku \"Rakouské krédo\" (Österreichisches Credo) vidí v postavě Goneril symbolickou postavu, personifikaci svobody a krásy. Michael Pflieger ve své knize \"Priesterliche Existenz\" z roku 1953 naopak varuje před \"zahrávání si s láskou\" a jako typický příklad uvádí Schulzův román. \"Podivuhodný je tento případ proto, že zde kněz tváří v tvář smrti využívá posledních měsíců svého života v žaláři k tomu, aby sepsal historii jedné lásky, očividně své lásky.\" \n\nRomán přeložila do češtiny Lucy Topoľská a vyšel v roce 2014 paralelně v českém a německém vydání \"Výboru z díla\". \n\nByl zpracován v Českém rozhlasu v roce 2017 jako pětidílná četba na pokračování, četl Petr Kubes, režii měl Michal Bureš.\n\nNázev \"Goneril\" nese i jedna z básní, kterou Scholz napsal ve vězení. \n\n"}
{"id": "1328640", "url": "https://cs.wikipedia.org/wiki?curid=1328640", "title": "Hudák", "text": "Hudák\n\nPříjmení Hudák nese více různých osobností:\n\n"}
{"id": "1328641", "url": "https://cs.wikipedia.org/wiki?curid=1328641", "title": "Cornelius Warmerdam", "text": "Cornelius Warmerdam\n\nCornelius Warmerdam (22. června 1915 Long Beach – 13. listopadu 2001 Fresno) byl americký skokan o tyči, známý pod přezdívkou „Dutch“ (Holanďan). Byl aktivní v době druhé světové války, proto nikdy nestartoval na olympijských hrách. Získal šest titulů mistra USA: 1938, 1940, 1941, 1942, 1943 a 1944. Třikrát překonal světový rekord: v roce 1940 skočil 460 cm, v roce 1941 472 cm a v roce 1942 477 cm, což byl poslední světový rekord dosažený bambusovou tyčí a vydržel až do roku 1957, kdy ho překonal Robert Gutowski. V roce 1942 získal James E. Sullivan Award pro amerického amatérského sportovce roku. Po ukončení kariéry působil jako trenér na California State University ve Fresnu a účastnil se veteránských atletických soutěží. V roce 2014 byl posmrtně uveden do Síně slávy IAAF.\n\n"}
{"id": "1328642", "url": "https://cs.wikipedia.org/wiki?curid=1328642", "title": "Vacík", "text": "Vacík\n\nPříjmení Vacík nese více různých osobností:\n\n"}
{"id": "1328651", "url": "https://cs.wikipedia.org/wiki?curid=1328651", "title": "Stoubcy", "text": "Stoubcy\n\nStoubcy ( – \"Stoŭbcy\", – \"Stolbcy\") jsou město v Minské oblasti v Bělorusku. K roku 2017 měly přes šestnáct tisíc obyvatel.\n\nStoubcy leží na Němenu přibližně pětašedesát kilometrů jihozápadně od Minsku, hlavního města státu. Vede přes ně železniční trať z Minsku přes Baranavičy do Brestu a dálnice M1 ve stejném směru obchází město ze severozápadu.\n"}
{"id": "1328657", "url": "https://cs.wikipedia.org/wiki?curid=1328657", "title": "Plíhal", "text": "Plíhal\n\nPříjmení Plíhal nese více různých osobností:\n\n"}
{"id": "1328659", "url": "https://cs.wikipedia.org/wiki?curid=1328659", "title": "Altona 93", "text": "Altona 93\n\nAltona 93 (celým názvem: Altonaer Fußball-Club von 1893 e. V.) je německý sportovní klub, který sídlí v hamburském městském obvodu Altona. Založen byl 29. června 1893 pod názvem Altonaer FuCC 93. Svůj současný název nese od roku 1979. Od sezóny 2018/19 působí v Oberlize Hamburg, páté německé nejvyšší fotbalové soutěži. Své domácí zápasy odehrává na Adolf-Jäger-Kampfbahnu s kapacitou 8 000 diváků. Klubové barvy jsou černá, červená a bílá.\n\nMimo mužský fotbalový oddíl má sportovní klub i jiné oddíly, mj. oddíl házené, karate, stolního tenisu, volejbalu a chůze.\n\nZdroj: \n\n\n\n\nZdroj: \n\n\n\nZdroj: \n\n\n"}
{"id": "1328660", "url": "https://cs.wikipedia.org/wiki?curid=1328660", "title": "Laštůvka", "text": "Laštůvka\n\nPříjmení Laštůvka nese více různých osobností:\n\n"}
{"id": "1328662", "url": "https://cs.wikipedia.org/wiki?curid=1328662", "title": "Pinc", "text": "Pinc\n\nPříjmení Pinc nese více různých osobností:\n\n"}
{"id": "1328665", "url": "https://cs.wikipedia.org/wiki?curid=1328665", "title": "Nápravník", "text": "Nápravník\n\nPříjmení Nápravník nese více různých osobností:\n\n"}
{"id": "1328666", "url": "https://cs.wikipedia.org/wiki?curid=1328666", "title": "Julius Carl Raschdorff", "text": "Julius Carl Raschdorff\n\nJulius Carl Raschdorff (2. července 1823 Pszczyna – 13. srpna 1914 Waldsieversdorf) byl německý architekt a vysokoškolský učitel. Patřil k nejvýraznějším architektům historismu a novorenesance druhé poloviny 19. století. Jeho nejznámější prací je berlínská katedrála.\n\nRaschdorff navštěvoval obecnou školu v rodném městě a poté gymnázium v Gliwicích, kde roku 1842 odmaturoval. Po studiu zeměměřictví a získání potřebných zkušeností studoval v letech 1845–1853 na berlínské Bauakademii. Od 1. listopadu 1854 pracoval na pozici druhého městského stavitele v Kolíně nad Rýnem a roku 1864 se stal prvním městským stavitelem. Výrazně se podílel na rozvoji města a mimo jiné renovoval kulturní dům Gürzenich (1854–1859) a radnici. V roce 1856 přednášel na světové výstavě v Paříži o nových stavebních technikách. V roce 1859 se oženil s Jenny Petitpierre (asi 1830–1902), se kterou ještě před svatbou přivedl na svět syny Ottu (1854–1915) a Franze (1858–1888). Úřad opustil roku 1872 a působil ve městě nadále jako architekt na volné noze. Město Kolín nad Rýnem opustil v roce 1878, kdy byl jmenován profesorem stavitelství na Technische Hochschule Charlottenburg. Zde působil až do roku 1914, kdy odešel na odpočinek a krátce poté zemřel. Pohřben je v čestném hrobě na berlínském hřbitově Dorotheenstädtischen Friedhof II. Jeho syn Otto Raschdorff se stal také architektem a otcovým blízkým spolupracovníkem. V Düsseldorfu po něm byla v 60. letech 20. století pojmenována nová ulice v městské části Garath.\n\nJulius Raschdorf za svůj život navrhl v Německu a blízkém okolí na 220 staveb, z nichž se realizace dočkalo přibližně 100 na 40 různých místech. Známo je 6 kostelů, 1 synagoga, 17 školních budov, 4 univerzitní budovy, 2 muzea, 2 knihovny, 4 nemocnice, 1 divadlo, 2 radnice, 7 nádraží, 7 zámků a hradů, 23 vil a 10 obytných a kancelářských budov. Navrhované budovy se řadí nejčastěji do historismu a novorenesance.\n\n\n\n\n"}
{"id": "1328667", "url": "https://cs.wikipedia.org/wiki?curid=1328667", "title": "Randy Harrison", "text": "Randy Harrison\n\nRandolph Clarke „Randy“ Harrison (* 2. listopadu 1977, Nashua, New Hampshire, USA) je americký herec, známý jako Justin Taylor z amerického seriálu \"Queer as Folk\".\n\nNarodil se v Nashua, New Hampshire, ale když mu bylo 11 let, tak se s rodinou odstěhovali do Alparetta v Georgii. V roce 1996 maturoval na Pace Academy v Atlantě. Jeho otec je výkonným ředitelem velké papírenské společnosti, zatímco svoji matku označil za \"zkrachovalého umělce\". Jeho jediný sourozenec, starší bratr, je bankovní manažer.\n\nNavštěvoval Vysokou školu hudby v Cincinnati (CCM), kde získal titul bakaláře výtvarných umění. Během svého působení v CCM, hrál ve vysokoškolských produkcích, jako například \"Hello Again\", \"Shopping and Fucking,\" a \"Children of Eden\".\n\nHrál také v jiných divadlech po celých Spojených státech, hrál v produkcích jako \"Violet\", \"West Side Story\", \"Sen noci svatojánské\", \"The Real Inspector Hound\" nebo \"A Cheever Evening\".\n\nHarrison udělal svůj televizní debut jako Justin Taylor v americkém seriálu Queer as Folk (US), založeném na stejnojmenném britském seriálu Queer as Folk (UK). Seriál skončil v roce 2005 a do té doby se natočilo 5 sérií. V roce 2002 hrál postavu Seana ve filmu Bang Bang You're Dead, založeném na stejnojmenné hře. Harrison hraje Brutuse v postmoderní celovečerní filmové adaptaci Julius Caesar, režírované a napsané Patrickem J. Donnellyem, která byla v roce 2012 ještě v postprodukci. V roce 2002 na New York International Fringe Festival ve hře Deviant. V létě roku 2004 si udělal svůj Broadway debut jako Boq v muzikálu \"Wicked\". Mezi jeho úspěchy mimo Broadway patří \"A Letter for Ethel Kennedy\" (MCC Theatre, 2002), \"Oak Tree\" (Perry Street Theatre, 2006), \"Edward II\" (Red Bull Theatre, 2007–2008), \"Antony and Cleopatra\" (Theatre for a New Audience, 2008), \"A Singing Forest\" (Public Theatre, 2009) a \"Harbor\" (Primary Stages, 2013). Harrison také uskutečnil několik inscenovaných čtení pro Red Bull Theatre, kde v únoru 2011 hrál v jejich \"In the Raw\" workshop produkci \"A Tyger's Heart\".\n\nHarrison má významnou kariéru také v regionálním divadle, nejvýznamnějším hráčem je od roku 2005 na Berkshire Theater Festival. Mezi jeho role v BTF patří Alan Strang v \"Equus\" (2005), titulní role ve hře \"Amadeus\" (2006), Bill Bibbit v \"One Flew over the Cuckoo's Nest\" (2007), Frank Gardner v \"Mrs. Warren's Profession\" (2007), Lucky v \"Waiting for Godot\" (2008), Osvald Alving v \"Ghosts\" (2009), Nagg v \"Endgame\" (2010) a hlavní postavu \"The Who Tommy\" (2011). Mezi jeho další úspěchy v regionálním divadle patří Lysander, Thisbe a Cobweb v produkci Alabama Shakespeare Festival ve hře \"A Midsummer Night's Dream\", představené na jaře roku 2006 společností SITI; Tom v produkci Guthrie Theater v \"The Glass Menagerie\" (2007); Andy Warhol v produkci Yale Repertry Theather v \"Pop!\" (2009); Sebastian v produkci Shakespeare Theater Company v \"Twelfth Night\" (2010); Tim v produkci Studio Theatre v \"Habit of Art\" a Ken v produkci George Street Playhouse ve hře \"Red\" (2012).\n\nV roce 2006 Harrison spoluzaložil Arts Bureau (tAB), zastřešující organizaci zahrnující divadlo, film, hudbu a psaní. V červenci 2007 hrál v první hře tAB, dojemném příběhu založeném na díle Antona Pavloviče Čechova. Koncem roku 2007 a začátkem roku 2008 natočil a hrál v prvním krátkém filmu tAB \"Thinking\", který byl zařazen do programu několika filmových festivalů. V létě 2008 natočil svůj první celovečerní film \"Lorton Lake\".\n\nRandy Harrison je otevřený gay. Od roku 2002 do roku 2008 chodil se sloupkařem z Advertising Age Simonem Dumencem. Potkali se, když spolu dělali rozhovor pro titulní článek magazínu.\n\nOd prosince roku 2009 žije ve Williamsburgu v Brooklynu se svými dvěma kočkami Ellou a Aggie.\n"}
{"id": "1328669", "url": "https://cs.wikipedia.org/wiki?curid=1328669", "title": "Knobloch", "text": "Knobloch\n\nPříjmení Knobloch nese více různých osobností:\n\n"}
{"id": "1328670", "url": "https://cs.wikipedia.org/wiki?curid=1328670", "title": "Divadlo Mír", "text": "Divadlo Mír\n\nDivadlo Mír je nejmladší ostravské profesionální divadlo, zaměřující se především na činohru. Divadlo se nachází v městské části Vítkovice.\n\nBudova, ve které divadlo sídlí, byla postavena na začátku třicátých letech 20. století jako sokolský biograf pod názvem Bio Rekord. O výstavbu se zasloužil zejména pplk. MUDr. Ludvík Klega, legionář a starosta Sokola . Za tzv. první republiky nemohly získat koncesi k provozování biografu soukromé osoby, ale pouze obecně prospěšné spolky, třeba právě Sokol.\n\nNávrh a realizaci stavby měla na starosti projekční kancelář Kolář & Rubý – architekti František Kolář a Jan Rubý se v Ostravě podíleli také na budově Revírní bratrské pokladny na ulici Českobratrská, dnešního hotelu Mercure, a také spolupracovali na projektu ostravské Nové radnice. Byli také projektanti známého ostravského kina Vesmír.\n\nPodle vyprávění pamětníků byla budova během druhé světové války zasažena bombou, která však nevybuchla, pouze kinetickou silou zdemolovala střechu a hlediště.\n\nPo válce byla budova opravena a kino opět uvedeno do provozu. Po komunistickém převratu se kino přejmenovalo na \"Kino Mír\" a pod tímto názvem promítalo až do roku 1992, kdy došlo k poslední projekci a následně byl provoz kina ukončen.\n\nBudovu od roku 1997 užíval gymnastický klub jako tělocvičnu. Když následně i ten budovu v roce 2004 opustil, začala stavba chátrat. V roce 2006 tehdejší vlastník, statutární město Ostrava, budovu prodal soukromé osobě a následně došlo k několika dalším přeprodejům.\n\nKolem roku 2008 začala rekonstrukce, kterou prováděli vietnamští majitelé, jež budovu získali do vlastnictví a chtěli v ní provozovat prodejnu s typickým asijským zbožím. Touto rekonstrukcí byla budova bývalého kina Mír zachráněna, neboť stav budovy byl již v katastrofálním stavu. Prodejna pak ovšem fungovala pouze chvíli, budova opět změnila majitele a nakonec zůstala prázdná a nevyužívaná.\n\nV roce 2016 získával budovu do pronájmu ostravský divadelník Albert Čuba a začal v ní budovat novou ostravskou divadelní scénu pod názvem Divadlo Mír.\n\nPrvní oficiální premiérou v produkci Divadla Mír byla komedie \"Dva úplně nazí muži\" francouzského herce a dramatika Sébastiena Thiéryho. Premiéra proběhla 25. března 2017.\n\n\n"}
{"id": "1328671", "url": "https://cs.wikipedia.org/wiki?curid=1328671", "title": "Pavel Chrastina", "text": "Pavel Chrastina\n\nPavel Chrastina (25. dubna 1940 Praha) je český zpěvák a baskytarista.\nJako student elektrotechnické fakulty, založil v roce 1958 na zámku v Poděbradech skupinu Samuel's Band, spolu se spolužákem Petrem Kaplanem a Jiřím Doležalem (bicí). \nV roce 1962 spolu s Petrem Kaplanem a dalšími založil skupinu Olympic, kde působil mj. jako hlavní textař, než ji v roce 1969 opustil. \n"}
{"id": "1328673", "url": "https://cs.wikipedia.org/wiki?curid=1328673", "title": "Oldřich Kerhart", "text": "Oldřich Kerhart\n\nOldřich Kerhart (25. ledna 1895 Poděbrady – 18. listopadu 1947 Praha) byl český akademický malíř, od roku 1940 předseda spolku Umělecká beseda a poválečný profesor Pedagogické fakulty Univerzity Karlovy v Praze. Ve svém malířském díle ve věnoval především krajinomalbě, rád maloval krajinu Polabí a rodné Poděbrady. Během života měl osm samostatných výstav a poté několik dalších posmrtných. Napsal též řadu statí o umění a nacisty zakázanou divadelní hru o Josefu Mánesovi.\n\nNarodil se roku 1895 v Poděbradech. Jeho otec Vojtěch Kerhart st. (1863–1924) byl zakladatelem největšího průmyslového podniku ve městě (Kerhartova pila a cihelna), dlouholetým okresním starostou a starostou Sokola. Vojtěch Kerhart st. měl z prvního manželství syna Vladimíra Kerharta, který byl podnikatelem. Roku 1891 se podruhé oženil s Anežkou Knoblochovou z Poděbrad, se kterou měli pět dětí. Jeho sourozenci byli architekt Vojtěch Kerhart (1892–1978), Jaromír Kerhart (1897–1943), který po otci převzal řízení rodinného podniku, Olga Kerhartová (*1899) a Věra Kerhartová (*1900). Bratranec František Kerhart byl architektem a autorem poděbradské městské spořitelny na Riegrově náměstí.\n\nOldřich Kerhart maloval už během studií na nymburské reálce, kde roku 1913 odmaturoval. Z té doby pochází například jeho pastel „Poděbradský zámek“. Roku 1915 začal studovat na pražské Akademii výtvarných umění. Byl přijat do ateliéru Jana Preislera, kde také navázal přátelství s Vojtěchem Sedláčkem a Vlastimilem Radou. Roku 1917 Kerhart debutoval na společné výstavě pražských uměleckých spolků v Obecním domě. Zanedlouho se však musel začít ukrývat před odvodem na fronty první světové války. Útočiště v Náchodě mu poskytl tamní lékař MUDr. Skácelík. Kerhart malovat nepřestal, přestože se po Náchodsku musel pohybovat v přestrojení. Jeho obrazy z té doby většinou nebyly signovány.\n\nPo skončení války mohl Kerhart pokračovat ve studiu malby. Od roku 1919 byl členem Umělecké besedy, kde se nová generace umělců (Martin Salcman, V. Sedláček, nebo Vlastimil Rada) podílela na oživení její činnosti. Svými články navíc začal přispívat do spolkového sborníku \"Život\", založeného roku 1921. Své statě tam publikoval až do roku 1946. Roku 1921 společně se Zdeňkem Rykrem procestoval severní Německo a roku 1922 severní Itálii.\n\nV roce 1923 se Kerhart z rodinných důvodů vrátil zpět do Poděbrad. Ve městě zůstal pět let, během kterých podnikl dvě studijní cesty po Evropě. Roku 1924 odjel na Korsiku, roku 1925 do Paříže a roku 1927 pak na cestě po Itálii (včetně Sicílie) doprovodil Vratislava Hugo Brunnera. Na svých cestách maloval, jeho poděbradský pobyt však byl dobou umělecké krize a hledání. Roku 1928 se usadil v Praze, kde získal místo redaktora obrazové části časopisu \"Český svět\". Byl jím do roku 1932. Do rodných Poděbrad se však často a rád vracel.\n\nRoku 1933 Kerhart podnikl studijní cestu do Salcburku a Alp, přičemž v roce následujícím se v jeho díle objevil nový důležitý motiv – město Praha (té se obzvláště věnoval v době okupace). Roku 1935 pro změnu procestoval Jugoslávii.\n\nObtížné bylo pro celou Kerhartovu rodinu období druhé světové války. Oldřich Kerhart od roku 1940 vykonával funkci předsedy Umělecké besedy, kterou byl pověřen pro svou „rozvážnost, společenský takt a národní spolehlivost“. V letech 1941–1943 měl tři samostatné výstavy, přičemž ještě napsal divadelní hru o Josefu Mánesovi, která byla po premiéře 1. 4. 1941 osmkrát uvedena v Prozatímním divadle. (Josefa Mánesa hrál Eduard Kohout, v dalších rolích Marie Glázrová či Lída Baarová.) Hra byla Němci kvůli svému vlasteneckému étosu zakázána. V roce 1943 byl jeho bratr Jaromír Kerhart kvůli zapojení do odboje umučen v koncentračním táboře Auschwitz.\n\nOldřich Kerhart na sklonku války vážně onemocněl a již nikdy se neuzdravil. Roku 1945 byl ještě jmenován profesorem Pedagogické fakulty Univerzity Karlovy v Praze, do výuky se však nezapojil a v listopadu 1947 zemřel. Pohřben byl do rodinné urnové hrobky v Poděbradech, ozdobené sochou od Karla Lidického.\n\nSamostatné výstavy\n\n\n\n"}
{"id": "1328675", "url": "https://cs.wikipedia.org/wiki?curid=1328675", "title": "Podaný", "text": "Podaný\n\nPříjmení Podaný nese více různých osobností:\n\n"}
{"id": "1328676", "url": "https://cs.wikipedia.org/wiki?curid=1328676", "title": "Maurizio Mattioli", "text": "Maurizio Mattioli\n\nMaurizio Mattioli (* 3. června 1950 Řím) je italský herec, dramatik a komik.\n\nJeho filmová kariéra začala v roce 1973, kdy se objevil v pořadu televize RAI \"Dove sta Zazà\". Pokračoval drobnými rolemi, účinkoval v 90 filmech.\n"}
{"id": "1328679", "url": "https://cs.wikipedia.org/wiki?curid=1328679", "title": "Andrlík", "text": "Andrlík\n\nPříjmení Andrlík nese více různých osobností:\n\n"}
{"id": "1328682", "url": "https://cs.wikipedia.org/wiki?curid=1328682", "title": "Interkontinentální pohár 1962", "text": "Interkontinentální pohár 1962\n\nTřetí ročník Interkontinentálního poháru byl odehrán ve dnech 19. září a 17. října 1962. Ve vzájemném dvouzápase se střetli vítěz Poháru mistrů evropských zemí 1961/62, Benfica Lisabon, a vítěz Poháru osvoboditelů 1962, Santos FC. Vítězem se stal brazilský klub, který zvítězil v obou střetnutích celkovým skóre 8:4.\n"}
{"id": "1328683", "url": "https://cs.wikipedia.org/wiki?curid=1328683", "title": "Materna", "text": "Materna\n\nPříjmení Materna nese více různých osobností:\n\n"}
{"id": "1328687", "url": "https://cs.wikipedia.org/wiki?curid=1328687", "title": "Valouch", "text": "Valouch\n\nPříjmení Valouch nebo Walouch nese více různých osobností:\n\n"}
{"id": "1328696", "url": "https://cs.wikipedia.org/wiki?curid=1328696", "title": "Interkontinentální pohár 1998", "text": "Interkontinentální pohár 1998\n\nTřicátýsedmý ročník Interkontinentálního poháru byl odehrán 2. prosince 1998 na Olympijském stadionu v Tokiu, kde se pravidelně hrál pravidelně již od roku 1980. Ve vzájemném zápase se střetli vítěz Ligy mistrů UEFA v ročníku 1997/98 – Real Madrid a vítěz Poháru osvoboditelů v ročníku 1998 – CR Vasco da Gama.\n"}
{"id": "1328699", "url": "https://cs.wikipedia.org/wiki?curid=1328699", "title": "Michelle Hulliger", "text": "Michelle Hulliger\n\nMichelle Hulliger (* 22. listopadu 1999 Bern) je švýcarská reprezentantka ve sportovním lezení, mistryně Švýcarska a juniorská mistryně Evropy v lezení na obtížnost.\n\nOd roku 2010 absolvovala mnoho domácích juniorských závodů, od roku 2013 potom seriál Evropského poháru juniorů i další mezinárodní závody.\n\n"}
{"id": "1328700", "url": "https://cs.wikipedia.org/wiki?curid=1328700", "title": "Letiště Hosín", "text": "Letiště Hosín\n\nLetiště Hosín (ICAO: LKHS) je veřejné vnitrostátní letiště nacházející se 1 kilometr od centra obce Hosín a 7 km od Českých Budějovic v Jihočeském kraji. V současnosti slouží především pro rekreaci – bezmotorové, motorové létání a parašutismus. Provozovatelem je Aeroklub České Budějovice. Nachází se zde 2 runwaye (jedna asfaltová), hangár, ubytování, restaurace a řídící věž. \n\nLetiště bylo založeno v 50. letech 20. století jako civilní aeroklubová náhrada za letiště České Budějovice–Planá, které zabrala pro vojenské účely Československá armáda. Působil zde také akrobatický letec, dvojnásobný mistr světa Petr Jirmus. \n\n\n"}
{"id": "1328701", "url": "https://cs.wikipedia.org/wiki?curid=1328701", "title": "Lyon County (Nevada)", "text": "Lyon County (Nevada)\n\nLyon County je okres na západě státu Nevada ve Spojených státech amerických. Žije zde přes 53 tisíc obyvatel. Správním sídlem okresu je město Yerington, přičemž v okrese se nachází ještě město Fernley. Celková rozloha okresu činí 5242 km². Založen byl roku 1861 a pojmenován byl podle Nathaniela Lyona, amerického generála z doby občanské války.\n\nOkres hraničí na jihozápadě se státem Kalifornie.\n\n"}
{"id": "1328702", "url": "https://cs.wikipedia.org/wiki?curid=1328702", "title": "Kvaziválka", "text": "Kvaziválka\n\nKvaziválka (angicky \"Quasi-War\", francouzsky \"Quasi-guerre\") byla nevyhlášená válka mezi Spojenými státy americkými a Francouzskou republikou v letech 1798 až 1800, vybojovaná téměř výhradně na moři. Po zhroucení Francouzského království během francouzských revolučních válek odmítly Spojené státy pokračovat ve splácení dluhu vůči Francii s odůvodněním, že věřitelský režim přestal existovat. Rozhořčení Francouzi provedli řadu útoků na americkou námořní dopravu, což nakonec vedlo odvetě Američanů. Krátce poté, v roce 1800, však byla podepsána mírová smlouva v Mortefontaine, která \"kvaziválku\" ukončila.\n\nFrancouzské království bylo spojencem Spojených států během Americké revoluce od jara 1776. V roce 1778 tyto dva státy podepsaly „Smlouvu o spojenectví“. Nicméně v roce 1794, po Francouzské revoluci a pádu monarchie, Spojené státy podepsaly smlouvu \"Jay Treaty\" s Královstvím Velké Británie, která vyřešila několik sporných bodů mezi oběma stranami. Smlouva obsahovala i ekonomické klauzule.\n\nFakt, že Spojené státy vyhlásily neutralitu ve sporu mezi Velkou Británií a Francií a že americká legislativa se tímto obchodem stala partnerem jejich britského nepřítele, Francouze pobouřil. Francouzská vláda byla také rozhořčená odmítnutím Spojených států pokračovat v splácení svých dluhů vzniklých francouzskou podporou Americké revoluce. Spojené státy to odůvodnily tím, že dluhy byly vůči bývalé monarchii a nikoli vůči nové republice.\n\nFrancouzské námořnictvo začalo konfiskovat americké lodě obchodující s Británií a odmítlo jednat s americkým vyslancem Charlesem Cotesworthem Pinckneyem, když přišel do Paříže v prosinci 1796. V jeho výroční zprávě Kongresu na konci roku 1797 prezidentovi Johnu Adamsovi oznámil francouzské odmítnutí vyjednávat a mluvil o potřebě „dát naši zemi do pozice defenzívy“. V dubnu 1798 prezident Adams informoval Kongres o „aféře XYZ“, v níž francouzští agenti ministra zahraničí Charlese-Maurice de Talleyrand-Périgord požadovali úplatek za obnovení diplomatických vztahů se Spojenými státy.\n\nFrancouzské námořnictvo způsobilo značné ztráty americkému loďstvu. Dne 21. června 1797 státní sekretář Timothy Pickering hlásil Kongresu, že Francouzi v předchozích jedenácti měsících zabavili 316 lodí amerických obchodníků. Válečný stav způsobil zvýšení škod na pojištění amerických lodí o více než 500 procent, od té doby, co francouzští korzáři začali křižovat vody podél atlantického pobřeží. Spojené státy neměly válečné lodě, poslední byla prodána v roce 1785. Disponovaly pouze flotilou malých kutrů a několika zanedbanými pobřežními pevnostmi.\n\nStupňující se plenění pirátů (korzárů) již od Francouzské revoluce zamezilo obnově amerického námořnictva, které by bylo mohlo chránit americké obchodní loďstvo. Kongres pověřil prezidenta zakoupit a vyzbrojit více než 12 plavidel, z nichž každé mělo mít nejméně 22 děl. Několik plavidel bylo bezprostředně nakoupeno a přeměněno na válečné lodě.\n\n7. červenec 1798, kdy Kongres anuloval smlouvy s Francií, je považován za začátek „Kvaziválky“. Následovalo rozhodnutí Kongresu o útoku proti francouzským lodím. Zároveň byla vyhlášena blokáda francouzských obchodních lodí a americké loďstvo útočilo nejen na bojové lodě korzárů ale i na obchodní loďstvo Francie.\nNa podzim roku 1800 námořnictvo Spojených států a Královské námořnictvo Spojeného království zredukovalo aktivity francouzských korzárů a válečných lodí Francie. Toto se událo částečně s pomocí diplomatických vyjednávání s vládou konzula Napoleona Bonaparta. Bonaparte utlumil francouzské námořní akce. Dohoda z roku 1800, nebo též Mírová smlouva z Mortefontaine, podepsaná 30. září, ukončila americko-francouzskou válku. Ke škodě prezidenta Johna Adamse, zprávy o ukončení této války nepřišly včas, aby mu tento úspěch pomohl při prezidentských volbách v roce 1800.\n"}
{"id": "1328705", "url": "https://cs.wikipedia.org/wiki?curid=1328705", "title": "Mineral County (Nevada)", "text": "Mineral County (Nevada)\n\nMineral County je okres na západě státu Nevada ve Spojených státech amerických. Žije zde přes 4400 obyvatel. Správním sídlem okresu je Hawthorne, přičemž v okrese se nenachází žádná obec a všechna sídla se nacházejí v nezařazeném území. Celková rozloha okresu činí 9876 km². Založen byl roku 1911 a pojmenován byl podle minerálů, které se v okolí nalézají.\n\nOkres hraničí na jihozápadě se státem Kalifornie.\n\n"}
{"id": "1328706", "url": "https://cs.wikipedia.org/wiki?curid=1328706", "title": "Nye County", "text": "Nye County\n\nNye County je okres ve středu a na jihu státu Nevada ve Spojených státech amerických. Žije zde přes 43 tisíc obyvatel. Správním sídlem okresu je Tonopah, přičemž v okrese se nenachází žádná obec a všechna sídla se nacházejí v nezařazeném území. Celková rozloha okresu činí 47 135 km², takže je největším okresem státu. Založen byl roku 1864 a pojmenován byl podle senátora Jamese W. Nye z Nevady.\n\nOkres hraničí na jihozápadě se státem Kalifornie.\n\n"}
{"id": "1328710", "url": "https://cs.wikipedia.org/wiki?curid=1328710", "title": "Kostel Stětí svatého Jana Křtitele (Starý Petřín)", "text": "Kostel Stětí svatého Jana Křtitele (Starý Petřín)\n\nKostel Stětí svatého Jana Křtitele je farní kostel v římskokatolické farnosti Starý Petřín, nachází se v centru obce Starý Petřín. Kostel je původně gotickou stavbou s barokní přestavbou. Je jednolodní podélnou stavbou s odsazeným a oble zakončeným kněžištěm. Při kněžišti přiléhá sakristie, v patře na bocích kostela jsou oratoře. V průčelí budovy je umístěna hranolová věž se zděnou lucernou. Na západní straně je přistavěna zpovědní kaple a schodiště do kruchty. V kostele je instalován rokokový oltář z doby kolem roku 1771. V kostele jsou umístěny sochy svatého Jáchyma a svaté Anny, také se v kostele nachází obrazy svatého Vendelína, svaté Barbory a Salome s hlavou svatého Jana Křtitele. Kostel je chráněn jako kulturní památka České republiky. \n\nKostel (nebo spíše kaple) byl poprvé zmíněn v roce 1516, v roce 1552 pak byl zmíněn i přímo kostel. Kostel po třicetileté válce měl tři znesvěcené oltáře a v roce 1667 byl zasvěcen svatému Janu Křtiteli. Farnost u kostela ve Starém Petříně během třicetileté války zanikla, ves spadala pod farnost Šafovskou, znovu obnovena byla v roce 1795. Farní budova při kostele pak byla postavena v roce 1806. Dnešní podobu má kostel od roku 1770. Kolem roku 1800 byly do kostela pořízeny barokní boční oltáře a křtitelnice, roku 1847 varhany. Zvon do kostela byl pořízen v roce 1910.\n\n\n"}
{"id": "1328713", "url": "https://cs.wikipedia.org/wiki?curid=1328713", "title": "Rakuten Japan Open Tennis Championships 2017", "text": "Rakuten Japan Open Tennis Championships 2017\n\nRakuten Japan Open Tennis Championships 2017 (japonsky: 2017 年楽天ジャパン・オープン・テニス選手権 [Rakuten džapan ópun tenisu senšuken]) byl tenisový turnaj pořádaný jako součást mužského okruhu ATP World Tour, který se odehrával na otevřených dvorcích s tvrdým povrchem DecoTurf v areálu s centrálním kurtem Ariake Coliseum. Probíhal mezi 2. až 8. říjnem 2017 v japonské metropoli Tokiu jako čtyřicátý pátý ročník turnaje.\n\nTurnaj s rozpočtem 1 706 175 dolarů patřil do kategorie ATP World Tour 500. Nejvýše nasazeným hráčem ve dvouhře se stal pátý tenista světa Marin Čilić z Chorvatska, jehož v semifinále vyřadil Francouz Adrian Mannarino. Po sedmitýdenním výpadku pro zranění zápěstí se na okruh vrátil Kanaďan Milos Raonic, když v úvodním kole zdolal Viktora Troického. Po výhře upozornil na náročnost okruhu v souvislosti se zdravím hráčů a požadoval změny na tenisové túře. Jako poslední přímý účastník do hlavní singlové soutěže nastoupil tchajwanský 61. hráč žebříčku Lu Jan-sun.\n\nPrvní trofej z kategorie ATP 500 a čtvrtou celkově si z dvouhry odvezl Belgičan David Goffin. Debutovou finálovou účast na okruhu ATP Tour proměnil v deblový titul japonský pár startující na divokou kartu Ben McLachlan a Jasutaka Učijama.\n\nNásledující hráči obdrželi divokou kartu do hlavní soutěže:\n\nNásledující hráč obdržel do hlavní soutěže zvláštní výjimku:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár postoupil do hlavní soutěže z kvalifikace:\n\n\n"}
{"id": "1328714", "url": "https://cs.wikipedia.org/wiki?curid=1328714", "title": "Rakuten Japan Open Tennis Championships 2017 – mužská dvouhra", "text": "Rakuten Japan Open Tennis Championships 2017 – mužská dvouhra\n\nMužská dvouhra Rakuten Japan Open Tennis Championships 2017 probíhala v první polovině října 2017. Do singlové soutěže tokijského tenisového turnaje nastoupilo třicet dva hráčů. Obhájcem titulu byl australský tenista z druhé světové desítky Nick Kyrgios, který zvolil start na paralelně probíhajícím China Open v Pekingu, kde skončil jako poražený finalista.\n\nVítězem se stal čtvrtý nasazený Belgičan David Goffin, jenž ve finále zdolal francouzského hráče Adriana Mannarina po dvousetovém průběhu 6–3 a 7–5. V probíhající sezóně si tak připsal druhé turnajové vítězství, když po Shenzhen Open triumfoval ve druhém týdnu za sebou. Bodový zisk jej vrátil do elitní světové desítky na 10. místo. Čtvrtý singlový titul na okruhu ATP Tour představoval pro belgického tenistu premiérový z kategorie ATP 500. Naopak Mannarino nezvládl ani svůj čtvrtý finálový duel na okruhu.\n"}
{"id": "1328716", "url": "https://cs.wikipedia.org/wiki?curid=1328716", "title": "Rakuten Japan Open Tennis Championships 2017 – mužská čtyřhra", "text": "Rakuten Japan Open Tennis Championships 2017 – mužská čtyřhra\n\nMužská čtyřhra Rakuten Japan Open Tennis Championships 2017 probíhala v první polovině října 2017. Do deblové soutěže tokijského tenisového turnaje nastoupilo šestnáct dvojic. Obhájcem titulu byl španělsko-polský pár Marcel Granollers a Marcin Matkowski, jehož členové nestartovali společně. Granollers se rozhodl zúčastnit paralelně probíhajícího China Open v Pekingu. Spoluhráčem Matkowského se stal pákistánský deblista Ajsám Kúreší, s nímž skončil v úvodním kole na raketách Santiaga Gonzáleze a Julia Peralty.\n\nVítězem se stal japonský pár startující na divokou kartu Ben McLachlan a Jasutaka Učijama, který ve finále zdolal za 1.32 hodin favorizované britsko-brazilské turnajové dvojky Jamieho Murrayho s Brunem Soaresem po dvousetovém průběhu 6–4 a 7–6. Oba šampioni si do žebříčku ATP připsali 500 bodů a v prvním finále na okruhu ATP Tour získal každý z nich premiérovou trofej. Bodový zisk Japonce v následném vydání žebříčku ATP čtyřhry z 9. října 2017 posunul na nová kariérní maxima, když McLachlanovi patřila 80. příčka a Učijamovi 133. pozice. Oba poražení finalisté se vrátili do elitní světové desítky ve čtyřhře.\n\nŠampioni se stali prvním vítězným ryze japonským párem tokijského turnaje za uplynulých dvanáct let. Finálový duel sledovala také japonská princezna Mako.\n\n"}
{"id": "1328719", "url": "https://cs.wikipedia.org/wiki?curid=1328719", "title": "US Open 2017 – čtyřhra juniorek", "text": "US Open 2017 – čtyřhra juniorek\n\nČtyřhra juniorek US Open 2017 probíhala v první polovině září 2017. Do singlové soutěže newyorského tenisového grandslamu nastoupilo třicet dva párů. Obhájcem titulu byla americká dvojice Jada Hartová a Ena Shibaharová, jejíž členky již nebyly zůsobilé do turnaje zasáhnout pro věkové omezení.\n\nVítězem juniorské čtyřhry se stala nejvýše nasazená dvojice složená z 16leté Srbky Olgy Danilovićové a 15leté Ukrajinky Marty Kosťjukové, které za 64 minut ve finále zdolaly chorvatsko-čínský pár Lea Boškovićová a Wang Si-jü po dvousetovém průběhu 6–1 a 7–5. Danilovićová tak vybojovala třetí grandslam z juniorského debla po triumfech na French Open 2016 a ve Wimbledonu 2017. Pro Kosťjukovou se jednalo o první grandslam ze čtyřhry a celkově druhý po vítězství v juniorské dvouhře Australian Open 2017. Do juniorského kombinovaného žebříčku ITF si každá z nich připsala 270 bodů.\n\n"}
{"id": "1328720", "url": "https://cs.wikipedia.org/wiki?curid=1328720", "title": "US Open 2017 – čtyřhra juniorů", "text": "US Open 2017 – čtyřhra juniorů\n\nČtyřhra juiorů US Open 2017 probíhala v první polovině září 2017. Do singlové soutěže newyorského tenisového grandslamu nastoupilo třicet dva párů. Obhájcem titulu byla bolivijsko-brazilská dvojice Juan Carlos Aguilar a Felipe Meligeni Alves, jehož členové již nebyli zůsobilí do turnaje zasáhnout pro věkové omezení.\n\nVítězem juniorské čtyřhry se stal nejvýše nasazený pár složený z 18letého Tchajance Hsu Yu-hsiou a 17letého Číňana Wu I-pinga, kteří ve finále zdolali japonské juniory Toru Horiu s Jutou Šimizuem, když o vítězích rozhodl až supertiebreak nejtěsnějším dvoubodovým rozdílem. Hsu Yu-hsiou vybojoval třetí grandslam z juniorského debla po triumfech na Australian Open 2017 a ve Wimbledonu 2017. Stal se tak druhým tchajwanským šampionem této soutěže na US Open po Hsieh Cheng-peng, jenž titul získal v roce 2009. Pro Wua se jednalo o první grandslam ze čtyřhry a celkově druhý, když na US Open získal „double“ výhrou i v singlové soutěži. Každý si do juniorského kombinovaného žebříčku ITF připsal 270 bodů.\n\n"}
{"id": "1328729", "url": "https://cs.wikipedia.org/wiki?curid=1328729", "title": "Ovčín (rybník)", "text": "Ovčín (rybník)\n\nRybník Ovčín je velký rybník o výměře 12,35 ha nalézající se asi 0,5 km západně od obce Čekanice v okrese Strakonice. V těsné blízkosti rybníka se nalézá samota Ovčín. Rybník je napájen Bílým potokem a je využíván pro chov ryb. Na hrázi rybníka u silnice do Sedlice se nalézá křížek se skupinou památných lip.\n"}
{"id": "1328732", "url": "https://cs.wikipedia.org/wiki?curid=1328732", "title": "Ovčín (Čekanice)", "text": "Ovčín (Čekanice)\n\nSamota Ovčín se nalézá pod hrází rybníka Ovčín asi 0,5 km západně od obce Čekanice v okrese Strakonice. Samota je tvořena 4 obytnými domy a několika hospodářskými budovami bývalého ovčína. U hráze rybníka se u silnice vedoucí do obce Sedlice nalézá křížek se skupinou památných lip.\n"}
{"id": "1328735", "url": "https://cs.wikipedia.org/wiki?curid=1328735", "title": "Starý čekanický rybník", "text": "Starý čekanický rybník\n\nStarý Čekanický rybník o rozloze 7,07 ha se nalézá asi 1 km západně od obce Čekanice v okrese Strakonice. Rybník je využíván pro chov ryb a má protáhlý tvar od západu na východ. Přítoky má ze dvou navazujících rybníků, od severu z \"Nového rybníka\" a od východu z \"Mokrého rybníka\", vodu do nich sbírají strouhy z okolních polí. Na jihovýchodní straně je sypaná hráz, pod kterou je další rybník \"Ovčín\" na \"Bílém potoce\", jehož další dva největší přítoky jsou další soustavy menších rybníků na východní straně Čekanice, voda z něj odtéká potokem dál na jihovýchod a přes soustavu rybníků se postupně vlévá do Otavy.\n"}
{"id": "1328736", "url": "https://cs.wikipedia.org/wiki?curid=1328736", "title": "Mokrý rybník", "text": "Mokrý rybník\n\nMokrý rybník o rozloze 16,68 ha se nalézá na půli cesty mezi vesnicí Čekanice a městečkem Sedlice (v jejímž katastru se nachází), v okrese Strakonice. Jde o levý přítok Bílého potoka.\n\nRybník je využíván pro chov ryb. Vlastníkem rybníku je Jana Toombsová a J. Valsák, provozovatelem je firma Blatenská ryba, s.r.o.\n\nDle \"Seznamu významných vodních děl v České republice\" jde o vodní dílo IV. kategorie.\n"}
{"id": "1328738", "url": "https://cs.wikipedia.org/wiki?curid=1328738", "title": "Souastre", "text": "Souastre\n\nSouastre je francouzská obec v departementu Pas-de-Calais v regionu Hauts-de-France. V roce 2014 zde žilo 367 obyvatel.\n\nObec leží u hranic departementu Pas-de-Calais s departementem Somme.\n\nSousední obce jsou: Bayencourt (Somme), Bienvillers-au-Bois, Coigneux (Somme), Couin, Foncquevillers, Hénu a Saint-Amand.\n\n\"Počet obyvatel\"\n\n"}
{"id": "1328745", "url": "https://cs.wikipedia.org/wiki?curid=1328745", "title": "Mé jméno je láska", "text": "Mé jméno je láska\n\nMé jméno je láska (v italském orihinále Io sono l'amore) je italský dramatický film z roku 2009 od režiséra Lucy Guadagnina. V hlavní roli se představí anglická herečka Tilda Swinton, která se na filmu podílela i produkcí. V příběhu jde v podstatě o klišé. Ruská emigrantka se vdá za úspěšného a velmi bohatého dědice textilního impéria. Zdánlivě poklidný život v luxusní vile však naruší nečekaná návštěva, která řádně zamíchá kartami celé rodiny. Poetické obrazy, prosluněná Itálie, dobré jídlo a skvělé herecké výkony vedly k nejednomu ocenění filmu.\n\n\n\n\n\n"}
{"id": "1328746", "url": "https://cs.wikipedia.org/wiki?curid=1328746", "title": "Radnice (Volyně)", "text": "Radnice (Volyně)\n\nRadnice je dominantní stavbou na náměstí Svobody ve Volyni. Je postavena v renesančním slohu a patří mezi nejstarší radniční budovy v Čechách. \n\nPůvodně se jednalo o pozdně gotický měšťanský dům. Měšťané ho odkoupili od purkmistra Jana Dleska, splatili ho v roce 1529. Poté byl vlašskými staviteli přestavěn ve slohu vrcholné renesance. Datace se liší, některé zdroje uvádějí léta 1521-1529, jiné dobu kolem roku 1560. Vnitřní část byla několikrát přestavována. Budova měla různé využití, v jejích prostorách sídlilo městské muzeum, městský archív, školní třída, šatlava i šenkovna.\n\nRadnici, stejně jako i dalším domům na náměstí se nevyhnuly ničivé požáry. První nastal roku 1742, kdy shořela i část městského archivu, druhý roku 1884, kdy byla poničena věž. K větším opravám došlo v roce 1927 (sgrafita) a 2005 (věž).\n\nJedná se o jednopatrovou renesanční budovu s představěným průčelím s podloubím a věží. Podloubí je tvořeno dvěma oblouky s křížovou hřebínkovou klenbou. Průčelí je korunováno dvouposchoďovou atikou se slunečními hodinami a s bohatou sgrafitovou výzdobou. Z té zaujme především městský znak a alegorie svornosti a práce po jeho stranách. Po poničení požárem byla sgrafitová výzdoba opravena architektem Františkem Průšou v roce 1927. Věž je zakončena dvojitou bání cibulovitého tvaru s lucernou, střecha je pokrytá šindelem.\n\nV současné době v radnici sídlí Městské kulturní středisko, Íčko a restaurace.\n\n\n"}
{"id": "1328747", "url": "https://cs.wikipedia.org/wiki?curid=1328747", "title": "Lançon-Provence", "text": "Lançon-Provence\n\nLançon-Provence je francouzská obec. Leží 5 km jižně od Salon-de-Provence. K 1. lednu 2014 zde žilo 8738 obyvatel.\n\nDominantou Lançonu je hrad z 12. století. Město je místem s památkami na oppidum nebo osadu, nachází se zde řecko-římské zříceniny a ponořené město Matramela na břehu Étang de Berre.\n\n"}
{"id": "1328748", "url": "https://cs.wikipedia.org/wiki?curid=1328748", "title": "Knihovna Kroměřížska", "text": "Knihovna Kroměřížska\n\nKnihovna Kroměřížska, příspěvková organizace je kulturní instituce v Kroměříži. V knihovně se nachází asi 120 tis. knih ve volném výběru, dále kolem 100 titulů periodik a cca 6000 hudebních nosičů. Knihovna dlouhodobě shromažďuje fond literatury, vztahující se k regionu Kroměřížska, který je poskytován k prezenčnímu studiu v informačním oddělení.\n\nKnihovna je také jedním z kulturních center města Kroměříže, pořádá celou řadu kulturních a vzdělávacích přednášek, akcí a výstav nejen pro své uživatele, ale i pro širokou veřejnost. Vzdělávání probíhá v cyklech Akademie 3. věku a Univerzity 3. věku, i formou samostatných přednášek a besed. V suterénních prostorách knihovny se nachází počítačová učebna.\n\nRozsáhlá arcibiskupská zámecká knihovna široké veřejnosti nesloužila, proto již v prosinci 1896 vznikla zásluhou advokáta Josefa Dorazila ve městě Muzejní a knihovní jednota.\nPrvní knihovní místnost s čítárnou byla otevřena 17. února 1897 a již po roce od otevření měla k dispozici 936 knih.\nSídlila v bývalé kanceláři advokáta Vilibalda Mildschuha v Jánské ulici č. 26 (nyní č.p. 25 na rohu Velkého náměstí) v měšťanském domě Řemenářovském zapsaném jako Kulturní památka České republiky pod číslem 41817/7-6009. Od roku 1921 byla knihovna umístěna v Trtinovském domě na rohu Riegrova náměstí a Šafaříkovy ulice, kde zůstala až do 2. světové války. V letech 1945-1997 sídlila knihovna v činžovním domě v Kollárově ulici č.p. 528/1 zapsaném jako Kulturní památka České republiky pod číslem 47890/7-7168. Po roce 1989 dům podléhal restituci a proto bylo rozhodnuto o úpravě budovy bývalého kina na Slovanském náměstí u pravoslavného chrámu svatého Cyrila a Metoděje pro potřeby knihovny a celá instituce sem byla přestěhována v roce 1997 a sídlí zde až do současné doby. Budova je stále upravována, postupně byl vybudován bezbariérový vstup, letní čítárna, sklad s posuvnými regály, prostory byly rozšířeny o část, kterou dříve využívala pobočka České pošty. Koncem 90. let knihovna postupně nahradila půjčování knih tzv. sáčkovou metodou elektronickým systémem, nejdříve programem Lanius, poté Clavius a v roce 2017 Tritius, který umožní samoobslužné odbavení čtenářů.\n\nV knihovně je možné navštívit protiletecký kryt, nacházející se v suterénu budovy, nebo využít validačního místa mojeID a služeb střediska Europe Direct, které poskytuje informace o Evropské unii a jejích jednotlivých členských státech. Čtenáři si zde mohou půjčit brýle na čtení, nebo deštník. Součástí knihovny je Turistické informační centrum, umístěné v Prusinovského ulici vedle radnice v budově bývalého Měšťanského pivovaru evidované jako Kulturní památka České republiky pod číslem 32221/7-6009. Knihovna má ve městě dvě další pobočky a jedno výpůjční místo. Prostřednictvím oddělení Regionálních funkcí poskytuje materiální a metodickou podporu obecním knihovnám v kroměřížském regionu.\n\nV pondělí 19. února 2007 vytvořila knihovna v rámci oslav 110. výročí založení český rekord za největší počet lidí s knihou v ruce shromážděných na jednom místě. Jak zaznamenala Agentura Dobrý den shromáždilo se na Velkém náměstí s knihou tři sta osmdesát jedna občanů města.\n\nKnihovna je vybavena bezbariérovým vchodem, zrakově postiženým poskytuje možnost zapůjčit si zvukové nahrávky knih, využití elektronické čtecí lupy, nebo připojení k internetu se systémem FriendlyVox, transformujícím obrazový vjem na zvukový popis, sluchově postižení mohou využít indukční smyčky, která je k dispozici při přednáškách v konferenčním sále. Oddělení pro děti a mládež dlouhodobě spolupracuje se zařízeními pro tělesně a mentálně hendikepované.\n\nKnihovna je nositelem státní ceny Knihovna roku 2005 v kategorii informační počin, udělené MK ČR. Jako dosud jediné knihovně se jí toto ocenění podařilo získat opakovaně i v roce 2016, tentokrát za inovativní použití metod biblioterapie. Od roku 2005 je nositelkou nejvyššího městského ocenění Zlatý tolar, uděleného zastupitelstvem města Kroměříže.\nOd roku 1991 stojí v čele knihovny PhDr. Šárka Kašpárková, které v roce 2019 udělily Sdružení knihoven ČR a Nadace knihoven medaily Zdeňka Václava Tobolky za významný přínos v rozvoji českého knihovnictví.\n\n"}
{"id": "1328749", "url": "https://cs.wikipedia.org/wiki?curid=1328749", "title": "Mezi stromy", "text": "Mezi stromy\n\nMezi stromy je alternativní výstava uměleckých i živých děl. Pořádá se každoročně druhou sobotu v září v parku Bažantnice v Milevsku. Název festivalu vznikl podle pražského Mezi ploty.\n\nFestival založil v roce 1999 výtvarník Josef Šindelář z Předbořic. Je alternativní a nekomerční. Každý zde může svobodně vystavit své obrazy, fotografie. Postupně se přidaly hudební, divadelní, taneční a další akce.\n\n"}
{"id": "1328751", "url": "https://cs.wikipedia.org/wiki?curid=1328751", "title": "Anastazius Papáček", "text": "Anastazius Papáček\n\nAnastazius Papáček (22. ledna 1867, Chrudim – 24. prosince 1919, Praha) byl český malíř a profesor kreslení.\n\nAnastazius Papáček byl synem chrudimského malíře Josefa Papáčka.\n\nV roce 1889 dokončil Akademii výtvarného umění ve Vídni. Po studiích vyučoval v různých českých městech. Později působil na reálce na Vinohradech jako profesor kreslení. Vyučoval spolu s Juliem Bouzem. Jeho žákem byl také pozdější akademický malíř Josef Srbek. Prosazoval nový směr ve výuce kreslení, jež publikoval v mnoha knihách, učebnicích výtvarného směru.\n\nPráce svých žáků vystavoval v Londýně, Leedsu. Sám maloval hlavně staré lidové umění.\n\nByl hlavně malíř-krajinář. Nejoblíbenějším námětem jeho prací bylo okolí turnovska, jičínska, Nové Paky.\n\nObrazy krajin byly otištěny v Českém Světě, Máji a jiných. Také přispíval do Ottových \"Čech\" a Lehnerových \"Dějin umění\".\n\nPo jeho smrti uspořádalo na přelomu let 1931-1932 velkou výstavu jeho děl chrudimské muzeum.\n\nTorza jeho nedokončených prací odkoupilo Ministerstvo školství a osvěty pro Národopisné muzeum.\n\n\n"}
{"id": "1328753", "url": "https://cs.wikipedia.org/wiki?curid=1328753", "title": "August Emanuel Reuss", "text": "August Emanuel Reuss\n\nAugust Emanuel Reuss (8. července 1811 Bílina – 26. listopadu 1873 Vídeň) byl česko-rakouský geolog, mineralog a paleontolog.\n\nAugust Emanuel Reuss se narodil 8. července 1811 v severočeské Bílině. Jeho otec, František Ambrož Reuss, byl významný lékař a mineralog. August Emanuel studoval přírodní vědy a lékařství na pražské Karlo-Ferdinandově universitě, přičemž doktorát z lékařství a filozofie získal v roce 1834. Po studiu pracoval jako lékař na panství Lobkoviců a věnoval se rovněž geologii a paleontologii. V roce 1849 byl jmenován profesorem mineralogie na univerzitě v Praze a pracoval také pro Vlastenecké muzeum. V letech 1859 až 1860 zastával funkci rektora Univerzity Karlovy. Od roku 1863 působil jako profesor univerzity ve Vídni a byl rovněž členem Rakouské akademie věd. V roce 1871 byl povýšen do šlechtického stavu. Zemřel ve Vídni 26. listopadu 1873.\n\n\n"}
{"id": "1328754", "url": "https://cs.wikipedia.org/wiki?curid=1328754", "title": "Jan Brychta", "text": "Jan Brychta\n\nJan Brychta (11. května 1928 Mladá Boleslav – 13. listopadu 2013 Londýn) byl český malíř, ilustrátor, grafik a filmový výtvarník.\n\nStudoval v Praze na Státní grafické škole a poté na Vysoké škole uměleckoprůmyslové (VŠUP). V 60. letech 20. století se prosadil především jako ilustrátor knih, převážně dětských. Věnoval se též filmu, animovanému i hranému, navrhoval kostýmy, vytvořil loutky, plakáty. Režíroval animovaný film Šašci a sám hrál ve filmech Černý prapor (1958) a Máte doma lva? (1963, režie Pavel Hobl). Jako výtvarník je podepsán například pod televizním zpracováním Klapzubovy jedenáctky.\n\nPo srpnové okupaci v roce 1968 odešel Jan Brychta se svou rodinou do Londýna. Spolupracoval s dětským vysíláním televize BBC, maloval, ilustroval knihy a učebnice, tvořil plakáty a ilustroval také řadu českých knih, vydávaných v exilových nakladatelstvích Rozmluvy a '68 Publishers.\n\nPo roce 1990 občas navštívil Prahu, nikdy ale neměl v Česku samostatnou výstavu. Zúčastnil se výstavy \"Brychtovi: 4 generace\", která se uskutečnila v roce 2009 v pražském Mánesu. Představilo se na ní 10 výtvarníků z širší rodiny Brychtů. Vedle Jana Brychty byla zastoupena jeho žena Lída Brychtová a syn Alex (Aleš) Brychta. Dcera Brychtových Edita Brychta je herečka.\n\n"}
{"id": "1328756", "url": "https://cs.wikipedia.org/wiki?curid=1328756", "title": "Arnošt Heidrich", "text": "Arnošt Heidrich\n\nArnošt Heidrich (21. září 1889, Josefov – 12. února 1968, Washington, D. C.) byl československý diplomat a zahraniční politik.\n\nNarodil se do rodiny vojenského lékárníka Arnošta Heidricha (??–1922). Heidrich ml. vystudoval gymnázium v Sarajevu, kam byl jeho otec převelen, a poté práva ve Vídni a v Praze (1912).\n\nPřed vznikem ČSR pracoval jako úředník pro místodržitelství v Praze, v letech 1919–1920 absolvoval diplomatický a konzulární kurs na Právnické fakultě Univerzity Karlovy. Od října téhož roku působil ve službách Ministerstva zahraničních věcí, zpočátku jako smluvní a posléze řádný úředník.\n\nZpočátku byl konzulárním atašé v ústředí, od srpna 1921 pak legačním tajemníkem na čs. zastupitelském úřadě v Ženevě. Po návratu do Prahy v srpnu 1923 byl zařazen do oddělení II/4 pro Společnost národů v politické sekci. Coby expert na problematiku této mezinárodní instituce pravidelně doprovázel i ministra Edvarda Beneše na jeho služebních cestách do Ženevy.\n\nV lednu 1933 byl Heidrich jmenován vedoucím odd. II/4 a roku 1937 také vrchním odborovým radou. V následujícím období se opět zúčastnil některých řádných i mimořádných zasedání Společnosti národů, mj. na podzim 1935 a v březnu 1936, a také jednání čs. diplomacie s velmocemi, například tajných čs. - německých jednání 1936–1937. Tehdy Heidrich pro Beneše vypracoval návrh čs. - německé smlouvy o neútočení.\n\nKrize září 1938 zastihla Arnošta Hedricha v Ženevě, kde od května toho roku působil jako první stálý delegát ČSR u Společnosti národů v Ženevě. V období následujícím po Mnichovské konferenci se ujal funkce prvního čs. předsedy mezinárodní komise pro delimitaci hranic.\n\nPo likvidaci zahraniční služby a vzniku Protektorátu Čechy a Morava byl Heidrich jako vrchní rada přeřazen do Národní a univerzitní knihovny, odkud v roce 1941 přešel do knihovny Královské české společnosti nauk. Současně se zapojil do domácího odboje ve skupině Parsifal informující čs. exilovou vládu v Londýně o situaci v Protektorátu.\n\nArnošt Heidrich byl od února do května 1945 vězněn v Terezíně a následně na Jenerálce.\n\nHned po osvobození se vrátil na obnovené Ministerstvo zahraničních věcí. Jmenování prvním generálním sekretářem ministerstva v září toho roku mu umožňovalo výrazně promlouvat do chodu celého úřadu. Opět se zúčastnil mezinárodních jednání, včetně rozhovorů čs. delegace vedené Klementem Gottwaldem v Moskvě, kde Stalin vetoval čs. účast na Marshallovu plánu.\n\nJako úředník s vazbami na sociální demokracii Heidrich zpočátku setrval v úřadu i po komunistickém převratu. Do USA přes Německo emigroval v polovině listopadu 1948. Tam se stal kromě jiného členem Rady svobodného Československa. Čs. exil zastupoval i ve Shromáždění porobených evropských národů (ACEN).\n\n"}
{"id": "1328757", "url": "https://cs.wikipedia.org/wiki?curid=1328757", "title": "Kostel svatého Petra (Brandýs nad Labem)", "text": "Kostel svatého Petra (Brandýs nad Labem)\n\nKostel svatého Petra v Brandýse nad Labem je považován za nejstarší církevní stavbu ve městě. Poprvé je jeho existence prokazatelně zmiňována v první písemné zprávě o Brandýse nad Labem pocházející z roku 1304.\n\nKostel byl farním kostelem nově vzniklé trhové vsi Brandis a svůj účel plnil až do roku 1418. Od roku 1434 (po bitvě u Lipan) do začátku třicetileté války (1618) sloužil církvi. Po roce 1780 za Josefa II. byl kostel uzavřen a uvažovalo se o jeho zboření. V 19. století jej užíval řád piaristů, později sloužil ústavu slepých dívek. V 2. polovině 20. století byl užíván jen výjimečně, od konce 70. let sloužil jako skladiště. V roce 1994 jej Římskokatolická církev předala Českobratrské církvi evangelické (ČCE). Po rozsáhlé vnitřní i vnější opravě uvedla církev kostel do provozu o velikonocích 1996.\n\n"}
{"id": "1328766", "url": "https://cs.wikipedia.org/wiki?curid=1328766", "title": "Nástrojová ocel", "text": "Nástrojová ocel\n\nNástrojové oceli představují skupinu ocelí, jež jsou používány k výrobě nástrojů. Hlavními požadavky na tyto oceli jsou odolnost povrchu nástroje v místě intenzivního kontaktu se zpracovávaným materiálem a pevnost tělesa, které musí přenášet technologické zatížení. Těchto vlastností se dosahuje příslušným tepelným zpracováním.\n\nPojem nástrojová ocel mužeme chápat buď jako<br>\n1.) Ocel ve smyslu hutních standardů, což jsou dle ČSN 42 0002 oceli třídy 19, (tj. ČSN 41 9...)<br>které dělíme na:\nnebo:<br>\n2.) Kromě výše uvedených ocelí \"ČSN 41 9...\" sem můžeme řadit některé konstrukční oceli (uhlíkové i slitinové) řazené do tříd 12 až 17, jejichž vlastnosti zaručené výrobcem splňují konkrétní požadavky.\n\nZákladními požadavky na tyto oceli jsou tvrdost, otěruvzdornost a tzv. řezivost, čímž se rozumí schopnost oceli udržet kvalitu ostří. Užívání těchto ocelí ustupuje ve prospěch slinutých karbidů a to i u dřevonástrojů.\n\nTřebaže bývá ostří těchto nástrojů ve styku s velmi abrazívním nehomogenním materiálem s tvrdými zrny, popouštějí se na nižší tvrdost, než na jakou se popouštějí řezné nástroje, aby získaly větší hoževnatost pro dynamické namáhání údery.\n\nPožadavky na tyto oceli se liší podle druhu nářadí. Používají se především oceli s vyšší houževnatostí.\n\nZákladním požadavkem je odolnost povrch proti otěru zejména adheznímu. Tyto oceli můžeme rozdělit podle konkrétního určení.\n\n\n\nNa namáhané části nástrojů, které nejsou v přímém kontaktu se zpracovávaným materiálem.\nZde se nástrojové oceli používají pouze, pokud potřebujeme na tvrdé zakalené těleso připájet slinutý karbid pájkou. Pak použijeme ocel, která má vyšší teplotu popouštění, než je tavící teplota použité pájky. Jinak se používají konstrukční oceli 11 700 a 12 060 ve stavu normaliačně žíhaném a na více namáhaná tělesa zušlechtěné 15 260 a 16 642, které jsou odolné vůči vzniku tzv. tepelného vrubu.\n\nNapříklad upínací čelisti, dorazy, vodící lišty, vačky, čepy, valivá ložiska, a pod.\n\n\nPro vysoce kvalitní nože se vyrábějí speciální oceli prodávané pod obchodním označením.\n\nKaždá ocel má normou (speciální oceli od výrobce) zaručené složení podle tzv. hutního listu, kde jsou také uvedeny podmínky pro tepelné zpracování a dosažené parametry. Dále norma doporučuje oblasti použití. Při volbě se obvykle držíme zkušenostmi a zvyklostmi konkrétní strojírenské firmy. To platí zejména pro firmy, které mají vlastní kalírnu, kde jsou pracovníci zvyklí na určitý sortiment. Obecným trendem je zadávat tepelné zpracování odborné firmě vybavené kvalitní technologií.\n"}
{"id": "1328769", "url": "https://cs.wikipedia.org/wiki?curid=1328769", "title": "Zdeněk Kudrna (motocyklový závodník)", "text": "Zdeněk Kudrna (motocyklový závodník)\n\nZdeněk Kudrna (2. září 1946, Čisovice – 1. června 1982, Stadskanaal) byl československý motocyklový závodník, reprezentant v ploché dráze a ledové ploché dráze. Tragicky zahynul po havárii následkem technické závady motocyklu (zaseknutý plyn) při semifinále mistrovství světa na travnaté ploché dráze v Holandsku v poslední jízdě dne, kdy již měl zajištěný postup. \n\nZačínal s motokrosem, plochou dráhu jezdil až od 26 let. V mistrovství světa jednotlivců na ledové ploché dráze v letech 1977 a 1979 v Inzellu skončil na třetím místě. V mistrovství světa jednotlivců na ploché dráze v roce 1979 v Chorzówě skončil na sedmém místě. V mistrovství světa družstev (s Jiřím Štanclem, Alešem Drymlem, Václavem Vernerem a Petrem Ondrašíkem) skončil v roce 1979 v Londýně na třetím místě a v roce 1980 ve Wroclawi se stejnými spolujezdci skončil čtvrtý. Byl šestinásobným mistrem Československa na ledové ploché dráze. V britské profesionální lize jezdil v roce 1979 za tým Exeter Falcons a v letech 1980 1982 za tým Brimingham Brummies. V Československu jezdil za Rudou hvězdu Praha.\n\n"}
{"id": "1328771", "url": "https://cs.wikipedia.org/wiki?curid=1328771", "title": "Martha E. Williamsová", "text": "Martha E. Williamsová\n\nMartha E. Williamsová, nepřechýleně Williams, (21. září 1934 Chicago – 5. července 2007 Port Washington, Wisconsin) byla americká informační vědkyně. V průběhu svého produktivního věku se podílela na rychlém rozvoji databázového průmyslu.\n\nV roce 1955 získala bakalářský titul (A.B.) v oboru chemie a za vynikající studium také získala univerzitní ocenění. V roce 1957 obdržela na Loyolské univerzitě (Loyola university) magisterský titul (M.A.) za studium filozofie.\n\nV letech 1961–1972 pracovala v technicko-informačním výzkumu či jako manažerka Informačních věd. V roce 1968 byla jmenována do funkce ředitelky Výpočetního vyhledávacího centra (Computer Search Center, CSC). Centrum se prostřednictvím četných grantů a projektů velkou měrou podílelo na rozvoji databázových vyhledávacích služeb. V roce 1972 založila Vědeckou laboratoř pro vyhledávání informací (Information Retrieval Research Laboratory (IRRL). Na Illinoiské univerzitě působila také jako výzkumná profesorka v Laboratoři pro koordinaci vědy Inženýrské koleje (Coordinated Science Laboratory of the College of Engineering), zde zůstala až do svého odchodu do penze v únoru 2001.\n\nPublikovala velké množství knih, článků, analytických zpráv či studií a byla členkou edičních rad několika časopisů. Stala se první, kdo publikoval článek s názvem „Elektronické databáze“ v časopise \"Science\" a její článek o databázích se objevil v prvním vydání Ročenky ALA knihovna a informační služby. Po dvacet let byla prvním plenárním řečníkem konferencí National Online Meeting.\n\nV roce 1984 obdržela Martha E. Williamsová Cenu za zásluhy (Award of Merit) udělenou Americkou společností pro informační vědu (ASIS). Jednalo se o nejvyšší poctu udělovanou vědcům, kteří učinili pozoruhodný přínos na poli informační vědy, vyjádřených prostřednictvím nových zásadních myšlenek, vytvořením nových metod, rozvojem efektivnějších postupů a význačných služeb poskytovaných v rámci informační vědy.\n\n"}
{"id": "1328782", "url": "https://cs.wikipedia.org/wiki?curid=1328782", "title": "Matthias Nawrat", "text": "Matthias Nawrat\n\nMatthias Nawrat (* 13. září 1979, Opolí) je německý spisovatel (romanopisec) polského původu, žijící v Berlíně. V roce 2016 se stal nositelem jak stipendia (Förderpreis) Literární ceny města Brémy, tak i medaile Alfreda Döblina (\"Alfred Döblin-Medaille\").\n\nNarodil se sice v Opolí, avšak v jeho deseti letech, tj. v roce 1989, se jeho rodina přestěhovala do německého Bamberku. Vystudoval biologii a literaturu.\n\n\n"}
{"id": "1328792", "url": "https://cs.wikipedia.org/wiki?curid=1328792", "title": "SV Drochtersen/Assel", "text": "SV Drochtersen/Assel\n\nSV Drochtersen/Assel (celým názvem: Spielvereinigung Drochtersen/Assel e. V.) je německý fotbalový klub, který sídlí v Drochtersenu, jenž leží ve spolkové zemi Dolní Sasko. Původně byl založen 17. dubna 1974 po fúzi klubů TV Germania Drochtersen a VTV Assel. Svůj současný název nese od roku 1977. Od sezóny 2015/16 působí v Regionallize Nord, čtvrté německé nejvyšší fotbalové soutěži. Klubové barvy jsou černá a červená.\n\nSvé domácí zápasy odehrává na Kehdinger Stadionu s kapacitou 3 000 diváků.\n\nZdroj: \n\n\n\n\nZdroj: \n\n\n\nZdroj: \n\n"}
{"id": "1328794", "url": "https://cs.wikipedia.org/wiki?curid=1328794", "title": "Josef Silberbauer", "text": "Josef Silberbauer\n\nJosef (Joseph) Silberbauer (3. března 1734 Dyjákovice – 13. října 1807 Znojmo) - působil jako varhanář ve Znojmě. Varhany stavěl převážně na Znojemsku a v Dolním Rakousku. \n\nNarodil se v Dyjákovicích Antonínu a Apolonii Silberbauerovým a zde by 3. 3. 1734 pokřtěn. Pravděpodobně se vyučil u znojemského varhanáře Ignáce Floriána Casparida a ještě za jeho života byl 8. ledna 1768 přijat ve Znojmě za měšťana. Oženil se 18. 7. 1780 ve Znojmě s Alžbětou (Elisabetha) Edererovou. 16. 5. 1781 bylo pokřtěno jejich jediné dítě Jan Nepomucký František (Joannes Nepomucenus Franciscus), který později vstoupil do církevního řádu. Bydleli ve Znojmě v čísle popisném 436. Pravděpodobně v roce 1782 koupil varhanář Silberbauer dům číslo 468, ve kterém bydlel a zároveň si zde vybudoval i dílnu. Zde vyučil jako varhanáře Ignáce (Ignaz) Reinolda, který tuto dílnu po smrti svého mistra převzal. Po Reinoldově smrti ji vlastnil i jeho žák Benedikt (Benedict) Latzl. V tomto domě zemřela i Silberbauerova žena, která byla pohřbena 7. 4. 1828. Dílnu již tehdy vedl a v tomto domě také bydlel Ignác Reinold. Dům pravděpodobně vlastnil až po její smrti. O smrti Josefa Silberbauera se dlouho nedařilo nic zjistit. Vědělo se jen, že oslepl při stavbě varhan v rakouském Stoitzendorfu v roce 1805, kde rozestavěné varhany dokončil Ignác Reinold. Ve znojemských matrikách se také nevyskytovalo datum jeho úmrtí. Později se v jiných pramenech zjistilo, že zemřel ve Znojmě 13. 10. 1807.\n\nJosef Silberbauer stavěl varhany hlavně na Znojemsku a v Dolním Rakousku a jeho práce jsou rakouskými varhanáři vysoko hodnoceny. Vynikající jsou i jeho nástroje dochované na našem území. Navazoval úzce na práce Ignáce Floriána Casparida, takže se jeho práce dají někdy od Casparidových nástrojů obtížně rozeznat. Např. varhany v Kdousově mají být podle štítku ve ventilové komoře positivu Casparidovým dílem z roku 1757, ale rokoková výzdoba skříně odpovídá spíše pozdější době. Zdá se, že pro Josefa Silberbauera bylo ve výzdobě dvoumanuálových nástrojů typické ozdobné přemostění mezi krajními věžemi positivu s dívčí hlavičkou a zkříženým mečíkem.\n\n Matrika narozených, Dyjákovice, 1723–1750, snímek 60, Záznam o křtu\n\n"}
{"id": "1328796", "url": "https://cs.wikipedia.org/wiki?curid=1328796", "title": "Městská knihovna v Českém Krumlově", "text": "Městská knihovna v Českém Krumlově\n\nMěstská knihovna v Českém Krumlově je příspěvková organizace se sídlem v Českém Krumlově, zajišťující poskytování veřejných knihovnických a informačních služeb. Městská knihovna, jejímž zřizovatelem je město Český Krumlov, je základní, veřejnou knihovnou pověřenou regionálními funkcemi. Knihovna provozuje dvě pobočky na sídlištích Mír a Plešivec. \n\n\nVýpůjčky dokumentů domů (knihy, periodika, audio knihy, společenské hry). Prezenční půjčování a studium dokumentů regionálního charakteru a jejich archivace. Zajištění výpůjčky z jiné knihovny v rámci České republiky prostřednictvím meziknihovní výpůjční (MVS). Zprostředkování výpůjčky ze zahraniční knihovny prostřednictvím mezinárodní meziknihovní výpůjční služby (MMVS). On-line katalog Carmen na webové stránce knihovny (vstup do svého čtenářského konta, doporučení nákupu literatury, možnost požádat o prodloužení výpůjční doby, rezervace titulů ad.). Bibliograficko-informační služba. Wi-Fi připojení k internetu v celé knihovně. Možnost práce na PC, tisk, skenování kopírování dokumentů z fondu nebo materiálu knihovny. Široká nabídka kulturních a vzdělávacích akcí (přednášky, besedy, workshopy, autorská čtení apod.). Lekce knihovnicko-informační výchovy pro všechny typy škol. Zapojení do celostátních projektů a akcí (Březen měsíc čtenářů, Týden knihoven, Den pro dětskou knihu, Knížka pro prvňáčka, Noc literatury, Noc s Andersenem ad.). Metodická činnost, vzdělávání knihovníků, příprava a distribuce knihovních souborů do knihoven regionu. V budově knihovny je bezbariérový přístup pouze do oddělení pro dospělé, obě pobočky jsou bezbariérové. Pobočky\n\nMěstská knihovna v Českém Krumlově provozuje dvě pobočky na obou českokrumlovských sídlištích Mír a Plešivec.\n\n\n\n"}
{"id": "1328797", "url": "https://cs.wikipedia.org/wiki?curid=1328797", "title": "Pershing County", "text": "Pershing County\n\nPershing County je okres na severozápadě státu Nevada ve Spojených státech amerických. Žije zde přes 6500 obyvatel. Správním sídlem okresu je město Lovelock, které je také jedinou obcí okresu (ostatní sídla se nacházejí v nezařazeném území). Celková rozloha okresu činí 15 713 km². Založen byl roku 1919 a pojmenován byl podle Johna J. Pershinga, amerického generála z doby první světové války.\n\n"}
{"id": "1328798", "url": "https://cs.wikipedia.org/wiki?curid=1328798", "title": "Storey County", "text": "Storey County\n\nStorey County je okres na západě státu Nevada ve Spojených státech amerických. Žije zde přes 4 tisíce obyvatel. Správním sídlem okresu je Virginia City, přičemž v okrese se nenachází žádná obec a všechna sídla se nacházejí v nezařazeném území. Celková rozloha okresu činí 684 km² a je tak nejmenším okresem státu (nepočítaje nezávislé město Carson City). Založen byl roku 1861 a pojmenován byl podle Edwarda Farrise Storeyho, nevadského osadníka zabitého v pajutské válce.\n\n"}
{"id": "1328804", "url": "https://cs.wikipedia.org/wiki?curid=1328804", "title": "Washoe County", "text": "Washoe County\n\nWashoe County je okres na severozápadě státu Nevada ve Spojených státech amerických. Žije zde přes 440 tisíc obyvatel a je tak druhým nejlidnatějším okresem Nevady. Správním sídlem okresu je město Reno, přičemž v okrese se nachází ještě město Sparks. Celková rozloha okresu činí 16 944 km². Založen byl roku 1861 a pojmenován byl podle indiánského kmene Wašoů, který v oblasti žije.\n\nOkres hraničí na západě se státem Kalifornie a na severu se státem Oregon.\n\n"}
{"id": "1328808", "url": "https://cs.wikipedia.org/wiki?curid=1328808", "title": "White Pine County", "text": "White Pine County\n\nWhite Pine County je okres na východě státu Nevada ve Spojených státech amerických. Žije zde přes 10 tisíc obyvatel. Správním sídlem okresu je město Ely, které je také jedinou obcí okresu (ostatní sídla se nacházejí v nezařazeném území). Celková rozloha okresu činí 23 043 km². Založen byl roku 1869 a pojmenován byl podle borovic rostoucích v oblasti.\n\nOkres hraničí na východě se státem Utah.\n\n"}
{"id": "1328810", "url": "https://cs.wikipedia.org/wiki?curid=1328810", "title": "1. FC Germania Egestorf/Langreder", "text": "1. FC Germania Egestorf/Langreder\n\n1. FC Germania Egestorf/Langreder (celým názvem: 1. Fußballclub Germania Egestorf/Langreder e. V.) je německý fotbalový klub, který sídlí v Barsinghausenu, jenž leží ve spolkové zemi Dolní Sasko. Založen byl 16. března 2001 po fúzi klubů TSV Egestorf a TSV Langreder. Od sezóny 2016/17 působí v Regionallize Nord, čtvrté německé nejvyšší fotbalové soutěži. Klubové barvy jsou černá, červená a bílá.\n\nSvé domácí zápasy odehrává na stadionu Joyetech-Arena s kapacitou 3 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1328812", "url": "https://cs.wikipedia.org/wiki?curid=1328812", "title": "Rubén Cortada", "text": "Rubén Cortada\n\nJorge Rubén Cortada Soto (* 6. října 1984, Isla de la Juventud) je kubánský herec, producent a model.\n\nV současnosti žije ve Španělsku.\n\n"}
{"id": "1328815", "url": "https://cs.wikipedia.org/wiki?curid=1328815", "title": "Ignác Reinold", "text": "Ignác Reinold\n\nIgnác (Ignaz) Reinold (24. května 1777 Vlčice – 31. prosince 1848 Znojmo) byl varhanář ve Znojmě. Varhany stavěl převážně na Znojemsku a v Dolním Rakousku.\n\nNarodil se jako syn učitele Ignáce Antonína Reinolda a jeho manželky Veroniky, roz. Brosigové v obci Vlčice v okrese Jeseník a byl zde pokřtěn 24. května 1777. Celým jménem Ignatius Joannes Onuphrius Reynolt. Varhanářství se vyučil ve Znojmě u Josefa Silberbaura. Po Silberbauerově oslepnutí roku 1805 převzal vedení jeho dílny a 7. května téhož roku byl ve Znojmě přijat za měšťana. 1. října 1833 se jako šestapadesátiletý oženil ve Znojmě s čtyřiadvacetiletou služkou, která u něj sloužila, Antonií Pischlovou, dcerou hodináře v Nové Říši. V roce 1830 byl jeho tovaryšem Jan Püschel, pravděpodobně bratr Antonie, který byl starší o dva roky než Antonie (* 16. 8. 1807). Nejpozději roku 1847 se stal Reinoldovým tovaryšem další výborný znojemský varhanář Benedikt (Benedikt) Latzl. Ignác Reinold zemřel ve Znojmě 31. prosince 1848 ve věku 71 let na zápal plic. Jeho vdova Antonie se roku 1853 provdala za jeho tovaryše Benedikta Latzla, který po něm převzal dílnu, kterou vybudoval Reinoldův učitel Josef Silberbauer.\n\nIgnác Reinold stavěl varhany hlavně na Znojemsku a v Dolním Rakousku.\n\n"}
{"id": "1328818", "url": "https://cs.wikipedia.org/wiki?curid=1328818", "title": "Biggles a unesený chlapec", "text": "Biggles a unesený chlapec\n\nBiggles a unesený chlapec (v originále \"Biggles and the Poor Rich Boy\", doslova \"Biggles a ubohý bohatý chlapec\"), je dobrodružná kniha spisovatele W. E. Johnse, jež byla poprvé vydána roku 1960. Celkově jde o 68. knihu o Bigglesovi.\nV češtině vyšla poprvé v roce 2000 v nakladatelství Toužimský a Moravec.\n\nBigglese požádá americký policista Eddie Ross (vyskytl se již v knize Biggles v boji s bílou smrtí) o pomoc při pátrání po uneseném milionářském synovi Carlovi Salvatore. Unesl jej bývalý nápadník jeho matky, který se tak chtěl pomstít chlapcovu otci. Carlo byl celý život přísně střežen, ale Cesare Paola jej unesl letadlem při rybaření. Při pátrání se hrdinové zaměři na rybářské lokality ve Skotsku a brzy najdou stopu. Zjistí však, že po Cesarovi jdou ještě jeho bývalí kumpáni. Několikrát přijsou na místo jen chvíli po té, co jej hledaní opustili. Situaci zkomplikuje fakt, že se Carlo Cesarovi ztratí. Když jej nakonec najdou, spadne Carlo do divoké řeky a Biggles jej zachrání. Zároveň na místo dorazí zločinci, kteří se navzájem postřílí.\n\n\n"}
{"id": "1328824", "url": "https://cs.wikipedia.org/wiki?curid=1328824", "title": "Wilhelm von Biela", "text": "Wilhelm von Biela\n\nWilhelm von Biela (19. března 1782, Roßla – 18. února 1856, Benátky) byl rakouský důstojník saského původu a astronom.\n\nPocházel z šlechtického rodu pánů z Bílé, kteří v 16. století přišli do Řehlovic na Ústecku z Durynska. Poté, co byl po bitvě na Bílé hoře Fridrich z Bílé popraven na pražském Staroměstském náměstí za účast na Českém stavovském povstání, se jeho rodina odešla do Saska.\n\nPotomek těchto pobělohorských exulantů Wilhelm von Biela po dostudování drážďanské vojenské akademie roku 1802 vstoupit do rakouské Císařské armády. Jako poručík hraběte Maxmiliana von Merveldt být raněn v bitvě u Lipska. Po roce 1815 se usadil v Praze a začal se zabývat astronomií. \n\nNejvýznamnějším von Bielovým objevem se stalo určení dráhy periodické komety, která byla později na jeho počest pojmenována 3D/Biela, na základě dvou starších pozorování francouzských astronomů Jacquese Leibax Montaigne z 8. března 1772 a Jeana Louise Ponse z 10. listopadu 1805. Do té doby byly totiž známy pouze dvě komety s pravidelnou eliptickou drahou, a to Halleyova a Enckeho. Von Biela stanovil oběžnou dráhu komety na 6,75 roku. Správnost jeho výpočtů se potvrdila 27. února 1826 poté, co von Biela kometu zaměřil v prostoru mezi souhvězdími Ryb a Berana. Po baronu von Bielovi kometu na vypočítané dráze spatřili ještě Britové John Herschel (1832) a Thomas Henderson (1833). Pozdější pozorování učiněná v druhé polovině 19. století (1846 - 1847, 1852 a 1866) pouze potvrzovala, že 3D/Biela se s největší pravděpodobností rozpadla na dvě části a následně zanikla v několika výrazných meteorických deštích.\n\nVon Bielův výzkum shrnutý v množství článků pro pražské německy psané Astronomické noviny (německy Astronomische Nachrichten) významně přispěl k lepšímu pochopení chování komet. Mimoto je von Biela autorem studie Druhá velká světová síla (Die zweite grosse Weltenkraft) o vlivu rotace planet na jejich vzájemné gravitační působení, která vyšla roku 1836 v Praze.\n\nWilhelmu von Biela byla 20. srpna 2006 v Josefově na nádvoří Bastionu I odhalena pamětní deska. Také byl jeho jménem pokřtěn jeden z měsíčních kráterů.\n\n"}
{"id": "1328825", "url": "https://cs.wikipedia.org/wiki?curid=1328825", "title": "Etiopská evangelická církev Mekane Yesus", "text": "Etiopská evangelická církev Mekane Yesus\n\nEtiopská evangelická církev Mekane Yesus (angl. \"Ethiopian Evangelical Church Mekane Yesus\", zkr. EECMY) je největší luterskou denominací na světě; působí v Etiopii. Sousloví \"Mekane Yesus\" znamená v klasické etipštině \"Ježíšovo místo\" (resp. \"Ježíšův dům\").\n\nLuterské misie byly v Etiopii činné od sklonku 19. století. Jako samostatná denominace existuje Etiopská evangelická církev Mekane Yesus od roku 1959.\n\nV roce 2016 měla 8,3 milionů pokřtěných členů.\n\nJe charakteristická tzv. holistickou teologí, jejímž nejvýznamnějším reprezentantem byl Gudina Tumsa (1929–1979). V otázkách sexuální etiky zastává církev konzervativní postoje; ordinuje však ženy.\n\n\n"}
{"id": "1328828", "url": "https://cs.wikipedia.org/wiki?curid=1328828", "title": "Není čas zemřít", "text": "Není čas zemřít\n\nNení čas zemřít (v anglickém originále No Time To Die) je název připravovaného americko-britského filmu. Jedná se o dvacátý pátý film o fiktivním agentu Jamesi Bondovi. Produkční společností je EON Productions, scenáristou Neal Purvis a Robert Wade a v hlavní roli jakožto James Bond se objeví Daniel Craig. Ten hraje Jamese Bonda po páté a naposledy.\n\nV USA bude vydán 8. dubna 2020 a premiéru bude mít ve Spojeném království.\n\nProducenti filmu jsou Michael G. Wilson a Barbara Broccoli. V červenci 2016 Barbara Broccoli uvedla, že bondovka by měla pravděpodobně vyjít v roce 2018. Dne 9. června 2017 bylo řečeno, že film by se mohl dočkat vydání roku 2019, pokud se začne natáčet příští rok. Až 24. července 2017 bylo oficiálně oznámeno, že v USA bude film vydán 8. listopadu 2019, avšak premiéru bude mít ve Spojeném království.\n\nNicméně bylo oznámeno, že produkce začne 3. prosince 2018 a datum vydání bude přesunuto na 25. říjen 2019. V září roku 2018 bylo ohlášeno, že do postu režiséra byl najat Cary Joji Fukunaga. Produkce by měla začít 4. března 2019 ve studiích Pinewood Studios, přičemž vydání bylo posunuto až na 14. únor 2020. 15. února 2019 bylo oznámeno, že premiéra byla znovu posunuta a to na 8. dubna 2020.\n\nNatáčení začalo 25. března 2019 v Norsku. Poté se produkce přesunula na Jamajku, kde došlo 25. dubna 2019 k představení herců. Natáčení na Jamajce začalo 28. dubna. Natáčení se následně přesunulo do Londýna, kde probíhalo v Pinewood Studios a na ulici Whitehall.\n\nNa tiskové konferenci na Jamajce producentka Barbara Broccoli zde oznámila, že Bond 25 zatím nemá oficiální název. 27. června 2019, vyšla najevo informace, že den před konferencí byl zamítnut původně navrhovaný název \"Reason To Die\". Dne 3. srpna 2019 se na Twitteru Marcose Kontzeho, objevila informace, že Bond 25 ponese název \"Woman Genome\". Dne 20. srpna 2019 byl na oficiálním Twitteru 007 odhalen název filmu jako \"No Time To Die\".\n\nV dubnu 2017 se herec Daniel Craig zmínil o tom, že by se mohl vrátit k dalšímu filmu v roli Jamese Bonda. Dne 15. srpna 2017 potvrdil v talk show \"The Late Show with Stephen Colbert\", že doopravdy bude hrát Jamese Bonda, avšak už naposledy.\n\nPo vydání filmu \"Spectre\" v roce 2015 vypršela smlouva se společností Sony Pictures Entertainment, která poskytovala prodeje a distribuci předešlých čtyř filmů. Studia Metro-Goldwyn-Mayer a EON Productions jsou zodpovědná za produkci filmů, avšak ani jedno z nich není distributorem, a proto se začalo hledat studio, které je distribuce schopné.\n\n"}
{"id": "1328835", "url": "https://cs.wikipedia.org/wiki?curid=1328835", "title": "Mistrovství České republiky mládeže v soutěžním lezení", "text": "Mistrovství České republiky mládeže v soutěžním lezení\n\nMistrovství České republiky mládeže v soutěžním lezení (MČR mládeže, MČRM) jsou nejvyšší českou soutěží mládeže a juniorů, kterou pořádá jednou ročně Český horolezecký svaz. Jsou pořádána většinou samostatně v disciplínách lezení na obtížnost, lezení na rychlost a bouldering. Většinou jsou součástí série Českého poháru mládeže, někdy jako poslední závod.\n\nDle ročníku narození, postaru od nejmladších závodníků v kategorii D až po kategorii A, později přibyly kategorie A a J(unioři), nově nesou nejmladší kategorie označení U10, U12 a U14 podle mezinárodních standardů.\n\nRozdělení v kategoriích bylo v roce 2017 následující:\n\n\n"}
{"id": "1328837", "url": "https://cs.wikipedia.org/wiki?curid=1328837", "title": "Václav Milík mladší", "text": "Václav Milík mladší\n\nVáclav Milík mladší (* 22. května 1993) je český plochodrážní jezdec, mimo jiné vítěz 69. ročníku Zlaté přilby Pardubice roku 2017. Je synem bývalého československého a českého jezdce Václava Milíka staršího.\n\nV letech 2012, 2014, 2015 a 2016 se stal mistr republiky a v roce 2013 skončil druhý.\n"}
{"id": "1328844", "url": "https://cs.wikipedia.org/wiki?curid=1328844", "title": "Bazilika Nejsvětějšího srdce Ježíšova (Conewago)", "text": "Bazilika Nejsvětějšího srdce Ježíšova (Conewago)\n\nBazilika Nejsvětějšího srdce Ježíšova, také známá jako Conewagská kaple, je římskokatolická bazilika minor věnovaná Nejsvětějšímu Srdci Ježíšovu, umístěná v Conewago Township v Pensylvánii. Kostel patří pod římskokatolickou diecézi Harrisburg.\n\nBazilika byla postavena v letech 1785 až 1787 z hnědého kamene se stěnami o tloušťce tří stop. Je vybavena vstupem ve federálním stylu s polokruhovým klenutým vchodem a věží o výšce 80 metrů, která byla přidána v roce 1873. Ke kapli je připojena třípodlažní fara, postavená v roce 1787. Je to nejstarší římskokatolický kostel postavený z kamene ve Spojených státech. Kníže Golicyn strávil prvních pět let svého kněžství zde (od roku 1795 do roku 1799).\n\nZa baziliku minor byla prohlášena 30. června 1962.\n\nKostel byl zařazen do National Register of Historic Places v roce 1975 (č. 75001604).\n"}
{"id": "1328851", "url": "https://cs.wikipedia.org/wiki?curid=1328851", "title": "Eutin 08", "text": "Eutin 08\n\nEutin 08 (celým názvem: Eutiner Sportvereinigung von 1908 e. V.) je německý sportovní klub, který sídlí ve městě Eutin ve spolkové zemi Šlesvicko-Holštýnsko. Založen byl 13. srpna 1908 pod názvem 1. Eutiner FC 08. Svůj současný název nese od roku 1921. Od sezóny 2018/19 působí v Oberlize Schleswig-Holstein, páté německé nejvyšší fotbalové soutěži. Své domácí zápasy odehrává na stadionu Eutina-Platz s kapacitou 2 000 diváků. Klubové barvy jsou červená a modrá.\n\nMimo mužský fotbalový oddíl má sportovní klub i jiné oddíly, mj. oddíl házené, tanečního sportu, fitnessu a gymnastiky.\n\nZdroj: \n\n\n\nZdroj: \n\n\n\nZdroj: \n\n"}
{"id": "1328852", "url": "https://cs.wikipedia.org/wiki?curid=1328852", "title": "Kyslík-18", "text": "Kyslík-18\n\nKyslík-18 (O) je nejtěžší ze tří přírodních izotopů kyslíku.\n\nO je důležitá surovina na výrobu (18F)-fludeoxyglukózy (FDG) používané v pozitronové emisní tomografii (PET). Voda obohacená o O (HO) je bombardována vodíkovými ionty v cyklotronu nebo lineárním urychlovači za vzniku fluoru-18, který je následně použit na výrobu F-FDG. O lze rovněž použít na výrobu obzvlášť těžké vody (HO / TO), tato sloučenina má hustotu téměř o 30 % větší než běžná voda.\n\nPoměr izotopů O/O (respektive δO jako rozdíl od referenčního poměru) v ledovcích (například v Arktidě a Antarktidě) lze použít na stanovení teploty srážek (proxy data) v průběhu času (a tak i klimatická změna). Poměr izotopů O/O je ve standardní oceánské vodě (SMOW) přibližně 2 ‰. Lehčí izotop O v molekule vody se s teplotou snáze odpařuje (například z moře), těžší izotop O snáze kondenzuje. Při 20°C je δO vody větší než δO u vodní páry o 9,8 ‰. Ukazatel δO klesá přibližně o 1,7 ‰ na kilometr nadmořské výšky.\n\nK určení teploty oceánů během delších období je vhodné odebírat a zkoumat vzorky stejného typu z různých stratigrafických vrstev, rozdíl mezi nimi ukazuje na dlouhodobé změny teploty. U uhličitanů pokles δO o 0.22‰ odpovídá oteplení o 1°C. Naopak nárůst δO o 0.13‰ je spojen s růstem salinity o promile.\n\nPomocí kyslíku-18 je možné u rostliny změřit příjem kyslíku fotorespirací. Bylo zjištěno, že v předindustriálním období většina rostlin fotorespirací reabsorbovaly polovinu kyslíku získaného fotosyntézou.\n\nFluor-18 se obvykle vyrábí tak, že se voda obohacená o kyslík-18 ozáří rychlými protony (o energii přibližně 18 MeV) vyrobenými v cyklotronu nebo lineárním urychlovači, vznikne tak vodný roztok iontu F. Tento roztok se následně použije na rychlou výrobu značkované molekuly, často takové, kde atom fluoru nahrazuje hydroxylovou skupinu. Značkované molekuly či radiofarmaka se musí připravit až po F, jelikož by je vysokoenergetické protony zničily. Ozářená voda musí být před dalším ozářením pročištěna, aby se odstranily organické nečistoty a stopy tritia vzniklého reakcí O(p,t)O.\n"}
{"id": "1328864", "url": "https://cs.wikipedia.org/wiki?curid=1328864", "title": "Kyslík-17", "text": "Kyslík-17\n\nKyslík-17 (O) je nejméně běžný ze tří přírodních izotopů kyslíku (přirozený výskyt 0,038 %). Jde o jediný přírodní izotop kyslíku, který má neceločíselný jaderný spin (+5/2), což umožňuje NMR výzkum oxidačních metabolických drah sloučenin obsahujících tento izotop (například HO vytvořené oxidativní fosforylací v mitochondriích).\n\nKyslík-17 byl produktem první člověkem provedené transmutace prvků:\n\nN + He → O + H\n\nTuto reakci poprvé provedli Ernest Rutherford a Frederick Soddy v roce 1919. V atmosféře byl O poprvé zjištěn roku 1929 v absorbčním spektru.\n"}
{"id": "1328867", "url": "https://cs.wikipedia.org/wiki?curid=1328867", "title": "Model vytvořený na základě podobnosti", "text": "Model vytvořený na základě podobnosti\n\nModel má řadu významů. Nejrozšířenější je chápání modelu jako něčeho, co v jistém smyslu zastupuje jinou entitu, která je v souvislosti s modelem považována za něco, co má být napodobeno - modelováno. Modelem pak tedy rozumíme nějakou entitu M, která pro určité účely zastupuje jinou entitu O (chápanou obvykle jako zdrojovou a tedy často označovanou jako originál či předloha). Požadujeme přitom, aby soudy vyvozené z entity M platily aspoň s jistou přijatelnou přibližností o entitě O. Mezi modelem a originelem tedy musí platit nějaký druh podobnosti, pro který je model vytvořen. Například tak, že z výsledků experimentů s modelem je možno usuzovat, jaké by byly výsledky odpovídajících experimentů provedených na originále. Např. vyvíjený lék zkoušený na myši místo na člověku. Použití modelů se obvykle říká modelování, někdy v případě modelování procesů (jevů) se mluví o simulaci. Model může být vytvořen v lidském vědomí, ve vnějším abstraktním světě, v exaktním světě nebo v reálném světě. Modely založené na podobnosti mají velký význam ve vědě, technice i v umění. \n\nModel má svoji formu tvořenou zvoleným jazykem (vnitropsychické jazyky, matematika, programovací jazyk, geometrie, skicování, tvary vložené do vytvarovaného materiálu, tahy štětcem na plátně obrazu apod.) a význam, který mu dává člověk - tvůrce a pak člověk - příjemnce. Z tohoto hlediska je model i komunikačním prostředkem. Ve vědě a technice může model sloužit jako hypotéza. Jazykem může být matematický popis (reprezentace) nově poznávaného přírodního zákona. Nad možnou jeho platností diskutují vědci a shromažďují data pro ověření, úpravu či vyvrácení hypotézy.. V technice to může být např. zcela nový typ podvozku automobilu ověřovaný v laboratoři a postupně dolaďovaný, nebo i nakonec zavržený. Může mu ale předcházet i jeho model vytvořený na počítači, kde se obvykle modeluje s nižšími finančními náklady. \n\nVytvoření modelu, kdy je originál z reálného světa, je podmíněno poznáním dotyčného originálu (z jistého hlediska a pro daný účel), tedy vytvořením jeho kognitivního modelu – znalostní model. Uvažujeme zde v tomto případě přirozené lidské poznání darované nám přírodou, kde filtrem poznání je vágnost. Kognitivní model je primárně vytvořen jako vnitropsychický (v lidském vědomí a asi i nevědomí, reprezentovaný v hypotetických vnitropsychických jazycích: představovém, pocitovém, přirozeném a jejich směsici), sekundárně pak může být formulován do vhodného (inherentně vágního) vnějšího sdělovacího jazyka (abstraktní struktury pro záznam informace), náčrtů, skic, přirozeného jazyka, vědeckého jazyka ... Vzděláním v exaktní vědě může člověk získat schopnost používat umělé Newtonovo poznání a takto si vytvářet (umělé) vnitropsychické modely reálného světa a formulovat je do umělého formálního jazyka (matematika, formální logika, programovací jazyky) s mulovou vnitřní vágností, a tak je i exaktně sdělovat. Adresát přesně bez výhrad rozumí jejich významu.\n\nMá-li být model originálu z reálného světa vytvořen v exaktním světě (matematika, formální logika, programovací jazyky), je nutno učinit krok z reálného světa do světa exaktního viz Exaktní věda, tedy použít jediného prostředníka, který to umožňuje a kterému říkáme veličina. Poznání je pak Newtonovo umělé poznání (filtr poznání je diskrétní tvořený zvolenými veličinami – sítem, kterým tyto veličiny z reálného světa „vidíme “), kdy získané znalosti tvořící kognitivní model jsou reprezentovány jako matematické vztahy mezi (pro daný účel) zvolenými veličinami.. Jelikož se modely pojmenovávají podle použitého objektového jazyka, říká se mu matematický model. Pokud je použit jazyk formální logiky, modelu se říká logický a v případě použití programovacího jazyka, se mu říká počítačový model. Je tedy nutno si uvědomit, že např. i modelování struktur lidského mozku neuronovými sítěmi s použitím matematického nebo programovacího jazyka, se musí provádět prostřednictvím veličin.\n\nMá-li model originálu z reálného světa být vytvořen v reálném světě, je nutno přidat poznání entity reálného světa, která má být modelem. Jsou pak k dispozici dva kognitivní modely a to originálu a modelu, od nichž požadujeme, aby byly ve vztahu jisté, pro daný účel dostatečné podobnosti, které někdy říkáme analogie. Poznání obou reálných entit originálu i modelu musí být téhož typu, tedy buď přirozené, nebo umělé Newtonovo. Prostřednictvím svých kognitivních modelů jsou pro daný účel ve vztahu podobnosti přeneseně i jejich hmotní nositelé: originál a model. Přirozené poznání se použije např. pro sochařské dílo, nebo pro modely v architektuře a stavitelství, kdy ze znalosti vlastností papíru, dřívek, lepidel apod. tedy zejména konečného díla, se v jistém měřítku vytvoří model. Je třeba vědět (poznat), že se nedá např. vytvořit model železničního mostu ze včelího medu. Umělé Newtonovo poznání se použije v případě, že je třeba pomocí modelu řešit úkol formulovaný metodou exaktní vědy. Příkladem mohou být, dnes již téměř zapomenuté, analogové počítače, analogie mezi elektrickými a tepelnými jevy, různé experimenty v proudících plynných či tekutých médiích se zmenšenými modely studovaných objektů apod. Těmto modelům se říká modely přímé analogie, nebo analogony, někdy též fyzikální modely.\n\nPokud se tvoří model entity exaktního světa v exaktním světě, není třeba poznání, ale je třeba naučení se a porozumění. Příkladem může být převod matematicky reprezentovaného popisu úkolu řešeného exaktní vědou do vhodného programovacího jazyka, říkáme mu naprogramování té úlohy. Matematický model se tak mění na počítačový model.\n\nPři tvorbě a použití modelu je třeba ověřit (verifikovat), zda vytvořený model z hlediska očekávané podobnosti bude fungovat. Jedná se vpodstatě o ověření hypotézy kterou do modelu vkládáme. Je to činnost velice rozmanitá, neboť záleží na tom, zda ověřujeme něco už aspoň trochu známého, či něco zcela nového, i v jakém jazyce bude model vytvořen. Vždy se potřebujeme přesvědčit (verifikovat), zda data zjištěná na předloze, dávají na modelu výsledky (s přijatelnou přesností) srovnatelné. Je zde mnoho nástrah, proto je obor modelování založen na velkých zkušenostech pracovníků, a je považován za druh umění. Je tedy zde možno uvézt pouze několik náznaků, jak se dá model verifikovat, co zlého může tvůrce modelu potkat. \n\n- Počítačový model vícekolového podvozku automobilu. Pokud se jedná o zcela nový typ uložení a odpérování kol, model se zjednoduší na jedno kolo. Výsledky zjišťované na modelu, řekněme graficky zobrazované na monitoru jako jízda po nerovném terénu, posuzuje odborník a kdlade si otázku, zda je toto vůbec možné. Mění nerovnosti terénu a opět si klade stejnou otázku. Pokud uzná, že to možné je, zkusí měnit vlastnosti (data zpracovávaná programem) podvozku a posuzuje reálnost pozorovaného jevu. Pokud usoudí, že model dává výsledky velmi vzdálené od očekávaných, hledá se chyba v modelu. Pokud jsou výsledky blízké očekávaným, rozšíří model o další kolo, či kola, a experimenty opakuje.\n\n- Biolog experimentující s novým lékem určeným pro léčení jisté lidské nemoci, musí vědět, který organizmus je při zkoumání účinku léku a dané nemoci člověku nejbližší, a jak se výsledky na zvoleném organizmu mohou lišit od výsledků na lidském organizmu. Zde se uplatní to dvoje poznání uvedené shora v odstavci Model reálné entity v exaktním světě. \n\n- Některé nástrahy.\n\nMnoho metod popisu fyzikálních jevů (např. mechanických, elektrických apod.) bylo vytvořeno v době, kdy jediným nástrojem popisu byla matematika. Pro formulaci jevů probíhajících v mechanických soustavách byly objeven D'Alembertův princip, pro formulaci jevů probíhajících v elektrických obvodech byly objeveny Kirchhoffovy zákony a pod. Tyto metody dávají výsledky s větším počtem veličin, než je pro popis jevu nutné minimum. Z hlediska logiky, je použito více tvrzení než je nutno, některá tvrzení jsou informačně totožná, a tak nadbytečná (redundantní. Pokud se pro řešení získaných vztahů použije matematická metoda exaktní (nikoli přibližná), vše proběhne správně, jen zbytečně složitě. Při neexaktním řešení (použití aproximace řešení řadou funkcí, použití numerické metody - počítače, apod), je přítomna odchylka od exaktního ideálu a totožná tvrzení (nadbytečné vztahy)se mění na rozporná tvrzení. Model, ač správně postavený, se chová jinak než má, často je nestabilní a dává nesmyslné hodnoty. Nadbytečných veličin a vztahů pro ně je, při použití přibližných metod řešení, nutno se zbavit. \n\nŘešení některých problémů v exaktních vědách si lze představit, jako hledání průsečnice ploch v n - rozměrném prostoru. Plochy v okolí průsečnice spolu svírají jisté úhly. Při exaktním řešení na těchto úhlech nezáleží, při přibližném řešení kdy jsou plochy definovány s určitou chybou, může malá hodnota úhlu v kolí průsečnice způsobit velkou chybu, a průsečnice se bude značně lišit od správné. Ve zjednodušeném příkladě si to lze představit třeba tak, že máme na papíru dvě protínající se usečky, svírající velmi malý úhel, a máme určit jejich průsečík. Přesně ho samozřejmě neurčíme. Takovým úlohám se říká špatně podmíněné, a je nutno je přeformulovat. Existují pro ten účel matematické metody, které přetranformují souřadnice, onoho n - rozměrného prostoru. Efektivnější bývá cesta přeformulování problému v počáteční fázi tvorby popisu. Volba vhodnějších veličin, aspoň některých. \n\n\n"}
{"id": "1328868", "url": "https://cs.wikipedia.org/wiki?curid=1328868", "title": "Metropolitní policie", "text": "Metropolitní policie\n\nMetropolitní policejní služba (MPS), známá také jako Metropolitní policie, je policejní síla formálně nazvaná Metropolitní policejní síly působící ve Velkém Londýně, s výjimkou části známé City, ve které působí City of London Police.\n\nMetropolitní policie byla založena 29. září 1829.\n\nMPS má významné národní povinnosti, jako je organizace a vedení boje proti terorismu v celé zemi, chránění členů britské královské rodiny, členy kabinetu a další ministerské členy vlády Spojeného království.\n\nV březnu 2016 MPS zaměstnávala 43 272 lidí na plný úvazek. Toto číslo nezahrnuje 3 271 speciálních konstáblů, kteří nepracují na celý úvazek a kteří mají stejné uniformy a pravomoci, jako jejich kolegové. Toto činí metropolitní policii největší policejní silou ve Spojeném království a jednou z největších policejních sil na světě.\n\nMetropolitní policjení služba má 11 hodností. Jsou to tyto: Police constable, Sergeant, Inspector, Chief Inspector, Superintendent, Chief Superintendent, Deputy Assistant Commissioner, Assistant Commissioner, Deputy Commissioner a Commissioner.\n"}
{"id": "1328873", "url": "https://cs.wikipedia.org/wiki?curid=1328873", "title": "City of London Police", "text": "City of London Police\n\nCity of London Police (CLP, Policie londýnské City) je policejní síla odpovědná za vynucování práva uvnitř části Londýna známé jako City. Za vynucování práva uvnitř Velkého Londýna, ale mimo City, je zodpovědná Metropolitní policie, což je samostatná organizace. CLP vznikla v roce 1839.\n\nCity, historické centrum Londýna, je v současnosti zejména obchodní čtvrť s malým množstvím stálých obyvatel (zhruba 9000), přesto ji však denně navštíví asi půl milionu zákazníků a tisíce turistů.\n\nPolicejní autoritou (organizací zodpovědnou za sledování aktivit policie) je Common Council of the City. Tato organizace je volená, což do fungování City of London Police vnáší určitou část demokracie.\n\nV současné době CLP zaměstnává 1 188 zaměstnanců, což zahrnuje 699 policistů zaměstnaných na plný úvazek, 61 speciálních konstáblů, 15 podpůrných policistů a 413 dalších zaměstnanců. Ředitelství se nachází na Wood Street.\n\nCLP je nejmenší teritoriálně omezenou policejní silou ve Spojeném království, jak z hlediska geografického prostoru, který hlídá, tak z hlediska počtu zaměstnanců.\n"}
{"id": "1328878", "url": "https://cs.wikipedia.org/wiki?curid=1328878", "title": "Václav Goldhammer", "text": "Václav Goldhammer\n\nVáclav (Wenzel) Goldhammer (asi 1684 – 15. listopadu 1750) - byl varhanář působící ve Znojmě. Někdy je uváděn i jako Wenzel Goldhammerling.\n\nKde se narodil a odkud přišel do Znojma se zatím nepodařilo zjistit. Působil zde nejpozději od roku 1732. 2. května 1732 zde byla pokřtěna jeho dcera Anna Clara. Jako jeho žena je zde uvedena Veronika. Václav Goldhammer byl pohřben ve Znojmě 15. listopadu 1750 ve věku 66 let. Jeho žena byla zde pohřbena 6. září 1761 ve věku 61 let. \n\nO práci Goldhammera zatím není nic bližšího známo. Je doloženo, že postavil varhany v letech 1746–1747 v rakouském Hagenberg bei Loosdorf Hagenbergu bei Loosdorf za 170 zlatých. \n\n"}
{"id": "1328881", "url": "https://cs.wikipedia.org/wiki?curid=1328881", "title": "Louise Hermanová", "text": "Louise Hermanová\n\nLouise Hermanová, zřídka Louisa, roz. Freundová (8. května 1916, Svitavy – 2. února 2013, České Budějovice), byla česká montessoriovská pedagožka, dětská vychovatelka, nemocniční sestra a překladatelka židovského původu. Byla vězněna v Terezíně, Osvětimi, Christianstadtu a Bergen-Belsenu a přežila i dlouhý tzv. pochod smrti. Roku 2013 jí byl věnován stolperstein ve Svitavách.\n\nPo návštěvě reálky ve Svitavách odešla Louise Hermanová 1936 ze Svitav do Prahy, kde studovala montessoriovskou školu. Vzhledem k protižidovským zákonům po roce 1939 však nedostala žádné místo a musela pracovat jako vychovatelka u soukromých, většinou židovských rodin.\n\n24. dubna 1942 byla Louise Hermanová deportována do KT Terezína. V tomto táboře, kde se nacházelo mnoho nezletilých, se spolu s dalšími spoluvězeňkami jako vychovatelka starala o děti v předškolním věku, byla obšem jediná, která na to měla kvalifikaci. 18. prosince 1943 pak byla Louise Hermanová převedena do KT Auschwitz-Birkenau, a sice do takzvaného Terezínského rodinného tábora, kde se nacházelo mnoho dětí a mladistvých. Vzhledem k její činnosti již v Terezíně byla přidělena k práci do \"dětského\" bloku 31, kde i nadále mohla pracovat jako opatrovkyně dětí (sama bydlela v bloku 29). Aby unikla tvrdým podmínkám v táboře, přihlásila se - podle některých pramenů dobrovolně - k novému pracovnímu nasazení, aniž by věděla, kam. Začátkem července roku 1944 byla převedena do polských Krzystkowic, kde se nacházel pobočný tábor KT Gross-Rosen - známý též jako pracovní tábor KT Christianstadt. Zde byla Hermanová přidělena k práci v muniční fabrice Gesellschaft m.b.H. zur Verwertung chemischer Erzeugnisse (krátce \"Verwertchemie\"), patřící koncernu Dynamit Nobel AG. \n\nV lednu 1945, když se fronta nacházela již v Dolním Sasku, se vedení SS rozhodlo evakuovat tábor Gross-Rosen včetně všech pobočních táborů; evakuace započala v únoru 1945, z velké části pěšími pochody, později známé jako pochody smrti. Louise Hermanová byla začleněna do pěšího pochodu, směřujícího do Koncentračního tábora Flossenbürg v Horní Falci, vzdáleného asi 400 km. Z Flossenbürgu, kde setrvala asi jeden týden, se dostala do KT Bergen-Belsen, kde pobyla až do osvobození tábora anglickou armádou. V táboře však onemocněla skvrnitým tyfem, takže do Prahy se mohla vrátit až 14. července 1945.\n\nJejí návrat do Československa a repatriace se neobešel bez problérmů: Louise Hermanová se nemohla prokázat žádnými průkazy. Jistou dobu strávila v záchytných táborech, pak se ale s pomocí známých uchytla a byla dále aktivní. Mimo jiné z iniciativy židovské obce byla poslána na českopolskou hranici, kde se starala o z Polska prchající židovské občany, kteří utíkali v důsledku protižidovských pogromů v Polsku: tehdejší ministr zahraničí Jan Masaryk nařídil, že tito pronásledovaní občané smějí přes území Československa emigrovat do Palestiny - Louise Hermanová pomáhala tuto emigraci, podporovanou americkou židovskou organizací Joint, organizovat. Při této činnosti se seznámila s lékařem Alexandrem Hermanem, který koncentrační tábor sice přežil, ztratil tam ale manželku a děti; 16. března 1947 došlo k jejich svatbě na Staronové synagoze v Praze. Louise Hermanová získala později diplom zdravotní sestry a překladatelky z němčinny. Problémy měla rodina Hermanových po invazi sovětských vojsk 1968 do Československa: její manžel formuloval otevřený dopis, kde protestoval proti vstupu invazních vojsk a vyzval své zaměstnance, aby dopis podepsali.\n\n25. dubna 2013 byl před domem na Náměstí Míru č. 97, kde Hermanová ve Svitavách naposledy žila, položen v chodníku stolperstein (spolu s kameny pro Arnošta Freunda a Emila Freunda). Kámen nese následující nápis:\n"}
{"id": "1328884", "url": "https://cs.wikipedia.org/wiki?curid=1328884", "title": "Tamás Faragó", "text": "Tamás Faragó\n\nTamás Faragó (* 5. srpna 1952 Budapešť) je bývalý maďarský hráč vodního póla. Soutěžil ve všech hlavních mezinárodních turnajích mezi lety 1970 a 1980 a získal tři medaile na letních olympijských hrách a pět na světových a evropských šampionátech. V polovině 80. let hrál za německé kluby. Po skončení aktivní kariéry se stal trenérem vodního póla a vedl maďarské juniorské a ženské národní týmy. V roce 1993 byl zařazen do Mezinárodní plavecké síně slávy a v roce 2005 byl zvolen maďarským trenérem roku.\n"}
{"id": "1328886", "url": "https://cs.wikipedia.org/wiki?curid=1328886", "title": "Elis Mraz", "text": "Elis Mraz\n\nElis Mraz vlastním jménem Eliška Mrázová (* 6. srpna 1994 Ostrava) je česká zpěvačka a hudební skladatelka. Je vítězkou v anketě Český slavík Mattoni 2014 v kategorii Objev roku. V témže roce se dostala do semifinále soutěže Hlas Česko Slovenska. Své debutové album s názvem \"Shubidu\" vydala v roce 2013.\n\nBěhem své pěvecké kariéry zaznamenala již řadu úspěchů, například 2. místo na mezinárodní soutěži Golden Lute či 3. místo v anglicko-americkém hudebních žebříčku BEAT 100, zásluhou písně \"Letter to Mom\" inspirované skutečným dopisem z koncentračního tábora. Zpěvačka taktéž zasedla v české odborné porotě soutěže Eurovision Song Contest.\n\n\n"}
{"id": "1328892", "url": "https://cs.wikipedia.org/wiki?curid=1328892", "title": "Census-designated place", "text": "Census-designated place\n\nCensus-designated place (CDP, česky volně přeloženo jako \"území vytvořené pro potřeby sčítání lidu\") je ve Spojených státech amerických takové lidské osídlení, jehož území je Úřadem pro sčítání lidu vymezeno výhradně pro statistické účely. CDP jsou ve sčítáních lidu používána od roku 1980 jako protějšek samosprávných sídel, tj. měst, městeček a obcí, a slouží pro shromažďování a porovnávání statistických dat. CDP se nachází v nezařazených územích jednotlivých států a obvykle zahrnují jedno oficiálně pojmenované nesamosprávné sídlo, jehož název přechází na CDP, a okolní neobydlenou oblast, případně také menší vesnice a osady v okolí.\n\nHranice CDP nemají právní status a nemusí odpovídat místním zvyklostem a chápání toho, které území patří ke stejnojmennému sídlu. Kritéria pro sčítání lidu v roce 2010 však vyžadovala, aby název CDP „byl takový, který je uznávaný a používaný v každodenní komunikaci mezi obyvateli sídla“, a doporučovala, aby hranice CDP byly tvořeny na základě geografického rozsahu, který obyvatelé sídla používají v souvislosti s jeho jménem.\n"}
{"id": "1328894", "url": "https://cs.wikipedia.org/wiki?curid=1328894", "title": "Kyselina umbelová", "text": "Kyselina umbelová\n\nKyselina umbelová (2,4-dihydroxyskořicová kyselina) je karboxylová kyselina, derivát kyseliny skořicové.\n\nTato kyselina je meziproduktem v biosyntéze fenylpropanoidu umbeliferonu a sama je vytvářena z L-fenylalaninu, který je zase syntetizován z kyseliny šikimové. Fenylalanin se přemění na kyselinu skořicovou, ta je následně trans-cinnamát 4-monooxygenázou hydroxylována na kyselinu 4-kumarovou, která je opět hydroxylována za vzniku 2,4-dihydroxyskořicové kyseliny, následně dojde k rotaci dvojné vazby sousedící s karboxylovou skupinou, následně se kruh uzavře a vytvoří lakton umbeliferon.\n"}
{"id": "1328905", "url": "https://cs.wikipedia.org/wiki?curid=1328905", "title": "Waldorfská základní a střední škola Semily", "text": "Waldorfská základní a střední škola Semily\n\nWaldorfská základní a střední škola Semily, příspěvková organizace, byla založena v roce 1992 v Semilech na rohu Tyršovy a Špidlenovy ulice. Několik let po založení Základní školy byla založena také Waldorfská střední škola v jiné budově v ulici Jana Žižky v Podmoklicích. Budovy jsou od sebe vzdáleny cca 15 minut chůze přes město. Ve starší budově jsou třídy prvního až druhého stupně s výjímkou deváté třídy, ředitelna a sborovna, ve které se scházejí učitelé z obou budov vždy jednou týdně.\n\nV druhé budově je devátá třída a ročníky střední školy. Někdy se zkráceně této budově říká jen „lyceum\". V lyceu sídlí zástupce ředitele.\n\nV roce 2019 byl ředitelem Mgr. Ivan Semecký. Vyučování na těchto školách se řídí principy waldorfské pedagogiky.\n\nWaldorfské lyceum je střední škola se všeobecným studijním zaměřením, které je zakončeno maturitní zkouškou.. Na waldorfském lyceu jsou stejně jako na gymnáziích předměty jako např.: matematika, jazyky, výtvarná výchova... Ale navíc jsou zde hodiny například kurzů kovářství, kovotepectví, dřevořezby, malby, apod.\n"}
{"id": "1328912", "url": "https://cs.wikipedia.org/wiki?curid=1328912", "title": "Tronto", "text": "Tronto\n\nTronto je řeka na východě Itálie, dlouhá 115 km. Pramení v pohoří Monti della Laga nedaleko města Amatrice a protéká italskými regiony Lazio, Marche a Abruzzo, ústí do Jaderského moře jižně od známého letoviska San Benedetto del Tronto na Palmové riviéře. Protéká městy Arquata del Tronto, Ascoli Piceno (zde se do ní vlévá zprava její nejdelší přítok Castellano), Castel di Lama a Colonnella. Horní tok je díky svému spádu využíván k výrobě elektrické energie, na dolním toku řeka meandruje a vytváří úrodné a hustě zalidněné údolí, v bažinách při jejím ústí do moře byla vyhlášena přírodní rezervace Sentina.\n\nŘeka byla ve starověku známá pod latinským názvem \"Truentum\" („prudký proud“, z praindoevropského základu \"drem-\", „běžet“), po jejím břehu vedla významná dopravní tepna Via Salaria. Od 12. století do období risorgimenta tvořila přirozenou hranici mezi Papežským státem a Královstvím obojí Sicílie. Podle řeky byl pojmenován Departement Tronto, správní jednotka Itálie pod Napoleonovou vládou 1808–1814.\n\n"}
{"id": "1328914", "url": "https://cs.wikipedia.org/wiki?curid=1328914", "title": "François Tracanelli", "text": "François Tracanelli\n\nFrançois Tracanelli (* 4. února 1951, Udine) je bývalý francouzský sportovec, atlet, halový mistr Evropy ve skoku o tyči z roku 1970.\n\nSvého největšího úspěchu dosáhl hned na začátku sportovní kariéry - v roce 1970 se stal halovým mistrem Evropy ve skoku o tyči. Dvakrát startoval na olympiádě - v roce 1972 v Mnichově skončil osmý, o čtyři roky později soutěž tyčkařů ukončil bez platného pokusu. Jeho osobní rekord 555 cm pochází z roku 1981.\n\n"}
{"id": "1328915", "url": "https://cs.wikipedia.org/wiki?curid=1328915", "title": "Cuts Like a Knife", "text": "Cuts Like a Knife\n\n\n\n\n"}
{"id": "1328918", "url": "https://cs.wikipedia.org/wiki?curid=1328918", "title": "Poustevna Ukřižování na Golgotě (Solovecký klášter)", "text": "Poustevna Ukřižování na Golgotě (Solovecký klášter)\n\nPoustevna Ukřižování na Golgotě () je jedna z pousteven Soloveckého kláštera, založená na Anzerském ostrově na počátku 18. století zdejším mnichem, přepodobným Iovem. Ve 20. a 30. letech 20. století byla jakožto pobočka Soloveckého tábora zvláštního určení místem kruté smrti tisíců vězňů.\n\nPodle legend založil poustevnu přepodobný Iov Anzerský, bývalý zpovědník Petra I., který musel na Solovecké ostrovy do vyhnanství, neboť se stal obětí dvorských intrik. Roku 1712 pracoval na Anzerském ostrově na výstavbě poustevny sv. Trojice, když se mu měla zjevit Bohorodice s přepodobným Eleazarem Anzerským. Bohorodice mu přikázala založit na jednom z nejvyšších anzerských kopců novou poustevnu s chrámem zasvěceným Ukřižování Ježíše Krista. Předpověděla také, že tento vrch se stane druhou Golgotou, kde budou mnozí mučedníci trpět za Krista.\n\n15. července 1713 skutečně vydal arcibiskup cholmogorský Varnava listinu, kterou dal požehnání k založení poustevny a stavbě kamenných chrámů - Ukřižování Ježíše Krista na vrchu Golgotě a Zesnutí přesvaté Bohorodice pod kopcem. Nicméně kvůli nedostatku prostředků vyrostl pouze dřevěný chrám na Golgotě, zasvěcený roku 1715 Ukřižování Ježíše Krista. Později k němu byla přistavěna také zvonice, chrámová předsíň a jídelna.\n\nIov v poustevně zavedl přísný asketický řád, který zahrnoval kromě obyčejných mnišských nařízení také povinnost pro každého poustevníka každý den přečíst 5 kafizmat (bloky žalmů), 500 Ježíšových modliteb a provést 300 poklon až k zemi. Mniši také nesměli mít osobní vlastnictví, stravovali se pouze zeleninou a postním olejem, ženám byl do poustevny vstup přísně zakázán.\n\nPo smrti Iova roku 1720 zůstali v poustevně pouze 2 mniši, ostatní odešli buď do nedaleké poustevny sv. Trojice či do Soloveckého kláštera, poustevna na Golgotě tak začala upadat. V roce 1723 rozhodnul nejsvětější synod o sjednocení s poustevnou sv. Trojice a roku 1764 byla přičleněna pod Solovecký klášter. Ve \"Zprávě o klášterech\" z roku 1781 se uvádí, že v poustevně nikdo nežil a menší cely shnily a rozpadly se.\n\nK obrození došlo až na počátku 19. století v souvislosti s působením soloveckého archimandrity Dosifeje. Ten nechal roku 1828 zbudovat na Golgotu cestu a v roce 1830 byl vysvěcen nový kamenný dvoupatrový chrám s pěti věžemi, zasvěcený Ukřižování Ježíše Krista se zimním přídělkem Zesnutí Boží Matky. Do přídělku uložili ostatky přepodobného Iova Anzerského. Roku 1831 byl dostavěn první hotel pro poutníky. V roce 1835 byl původní dřevěný chrám přenesen k úpatí kopce a zasvěcen Vzkříšení Kristovu. Přibližně v té době vyrostla nahoře dvoupatrová budova s jídelnou, kuchyní a jinými hospodářskými budovami. V přídělku u Iovových ostatků se střídalo 6 zvláště k tomu vyčleněných mnichů v nepřetržitém předčítání žalmů. Původní přísný řád byl obnoven s tou výjimkou, že ve sváteční dny byla mnichům dovolena ryba (nikdo totiž podle slov archimandrity nechtěl dodržovat tak přísný půst).\n\nMezi lety 1923-1939 byla v objektech zrušené poustevny zřízena pobočka Soloveckého tábora zvláštního určení. Zdejšími vězni byli částečně pravoslavní a katoličtí kněží. Také zde byly drženy ženy z kriminálního prostředí - nemocné pohlavními nemocemi, narkomanky, prostitutky a zlodějky. Posílali sem i nakažené infekčními nemocemi či provinilce proti táborovému řádu. Nejvýmluvnějšími svědky nelidských podmínek v tomto \"izolátoru\" jsou masové hroby tisíců vězňů na úpatí kopce. Mezi nimi byl identifikován metropolita voroněžský a zadonský Petr (dnes svatořečený), nad jehož ostatky byla zbudována nevelká dřevěná kaple. Bohužel se tak naplnilo údajné proroctví zjevené zakladateli poustevny, že zde mnozí budou trpět pro Krista. Stalinští dozorci proměnili vrcholek ve skutečnou ruskou Golgotu.\n\n\nRoku 1994 byl na úpatí kopce vztyčen poklonný kříž na památku pravoslavných biskupů, vězněných na Anzerském ostrově. V roce 1998 byla postavena nevelká budova s celami, ve kterých v létě přebývali mniši ze Soloveckého kláštera. Roku 2000 byla poustevna oficiálně obnovena, byly sem navráceny ostatky přepodobného Iova Anzerského. Chrám Vzkríšení Kristova byl zrestaurován v roce 2001, kamenný chrám Ukřižování Ježíše Krista v roce 2008. Poutníci a turisté mohou poustevnu navštívit v rámci organizovaných exkurzí na Anzerský ostrov.\n"}
{"id": "1328926", "url": "https://cs.wikipedia.org/wiki?curid=1328926", "title": "Severozápadní šalomounské jazyky", "text": "Severozápadní šalomounské jazyky\n\nRodina severozápadních šalomounských jazyků je rodina oceánských jazyků. Zahrnuje austronéské jazyky ostrovů Bouganville a Buka na Papua-Nová Guineje a jazyky ostrovů Choiseul, New Georgia a Santa Isabel (kromě jazyka bughotu) na Šalomounových ostrovech.\n\nZařazení a rozšíření severozápadních šalomounských jazyků vyplývá z průkopnické práce australského lingvisty Malcolma Rossa.\nSeverozápadní šalomounské jazyky se nedělí na jazykové rodiny. Mnohé jazykové rodiny a jazyky spolu mají více společného než jiné, jedná se o takzvanou \"\"spojitost\"\".\n\nSeverozápadní šalomounské jazyky se dělí na:\nKromě toho mrtvý jazyk kazukuru mohl patřit mezi jazyky New Georgia a tetepare by také mohl patřit mezi severozápadní šalomounské jazyky, pokud byl vůbec austronéský.\n"}
{"id": "1328933", "url": "https://cs.wikipedia.org/wiki?curid=1328933", "title": "Jurij Vlasov", "text": "Jurij Vlasov\n\nJurij Petrovič Vlasov (Ю́рий Петро́вич Вла́сов, * 5. prosince 1935 Makijivka) je ruský vzpěrač, inženýr, spisovatel a politik, olympijský vítěz.\n\nV roce 1959 absolvoval Žukovského vojenskou leteckou inženýrskou akademii, o rok později nastoupil do klubu CSKA Moskva. Na olympijských hrách 1960 v Římě získal zlatou medaili v nejtěžší váhové kategorii vzpěračů a vytvořil olympijský rekord v trojboji 537,5 kg. Stal se také čtyřikrát mistrem světa (1959, 1961, 1962 a 1963) a šestkrát mistrem Evropy (1959–1964). Na olympijských hrách 1964 byl Vlasov vlajkonošem sovětské delegace, ale obhajoba se mu nezdařila: porazil ho další reprezentant SSSR Leonid Žabotinskij, jemuž pomohla také kontroverzní taktika: předstíral zdravotní potíže, takže se Vlasov domníval, že mu na vítězství bude stačit vzepřít nižší váhu. Po tomto zklamání ukončil kariéru, ale v roce 1967 se ke vzpírání vrátil a vytvořil ještě světový rekord v tahu 199 kg. Celkem překonal světový rekord v letech 1957 až 1967 jednatřicetkrát a dosáhl maxima v trojboji 580 kilogramů. Obdržel titul zasloužilý mistr sportu a Leninův řád.\n\nUž během sportovní kariéry publikoval články ve sportovním tisku, jeho první kniha \"Překonat sám sebe\" byla přeložena i do češtiny. V roce 1968 odešel z armády a stal se spisovatelem na volné noze. Připravil k vydání \"Vladimirovovy deníky\", zápisky jeho otce Petra Vlasova, který ve třicátých a čtyřicátých letech sloužil pod krycím jménem Vladimirov jako diplomat a rozvědčík v Číně. Z jeho vlastní tvorby měla největší ohlas historická trilogie \"Křest ohněm\". Od roku 1985 byl předsedou sovětské vzpěračské federace. Byl také příznivcem kulturistiky, přátelil se s Arnoldem Schwarzeneggerem a zasloužil se o vznik organizované kulturistiky v SSSR. Od roku 1989 byl členem Sjezdu lidových poslanců, původně za Komunistickou stranu Sovětského svazu, později však ze strany vystoupil a stal se členem opozičního uskupení Meziregionální poslanecká skupina. Kandidoval jako nezávislý v prezidentských volbách 1996, získal však pouze 0,2 % hlasů.\n\n"}
{"id": "1328935", "url": "https://cs.wikipedia.org/wiki?curid=1328935", "title": "Pomník T. G. Masaryka (Poděbrady)", "text": "Pomník T. G. Masaryka (Poděbrady)\n\nPomník T. G. Masaryka je bronzová socha prvního československého prezidenta Masaryka v nadživotní velikosti, stojící v lázeňském parku v Poděbradech. Socha je vůbec posledním dílem českého sochaře Otta Gutfreunda. Původně byla roku 1928 umístěna do městského parku (dnešní Purkyňovy sady). Dva další odlitky stejné sochy přitom byly instalovány v Nitře a Kroměříži. Za druhé světové války byla roztavena, roku 1945 obnovena a po komunistickém převratu podruhé zničena. V roce 1968 proběhl neúspěšný pokus o její opětovnou obnovu. Kopie sochy byla umístěna až roku 2008 do lázeňského parku.\n\nNedlouho po skončení první světové války a vzniku Československu začali obyvatelé Poděbrad usilovat o stavbu pomníku svým padlým vojákům a legionářům. V první polovině 20. let byly pro tento účel shromážděny významné prostředky a jičínský akademický sochař František Vyskočil v roce 1926 vytvořil návrh. Poděbradský architekt Vojtěch Kerhart však v té době prosadil, aby město financovalo vytvoření bronzového pomníku prvního československého prezidenta od sochaře Otta Gutfreunda. Město uvolnilo 40 tisíc korun na sochu a dalších 20 tisíc korun na podstavec. Ukázalo se však, že na pomník padlým už peníze nebudou. Prvotní nápad věc vyřešit doplněním podstavce památníku o nápis „Osvoboditeli a padlým ve světové válce“ znemožnily jeho malé rozměry, a proto byly pomník padlým nahrazen dvěma levnějšími bronzovými pamětními deskami s jejich jmény.\n\nModel sochy Gutfreund zhotovil roku 1926, přičemž navázal na Masarykův pomník pro Hradec Králové z předcházejícího roku. Kvůli Gutfreundově náhlé smrti odlitek roku 1927 zhotovili až jeho spolupracovníci. Slavnostní odhalení sochy a pamětních desek proběhlo 28. října 1928. Jeho součástí byl průvod městem, jehož trasa vedla z Husovy třídy ke staré radnici (odhalení desek) a poté do městského parku (odhalení pomníku). S projevy tehdy vystoupili starosta Josef Caňkář a zástupci státní správy.\n\nRoku 1933 Československá obec legionářská navrhla přemístění pomníku na významnější místo do lázeňského parku naproti nové budově nádraží, byla však odmítnuta. Situace se změnila po německé okupaci, neboť v červenci 1940 bylo vydáno nařízení o odstranění všech upomínek na T. G. Masaryka. Přes veškerou snahu města byla socha roztavena (Také všechny poděbradské kovové pamětní desky byly odvezeny do Prahy k roztavení. Po válce se podařilo objevit a na své původní místo vrátit Turinského plaketu a obě pamětní desky padlých.).\n\nPo skončení druhé světové války město za 180 tisíc korun koupilo kopii sochy od sochařova bratra Emila Gutreunda. Socha byla umístěna na své původní místo a v srpnu 1945 podruhé slavnostně odhalena. Také po komunistickém převratu roku 1948 se však T. G. Masaryk ocitl v nemilosti. V 50. letech byl pomník znovu odstraněn a pod dohledem příslušníků Lidových milic vhozen do řeky Cidliny. Při nízkém stavu vody však byla socha pod hladinou vidět, a proto byla za nějaký čas vytažena a roztavena. V roce 1968 o obnovu sochy usilovali její duchovní otec Vojtěch Kerhart a známý poděbradský lékař Ladislav Filip. Uspořádali finanční sbírku, domluvili bezplatné zapůjčení sádrového modelu i jeho odlití v adamovských slévárnách. Všemu zabránila invaze vojsk Varšavské smlouvy do Československa a následná normalizace.\n\nAž 28. října 2008 byl při příležitosti 80. výročí původního pomníku odhalen nový odlitek stejné sochy. Do obnovy památníku město investovalo celkem 1,7 milionu korun. K jeho odlití byl použit originální Gutfreundův model, který poskytla Moravská galerie v Brně. Autory nové architektonické úpravy stávající sochy jsou Tomáš Jiránek a Marek Lehmann. Hlavní změnou je přesun sochy na prestižní místo do lázeňského parku a dále fakt, že socha již nemá sokl a stojí přímo na zemi. Jiránek a Lehman tak nerespektovali původní architektonické řešení památníku. Roku 2011 sice navrhli přesun sochy na menší metrový sokl, tato změna ale nebyla realizována.\n\nJedná se o bronzovou sochu v nadživotní velikosti. TGM stojí v rozepnutém žaketu s levou nohou mírně nakročenou. Jeho ruce jsou spojeny před tělem. Původní socha stála na zhruba dvoumetrovém válcovém žulovém soklu. na kterém byl nápis „T. G. MASARYK“. Současná verze sochy je bez soklu. Na jejím podstavci je vpředu napsáno: „T. G. MASARYK“ a vzadu. „OTTO GUTFREUND 1927 / NÁVRAT DÍLA DO PODĚBRAD 28. ŘÍJNA 1928“.\n"}
{"id": "1328936", "url": "https://cs.wikipedia.org/wiki?curid=1328936", "title": "Jonathan Nolan", "text": "Jonathan Nolan\n\nJonathan „Jonah“ Nolan (* 6. června 1976 Londýn) je britsko-americký scenárista, režisér a producent. Je mladším bratrem Christophera Nolana.\n\nJe autorem povídky „Memento Mori“ (vydána 2001), podle níž natočil jeho bratr Christopher v roce 2000 celovečerní film \"Memento\". Společně napsali thriller \"Dokonalý trik\" (2006), batmanovské filmy \"Temný rytíř\" (2008) a \"Temný rytíř povstal\" (2012) a sci-fi \"Interstellar\" (2014). Je autorem televizního seriálu \"Lovci zločinců\" (2011–2016) a spoluautorem seriálu \"Westworld\" (od 2016; společně se svou ženou, scenáristkou a producentkou Lisou Joy).\n\n"}
{"id": "1328939", "url": "https://cs.wikipedia.org/wiki?curid=1328939", "title": "Čížovka (rozhledna)", "text": "Čížovka (rozhledna)\n\nČížovka je rozhledna, která se nachází jižně obce Čížovka v okrese Mladá Boleslav v nadmořské výšce 320 m. \n\nVýstavba rozhledny započala již v roce 2012. Problémy s pozemky po novele občanského zákoníku, nepřidělení dotací a zánik společnosti, která byla dodavatelem stavebních prací byly důvodem dokončení výstavby až v roce 2017. Slavnostní otevření proběhlo 28. února 2017. Zajímavostí rozhledny jsou dva vysunuté balkony z vyhlídkové plošiny ve čtvrtém patře, které mají zcela prosklenou průhlednou podlahu. \n\nRozhledna se nachází přímo u silnice Malobratřice - Čížovka (odbočka ze silnice II/268). Nejbližší zastávka autobusu je asi 300 m směrem na Kamenici. Po přilehlé silnici vede cykloturistická trasa č. 8150.\n\nNa severu Český ráj s výrazným vrchem Mužský, hrady Bezděz, Trosky, zámek Humprecht, na severovýchodě Krkonoše, na opačné straně město Mladá Boleslav. \n\n"}
{"id": "1328940", "url": "https://cs.wikipedia.org/wiki?curid=1328940", "title": "Kyjov (zámek)", "text": "Kyjov (zámek)\n\nZámek Kyjov se nachází v centru města Kyjov v okrese Hodonín. Jednopatrový renesanční zámek vznikl kolem roku 1540 a je zřejmě nejstarší budovou města. V současnosti je sídlem Vlastivědného muzea. Zámek je chráněn jako kulturní památka. \n\nPůvodním majitelem Kyjova byl premonstrátský klášter Hradisko, který nechal pro správce statku vybudovat tvrz, jižně od současného zámku. Tvrz zanikla před polovinou 16. století. Kyjovský statek od kláštera v roce 1538 pronajal a o rok později zakoupil Jan Kuna z Kunštátu. Ten nechal následně na svahu pod kostelem, nedaleko zbytků původní tvrze, zbudovat renesanční zámek, dokončený kolem roku 1540. Jan Kuna téhož roku zemřel a jeho synové statek i se zámkem roku 1544 prodali Janu Kryštofu Kropáčovi z Nevědomí. Kyjov se však v roce 1548 vykoupil z poddanství a zámek přešel do vlastnictví města, v němž již zůstal. Zámek následně pravděpodobně sloužil jako fara a následně jako kasárna, nemocnice nebo škola. Byli zde také ubytováni městští služebníci a důstojníci městské posádky. \n\nRoku 1636 zámek zčásti vyhořel a byl rekonstruován a částečně přestavěn. Interiéry prodělaly úpravy v raně- a pozdněbarokním stylu. V roce 1911 získaly fasády zámku sgrafitovou bosáž a malby výjevů z dějin města, které vytvořil malíř Jano Köhler. V letech 1926–1928 bylo do zámku přesunuto Vlastivědné muzeum, které zde sídlí dodnes.\n\nArcheologický nález při rekonstrukci zámečku v roce 2018 připouští existenci stavby koncem 15. století.\n\nZámek se nachází pod svahem v centru města, východně od Masarykova náměstí. Je pokládán za nejstarší dochovanou budovu města. Je to jednopatrová budova, přibližně obdélného půdorysu. Fasády jsou pokryty hladkou omítkou, se sgrafitovou malbou. Přízemní místnosti mají většinou valeně zaklenuté stropy, místnosti v patře mají stropy ploché. Na jihovýchodní straně navazuje jednopatrový objekt z roku 2010.\n\n"}
{"id": "1328946", "url": "https://cs.wikipedia.org/wiki?curid=1328946", "title": "Cvetkov", "text": "Cvetkov\n\nPříjmení Cvetkov () nosí více osob:\n\n"}
{"id": "1328951", "url": "https://cs.wikipedia.org/wiki?curid=1328951", "title": "Simon Whitfield", "text": "Simon Whitfield\n\nSimon St. Quentin Whitfield (* 16. května 1975 Kingston (Ontario)) je bývalý kanadský triatlonista. V dětství se věnoval fotbalu, s triatlonem začal jako dvanáctiletý. Byl třetí na Panamerických hrách 1999 a v roce 2000 se stal historicky prvním olympijským vítězem v triatlonu. Vyhrál také Hry Commonwealthu 2002, na OH 2004 byl jedenáctý, na OH 2008 druhý a v roce 2012 olympijský závod nedokončil pro zranění, které utrpěl při pádu z kola. Na olympiádě 2012 byl vlajkonošem kanadské výpravy. Vyhrál dvanáct závodů Světového poháru v triatlonu. Závodní kariéru ukončil v roce 2013. Vedle kanadského má také australské občanství.\n\n"}
{"id": "1328952", "url": "https://cs.wikipedia.org/wiki?curid=1328952", "title": "Unleash the Love", "text": "Unleash the Love\n\nUnleash the Love je sólové studiové album amerického zpěváka Mikea Lovea ze skupiny The Beach Boys. Vydáno bylo dne 17. listopadu roku 2017 společností BMG. Jedná se o dvojalbum, které obsahuje jak nově nahrané verze starších písní (například „Help Me Rhonda“ a „Good Vibrations“), tak i celkem třináct zcela nových písní. Album produkoval Michael Lloyd. Hráli na něm například John Stamos, John Cowsill a Mark McGrath.\n\n\n"}
{"id": "1328954", "url": "https://cs.wikipedia.org/wiki?curid=1328954", "title": "Smaljavičy", "text": "Smaljavičy\n\nSmaljavičy (, – \"Smoleviči\") jsou město v Minské oblasti v Bělorusku. K roku 2017 měly přes šestnáct tisíc obyvatel.\n\nSmaljavičy leží řece Plise, přítoku Bereziny v povodí Dněpru. Jsou vzdáleny přibližně pětatřicet kilometrů severovýchodně od Minsku, hlavního města státu.\n\nPřes město vede železniční trať z Minsku do Oršy a z jihovýchodu jej míjí dálnice M1 ve stejném směru.\n"}
{"id": "1328958", "url": "https://cs.wikipedia.org/wiki?curid=1328958", "title": "Jiří Káš", "text": "Jiří Káš\n\nJiří Káš (* 8. dubna 1979) je český fotograf, handpanista a podnikatel, je bývalým partnerem herečky Michaely Kuklové.\n\nFotografování se věnuje od roku 2002. Začínal se sportovní tématikou, následovaly kulturní a společenské akce. Do povědomí veřejnosti se dostal v roce 2010, když navázal spolupráci s pánským magazínem Playboy, kde působil několik let jako hlavní fotograf. V roce 2010 zahájil spolupráci s motoristickým časopisem Svět motorů. Jeho tvorba zapůsobila v Číně na vydavatele magazínu Tatoo, kde publikoval sérii extravagantních fotografií ženských aktů. V letech 2007 až 2010 uskutečnil několik autorských i spoluautorských výstav v Praze a okolí zaměřených na sport, kulturu a ženskou krásu. Do hledáčku fotografa se dostala většina českých osobností kulturního a společenského života. V únoru 2017 představila herečka Michaela Kuklová veřejnosti fotografa Jiřího Káše jako svého partnera, v červenci oznámili ukončení vztahu. Jiří Káš podniká v oblasti reklamy a marketingu. \n\n\n\n\n"}
{"id": "1328964", "url": "https://cs.wikipedia.org/wiki?curid=1328964", "title": "Chlumek (Dasnice)", "text": "Chlumek (Dasnice)\n\nChlumek (původně – do r. 1947 \"Perglas\") je zaniklá ves, dříve osada obce Dasnice v okrese Sokolov v Karlovarském kraji. Jako část obce Dasnice zanikl k 1.4.1980, název se zachoval jen jako místní pojmenování lokality.\n\nChlumek se nachází v katastrálním území \"Dasnice\" o rozloze 4,03 km.\n\nPrvní písemná zmínka o vsi pochází z roku 1308, kdy je v listině z 5. prosince 1308 zmíněn jako svědek jistý Beneda z Perglasu. Údaj se týkal hradu Libá na Chebsku. V listině z 27. července 1309 je ves zmíněna jako majetek cisterciáckého kláštera ve Waldsassenu. Usuzuje se, že ves vznikla někdy v průběhu 13. století a pravděpodobně během 14. století zde byla postavena gotická tvrz, jež zanikla nejpozději v první polovině 16. století. V letech 1468 až 1536 na ní sídlili Perglárové z Perglasu. Její poloha a podoba jsou ovšem neznámé. Kolem roku 1570 zde vznikla renesanční tvrz, která patřila až do roku 1620 Janu Stolci ze Simsdorfu. Roku 1765 koupili Chlumek Nosticové. Na ostění portálu budovy hospodářského dvora se dochovalo pod erbem Nosticů vročení 1570. Tvrz Chlumek byla stavebně změněna v 18. století, kdy se z ní stala sýpka. Tvrz (sýpka) vyhořela v září 1992, byla však opravena a je kulturní památkou, zapsanou v rejstříku ÚSKP pod číslem 15283/4-566.\n\nDalší významnější stavbou v Chlumku je barokní zámek, pro který se vžil název \"Starý zámek\". Byl postaven v první polovině 18. století a měl nahradit již nevyhovující tvrz. Zámek však ztratil sídelní funkci a byl využíván pro správu statku. Objekt je kulturní památkou, zapsanou v rejstříku ÚSKP pod číslem 14526/4-567.\n\nStavbou vyšší umělecké hodnoty byl honosný tzv. \"Nový zámek\", který nechali vystavět Nosticové v letech 1893 až 1894. Autorem projektu byl drážďanský architekt Ernst Fleischner. Jednalo se o pseudobarokní trojkřídlou budovu. Na hlavní trakt navazovala dvě boční křídla. U zámku byl založen anglický park. Zámek sloužil Nosticům až do roku 1945. Po roce 1945 zde působila podniková škola, ubytovna pro zaměstnance dolů, později zemědělské sklady. Zámek nikdo neudržoval a ten byl v havarijním stavu v květnu 1983 zbořen a ruiny srovnány se zemí.\nV zámeckém parku stála socha sv. Mikuláše. Poničené torzo sochy bylo převezeno do sokolovského muzea a je vystaveno na nádvoří zámku.\n\nV okolí zaniklého zámku a v zámeckém parku se zachovalo několik alejí, mohutný dub pojmenovaný jako Zámecký dub v Chlumku byl roku 2008 vyhlášen památným stromem.\n\nObyvatelé pracovali převážně v zemědělství. V roce 1869 byl Chlumek pod názvem Perglas osadou obce Dolní Rychnov v okrese Falknov (Sokolov), v letech 1880 až 1910 pod názvem Perglas osadou obce Dasnice v okrese Falknov, v letech 1921 až 1930 pod názvem Perglas osadou obce Dasnice v okrese Falknov nad Ohří, v letech 1950 až 1980 osadou obce Dasnice v okrese Sokolov. Osada zanikla k 1. dubnu 1980.\n"}
{"id": "1328967", "url": "https://cs.wikipedia.org/wiki?curid=1328967", "title": "Zaslauje", "text": "Zaslauje\n\nZaslauje ( – \"Zaslaŭje\", – \"Zaslavl\") je město v Minské oblasti v Bělorusku. K roku 2006 mělo bezmála čtrnáct tisíc obyvatel.\n\nZaslauje leží na řece Svislači (přítoku Bereziny) pod hrází Zaslaujské přehrady. Od Minsku, hlavního města republiky, je vzdáleno přibližně dvacet kilometrů severozápadně.\n\nZaslauje založil v roce 985 Vladimír I., kníže Kyjevské Rusi.\n"}
{"id": "1328968", "url": "https://cs.wikipedia.org/wiki?curid=1328968", "title": "Roman Harvatovič", "text": "Roman Harvatovič\n\nRoman Harvatovič (* 24. června 1978, Chomutov) je bývalý český fotbalista, záložník.\n\nV české lize hrál za FK Teplice. Nastoupil v 10 ligových utkáních. Ve druhé lize hrál i za FC Chomutov a FK GGS Arma Ústí nad Labem.\n\n\n"}
{"id": "1328972", "url": "https://cs.wikipedia.org/wiki?curid=1328972", "title": "Imid heptasíry", "text": "Imid heptasíry\n\nImid heptasíry je anorganická sloučenina se vzorcem SNH. Tato světle žlutá pevná látka je, stejně jako elementární síra, dobře rozpustná v sirouhlíku. Patří mezi imidy síry (obecný vzorec S(NH)).\n\nImid heptasíry se připravuje reakcí chloridu sirného s amoniakem, ale byly vyvinuty i jiné metody přípravy. Při uvedené reakci vznikají kromě SNH také tři izomery S(NH) a dva izomery S(NH). Je to analog S, jeden atom síry je nahrazen skupinou NH. SNH centrum je téměř rovinné, což naznačuje, že NH skupina není zásaditá.\n"}
{"id": "1328977", "url": "https://cs.wikipedia.org/wiki?curid=1328977", "title": "Moravské Toskánsko", "text": "Moravské Toskánsko\n\nMoravské Toskánsko je populární označení pro oblast u Kyjova v Jihomoravském kraji, která svými terénními vlnami připomíná krajinu italského Toskánska. Oblíbená je u fotografů, krajina není narušena výškovými budovami či komíny, občas jsou v ní solitérní stromy či kapličky. Časopis Condé Nast Traveller ji zařadil mezi 50 nejkrásnějších míst na Zemi.\n\nOblast zaujímá prostor několika desítek kilometrů čtverečních západně a jihozápadně od Kyjova. Podle geomorfologického členění Česka je tato oblast součástí Kyjovské pahorkatiny.\n\nMezi oblíbená místa na focení patří např. kaple svaté Barbory v polích u Strážovic či pásy polí u Šardic.\n\n"}
{"id": "1328979", "url": "https://cs.wikipedia.org/wiki?curid=1328979", "title": "Azirin", "text": "Azirin\n\nAziriny jsou tříčlenné nenasycené (obsahují dvojnou vazbu) heterocyklické sloučeniny s jedním dusíkovým atomem v cyklu, jejich nasyceným analogem je aziridin. Existují dva izomery azirinu: 1\"H\"-azirin, u kterého je dvojná vazba mezi dvěma uhlíky, je nestabilní a přeměňuje se na tautomerní 2\"H\"-azirin, u kterého je dvojná vazba mezi uhlíkovým a dusíkovým atomem.\n\n2\"H\"-azirin se nejčastěji připravuje termolýzou vinylazidů, během reakce vzniká nitren jako meziprodukt.\n\nDalší možností je oxidace aziridinu.\n\nFotolýza azirinů (zářením s vlnovou délkou pod 300 nm) je velmi účinný způsob přípravy nitrylylidů, z nichž lze vytvořit další heterocyklické sloučeniny jako jsou pyrroliny.\n\nAzirin je rovněž meziproduktem v Neberově přesmyku.\n"}
{"id": "1328994", "url": "https://cs.wikipedia.org/wiki?curid=1328994", "title": "Allóza", "text": "Allóza\n\nAllóza (allosa) je monosacharid ze skupiny aldóz a hexóz, všechny hydroxyly na chirálních uhlících ve Fischerově projekci jsou na stejné straně. Vyskytuje se vzácně, například jako součást 6-\"O\"-cinnamyl glykosidu v listech afrického keře \"Protea rubropilosa\". Výtažky ze sladkovodní řasy \"Ochromas malhamensis\" také obsahovaly tento sacharid.\n\nJde o C3 epimer glukosy.\n"}
{"id": "1329000", "url": "https://cs.wikipedia.org/wiki?curid=1329000", "title": "Echinococcus equinus", "text": "Echinococcus equinus\n\nEchinococcus equinus (Williams & Sweatman, 1963) (dříve označovaný jako \"Echinococcus granulosus\" genotyp 4 nebo \"Echinococcus granulosus equinus\") je drobná 1–5 mm dlouhá tasemnice z čeledi Taeniidae s dvojhostitelským cyklem. Mezihostitelem jsou koňovití a definitivním hostitelem tasemnice jsou psi. Původně se jednalo o kmen či genotyp měchožila zhoubného. Fylogenetická analýza naznačila, že genotyp G4 se natolik liší od ovčího kmene měchožila, že byl přeřazen do samostatného druhu \"E. equinus\". V ČR se druh nevyskytuje, sporadicky je však nacházen například ve Velké Británii. U psů se druh nijak klinicky neprojevuje, u koní způsobuje cystickou echinokokózu.\n"}
{"id": "1329016", "url": "https://cs.wikipedia.org/wiki?curid=1329016", "title": "Jitka Ludvíková", "text": "Jitka Ludvíková\n\nJitka Ludvíková (* 11. ledna 1981 Jindřichův Hradec) je česká spisovatelka, původním vzděláním právnička. Píše humoristickou literaturu a knihy pro děti. Žije v Praze.\n\nNarodila se v Jindřichově Hradci. Po absolvování Gymnázia Vítězslava Nováka v Jindřichově Hradci vystudovala obor Právo na Právnické fakultě ZČU. Po ukončení studia začala pracovat jako právnička. Knihy vydává od roku 2015. Je vdaná, má dvě děti.\n\n\n\n\n"}
{"id": "1329029", "url": "https://cs.wikipedia.org/wiki?curid=1329029", "title": "Uran-232", "text": "Uran-232\n\nUran-232 (U) je izotop uranu s poločasem přeměny 68,9 let. Je vedlejším produktem v thoriovém palivovém cyklu\n\nPři výrobě U (ozářením Th neutrony) vzniká malé množství U jako nečistota kvůli „parazitickým“ (n,2n) reakcím na samotném U, protaktiniu-233 nebo thoriu-232.\n\nDalším způsobem vzniku tohoto izotopu je zachycení neutronů malými množstvími thoria-230, které je ve stopovém množství přítomno v přírodním thoriu jako meziprodukt přeměnové řady uranu-238:\n\nV přeměnové řadě U mimo jiné rychle vznikají silné gama zářiče:\n\nNa rozdíl od většiny ostatních nuklidů se sudými nukleonovými čísly má uran-232 velký účinný průřez pro absorpci neutronů pro štěpení jádra (75 barnů u tepelných neutronů, rezonanční integrál 380 b) stejně jako pro samotný záchyt neutronu (u tepelných neutronů 73 b, rezonanční integrál 280 b).\n"}
{"id": "1329031", "url": "https://cs.wikipedia.org/wiki?curid=1329031", "title": "Rumanovo pleso", "text": "Rumanovo pleso\n\nRumanovo pleso (někdy označované také jako Nižné Rumanovo pleso) je karové jezero pod Rumanovou kopkou v Rumanové dolinke, která odbočuje ze Zlomiskové doliny ve Vysokých Tatrách na Slovensku. Má rozlohu 0,2610 ha. Je 70 m dlouhé a 48 m široké. Dosahuje maximální hloubky 2,8 m. Jeho objem činí 2730 m³. Leží v nadmořské výšce 2090 m a je jedním z nejvýše položených tatranských ples. Je pojmenované podle horského vůdce 19. století Jánu Rumanovi Driečném, který působil v Tatrách.\n\nNa západě se nad plesem zvedá hřeben vycházející z Vysoké přes Dračí štít a na východě Rumanov štít a Zlobivá. Na severu je vyšší stupeň Rumanové dolinky s Vyšným Rumanovým plieskom a na jihu Rumanovo oko a Rumanova kopka na prahu oddělujicím Rumanové dolinku od Zlomiskové doliny.\n\nPleso nemá žádný povrchový přítok ani odtok. Náleží k povodí Ľadového potoka, který ústí do Popradského plesa. Rozměry jezera v průběhu času zachycuje tabulka:\nPřístup je možný pěšky pouze s horským vůdcem od Popradského plesa. Do dolinky nevede žádná turistická značka.\n\n\n"}
{"id": "1329032", "url": "https://cs.wikipedia.org/wiki?curid=1329032", "title": "Parlamentní volby v Rakousku 2017", "text": "Parlamentní volby v Rakousku 2017\n\nPředčasné parlamentní volby v Rakousku (německy \"Nationalratswahl in Österreich 2017\"), ke kterým vedly koaliční neshody mezi rakouskou lidovou stranou (ÖVP) a sociálně demokratickou stranou Rakouska (SPÖ), byly vypsány ke dni 15. října 2017. K předčasným volbám do Národní rady vyzýval rakouský ministr zahraničních věcí Sebastian Kurz (ÖVP), o dohodě napříč všemi politickými strany pak informoval veřejnost předseda strany Nové Rakousko a Liberální fórum (NEOS) Matthias Strolz. O možnosti předčasných voleb v Rakousku hovořil již v prosinci roku 2016, a to v souvislosti s tamějšími prezidentskými volbami, novinář Lidových novin Robert Schuster. \n\nRakouská lidová strana (ÖVP) se stala největší stranou v národní radě a získala 62 ze 183 křesel. Sociálně demokratická strana Rakouska (SPÖ) skončila na druhém místě s 52 mandáty, třetí těsně následovala Svobodná strana Rakouska (FPÖ) s 51 mandáty.\n\nVolební výsledky znamenaly výrazný úspěch zejména pro Rakouskou lidovou stranu, která dominovala se ziskem 31,5 % hlasů a 62 mandátů, což znamenalo její posílení oproti roku 2013 o 7,5 % hlasů a 15 mandátů. Oproti roku 2013 posílila se ziskem 26 % hlasů a 51 mandátů také Svobodná strana Rakouska, která si polepšila o 5,5 % hlasů a 11 mandátů a umístila se na třetím místě v těsném závěsu za druhou Sociálně demokratickou stranou Rakouska. Ta si oproti roku 2013 udržela své pozice, a to jak z hlediska podílu hlasů, tak z hlediska počtu mandátů. Výrazný neúspěch zaznamenali ve volbách Zelení - v posledních volbách ještě čtvrtá nejsilnější strana skončila tentokrát až na šesté pozici, se ziskem 3,8 % přišla o 8,7 % hlasů oproti roku 2013, nepřekročila čtyřprocentní uzavírací klauzuli a ztratila tak všechny mandáty. Zelené poškodilo zejména rozštěpení strany, kdy její bývalý vrcholný činitel Peter Pilz založil vlastní kandidátní listinu Liste Peter Pilz, která na rozdíl od Zelených uspěla se ziskem 4,4 % hlasů a ve volbách získala 8 mandátů. Čtyřprocentní hranici překonala také liberální strana NEOS se ziskem 5,3 % hlasů a 10 mandátů, což pro ni oproti minulým volbám znamenalo polepšení o tři desetiny procenta hlasů a jeden mandát.<br>\nVoleb se účastnilo celkem 80 % (5 120 879) oprávněných voličů z celkově 6 400 998 oprávněných, volební účast tak byla o 5, 1 % vyšší než před čtyřmi lety. Celkem přišlo k volbám o 338 469 voličů více.\n\nO křesla do Národní rady se ve volbách ucházelo 16 politických stran. Dle mnichovského deníku Merkur, který uveřejnil dne 10. října 2017, tj. pět dní před volbami, odhady 12 předvolebních průzkumů jednotlivých institucí a deníků, byla za největšího koně těchto rakouských parlamentních voleb považována Rakouská lidová strana (ÖVP), a to s odhadovaným volebním ziskem 33–34 % odevzdaných hlasů. Na děleném druhém a třetím místě se pohyboval odhadovaný zisk pro Rakouskou sociálně demokratickou stranu (SPÖ, 23–27 %) a Svobodnou stranu Rakouska (FPÖ; 24–27 %). O dělené čtvrté až šesté místo měly svést dle odhadů souboj tři strany, a to rakouská strana Zelených (Grüne; 5–8 %), Liste PILZ bývalého člena Zelených Petera Pilzeho (4–6 %) a NEOS (4–6 %).\n\nV případě volebního vítězství ÖVP byl vážným uchazečem na úřad rakouského kancléře její stávající předseda, Sebastian Kurz, který by se tak stal ve věku 31 let nejmladším předsedou vlády v historii celé Evropské unie. Za svého úhlavního nepřítele v těchto parlamentních volbách označil Kurz v televizní debatě Heinze-Christiana Stracheho, dosavadního předsedu FPÖ.\n\nDle českého časopisu Týden, odkazujícího se na rakouský deník Die Presse, vynaloží sociální demokraté na reklamu v těchto parlamentních volbách 600 tisíc eur, NEOS pak 90 tisíc eur a Svobodní 15 procent svého rozpočtu na kampaň. Lidovci předpokládané vynaložené náklady neuvedli.\n\nPrávě Sebastian Kurz byl také ústřední postavou, figurující v tzv. Silbernsteinově aféře (německy \"Silberstein-Affäre\"; 2017), jež byla spojená se zákulisní předvolební kampaní, vedenou rakouskou sociální demokracií s přispěním izraelského poradce, Tala Silbernsteina, s cílem co nejvíce pošpinit na sociální síti Facebook Kurze jakožto předpokládaného rakouského kancléře. Sociální demokraté ukončili uzavřenou spolupráci s Talem Silbernsteinem až po jeho zatčení v rodném Izraeli, kde čelí podezření z praní špinavých peněz.\n\nJedním ze zprostředkovatelů televizních klání jednotlivých představitelů, kandidujících politických stran a hnutí, byla rakouská televizní stanice ORF 2, která v rámci diskuzního pořadu \"Wahl 17: Konfrontationen\", jehož moderátory byly s výjimkou posledního společného klání (tzv. \"Elefantenrunde, popř. Runde der Spitzenkandidaten\") střídavě Tarek Leitner a Claudia Reiterer, uspořádala od 21. září do 12. října 2017 celkem deset televizních debat. V následujícím televizním pořadu ZiB 2 (německy \"Zeit im Bild 2\"), moderovaným Arminem Wolfem, byla každá z právě proběhlých debat odborně prodiskutována. Jedním z hostů pořadů byl např. rakouský politolog a televizní analytik Peter Filzmaier.\nMezi hojně dominující témata, jež opakovaně zaznívala v předvolebních debatách, patřila hlavně azylová politika, islamizace Rakouska a evropská migrační krize z roku 2015, rozšíření spolupráce se státy tzv. Visegrádu (hlavně z řad FPÖ), zaměstnanost a starobní důchody, či zdravotnictví. \n\nJeden z kandidátů, Heinz-Christian Strache (FPÖ), tak např. k tématu uvedl, že „\"islám do Rakouska nepatří“\" a dle stávajícího kancléře Christina Kerna (SPÖ) je nutné „\"o tomto tématu hovořit otevřeně, nikoliv věci zamlčovat\"“\".\" Strache také v televizní debatě napadl ministra zahraničních věcí Sebastiana Kurzeho (ÖVP) za jeho tvrzení, že „\"dnešní\" \"průměrný přistěhovalec je chytřejší nežli průměrný našinec“\" (německy „\"Der durchschnittliche Zuwanderer von heute ist gebildeter als der durchschnittliche Österreicher.“\"). Dle portálu Faktistfakt.com, zabývajícím se ověřováním předkládaných tvrzení, Kurze opravdu toto tvrzení řekl, avšak nevztáhl jej primárně na uchazeče o azyl, nýbrž na utečence v obecném slova smyslu. \nNa základě volebních výsledků není možná žádná většinová vláda bez alespoň dvou ze tří nejsilnějších stran. Vzhledem k tomu, že sociální demokraté ústy svého předsedy pokračování vládní koalice s lidovci vyloučili, předpokládalo se, že bude v rámci povolebních vyjednávání dohodnuta černo-modrá koalice lidovců a svobodných. \n\nV nové rakouské koaliční vládě ÖVP a FPÖ, která složila slib v prosinci 2017, má FPÖ vedle vicepremiéra Stracheho ve vládě dalších pět zástupců. Ministrem vnitra se stal dosavadní generální tajemník FPÖ Herbert Kickl, ministryní zahraničí expertka na Blízký východ, nestranička Karin Kneisslová, ministrem obrany voják a štýrský regionální politik Mario Kunasek. Loňský prezidentský kandidát FPÖ Norbert Hofer je ministrem infrastruktury. Svobodní povedou také rezort zdravotnictví, práce a sociálních věcí. \n\nZ lidové strany ÖVP usedne ve vládě kromě kancléře Kurze také bývalá předsedkyně Národní rady Elisabeth Köstingerová, která se stala ministryní zemědělství a životního prostředí. Lidovci povedou i rezort kultury a ministerstvo žen, rodin a mládeže. Na posty ministrů spravedlnosti, financí, školství a vědy a hospodářství ÖVP nominovala nestraníky. Rezort spravedlnosti povede bývalý člen FPÖ Josef Moser, ministrem financí bude Hartwig Löger. \n\nFPÖ se nijak netají blízkými vztahy s Vladimírem Putinem a má od roku 2016 uzavřenou \"dohodu o přátelství\" s prezidentskou stranou United Russia. V té době ji v Moskvě podepsali Heinz-Christian Strache, Norbert Hofer, Johann Gudenus a Harald Vilimsky a strana FPÖ ji nevypověděla ani po vstupu do rakouské vlády. Ministryně zahraničí Karin Kneissl, nominovaná FPÖ, osobně pozvala ruského prezidenta Vladimíra Putina na svatbu ve Štýrsku jen pět měsíců po použití Novičoku v Británii. S ohledem na tuto skutečnost přerušily některé západní zpravodajské služby, jako britská MI5 nebo nizozemská AIVD, s Rakouskem spolupráci. Federální úřad pro ochranu ústavy a boj proti terorismu (BVT) je z velké části odříznut od mezinárodního toku informací mezi zpravodajskými službami.\n\nDebata v Rakousku je zaměřena především na otázku integrace FPÖ s pravicovými extremisty, jako je Identitární hnutí. Lídr rakouského hnutí Identitariánů Martin Sellner je předmětem vyšetřování kvůli vazbám na střelce Brentona Tarranta, který předtím, než zabil desítky lidí během útoku na mešity v novozélandském městě Christchurch, poslal roku 2018 Sellnerovi 1500 eur.\n\nRakousko už nedostává okamžitě ani ty informace, které se týkají jeho samého. Stalo se to i během pátrání po evropských cestách atentátníka z Christchurch. Předtím, než zavraždil 50 lidí ve dvou mešitách na Novém Zélandu, navštívil 20 členských zemí EU včetně Rakouska. V Rakousku si na přelomu listopadu a prosince 2018 pronajal auto a je možné, že v té době mohl navštívit i Prahu, kde se sešla skupina amerických radikálů, které spojuje názorová blízkost k identitárnímu hnutí.\n\nDosavadní generální tajemník FPÖ Herbert Kickl, který ve vládě zastává post ministra vnitra, vystoupil v roce 2016 na konferenci \"Obránci Evropy\" v Linci, kde nechyběli ani příznivci identitářů.\n\n"}
{"id": "1329033", "url": "https://cs.wikipedia.org/wiki?curid=1329033", "title": "Ahra", "text": "Ahra\n\nAhra je česká značka silničních závodních motocyklů, vyráběná v Hradci Králové. \n\nHlavním konstruktérem byl Václav Rathouský. Vyráběny byly pro třídu do 50 a 125 cm³. Největším úspěchem bylo 5. místo Zbyňka Havrdy ve třídě do 50 cm³ při Grand Prix Československa 1971 v Brně, součásti mistrovství světa. Ve třídě do 50 cm³ byly v domácím mistrovství konkurentem Ahry motocykly Tatran. Kromě konstruktéra a Zbyňka Havrdy s motocykly Ahra závodili i Miloslav Sedlák, Jiří Šafránek, Miroslav Švorc, Vlastimil Grejcar, Karel Rathouský, Jan Barták, Taťána Valová a Michal Stripačuk.\n\n\n"}
{"id": "1329034", "url": "https://cs.wikipedia.org/wiki?curid=1329034", "title": "SC Weiche Flensburg 08", "text": "SC Weiche Flensburg 08\n\nSC Weiche Flensburg 08 (celým názvem: Sportclub Weiche Flensburg von 1908 e. V.) je německý sportovní klub, který sídlí ve městě Flensburg ve spolkové zemi Šlesvicko-Holštýnsko. Založen byl v roce 1930 pod názvem ESV Flensburg-Weiche. Svůj současný název nese od roku 2017. Od sezóny 2012/13 působí v Regionallize Nord, čtvrté německé nejvyšší fotbalové soutěži. Své domácí zápasy odehrává na Manfred-Werner-Stadionu s kapacitou 2 500 diváků. Klubové barvy jsou červená, modrá a bílá.\n\nMimo mužský fotbalový oddíl má sportovní klub i jiné oddíly, mj. oddíl badmintonu, gymnastiky, juda a volejbalu.\n\nZdroj: \n\n\n\n\nZdroj: \n\n\n\nZdroj: \n\n"}
{"id": "1329039", "url": "https://cs.wikipedia.org/wiki?curid=1329039", "title": "Seznam okresů v Nevadě", "text": "Seznam okresů v Nevadě\n\nSeznam okresů v Nevadě uvádí přehled všech sedmnácti okresů ve státě Nevada ve Spojených státech amerických. Poštovní zkratkou státu je NV, kód FIPS je 32.\n\nPři vzniku nevadského teritoria v roce 1861 bylo zřízeno devět okresů, z nichž okres Humboldt County existoval už od roku 1856 v rámci utažského teritoria. Při vstupu Nevady do Unie roku 1864 zde bylo jedenáct okresů.\n\nPlošně největším okresem je Nye County (47 135 km²), nejmenším je Storey County (684 km²). Zvláštní status má hlavní město Nevady Carson City (410 km²), které je nezávislým městem, resp. městským okresem. Nejvíce obyvatel žije v okrese Clark County (asi 2 miliony obyv.), nejméně lidnatým je Esmeralda County (necelých 800 obyv.).\n\nV okresech Nevady se nachází celkem devatenáct samosprávných měst.\n"}
{"id": "1329041", "url": "https://cs.wikipedia.org/wiki?curid=1329041", "title": "Uhlík-12", "text": "Uhlík-12\n\nUhlík-12 je běžnějším z obou stabilních izotopů uhlíku, patří k němu asi 98,9 %uhlíkových atomů na Zemi, jeho vysoký výskyt je způsoben tím, že vzniká uvnitř hvězd během 3-alfa reakce. Tento izotop byl stanoven za základ, podle kterého se určují relativní atomové hmotnosti všech nuklidů, u uhlíku-12 je podle definice rovna 12.\n\nPřed rokem 1959 používaly IUPAP i IUPAC pro definici látkového množství kyslík; v chemii byl 1 mol definován jako počet atomů v 16 gramech přírodní směsi izotopů kyslíku, zatímco ve fyzice pomocí samotného O. Současná definice byla schválena na přelomu let 1959 a 1960. Mezinárodní výbor pro míry a váhy ji převzal roku 1967 a roku 1971 byla schválena na 14. Generální konferenci pro míry a váhy. V roce 1980 byla tato definice doplněna o to, že atom uhlíku nesmí být vázaný a musí být v základním stavu.\n\nHoylův stav je excitovaný rezonanční stav uhlíku-12, jehož existenci roku 1954 předpověděl Fred Hoyle. Jeho existence je nezbytná pro nukleosyntézu uhlíku v červených obrech spalujících helium a předpovídá takovou tvorbu uhlíku uvnitř hvězd, jaká je pozorována. Existence Hoylova stavu byla experimentálně potvrzena, ovšem jeho vlastnosti nejsou přesně známy.\n\nIzotopy uhlíku lze od sebe oddělit ve formě oxidu uhličitého přeměněného řetězcem chemických reakcí na aminkarbamát.\n\n"}
{"id": "1329047", "url": "https://cs.wikipedia.org/wiki?curid=1329047", "title": "Kawaguči", "text": "Kawaguči\n\nKawaguči (, doslova „ústí řeky“) může být:\n\n\n"}
{"id": "1329050", "url": "https://cs.wikipedia.org/wiki?curid=1329050", "title": "Bibliolog", "text": "Bibliolog\n\nBibliolog je metoda skupinového interaktivního výkladu biblických textů, kdy se do výkladu zapojují všichni účastníci skupiny pod vedením školeného moderátora. \n\nBiblický text je předčítán a na určitých místech přerušován moderátorem (\"Stift\"). Všichni účastníci bibliologu jsou pak pozváni k tomu, aby se identifikovali s nějakou biblickou postavou a chráněni „rolí“ v „ich-formě“ vyjadřovali její myšlenky a pocity. Tím je text nasvícen z různých perspektiv, které vycházejí z životních otázek a situací zúčastněných. Skrze vlastní příspěvky účastníků i skrze pasivní poslouchání těch, kteří se nechtěli aktivně účastnit, je možné intenzivně a celostně prožít příběh. \n\nZákladní myšlenka bibliologu spočívá v tom, že účastníci mluví z perspektivy různých osob příběhu. Vedení posiluje a prohlubuje jejich vyjádření („Echoing“), vede příběh dál a ukončuje nakonec proces. Bibliolog trvá ideálně 15-20 minut a je proto bez komplikací použitelný při bohoslužbách, vyučování ve škole a ve sborové práci ve skupinách různých velikostí, různého stáří a různé náboženské příslušnosti. \nBibliolog je příbuzný se bibliodramatem. Pro oboje je charakteristické, že biblický text zpomalují a skrze to umožňují různé roviny vnímání a internalizace. U bibliologu je ale zásadní místo moderátora, který předkládá text a nabízí role. Účastník se rozhoduje, jestli převezme nějakou roli a kolik z nich, zatímco bibliodrama se soustředí na prožití jediné role.\nTato metoda byla rozvinuta v Severní Americe židovským literárním vědcem Peterem Pitzelem a jeho ženou Suzan. Ten staví bibliolog do tradice židovského výkladu bible Midraše: zatímco na jedné straně biblický text („černý oheň“) zůstává nedotčen, nabízejí biblické příběhy na druhé straně mnoho prostoru mezi slovy příběhu („bílý oheň“), který může být naplněn vlastními myšlenkami. \nPitzele mluví sám o „Psychodrama of the Bible“ nebo „Bibliodramatu“. Pojem „bibliolog“ se užívá v Německu z důvodu odlišení od jiných forem bibliodramatu. Bibliolog je na základě své proveditelnosti – ve srovnání s jinými formami bibliodramatu jednodušší – nazýván také jako „malá sestra bibliodramatu“. Rozšíření bibliologu v Německu bylo podporováno především Utou Pohl-Patalong. \n\nK získání certifikátu pro vedení bibliologu je třeba absolvovat 30 hodinový základní výcvik ve víkendových nebo týdenním kurzu, který prostředkuje nutné obsahové a metodické znalosti. Certifikátem se otvírá možnost členství v Bibliolog-Netzwerk, platformě pro sdílení a rozvoj metody. Školení může absolvovat laik i teolog.\n\n\n"}
{"id": "1329052", "url": "https://cs.wikipedia.org/wiki?curid=1329052", "title": "Bohdan Dvořák", "text": "Bohdan Dvořák\n\nMgr. Bohdan Dvořák (18. listopadu 1949 - 5. října 2017) byl český politik a státní úředník.\n\nV letech 1968 až 1969 studoval práva na Univerzitě Karlově, ale pro angažování v Klubu angažovaných nestraníků (KAN) byl vyloučen. Ke studiu práv se vrátil po takzvané sametové revoluci a vystudoval na Právnické fakultě Univerzity Karlovy. \n\nDvořák se narodil 18. listopadu 1949. V letech 1968 až 1969 studoval práva na Univerzitě Karlově, odkud byl jako studentský předák a funkcionář zakázaného Klubu angažovaných nestraníků (KAN) vyloučen. Ke studiu práv se vrátil po takzvané sametové revoluci.\n\nV listopadu 1989 se stal zakládajícím členem a mluvčím Občanského fóra v Pardubicích. V roce 1990 se podílel na obnovení KAN a posléze byl zvolen předsedou. Ve funkci byl do roku 1993 kdy rezignoval na všechny funkce a z KAN odešel poté, co byl jednomyslně zamítnut jeho návrh na přeměnu strany na občanskou iniciativu působící napříč politických stran.\n\nNa osobní vyzvání Václava Klause v témže roce vstoupil do ODS a stal se předsedou oblastního sdružení v Pardubicích. Na kongresu ODS v prosinci 1997 byl zvolen místopředsedou strany. Po měsíci ve funkci v lednu 1998 se funkce vzdal, protože mu nebylo umožněno prověřit miliónové dary od vymyšlených sponzorů Lájose Bacse a Radživa Sinhy a byl na stranický nátlak přinucen odvolat svůj podpis na policejním dokumentu. V červenci 1998 ukončil členství ve straně kvůli opoziční smlouvě mezi ČSSD a ODS.\n\nPozději Dvořák působil v organizaci Transparency International ČR. Neúspěšně kandidoval na prezidenta Nejvyššího kontrolního úřadu. Je držitelem plakety Andreje Sacharova.\n\n\nvěnoval se přednáškové a veřejné publikační činnosti (Evropská integrace, Profit, LN, HN, Moderní obec a další). Je spoluautor několika publikací: \n\n"}
{"id": "1329054", "url": "https://cs.wikipedia.org/wiki?curid=1329054", "title": "Plutonium-241", "text": "Plutonium-241\n\nPlutonium-241(Pu) je izotop plutonia, který vzniká, když plutonium-240 zachytí neutron. Podobně jako Pu je štěpitelné, jeho účinný průřez pro štěpení tepelnými neutrony je asi o třetinu větší než u plutonia-239, s nímž má podobnou pravděpodobnost štěpení po záchytu tepelného neutronu (kolem 73 %). Pokud nedojde k rozštěoení, vznikne takto plutonium-242. Izotopy s lichými neutronovými čísly obecně snáze absorbují neutrony a mají vyšší pravděpodobnost štěpení při záchytu neutronu.\n\nPu má poločas přeměny 14,33 let, tomu odpovídá přeměna přibližně 4,7 % jader za jeden rok. Čím déle je vyhořelé jaderné palivo skladováno před přepracováním, tím více Pu se přemění na tepelnými neutrony neštěpitelné Am (štěpitelné pouze rychlými neutrony), které se přeměňuje vyzářením částice alfa s poločasem 433 let a je hlavním zdrojem radioaktivity jaderného odpadu na stovky až tisíce let.\n"}
{"id": "1329056", "url": "https://cs.wikipedia.org/wiki?curid=1329056", "title": "Flensburg 08", "text": "Flensburg 08\n\nFlensburg 08 (celým názvem: Flensburger Sportvereinigung von 1908 e. V.) byl německý sportovní klub, který sídlil ve městě Flensburg ve spolkové zemi Šlesvicko-Holštýnsko. Založen byl v roce 1908 pod názvem Flensburger FC 08. Svůj poslední název nesl od roku 1935. Zanikl v roce 2017 po fúzi s ETSV Weiche. Své domácí zápasy odehrával na Flensburger Stadionu s kapacitou 12 000 diváků. Klubové barvy byly žlutá a modrá.\n\nMimo mužský fotbalový oddíl měl sportovní klub i jiné oddíly, mj. oddíl tenisu a plavání.\n\nZdroj: \n\n\n\n\nZdroj: \n\n\n\nZdroj: \n\n"}
{"id": "1329067", "url": "https://cs.wikipedia.org/wiki?curid=1329067", "title": "Weller", "text": "Weller\n\nPříjmení Weller má následující nositele:\n"}
{"id": "1329070", "url": "https://cs.wikipedia.org/wiki?curid=1329070", "title": "Vyšné Rumanovo pliesko", "text": "Vyšné Rumanovo pliesko\n\nVyšné Rumanovo pliesko je karové jezero v nejvyšším stupni v Rumanové dolinky, která odbočuje ze Zlomiskové doliny ve Vysokých Tatrách na Slovensku. Má rozlohu 0,0420 ha. Je 32 m dlouhé a 19 m široké. Dosahuje maximální hloubky 1 m. Jeho objem činí 168 m³. Leží v nadmořské výšce 2128 m a je jedním z nejvýše položených tatranských ples. Je pojmenované podle horského vůdce 19. století Jánu Rumanovi Driečném, který působil v Tatrách.\n\nNa západě se nad plesem zvedá hřeben vycházející z Vysoké přes Dračí štít a na východě Rumanov štít a Zlobivá. Na severu je Rumanovo sedlo a Ganek a na jihu Rumanovo pleso a Rumanovo oko.\n\nPleso nemá žádný povrchový přítok ani odtok. Náleží k povodí Ľadového potoka, který ústí do Popradského plesa. Rozměry jezera v průběhu času zachycuje tabulka:\nPřístup je možný pěšky pouze s horským vůdcem od Popradského plesa. Do dolinky nevede žádná turistická značka.\n\n\n"}
{"id": "1329072", "url": "https://cs.wikipedia.org/wiki?curid=1329072", "title": "Ely (Nevada)", "text": "Ely (Nevada)\n\nEly (výslovnost ) je jediné a sídelní město okresu White Pine County ve státě Nevada ve Spojených státech amerických. Žije zde přes 4 tisíce obyvatel.\n\nEly bylo založeno v roce 1878 jako kemp po objevu zlata, následně zde vznikla dostavníková stanice. Na začátku 20. století zde byly objeveny zásoby mědi a z malé osady se stalo rychle se rozvíjející se městečko. Městská samospráva byla zřízena v roce 1907. V letech 1905–1906 byla do Ely postavena železnice Nevada Northern Railway, na které byl provoz ukončen roku 1983 (krátkého obnovení se dočkal v letech 1996–1999). Část dráhy je zachována pod hlavičkou organizace Nevada Northern Railway Museum, která zde provozuje nostalgické vlaky. Západně od Ely jsou měďné doly.\n\nSeverovýchodně od města se nachází letiště, městem prochází silnice U.S. Route 6, U.S. Route 50 a U.S. Route 93.\n\n"}
{"id": "1329074", "url": "https://cs.wikipedia.org/wiki?curid=1329074", "title": "Kostel Panny Marie (Telč)", "text": "Kostel Panny Marie (Telč)\n\nKostel Panny Marie (případně také kaple Panny Marie či kaple Jména Panny Marie) se nachází na Oldřichově náměstí ve Štěpnici (části města Telč). Kostel je filiálním kostelem římskokatolické farnosti Telč. Kostel je dominantou Oldřichova náměstí, je vysoký cca 20 metrů a orientován vůči delší ose náměstí.\n\nJde o původně barokní kapli, později rozšířenou o hranolovou vstupní věž a obdélnou loď s pravoúhlým závěrem kněžiště. Na vstupu do sakristie je zaklenutý portál s kamenným ostěním, kněžiště je členěno pilastry. Ve zvonicovém patře věže jsou prolomeny vstupy pro hodiny, věž je zakončena čtyřbokou helmou přecházející v jehlan s makovicí a křížem. Kněžiště je zaklenuto valenou klenbou, stejně tak i kostelní loď, sakristie má plochý strop. Střecha je sedlová, nad závěrem však zvalbená. Kříž byl ku kostelu přistavěn v roce 1839.\n\nKostel je spolu s křížem chráněn v rámci areálu Kostel Panny Marie s křížem jako kulturní památka České republiky.\n\nKostel byl postaven ještě jako kaple v roce 1719, nechal ji v centru vesnice měšťan Ondřej Hanusík, v roce 1786 však byla kaple v důsledku josefinských reforem zrušena, ale zbořena nebyla. Byla odkoupena Matějem Drdáckým a ten ji posléze daroval zpět pro náboženské účely. V roce 1867 pak byla kaple barokně rozšířena. V roce 1988 pak byl do kostela darován 54 kg těžký zvon Maria, ten byl v červnu 1989 vysvěcen Bohuslavem Brabcem. V roce 2011 byl kostel rekonstruován, střecha kostela byla nově pokryta, střecha věže byla nově pokryta měděnou krytinou a kostel byl vymalován. \n\n\n"}
{"id": "1329080", "url": "https://cs.wikipedia.org/wiki?curid=1329080", "title": "Louis de Cormontaigne", "text": "Louis de Cormontaigne\n\nLouis de Cormontaigne (1695/1696 Štrasburk – 20. října 1752 Mety) byl francouzský brigádní generál a vojenský inženýr\n\nNarodil se ve Štrasburku. Již v roce 1713 v závěru Války o španělské dědictví vstoupil do Francouzské královské armády. Zúčastnil se obléhání pevností Landau a Freiburg im Breisgau. O dva roky později mu byl s ohledem na jeho zásluhy a dosavadní znalosti umožněn vstup do královského inženýrského sboru. Přidělen byl do svého rodného Štrasburku. Roku 1728 dosáhl hodnosti poručíka a byl převelen do pevnosti Mety, kde řídil výstavbu dvojitých korunních hradeb Bellecroix a Moselle. O rok později se dočkal povýšení na kapitána.\n\nDalší bojové zkušenosti Cormontaigne získal za Válek o polské dědictví během obléhání pevností Philippsburg a Trarbach, kde byl povýšen na podplukovníka. Roku 1738 byl jmenován do funkce vrchního inženýra. Další kariérní vzestup Cormontaigne zaznamenal za Válek o rakouské dědictví, kdy řídil obléhání pevností Menim, Ypry, Knocke, Fournes, Freiburg im Breisgau a Tournai. Tehdy povýšil do hodnosti brigádního generála. Po válce se vrátil do Met, kde zastával úřad velkého táborového maršála a opevňovacího ředitele pohraničních měst podél Mosely, tj. Thionville, Bitche, Longwy a Verdun. V Metách také Louis de Cormontaigne zemřel. Pochován byl tamtéž v kostele sv. Gengoulfa, než byl chrám popleněn během revolučních bouří (1791). Zachoval se však Cormontaigneův dům.\n\nCormontaigne patří mezi nejvýznamnější pokračovatele markýze de Vauban. Jeho úpravy se týkaly tzv. prvního a třetího Vaubanova systému. Tyto modifikace se v odborné literatuře označují jako první a druhý Cormontaigneův systém. V praxi byl uplatněn první z nich.\n\nCormontaignovy úpravy spočívaly především ve zvětšení velikosti bastionů natolik, aby byly s to buď pojmout samostatné pevnůstky kavalírů s kasematovými prostory, nebo retranchementy v hrdlech bastionů. Obojí umožňovalo se obraně udržet i po dobytí povrchu bastionu. Cormontaigne rovněž nechal z téhož důvodu zvětšit raveliny, aby se do nich vešly reduity obehnané příkopem, avšak na rozdíl od Vaubana ponechal ravelinům trojúhelníkový půdorys, aby jejich křídla při pohledu od nepřítele dostatečně překrývala mezeru mezi objektem kleští (tenaille) a bokem bastionu. Cormontaigne rovněž důsledně uplatňoval rozčlenění kryté cesty na kratší úseky, a to pomocí traverz, někdy opatřených klenutými průchody. Obranu shromaždišť zakládaných v zalomeních kryté cesty nechal posílit lunetami.\n\nTyto úpravy Cormontaigne realizoval při úpravách opevnění Met nebo Thionville. Na jeho odkaz interpretovaný Mézièrskou školou v českém prostředí navázal inženýr Querlonde při projektování pevnosti Josefov.\n\n"}
{"id": "1329081", "url": "https://cs.wikipedia.org/wiki?curid=1329081", "title": "Karaginský ostrov", "text": "Karaginský ostrov\n\nKaraginský ostrov je neobydlený ostrov v Karaginském zálivu Beringova moře, ležící 20 km východně od poloostrova Kamčatka. Táhne se v délce přes sto kilometrů z jihozápadu na severovýchod mezi Krašeninnikovým a Goleniščevovým mysem, celková rozloha činí 1936 km² (osmnáctý největší ostrov Ruska). Patří ke Karaginskému rajónu v Kamčatském kraji Ruska. Nejvyšší horou je Sakonoval neboli Vysokaja (920 metrů nad mořem), nejdelší řekou je Mamikinvajam.\n\nOstrov je sopečného průvodu. Jeho pobřeží je skalnaté, vnitrozemí pokrývá tundra, kde roste borovice zakrslá, bříza zakrslá,\nolše a jeřáb. Hnízdí zde kajka Stellerova, ostralka štíhlá, čírka obecná, hoholka lední, kačka strakatá, morčák velký, orel východní, raroh lovecký, racek růžový, rybáci a kormoráni, v okolním moři žije množství kytovců. Místní příroda je chráněna Ramsarskou úmluvou. Podnebí je mírné přímořské s bohatými srážkami, průměrné zimní teploty se pohybují okolo –11 °C a letní okolo +11 °C.\n\nNázev pochází od nedaleké vesnice Karaga. Karaginský ostrov objevil v roce 1732 Vitus Bering, prozkoumal ho roku 1827 Fjodor Litke, podle něhož se průliv oddělující ostrov od pevniny jmenuje Litkeho průliv. V letech 1917–1945 deklarovalo Japonsko svůj nárok na ostrov, později zde bylo zřízeno stanoviště sovětských pohraničníků, opuštěné po rozpadu SSSR. Ostrov občas navštěvují korjačtí rybáři a pastevci sobů, pořádají se sem i lovecké zájezdy.\n\n"}
{"id": "1329082", "url": "https://cs.wikipedia.org/wiki?curid=1329082", "title": "Bezpečnostní třída dveří", "text": "Bezpečnostní třída dveří\n\nBezpečnostní třída dveří je definována na základě norem ČSN EN 1627 až ČSN EN 1630. Celkem stanovuje 6 bezpečnostních tříd, které jsou rozděleny na základě odolnosti proti vloupání. Zároveň má každá třída stanoveny nástroje, které zloději pravděpodobně používají k jejímu překonání. Pomáhají také při rozhodování o koupi konkrétních výrobků. Bezpečnostní třída se však nemusí vztahovat pouze na dveře, ale také na mříže, zámky, kování, trezory, zámkové vložky a další.\n\nJde o nejnižší bezpečnostní třídu, na kterou stačí i nezkušený zloděj. Dveře s touto třídou jsou určeny k zabezpečení méně rizikových objektů. K jejich překonání zloděj využívá fyzického násilí, jako je kopání. Postačí mu také jednoduché nástroje. Dokáže je rychle a snadno otevřít bez většího hluku.\n\nV pořadí druhá nejnižší bezpečnostní třída. Opět slouží k zabezpečení méně rizikových objektů. Zloději stačí jen fyzická síla a jednoduché nářadí. Avšak dveře již odolají příležitostnému zloději, který má malé znalosti o zabezpečovacím systému, nemá čas a snaží se nezpůsobit hluk.\n\nTřetí třída je nejběžněji užívaná třída do panelového i rodinného domu. Postačí k zabezpečení klasických rodinných objektů. Odolá příležitostným zlodějům, kteří kromě hrubého násilí používají i různé nářadí jako jsou páčidla, šroubováky, kladiva, klíny či vrtačky. I tak musí vyvinout opravdu velkou fyzickou sílu a bez znalostí systému zamykání dveří se do bytu či domu nedostanou. K tomu se snaží neudělat velký hluk, aby na sebe nepřilákal pozornost.\n\nTato třída chrání rizikové objekty před zkušenějšími zloději. V praxi se často používá k ochraně zbraní nebo uměleckých děl. Na dveře již nestačí mechanické nástroje, zloděj musí využít sekání a vrtání přičemž neřeší způsobený hluk. Bez pořádného vybavení se dovnitř lupič nedostane.\n\nDveře s bezpečnostní třídou pět překoná jen opravdový profesionál. K tomu potřebuje nejméně rozbrušovačku či přímočarou pilu. Zloděj se neznepokojuje se způsobovaným hlukem. Pátou bezpečnostní třídu najdeme nejčastěji u trezorové techniky.\n\nDveře s touto třídou poskytují nejvyšší možnou ochranu. Používají se k zabezpečení muničních skladů či v ostře střežených objektech. K překonání je zapotřebí dvouručního elektrického nářadí kdy zloděj neřeší způsobovaný ruch.\n"}
{"id": "1329085", "url": "https://cs.wikipedia.org/wiki?curid=1329085", "title": "Československo na mistrovství světa ve vodním slalomu", "text": "Československo na mistrovství světa ve vodním slalomu\n\nČeskoslovenská reprezentace získala na mistrovství světa ve vodním slalomu 119 medailí (33/45/41) na 22 mistrovstvích v letech 1949-1991.\n\n\"Tabulku podle jmen lze filtrovat, u deblů a hlídek jsou za prvním medailistou ve zkratce uvedeni i další členové družstva.\"\n\n"}
{"id": "1329087", "url": "https://cs.wikipedia.org/wiki?curid=1329087", "title": "Září 2017", "text": "Září 2017\n\n\n\n\n\n\n\n\n\n\n"}
{"id": "1329088", "url": "https://cs.wikipedia.org/wiki?curid=1329088", "title": "Foncquevillers", "text": "Foncquevillers\n\nFoncquevillers je francouzská obec v departementu Pas-de-Calais v regionu Hauts-de-France. V roce 2014 zde žilo 449 obyvatel.\n\nObec leží u hranic departementu Pas-de-Calais s departementem Somme.\n\nSousední obce jsou: Bayencourt (Somme), Bienvillers-au-Bois, Bucquoy, Gommecourt, Hannescamps, Hébuterne, Sailly-au-Bois a Souastre.\n\n\"Počet obyvatel\"\n\n"}
{"id": "1329091", "url": "https://cs.wikipedia.org/wiki?curid=1329091", "title": "Sailly-au-Bois", "text": "Sailly-au-Bois\n\nSailly-au-Bois [\"sajjy ó bua\"] je francouzská obec v departementu Pas-de-Calais v regionu Hauts-de-France, asi 40 km jihozápadně od Arrasu. V roce 2014 zde žilo 304 obyvatel.\n\nObec leží u hranic departementu Pas-de-Calais s departementem Somme.\n\nSousední obce jsou: Bayencourt (Somme), Bertrancourt (Somme), Coigneux (Somme), Colincamps (Somme), Courcelles-au-Bois (Somme), Foncquevillers a Hébuterne.\n\n\"Počet obyvatel\"\n\n"}
{"id": "1329096", "url": "https://cs.wikipedia.org/wiki?curid=1329096", "title": "Ysabelské jazyky", "text": "Ysabelské jazyky\n\nYsabelské jazyky je jazyková rodina nebo spojitost patřící mezi austronéské jazyky. Mluví se jimi a ostrově Santa Isabel. Nejvíce společného má s jazyky New Georgia, dohromady tvoří skupinu New Georgia-ysabelské jazyky.\nYsabelskými jazyky se mluví pouze na ostrově Santa Isabel na Šalomounových ostrovech (kromě nich se tam ještě používá angličtina, bughotu a šalomounský pidžin (\"pijin\", blízký tok pisinu). Jediným ysabelským jazykem, který je na Santa Isabel úřední a tisknou se v něm noviny a knihy je zabana, přestože ysabelským jazykem s nejvyšším počtem mluvčích je čeke holo. Právě čeke holo a zabana postupně nahrazují další ysabelské jazyky, úplně nahradily jazyk laghu a jazyk zazao už má pouze deset mluvčích.\n\n\n\n"}
{"id": "1329097", "url": "https://cs.wikipedia.org/wiki?curid=1329097", "title": "Hébuterne", "text": "Hébuterne\n\nHébuterne [\"ébytern\"] je francouzská obec v departementu Pas-de-Calais v regionu Hauts-de-France. V roce 2014 zde žilo 518 obyvatel.\n\nObec leží u hranic departementu Pas-de-Calais s departementem Somme.\n\nSousední obce jsou: Auchonvillers (Somme), Beaumont-Hamel (Somme), Bucquoy, Colincamps (Somme), Foncquevillers, Gommecourt, Mailly-Maillet (Somme), Puisieux a Sailly-au-Bois.\n\n\"Počet obyvatel\"\n\n"}
{"id": "1329098", "url": "https://cs.wikipedia.org/wiki?curid=1329098", "title": "Satanovo pleso", "text": "Satanovo pleso\n\nSatanovo pleso případně Satanie plieska je ledovcové jezero v Sataní dolince, která je součástí Mengusovské doliny ve Vysokých Tatrách na Slovensku. Má rozlohu 0,2010 ha. Dosahuje maximální hloubky 3,5 m. Jeho objem činí 2544 m³. Leží v nadmořské výšce 1894 m. Je pojmenované podle hory Satan, která se nad ním tyčí.\n\nNa západě se pod plesem nachází dno Sataní dolinky a za ním Hlinská veža, Baštové sedlo, Veľká Capia veža, Zadná Bašta a Satan. Na severu se nachází Malé Hincovo pleso a Hincove oká a na východě prochází nedaleko modrá turistická značka, která vede Mengusovskou dolinou, z níž ale pleso není vidět.\n\nPleso nemá žádný povrchový přítok ani odtok. Náleží k povodí Satanova potoka, který ústí do Hincova potoku.\n\nPřístup je možný jen s horským vůdcem od Popradského plesa odbočením z modré turistické značky, od které se nachází 150 m západně pod Hincovymi oky.\n\n"}
{"id": "1329099", "url": "https://cs.wikipedia.org/wiki?curid=1329099", "title": "Adresa: L.A.", "text": "Adresa: L.A.\n\nAdresa: L.A. (v anglickém originále The L.A. Complex) je kanadský dramatický televizní seriál, jehož autorem je Martin Gero. Premiérově byl vysílán v roce 2012 na stanici MuchMusic. Celkově bylo natočeno 19 dílů ve dvou řadách.\n\nAbby Vargasová se přestěhuje do Los Angeles se snem stát se herečkou. Zabydlí se bytovém komplexu plném dvacátníků, kteří mají své sny a ambice a chtějí se stát herci, tanečníky, producenty a komiky.\n\n\n"}
{"id": "1329108", "url": "https://cs.wikipedia.org/wiki?curid=1329108", "title": "Chválovec", "text": "Chválovec\n\nRybník Chválovec o výměře 7,16 ha se nalézá asi 1,1 km jižně od centra obce Chrášťovice v okrese Strakonice. Rybník je využíván pro chov ryb.\n"}
{"id": "1329112", "url": "https://cs.wikipedia.org/wiki?curid=1329112", "title": "Döbeln", "text": "Döbeln\n\nDöbeln ( \"Doblin\", též \"Doblín\"), je velké okresní město v Německém zemském okrese Střední Sasko ve spolkové zemi Sasko.\n\nDöbeln leží ve Středosaské vrchovině v široké kotlině Freiberské Muldy, přibližně uprostřed trojúhelníku tvořeném saskými sídelními městy Saská Kamenice, Drážďany a Lipsko. Okolí je tvořeno údolím řeky Muldy a okolní kopcovitou krajinou. Zemské hlavní město Drážďany je vzdáleno asi 50 km, Saská Kamenice asi 40 km, Lipsko 70 km a Berlín asi 200 kilometrů.\n\nDöbeln má dva dálniční obchvaty na spolkové dálnici A 14, Döbeln Nord a Döbeln Ost.\n\nSousedními obcemi jsou Großweitzschen (Zemský okres Střední Sasko), Zschaitz-Ottewig (Zemský okres Střední Sasko), Lommatzsch (Zemský okres Míšeň), Nossen (Zemský okres Míšeň), města Hartha, Roßwein a Waldheim (vše Zemský okres Střední Sasko).\n\nKraj okolo Döbelnu je od 8. století osídlen Slovany, Lužickými Srby. Název města pochází ze starosrbského výrazu \"doblin\", který se odvozuje od osobního jména \"Dobl\".\n\nPočátky německé vlády sahají do 10. století a následné osídlení přišlo v souvislosti s Liudolfovci (zvanými též Otoni či Otoni), zejména pak za panování krále Jindřicha I.\n\nPo roce 929 bylo někdejší slovanské opevnění na Burgbergu přebudovány na německé opevnění hrad Doblín, které bylo centrem míšeňské marky. Na úpatí Burgbergu bylo sídliště, z něhož později vzniklo město Döbeln (od roku 1350 \"civitas\"). Z listiny císaře Oty II. z roku 981 lze soudit, že hrad \"Doblin\" a přilehlé země věnoval memlebenskému klášteru. Jednalo se přitom od rozlehlý kraj mezi Sapavou a Velkou Střehavou. Jde zároveň o první písemnou zmínku o Doblíně (981).\n\n\n\n"}
{"id": "1329113", "url": "https://cs.wikipedia.org/wiki?curid=1329113", "title": "Joža Götzová", "text": "Joža Götzová\n\nJoža Götzová, roz. Thelenová (19. března 1898, Praha – 25. dubna 1989, Praha), byla česká dramatička, spisovatelka a překladatelka.\nSourozenci : Josef Thelen 1901–1986, Bedrich Thelen 1905–1972. \n\nV letech 1914–6 studovala v Praze na dívčím reálném gymnáziu.\n\nOd roku 1916 publikovala v novinách a časopisech. Články a překlady podepisovala také jako \"J. Pražák, J. Novotná, Joža Noville a Joža Thelenová\". Psala prózu, básně a herecké monografie a překládala z francouzštiny.\n\nV letech 1922–3 byla soudní referentkou časopisu \"Tribuna\". V letech 1928–1930 pracovala jako kulturní referentka časopisu \"Pestrý týden\".\n\nV roce 1931 vydala reprezentativní publikaci \"Profily českých herců\", která byla souhrnným přehledem soudobého českého herectví a byla cenná svými medailóny jednotlivých herců a jejich obrazovým doprovodem.\n\nV meziválečném období spolupracovala s Českým rozhlasem, pro který natočila např. v roce 1937 rozhovor se spisovatelkou Růženou Jesenskou a v témže roce s básníkem Františkem Halasem. \nOd roku 1938 byla spolu se svým manželem členkou Společnosti F. X. Šaldy (až do zániku společnosti v roce 1951).\n\nJejím manželem byl dr. František Götz, dramaturg Národního divadla, literární a divadelní kritik. Měli spolu dceru Evu, provdanou Klenovou (1924–1998), pozdější herečku ND.\n\n\n\n\n\n\n"}
{"id": "1329117", "url": "https://cs.wikipedia.org/wiki?curid=1329117", "title": "Bouře Xavier", "text": "Bouře Xavier\n\nXavier byla bouře, která 5. října 2017 postupně zasáhla Nizozemsko, Německo, Polsko, a sever České republiky. Během bouře bylo v Německu a Polsku poškozeno více než 800 budov, na severu Německa byla zastavena železniční doprava a zemřelo zde nejméně 7 lidí. Jednou z obětí se stala novinářka Sylke Tempelová. V Polsku se ocitlo bez proudu kolem 800 000 lidí. Zemřeli zde nejméně 2 lidé a 39 utrpělo zranění, mezi nimi i hasiči. Na Sněžce dosáhl vítr rychlosti 201 km/h.\n"}
{"id": "1329125", "url": "https://cs.wikipedia.org/wiki?curid=1329125", "title": "Luisa Dorotea Sasko-Meiningenská", "text": "Luisa Dorotea Sasko-Meiningenská\n\nLuisa Dorotea Sasko-Meiningenská (10. srpna 1710 – 22. října 1767) se narodila jako dcera Arnošta Ludvíka I. Sasko-Meiningenského a Dorotey Marie Sasko-Gothajsko-Altenburské. Byla manželkou Fridricha III. Sasko-Gothajsko-Altenburského.\n\n17. září 1729 se Luisa Dorotea v Meiningenu provdala za svého bratrance Fridricha III. Sasko-Gothajsko-Altenburského. Měli spolu osm dětíː\n\n"}
{"id": "1329129", "url": "https://cs.wikipedia.org/wiki?curid=1329129", "title": "TSV Havelse", "text": "TSV Havelse\n\nTSV Havelse (celým názvem: Turn- und Sportverein Havelse 1912 e. V.) je německý sportovní klub, který sídlí v Garbsenu, jenž leží ve spolkové zemi Dolní Sasko. Založen byl 5. srpna 1912 pod názvem FC Pelikan Havelse. Od sezóny 2010/11 působí v Regionallize Nord, čtvrté německé nejvyšší fotbalové soutěži. Své domácí zápasy odehrává na Wilhelm-Langrehr-Stadionu s kapacitou 3 500 diváků. Největším úspěchem klubu je účast ve 2. Bundeslize v sezóně 1990/91. Klubové barvy jsou červená a bílá.\n\nMimo mužský fotbalový oddíl má sportovní klub i jiné oddíly, mj. oddíl tenisu, stolního tenisu a gymnastiky.\n\nZdroj: \n\n\n\n\nZdroj: \n\n\n\nZdroj: \n\n"}
{"id": "1329140", "url": "https://cs.wikipedia.org/wiki?curid=1329140", "title": "Západní kraj", "text": "Západní kraj\n\nZápadní kraj () je čínské historické jméno používané od 3. století př. n. l. do 8. století pro oblasti západně od průsmyku Jü-men, a sice nejčastěji pro střední Asii, případně pouze pro Tarimskou pánev. Občas byly Západním krajem míněny všeobecně všechny země západně od Číny až po Středomoří a včetně Indie.\n\nKvůli strategické poloze podél Hedvábné stezky byl Západní kraj historicky významný nejméně od 3. století př. n. l. Do roku 89 n. l. zde probíhaly války mezi říší Chan a kmenovým svazem Siung-nu. V sedmém století čínská tchangská říše dobyla Tarimskou pánev a regiony západně od ní a udržela si nadvládu nad Západním krajem až do povstání An Lu-šana.\n\nV tchangské době měl region význam kulturním vlivem na Čínu, když se z něj na východ putující mniši a obchodníci do Číny přinášeli buddhistické texty. I v následujících staletích si region udržel význam jako spojnice a zprostředkovatel kulturních vlivů mezi východní Asií, indickým subkontinentem, muslimským světem a Evropou.\nPřed nástupem migrací turkických kmenů byl Západní kraj osídlen obyvatelstvem indoevropského původu, zhruba rozděleným do dvou skupin, Saků a Tocharů. Obyvatelé Chotanu a Kasha mluvili jazykem Saků, jedním z východních íránských jazyků, obyvatelstvo Kuči a Turfanu hovořilo tocharsky. Původ jazyka domorodých obyvatel Loulanu není znám.\n"}
{"id": "1329148", "url": "https://cs.wikipedia.org/wiki?curid=1329148", "title": "Rock Heart", "text": "Rock Heart\n\nRock Heart je mezinárodní metalový open-air hudební festival pořádaný od roku 2016 v okolí zámku Moravský Krumlov. Na prvním ročníku, který trval jeden den, vystoupili jako hlavní skupina němečtí Helloween. O rok později se festival rozrostl již na dva dny a zúčastnily se ho čtyři zahraniční kapely; Amon Amarth, Sonata Arctica, Powerwolf a Lordi. Tento ročník byl s návštěvností téměř 7 500 diváků vyprodán. V roce 2018 na festival přicestuje hned 12 zahraničních skupin – Hammerfall, W.A.S.P., Epica, Sodom, Amaranthe, Kataklysm, Dragonforce, Primal Fear, AXXIS, Refuge, GUS G. a Heidevolk. Doplní je ještě 8 českých skupin.\n\nDruhý ročník festivalu proběhl 18.–19. srpna 2017.\nPrvní ročník festivalu proběhl 20. srpna 2016.\n"}
{"id": "1329149", "url": "https://cs.wikipedia.org/wiki?curid=1329149", "title": "Dekapolis", "text": "Dekapolis\n\nDekapolis ( \"Δεκάπολις\", tzn. Desetiměstí) bylo sdružení deseti měst, existující ve starověku na Blízkém východě. Navzdory úzké integraci na kulturní a hospodářské rovině tato města nikdy nevytvořila jednotný státní útvar. Po dobytí oblasti podél řeky Jordán Alexandrem Velikým přijali obyvatelé těchto měst helénistický způsob života a jazyk koiné, na rozdíl od svých židovských sousedů vyznávali pohanské náboženství. \n\nRoku 64 př. n. l. oblast dobyl Pompeius a vytvořil zde římskou provincii Sýrie. Města se těšila značné míře samosprávy, bohatla z obchodu, razila vlastní mince a byla oporou římské moci v Levantě. Rozšíření říše za Trajána a vznik nových římských měst, jako např. Abila, vedly k tomu, že ve druhém století ztratila Dekapolis svoji výlučnost a termín se přestal používat.\n\nV evangeliích jsou často zmiňovány Ježíšovy cesty do Dekapole. \n\n\n \n"}
{"id": "1329152", "url": "https://cs.wikipedia.org/wiki?curid=1329152", "title": "VfV 06 Hildesheim", "text": "VfV 06 Hildesheim\n\nVfV Borussia 06 Hildesheim (celým názvem: Verein für Volkssport Borussia von 1906 e. V. Hildesheim) je německý fotbalový klub, který sídlí v Hildesheimu, jenž leží ve spolkové zemi Dolní Sasko. Založen byl 1. července 2003 po fúzi fotbalového oddílu VfV Hildesheimu a sportovního klubu Borussia Hildesheim. Od sezóny 2018/19 působí v Oberlize Niedersachsen, páté německé nejvyšší fotbalové soutěži. Klubové barvy jsou červená, žlutá a bílá.\n\nSvé domácí zápasy odehrává na Friedrich-Ebert-Stadionu s kapacitou 8 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1329155", "url": "https://cs.wikipedia.org/wiki?curid=1329155", "title": "Dimethyl-tereftalát", "text": "Dimethyl-tereftalát\n\nDimethyl-tereftalát (DMT) je organická sloučenina, diester kyseliny tereftalové a methanolu. Je to bílá pevná látka, která taje na bezbarvou kapalinu.\n\nDimethyl-tereftalát se vyrábí několika způsoby. Původní a stále komerčně využívaná je přímá esterifikace kyseliny tereftalové. Lze jej také získat střídavou oxidací a esterifikací \"p\"-xylenu a kyseliny 4-methylbenzoové.\n\nBěžná metoda výroby DMT z p-xylenu a methanolu se skládá ze čtyř hlavních kroků: oxidace, esterifikace, destilace a krystalizace. Směs p-xylenu (PX) a kyseliny 4-methylbenzoové se oxiduje na vzduchu za přítomnosti katalyzátoru (Co/Mn). Vzniklá směs kyselin se esterifkuje methanolem za tvorby sněsi esterů. Ta se destiluje, aby byly odstraněny těžší estery a vedlejší produkty; lehčí estery jsou obnoveny v oxidační části. Surový DMT následně projde krystalizační částí, kdy se odstraní izomery DMT, zbylé kyseliny a aromatické aldehydy.\n\nEsterifikace vzniklých kyselin methanolem při teplotě 250 °C a tlaku 2,5 MPa vede k tvorbě dimethyl-tereftalátu (DMT):\nPokud je k dispozici nepříliš čistá kyselina, lze použít přímou esterifikaci methanolem za přítomnosti o-xylenu při teplotě 250-300 °C, vzniklý DMT je pak přečištěn destilací.\n\nDMT se používá na výrobu polyesterů jako jsou polyethylentereftalát (PET), polytrimethylentereftalát (PTT) a polybutylentereftalát (PBT). Jelikož je DMT těkavý, využívá se jako meziprodukt v některých postupech recyklace PET například z plastových lahví.\n\nHydrogenací DMT vzniká cyklohexandimethanol používaný jako monomer.\n"}
{"id": "1329157", "url": "https://cs.wikipedia.org/wiki?curid=1329157", "title": "Šarlota Sasko-Meiningenská", "text": "Šarlota Sasko-Meiningenská\n\nŠarlota Sasko-Meiningenská (Německyː \"Marie Charlotte Amalie Ernestine Wilhelmine Philippine, Prinzessin von Sachsen-Meiningen\"; 11. září 1751 – 25. dubna 1827) byla Sasko-meiningenskou princeznou a sňatkem s Arnoštem II. Sasko-gothajsko-altenburskou vévodkyní.\n\nŠarlota se narodila jako nejstarší potomek Sasko-meiningenského vévody Antonína Oldřicha a jeho druhé manželky Šarloty Amálie Hesensko-Philippsthalské. Jejími mladšími bratry byli mimo jiné vévodové Karel Vilém a Jiří I. Sasko-meiningenští.\n\nŠarlota se 21. března 1769 v Meiningenu provdala za dědičného Sasko-gothajsko-altenburského prince Arnošta, syna vévody Fridricha III. a jeho manželky Luisy Dorotey Sasko-Meiningenské. Šarlota měla s Arnoštem čtyři dětiː\n\n\nŠarlotin manžel Arnošt byl považován za osvícenského panovníka a velkého patrona umění a vědy, který vedl zemi ke kulturnímu rozkvětu. V jeho kulturních činnostech mu Šarlota pomáhala.\n\nStejně jako manžel byla Šarlota patronkou astronomie. U jejího dvora působil například astronom Franz Xaver von Zach. Šarlota se také účastnila prvního evropského kongresu astronomie v roce 1798 v observatoři Seeberg a nezávisle si dopisovala s předními astronomy té doby.\n\nPo manželově smrti v roce 1804 nastaly po jeho nástupu potíže se Šarlotiným synem Augustem. Šarlota se Zachem opustila Gothu a strávila nějaký čas v Eisenbergu. Později cestovala se Zachem po jižní Evropě a několik let žila v Marseilles a později v Janově, kde v roce 1827 zemřela.\n\n"}
{"id": "1329159", "url": "https://cs.wikipedia.org/wiki?curid=1329159", "title": "Morgante", "text": "Morgante\n\nMorgante je parodický (směšnohrdinský) rytířský román, který v letech 1461–1483 napsal italský renesanční básník Luigi Pulci. Epos je založen na motivech starofrancouzských \"chansons de geste\", které přetváří v měšťanském duchu, a vypráví příběhy rytířů Karla Velikého Orlanda (Rolanda) a Rinalda di Montalban (Renauda de Montauban). Titulní postavou je ale obr, který se stává věrným následovníkem Orlanda po té, co jej rytíř přemohl při osvobození kláštera Chiaromonte a učinil z něj křesťana.\n\nPulci začal na eposu pracovat již kolem roku 1461 z podnětu Lucrezie Tornabuoniové, matky Lorenza Medicejského, k jehož uměleckému kruhu patřil. Jednotlivé zpěvy přednášel na Lorenzově dvoře a přijímal rady i od Angela Poliziana. První verze eposu o 23 zpěvech (cantari), tzv. \"Morgante minore\", vyšla pravděpodobně již roku 1478 (údaj nelze doložit), následovala vydání z roku 1481 ve Florencii a 1482 v Benátkách (byla založena na eposu \"Orlando\" ze 14. století). Roku 1483 pak vyšla konečná verze eposu rozšířená na 28 zpěvů, tzv. \"Morgante maggiore\". Posledních pět zpěvů vychází z eposu \"Spagna in rima\" o tažení Karla Velikého do Španělska a má na rozdíl od předcházejících vážnější charakter.\n\nMorgante není ve skutečnosti ústřední postavou básně a zemře již ve dvacátém zpěvu, ale přesto Pulci nakonec nazval epos podle něho, protože je nositelem jeho parodického vyznění.\n\nFormálně je epos chaotický až anarchický. Nemá jednu jasnou dějovou linku, jde spíše o sled volně navazujících a prolínajících se příběhů různých postav. Je v něm používán florentský žargon a taškářský argot i místní nářečí. Obhroublé výstupy určené lidu se střídají s duchaplnými úvahami o filosofii a náboženství přizpůsobenými vkusu medicejské společnosti.\n\nOrlando (Roland) je uražen pomluvami zrádného Gana di Maganza (Ganelona z Mohuče) a odchází na východ do Pagánie (v Dalmácii). Cestou osvobodí klášter Chiaromonte, jehož mnichy vězní tři obři. Jedním z nich je Morgante, titulní hrdina eposu, kterého jediného Orlando ušetří, když se stane křesťanem. Morgante se ozbrojí srdcem zvonu a následuje Orlanda jako jeho zbrojnoš. Na cestě jej dostihne Rinaldo s dalšími paladiny Karla Velikého, rovněž obětmi Ganových intrik. Morgante se spřátelí s prolhaným taškářem a obřím trpaslíkem Marguttem (má poloviční velikost oproti ostatním obrům). Margutte je špatný do morku kostí a jsou mu k smíchu všechny víry. Věří jen v pečeného kapouna a v dobré víno a chlubí se, že spáchal všech sedm smrtelných hříchů.\n\nVýznačnými rysy eposu je nadsázka, groteskní realismus, sklon ke karikatuře, opuštění stereotypu křesťanského rytíře, fantastické (až surrealistické) obrazy a parodické převracení vážných témat. Orlando slibuje své srdce každé ženě, z Rinalda se stává loupeživý rytíř a paladinové spolu bojují navzájem, aniž by se poznali. Víra je opakovaně ironizována, teologická dogmata rozebírá ďábel Astarotte, který navíc prosazuje myšlenky náboženské tolerance. V Morgantovi a Marguttovi se koncentrují všechny plebejské ctnosti a nectnosti, oba představují spojení hrubé síly s pikareskní vychytralostí s instinktivním sklonem k násilí a vulgárnosti. Ačkoliv spolu prožili mnoho dobrodružství a vykonali mnoho odvážných rytířských činů (hubili příšery a zachraňovali ctnostné panny), jejich smrt je naprosto banální. Morgante zemře, když jej poté, co přemůže velrybu, kousne mořský krab, a Margutto praskne smíchy, když uvidí opicí, která nosí boty.\n\nEpos končí smrtí Orlanda v bitvě v pyrenejském průsmyku Roncevaux, které se zúčastňují i další paladinové, kteří Karlovi Velikému odpustili jeho křivdy v okamžiku, kdy potřeboval jejich pomoc. Zrádný Gano je odhalen a rozčtvrcen.\n\nV postavách Morganta a Margutta má své kořeny \"Gargantua a Pantagruel\" (1532-1564) od Françoise Rabelaise. Výrazný vliv měl \"Morgante\" také na epos \"Baldo\" (1571, \"Baldus\") od Teofila Folenga, kde je několikrát jmenován a vystupuje zde postava Cingara, která tvrdí, že je Marguttovým potomkem a má i podobnou povahu. Zmínky o \"Morganotvi\" nalezneme i v \"Důmyslném rytíři Donu Quijotovi de la Mancha\" (1605-1615, \"El ingenioso hidalgo don Quijote de la Mancha\") od Miguela de Cervantese y Saavedry. Zvláštní fantastickou a specificky pulciovskou atmosféru vytvořil pro začátek svého \"Neexistující rytíře\" (1959, \"Il cavaliere inesistente\") Italo Calvino.\n\n"}
{"id": "1329160", "url": "https://cs.wikipedia.org/wiki?curid=1329160", "title": "Jastrabá", "text": "Jastrabá\n\nJastrabá je obec na Slovensku v okrese Žiar nad Hronom vzdálená 12 km jihovýchodně od Kremnice. Leží v jižní části Kremnických vrchů, které byly vytvořeny sopečnou činností. Rozloha obce je 10,82 km². V roce 2016 zde žilo 542 obyvatel.\n\nPrvní písemná zmínka o obci pochází z roku 1487, kde je obec uváděna pod názvem \"Iztrebe\".\n\n"}
{"id": "1329161", "url": "https://cs.wikipedia.org/wiki?curid=1329161", "title": "Madelaine Petsch", "text": "Madelaine Petsch\n\nMadelaine Petsch (* 18. srpna 1994 Port Orchard, Washington) je americká herečka, která se proslavila rolí Cheryl Blossom v televizním seriálu \"Riverdale\".\n\nVe třech letech začala navštěvovat hodiny tance a o dva roky později hodiny herectví. Její rodiče pochází z Jihoafrické republiky. Navštěvovala střední školu South Kitsap High School a po odmaturování se přestěhovala do Los Angeles. Má jednoho bratra Shauna. Poté co byla vychovávaná jako vegetariánka, se ve čtrnácti letech se stala vegankou.\n\nV roce 2014 se objevila v reklamě pro Coca-Colu. V únoru roku 2016 byla obsazena do role Cheryl Blossom v televizním seriálu stanice The CW \"Riverdale\". V březnu roku 2017 se připojila k obsazení filmu \"Polariod\".\n"}
{"id": "1329163", "url": "https://cs.wikipedia.org/wiki?curid=1329163", "title": "Letiště Alicante-Elche", "text": "Letiště Alicante-Elche\n\nLetiště Alicante-Elche (španělsky: \"Aeropuerto de Alicante-Elche\", oficiálně El Altet; IATA: ALC, ICAO: LEAL) je mezinárodní letiště ve Španělsku obsluhující města Alicante, Elche a Benidorm, celkově také Valencijský a Murcijský region. Od města Elche je vzdáleno přibližně 10 km a od Alicante 9 km. Bylo otevřeno v roce 1967. Od roku 2011 zde stojí nový terminál, kam se přesunul veškerý provoz.\n\nV roce 2016 se jednalo o páté nejrušnější letiště v zemi. Je leteckou základnu pro společnosti Air Nostrum, Evelop Airlines, Norwegian Air Shuttle, Ryanair a Vueling (2017).\n\n"}
{"id": "1329164", "url": "https://cs.wikipedia.org/wiki?curid=1329164", "title": "Matylda z Albonu", "text": "Matylda z Albonu\n\nMatylda z Albonu (1112 – 1148) byla savojskou hraběnkou, a to sňatkem s Amadeem III. Savojským, za něhož se provdala v roce 1123.\n\nMatylda měla s Amadeem několik potomkůː\n\n"}
{"id": "1329170", "url": "https://cs.wikipedia.org/wiki?curid=1329170", "title": "Bettine Vriesekoopová", "text": "Bettine Vriesekoopová\n\nBettine Vriesekoopová, celým jménem Hubertina Petronella Maria Vriesekoopová (* 13. srpna 1961 Hazerswoude-Rijndijk) je bývalá nizozemská stolní tenistka. \n\nJe nejmladší z devíti dětí farmářské rodiny, hrát začala jako jedenáctiletá v klubu Avanti Hazerswoude TTC pod vedením trenéra Gerarda Bakkera. V roce 1977 vyhrála dvouhru na mistrovství Evropy juniorů ve stolním tenise, získala tři tituly mistryně Evropy: v roce 1982 ve dvouhře a ve smíšené čtyřhře s Polákem Andrzejem Grubbou a v roce 1992 znovu ve dvouhře. Na mistrovství světa ve stolním tenise byla čtvrtá v soutěži družstev v letech 1985 a 1987 a v roce 1983 byla čtvrtfinalistkou smíšené čtyřhry. Startovala na třech olympijských hrách: třikrát hrála čtvrtfinále, v roce 1988 ve dvouhře i čtyřhře a v roce 1992 ve čtyřhře. Vyhrála Europe Top-12 v letech 1982 a 1985. V roce 1994 získala s nizozemským týmem třetí místo na Světovém poháru ve stolním tenise. V letech 1987, 1992 a 2002 byla členkou družstva, které vyhrálo Pohár ETTU. Třicetkrát se stala mistryní Nizozemska, v letech 1981 a 1985 byla zvolena nizozemskou sportovkyní roku.\n\nKariéru ukončila v roce 2002. Dlouho pobývala v Číně, studovala čínštinu a orientální filosofii, napsala o tamním životě řadu knih a novinových reportáží, pracuje také pro rozhlasovou relaci zaměřenou na buddhismus. V roce 1995 pózovala pro časopis \"Playboy\".\n\n"}
{"id": "1329174", "url": "https://cs.wikipedia.org/wiki?curid=1329174", "title": "Isabela z Beaumontu", "text": "Isabela z Beaumontu\n\nIsabela z Beaumontu (asi 1320 – 1361) byla anglickou šlechtičnou a nejmladším potomkem Jindřicha z Beaumontu a Alice Comynové.\n\nIsabela se narodila kolem roku 1320. Měla devět starších sourozenců. Isabelinými prarodiči z otcovy strany byli Ludvík z Brienne, vikomt z Beaumontu a vikomtesa Anežka. Jejími prarodiči z matčiny strany byli Alexander Comyn, šerif z Aberdeenu, a Joan Latimerová.\n\nIsabela se v roce 1337 provdala za Jindřicha z Grosmontu, 1. vévodu z Lancasteru. Měli spolu dvě dceryː\n\n\nIsabela zemřela v roce 1361 v Leicesteru na mor. Pohřbena byla v opatství Newark. Její manžel zemřel také na mor v březnu 1361.\n\nPřes dceru Blanku byla Isabela babičkou anglického krále Jindřicha IV., portugalské královny Filipy z Lancasteru a Alžběty z Lancasteru, vévodkyně z Exeteru.\n"}
{"id": "1329179", "url": "https://cs.wikipedia.org/wiki?curid=1329179", "title": "809–800 př. n. l.", "text": "809–800 př. n. l.\n\nStoletí: 9. století př. n. l. – 8. století př. n. l. – 7. století př. n. l.\n\nRoky: 829 – 820 819 – 810 – 809 – 800 př. n. l. – 799 – 790 789 – 780\n\n"}
{"id": "1329180", "url": "https://cs.wikipedia.org/wiki?curid=1329180", "title": "Sovětská republika vojáků a stavitelů pevností ostrova Nargen", "text": "Sovětská republika vojáků a stavitelů pevností ostrova Nargen\n\nSovětská republika vojáků a stavitelů pevností ostrova Nargen byl krátce trvající neuznaný stát na území ostrova Naissaar v dnešním Estonsku. Na konci roku 1917 došlo pod vlivem Velké říjnové revoluce v místní vojenské posádce ke vzpouře. Vzbouřenci čítající 80 až 90 mužů pod vedením Stěpana Petričenka vyhlásili na ostrově Naissaar (tehdy nazýván Nergen) Sovětskou republiku vojáků a stavitelů pevností ostrova Nargen (SRVSP ostrova Nergen). Vzpoura skončila poměrně brzy, když se na žádost estonské vlády na ostrově 26. února 1918 vylodila německá vojska, před nimiž početně slabší bolševici prchli po moři do Kronštadtu. Před svým útěkem ovšem stačili vyhodit do povětří všechny dělostřelecké baterie a vypálit místní kostel.\n\n"}
{"id": "1329181", "url": "https://cs.wikipedia.org/wiki?curid=1329181", "title": "Sarah Shahi", "text": "Sarah Shahi\n\nAahoo Jahansouz „Sarah“ Shahi (* 10. ledna 1980 Euless, Texas) je americká herečka.\n\nJejí otec pochází z Íránu, matka se narodila ve Španělsku a je španělsko-íránského původu. V televizi debutovala v roce 2000. V letech 2001 a 2002 působila v seriálu \"Alias\", mezi roky 2005 a 2009 se objevovala v seriálu \"Láska je Láska\" a v letech 2012–2013 v seriálu \"Chicago Fire\". V hlavních rolích se představila v seriálech \"Teachers\" (2006), \"Na doživotí\" (2007–2009), \"Kauzy podle Kate\" (2011–2012) a \"Lovci zločinců\" (2013–2016). Hrála také v několika filmech, např. ve snímku \"Jedna mezi oči\" (2012).\n\nOd roku 2009 je vdaná za herce Stevea Howeyho, se kterým má tři děti.\n\n"}
{"id": "1329192", "url": "https://cs.wikipedia.org/wiki?curid=1329192", "title": "Libor Škrlík", "text": "Libor Škrlík\n\nLibor Škrlík (* 25. září 1966 Chrudim) je český výtvarník, známý především jako autor nástěnných maleb v dětských odděleních nemocnic.\n\nLibor Škrlík pochází z Chrudimi, kde také žije. Vystudoval gymnázium v Chrudimi a posléze dějepis a pedagogiku v Hradci Králové. Pracoval jako vychovatel a učitel, ale od roku 2000 se věnuje výhradně výtvarné tvorbě. Je ženatý a má syna.\n\nŠkrlíkovy první obrazy vznikly pod vedením Miroslava Částka, chrudimská zákoutí Škrlík maluje od roku 1992. Jedná se o desítky olejomaleb a nástěných maleb ve veřejných prostorách města. V letech 1994–1995 pracoval ve studiu Bratři v triku na Barrandově. Z výtvarných aktivit u Škrlíka převládají nástěnné malby, které v současné době tvoří převážně pro Nadační fond Zdeňky Žádníkové (nemocnice v Praze, Prostějově, Hradci Králové, Pardubicích, Liberci, Znojmě). Vedle toho najdeme Škrlíkovy malby i v mateřských a základních školách, ale například také na stěnách výslechové místnosti Policie ČR v Pardubicích. Jedná se vesměs o promyšlené koncepty, které mají jednak zlidštit atmosféru nemocničního prostředí, ale zahrnují také specifická témata daného místa, například jeho pamětihodnosti, slavné rodáky, pověsti a pohádkové postavy. Součástí Škrlíkovy tvorby je také zdobení nábytku. Jednou z autorových oblíbených postav se stal Čenda Buráček, obrýlený cestovatel, Škrlík jeho postavu použil v jeho dosud třech vydaných komiksových knihách: \"Cestovatel Čenda Buráček a neposlušná hlína\" (2012), \"Cestovatel Čenda Buráček a zlatá bobule\" (2012)\", Cestovatel Čenda Buráček a létající bobr\" (2013). Tato postava se objevila také ve Čtyřlístku pod názvem \"Čenda buráček a svátek smíchu.\"\n\n"}
{"id": "1329194", "url": "https://cs.wikipedia.org/wiki?curid=1329194", "title": "Kevin Chapman", "text": "Kevin Chapman\n\nKevin Chapman (* 29. července 1962 Independence, Louisiana) je americký herec.\n\nVe filmu i televizi debutoval v roce 1998. Hrál např. ve filmech \"Pravidla moštárny\" (1999), \"Pokrevní bratři\" (1999), \"21 gramů\" (2003), \"V dobré společnosti\" (2004), \"Okrsek 49\" (2004), \"Jarní úklid s.r.o.\" (2008) či \"Nezastavitelný\" (2010). Hostoval v řadě různých seriálů, v hlavních rolích se představil v seriálech \"Bratrství\" (2006–2008) a \"Lovci zločinců\" (2011–2016).\n\n"}
{"id": "1329196", "url": "https://cs.wikipedia.org/wiki?curid=1329196", "title": "Gateway (vesmírná stanice)", "text": "Gateway (vesmírná stanice)\n\nGateway (dříve: Deep Space Gateway \"DSG\", nebo taky \"LOP-G\") je plánovaná vesmírná stanice, která bude umístěna v tzv. Cislunárním prostoru poblíž Měsíce. Jedná se o mezinárodní projekt pod vedením NASA a vznikne jako nástupce současné Mezinárodní vesmírné stanice. Projektu se také účastní ESA, Japonsko, Kanada a Rusko. \n\nStanice Gateway má být \"bránou\" do hlubokého vesmíru. Cílem je podílet se na přípravě pilotovaného letu na Mars a testování nových technologií. Sloužit také bude pro robotické a pilotované výsadky na povrch Měsíce.\n\n\n\n\n\n\n"}
{"id": "1329197", "url": "https://cs.wikipedia.org/wiki?curid=1329197", "title": "564 (číslo)", "text": "564 (číslo)\n\nPět set šedesát čtyři je přirozené číslo. Římskými číslicemi se zapisuje DLXIV a řeckými číslicemi φξδ. Následuje po čísle pět set šedesát tři a předchází číslu pět set šedesát pět.\n\n564 je:\n\n"}
{"id": "1329198", "url": "https://cs.wikipedia.org/wiki?curid=1329198", "title": "565 (číslo)", "text": "565 (číslo)\n\nPět set šedesát pět je přirozené číslo. Římskými číslicemi se zapisuje DLXV a řeckými číslicemi φξε. Následuje po čísle pět set šedesát čtyři a předchází číslu pět set šedesát šest.\n\n565 je:\n\n"}
{"id": "1329199", "url": "https://cs.wikipedia.org/wiki?curid=1329199", "title": "566 (číslo)", "text": "566 (číslo)\n\nPět set šedesát šest je přirozené číslo. Římskými číslicemi se zapisuje DLXVI a řeckými číslicemi φξς. Následuje po čísle pět set šedesát pět a předchází číslu pět set šedesát sedm.\n\n566 je:\n\n"}
{"id": "1329200", "url": "https://cs.wikipedia.org/wiki?curid=1329200", "title": "568 (číslo)", "text": "568 (číslo)\n\nPět set šedesát osm je přirozené číslo. Římskými číslicemi se zapisuje DLXVIII a řeckými číslicemi φξη. Následuje po čísle pět set šedesát sedm a předchází číslu pět set šedesát devět.\n\n568 je:\n\n"}
{"id": "1329202", "url": "https://cs.wikipedia.org/wiki?curid=1329202", "title": "569 (číslo)", "text": "569 (číslo)\n\nPět set šedesát devět je přirozené číslo. Římskými číslicemi se zapisuje DLXIX a řeckými číslicemi φξθ. Následuje po čísle pět set šedesát osm a předchází číslu pět set sedmdesát.\n\n569 je:\n\n"}
{"id": "1329204", "url": "https://cs.wikipedia.org/wiki?curid=1329204", "title": "Vozovna Smíchov", "text": "Vozovna Smíchov\n\nVozovna Smíchov je bývalá tramvajová a posléze trolejbusová vozovna v Praze. Roku 2015 byla zbořena a na jejím místě vyrostla nová kancelářská budova. Z areálu se dochoval pouze komín a obvodové zdi začleněné do nové stavby.\n\n28. června 1883 zahájila na Smíchově v ulici Na Valentince provoz v pořadí třetí vozovna pražské koňky. V Libušině ulici (Na Valentince) ji dalo postavit Generální ředitelství Pražské Tramwaye. Její stavba včetně výstavby kolejového napojení byla součástí rekonstrukce tramvajové trati Plzeňská - Západní (Smíchovské) nádraží. Od nádraží vedla jednokolejná manipulační trať, která začínala obloukem a ve vjezdu do vozovny (kůlna na vozy) se rozvětvovala na dvě koleje. Vedle této kůlny s dřevěnými krovy kryté střechou s taškami byly stáje pro koně a administrativní budova.\n\nRoku 1901 bylo rozhodnuto vozovnu prodat. Na to 27. února reagovala Správní rada Elektrických podniků usnesením areál do konce srpna vyklidit. Ale již 7. července požádala pražskou obec, aby se prodej zrušil, protože Elektrické podniky připravovaly zrušení vozovny na Klamovce a smíchovskou vozovnu potřebovaly. Roku 1902 byla manipulační trať v ulici Na Valentince elektrifikována a vozovna sloužila koňce až do 12. května 1905. V tom roce Elektrické podniky opět oznámily záměr vozovnu zrušit a prodat, ale již v únoru 1906 tento záměr opět odvolaly.\n\nVýpravna v té době užívala dvě pronajaté místnosti v obytném nárožním domě čp. 41. Stáje sloužily pro koně používané pro pojízdná lešení při opravách vrchního vedení.\n\nJiž elektrifikované objekty bývalé koňky provizorně sloužily pro vozy elektrické dráhy až do roku 1914, kdy byla stará vozovna zbořena a na jejím místě postavena stavební firmou ing. Záruba-Pfeffermann stavba nová. Tomu předcházela bezvýsledná snaha malý prostor bývalé koňky rozšířit o sousední pozemky. Nová vozovna otevřená 15. prosince 1915 měla pouze sedm kolejí ve dvou a třetině lodi - dvě lodě byly tříkolejné, třetí loď byla vtěsnaná k původní zástavbě a kolej měla jen jednu. Její kapacita byla 45 dvounápravových vozů a protože nedostačovala, doplnila ji roku 1931 nově zřízená odstavná kolej v přilehlé ulici.\n\nVozovna ukončila provoz 3. prosince 1937 s otevřením nové vozovny v Motole. Od 1. října 1939 do 16. října 1972 sloužila pro trolejbusovou linku W. Od roku 1972 zde sídlila Střední odborná škola a učiliště Dopravních podniků Praha.\n\n\n\n"}
{"id": "1329218", "url": "https://cs.wikipedia.org/wiki?curid=1329218", "title": "Technecium-99", "text": "Technecium-99\n\nTechnecium-99 (Tc) je izotop technecia, který se přeměňuje beta minus přeměnou na ruthenium-99 s poločasem přibližně 211 000 let, přitom nevyzařuje žádné záření gama. Jedná se o nejdůležitější „dlouhožijící“ produkt štěpení uranu, tvoří největší část radioaktivity těchto štěpných produktů v jaderném odpadu.\n\nTechnecium-99m (Tc) je jaderný izomer Tc s poločasem okolo 6 hodin. přeměňuje se na základní stav Tc.\n\nSlabé záření beta je pohlceno i laboratorním sklem. Při jeho pohlcení je vyzářeno měkké rentgenové záření, které ale nepředstavuje větší problém. Nejnebezpečnější je při práci s techneciem vdechnutí prachu.\n\nJelikož technecium-99 vzniká v poměrně velkém množství a má relativně dlouhý poločas, jde o jednu z nejdůležitějších složek jaderného odpadu. Podle aktivity vzhledem k množství vyhořelého paliva je převažujícím zdrojem záření 10 až 10 roků po vytvoření jaderného odpadu.\n\nPřibližně 160 TBq (asi 250 kg) technecia-99 uniklo do životního prostředí při atmosférických testech jaderných zbraní v roce 1994. Množství tohoto izotopu, které do roku 1986 (před Černobylskou havárií) uniklo z jaderných reaktorů, převážně během přepracovávání jaderného paliva, se odhaduje řádově na 1 000 TBq (přibližně 1 600 kg); většina z toho se dostala do moře. V posledních letech byly metody přepracování vylepšeny, aby se tyto úniky omezily, do roku 2005 byl největším zdrojem úniků přepracovatelský závod v Sellafieldu, odkud se v letech 1995-1999 dostalo do moře odhadem 550 TBq (zhruba 900 kg) Tc. Od roku 2000 je toto množství omezeno na 90 TBq (asi 140 kg) za rok.\n\n"}
{"id": "1329227", "url": "https://cs.wikipedia.org/wiki?curid=1329227", "title": "High Line", "text": "High Line\n\nHigh Line je 2,33 kilometrů dlouhý visutý park a greenway na bývalém kolejišti na ostrově Manhattanu v New Yorku. Jedná se o původní kolejiště z roku 1934, které bylo dlouhé celkem 21 km a 50 let se po něm dopravovaly různé produkty mezi zdejšími továrnami. Po jeho uzavření vznikly nápady na přebudování kolejiště na městský park. V roce 2003 byla vyhlášena první architektonická soutěž a první část byla otevřena v roce 2009. Druhá soutěž byla vyhlášena v roce 2007 a stavba byla otevřena v roce 2011. Třetí sekce byla postavena mezi roky 2012 až 2014. Místo se stalo oblíbeným jak pro zdejší obyvatele, tak pro turisty. V roce 2014 ho navštívilo lidí.\n\n"}
{"id": "1329228", "url": "https://cs.wikipedia.org/wiki?curid=1329228", "title": "Cavtat", "text": "Cavtat\n\nCavtat (italsky Ragusavecchia) je obec v opčině Konavle v jižní Dalmácii. Patří k nejjižnějším sídlům v Chorvatsku. Je přímořským letoviskem na jadranském pobřeží, v blízkosti Bosny a Hercegoviny a Černé Hory. Nachází se 18 km jihozápadně od Dubrovníku na úzké šíji mezi poloostrovem \"Rat\" a pevninou.\n\nNázev \"Cavtat\" pochází z latinského \"Civitas vetus\". Obec tak byla označována původními obyvateli Cavtatu, kteří uprchli před staletími do Dubrovníku.\n\nNa místě dnešního Cavtatu se nacházela řecká kolonie \"Epidaurum\", kterou v roce 228 př. n. l. ovládla Římská říše. Osídlení zde vzniklo v dávné době především díky vynikající strategické poloze poloostrova \"Rat\" u otevřeného moře a nedalekému úrodnému Konavelskému polji. Počet obyvatel se postupně zvyšoval a přicházeli osadníci i z Apeninského poloostrova. Osada se později rozvinula do podoby otevřeného města; Římané zde pro pobavení obyvatel vybudovali amfiteátr, kde se konaly gladiátorské hry. V roce 614 město poprvé napadli Slované a Avaři, což donutilo místní obyvatele město opustit. Někteří z nich se vydali podél pobřeží dále na sever a založili Dubrovník.\n\nMěsto poté, co jej obsadili Slované, připadlo Travuniji. Mezi 13. a 14. stoletím bylo krátce pod vládou Dubrovnické republiky, později jej spravovali také i bosenští a srbští vládci. Roku 1426 jej od posledního z nich odkoupila Dubrovnická republika a její součástí zůstal až do 18. století. Ve středověku zde bylo rozšířeno opevnění, jehož část se do dnešní doby dochovala, a také postaven renesanční zámek. Až do roku 1526 se zde nacházela loděnice; poté nechal Dubrovník stavbu lodí přemístit do Gruži. Pro republiku se stal druhým významným městem a obchodním střediskem. Jeho vojenský význam spočíval především v ochraně Dubrovníku z jihu; lodě bylo možné kotvit v blízkých zálivech, což poskytovalo flotile bezpečí.\n\nPo roce 1806 Cavtat krátce spravovali Francouzi, poté byl součástí Rakousko-Uherska. Od roku 1918 patřil Království Srbů, Chorvatů a Slovinců, později Jugoslávie a od roku 1991 je součástí Chorvatska. Během Chorvatské války za nezávislost obec obsadily v říjnu 1991 jednotky Jugoslávské lidové armády bez jediného výstřelu, vyloupily však několik místních muzeí a exponáty odvezly do nedaleké Černé Hory. Jejich postup vyvolal pobouření na mezinárodní scéně.\n\nMezi turisty navštěvované památky Cavtatu patří např. mauzoleum rodiny Račić, které navrhl známý chorvatský sochař Ivan Meštrović a které se nachází na hřbitově sv. Roka na poloostrovu Rat. Dále se zde nachází řada starých paláců a sídel bohatých námořníků. Dochován je částečně i římský amfiteátr, středověké hradby a renesanční palác \"Knežev dvor\", který v současné době slouží jako galerie. V Cavtatu se nachází také i muzeum Vlaha Bukovace, známého chorvatského malíře přelomu 19. a 20. století, který se zde narodil.\n\nEkonomika Cavtatu záleží především na turistice, především během letní sezóny, a na rybářství. V současné době se zde nachází celkem pět hotelů, z nichž nejznámější je pětihvězdičkový hotel \"Croatia\", vybudovaný v roce 1972.\n\nCavtat se nachází na Jadranské magistrále. Do 70. let vedla do obce i železniční trať, která byla později zrušena. Dnes je obec napojena na dubrovnickou síť veřejné dopravy. Východně od Cavtatu se nachází Letiště Dubrovník.\n\n\n"}
{"id": "1329229", "url": "https://cs.wikipedia.org/wiki?curid=1329229", "title": "Zemské volby ve Šlesvicku-Holštýnsku 2017", "text": "Zemské volby ve Šlesvicku-Holštýnsku 2017\n\nZemské volby ve Šlesvicku-Holštýnsku (německy \"Landtagswahl in Schleswig-Holstein 2017\") se konaly dne 7. května 2017.\n\nZemské volby vyhrála se ziskem 32 % odevzdaných hlasů křesťanskodemokratická unie (CDU) stávající německé kancléřky Angely Merkelové, v jejímž čele se ucházel úspěšně o mandát ministerského předsedy Daniel Günther. Na druhém místě se umístila se ziskem 27, 2 % hlasů sociálnědemokratická strana (SPD), vedená zdejším úřadujícím ministerským předsedou Torstenem Albigem, následována Spojenectvím 90/Zelení (12, 9 %) a Svobodnou demokratickou stranou (FDP; 11, 5 %). Páté a šesté místo pak obsadily Alternativa pro Německo (AfD; 5, 9 %) a německá strana Levice (Die Linke; 3, 8 %). Volební účast činila 64, 2 % oprávněných voličů.\n\nPo volbách byla pod vedením nově nastupivšího ministerského předsedy Daniela Günthera (CDU) uzavřena tzv. jamajská koalice. \n"}
{"id": "1329231", "url": "https://cs.wikipedia.org/wiki?curid=1329231", "title": "Katedrála svatého Patrika (Harrisburg)", "text": "Katedrála svatého Patrika (Harrisburg)\n\nKatedrála svatého Patrika je katedrála římskokatolické církve v centru města Harrisburg, v Pensylvánii. Jedná se o mateřský kostel diecéze Harrisburg, jenž je sídlem biskupa.\n\nKatolicismus přišel do centrální Pensylvánie před americkou revolucí. Němečtí jezuité založili kapli Conewago (1730) a kostel Panny Marie (1743) v Lancasteru. V roce 1806 byla v Harrisburgu malá katolická misie. V roce 1813 byl koupen pozemek v Allison Hill a na místě byla postavena kaple. Jak se Harrisburg začal rozvíjet, do města dorazili irští přistěhovalci. Reverend Patrick Leary koupil pozemek na State Street v roce 1824 a základní kámen prvního kostela sv. Patrika byl položen o dva roky později. Kostel byl postaven za 6500 dolarů. Farnost navštívil sv. Jan Nepomuk Neumann, který byl biskupem Filadelfie a tedy biskupem farnosti v letech 1855 a 1857.\n\nDiecéza v Harrisburgu byla založena papežem Piem IX. 3. března 1868. Sv. Patrik byl jmenován prokatedrálou nové diecéze. Biskup John W. Shanahan navrhl v diecézní synodě v roce 1902, aby byla v diecézi postavena trvalá katedrála. Byla vytvořena komise, která přijala plány architekta George I. Lovatta. Ostatky, které byly pohřbeny na farním hřbitově, musely být přemístěny na nový hřbitov Mount Calvary. Nový kostel byl dokončen 1. března 1907. Katedrála byla postavena za 250 000 dolarů.\n\nKostel byl zařazen do National Register of Historic Places v roce 1976 (č. 76001632) jako součást\nHarrisburg Historic District.\n\nKatedrála svatého Patrika byla navržena ve stylu neobaroka s neorenesančním vlivem a zakončena klasicismem ovlivněnou kupolí. Vnější část budovy je pokryta žulou ze Severní Karolíny. Interiér je obložen mramorem. Hlavní loď je lemována žulovými sloupy, které nesou klenutý strop. Má čtyřicet čtyři vitráží, které byly dovezeny z Mnichova. Původní oltář byl zhotoven podle oltáře Berniniho v kapli Nejsvětější svátosti v bazilice sv. Petra v Římě. Původní kazatelna byla zdobena vyřezávanými postavami čtyř evangelistů s Beránkem Božím.\n\nKatedrála prošla několika významnými rekonstrukcemi. V letech 1949-1950 byl oltář zjednodušen a kněžiště byl zrekonstruováno, aby poskytlo více prostoru. Interiér kostela byl pokryt freskami. Do dolní části kupole byl přidán nápis, který zní: \"Hle, já jsem s vámi po všecky dny až do konce světa.\" Kněžiště bylo modifikováno v roce 1976. Nový stálý oltář byl vytvořen z vysokého oltáře a umístěn blíže k sboru. Tabernákl byl umístěn u nového oltáře, byla instalována nová kazatelna a biskupská židle byla přemístěna do ústřední pozice.\n"}
{"id": "1329236", "url": "https://cs.wikipedia.org/wiki?curid=1329236", "title": "Kostel Narození Jana Křtitele (Dešná)", "text": "Kostel Narození Jana Křtitele (Dešná)\n\nKostel Narození Jana Křtitele (případně také kostel Jana Křtitele) se nachází v centru obce Dešná. Kostel je farním kostelem římskokatolické farnosti Dešná u Dačic. Kostel je pozdně gotickou stavbou renesančně upraveou, boční kaple pak je barokního slohu. Je jednolodní stavbou s pětibokým závěrem kněžiště, štíhlou hranolovou věží na západní straně kostela, na stranách lodě jsou barokní kaple. Kostel je spolu s farou chráněn v rámci areálu Kostel sv. Jana Křtitele s farou jako kulturní památka České republiky.\n\nKostel byl vystavěn v roce 1494, později byl renesančně upraven a byla přistavěna boční barokní kaple. V roce 1739 byla na hřbitově postavena barokní kaple svatého Kříže. V roce 2011 byla vyhlášena veřejná sbírka na opravu kostela. \n\n\n"}
{"id": "1329241", "url": "https://cs.wikipedia.org/wiki?curid=1329241", "title": "Selen-79", "text": "Selen-79\n\nSelen-79 (Se) je radioizotop selenu, který se nachází ve vyhořelém jaderném palivu a v odpadu vzniklém jeho přepracováním. Pravděpodobnost jeho vzniku je nízká (kolem 0,04 %) a je jedním z nejlehčích produktů jaderného štěpení. Jeho poločas přeměny má hodnotu přibližně 3,26×10 let, probíhá u něj přeměna beta minus bez přídavného záření gama. Jeho nebezpečnost není díky nízké měrné aktivitě a energii beta záření příliš velká.\n\nÚčinný průřez Se pro záchyt neutronu je kolem 50 barnů u tepelných neutronů, rezonanční integrál je 60,9 b.\n"}
{"id": "1329243", "url": "https://cs.wikipedia.org/wiki?curid=1329243", "title": "Děkanát Mikołów", "text": "Děkanát Mikołów\n\nDěkanát Mikołów (česky: Mikulov) je jedním z 33 katolických děkanátů arcidiecéze katovické v Polsku. Pod jeho administraci patří následující farnosti:\n"}
{"id": "1329244", "url": "https://cs.wikipedia.org/wiki?curid=1329244", "title": "DSG", "text": "DSG\n\nSpojení písmen D, S a G může mít různé významy:\n\n"}
{"id": "1329246", "url": "https://cs.wikipedia.org/wiki?curid=1329246", "title": "Koniferylalkohol", "text": "Koniferylalkohol\n\nKoniferylalkohol, též koniferol je organická sloučenina, která patří mezi monolignoly. Je syntetizována v metabolismu fenylpropanoidů. Její kopolymerizací s příbuznými atromatickými sloučeninami vznikají lignin a lignany. Koniferin je glykosid koniferylalkoholu.\n\nKoniferol je meziproduktem biosyntézy eugenolu, stilbenoidů a kumarinu. Ve významných množstvích se společně se svými estery nachází mimo jiné v pryskyřici benzoe, vyskytuje se však v mnoha krytosemenných i nahosemenných rostlinách. Sinapylalkohol a parakumarylalkohol, další dva ligninové monomery, se nacházejí v krytosemenných rostlinách.\n\nTato látka rovněž patří mezi feromony.\n"}
{"id": "1329254", "url": "https://cs.wikipedia.org/wiki?curid=1329254", "title": "Parakumarylalkohol", "text": "Parakumarylalkohol\n\nParakumarylalkohol, též \"p\"-kumarylalkohol, je organická sloučenina, která patří mezi monolignoly, je syntetizována v metabolismu fenylpropanoidů. Jeho polymerizací vznikají lignin nebo lignany.\n\nEstery \"p\"-kumarylalkoholu s mastnými kyselinami tvoří základ vosků přítomných na povrchu jablek.\n\nTato látka je meziproduktem biosyntézy chavikolu, stilbenoidů a kumarinu.\n\nDeriváty \"p\"-kumarylalkoholu mohou sloužit jako antioxidanty.\n"}
{"id": "1329262", "url": "https://cs.wikipedia.org/wiki?curid=1329262", "title": "Zabiják a bodyguard", "text": "Zabiják a bodyguard\n\nZabiják a bodyguard (v anglickém originále The Hitman's Bodyguard) je americký akční komediální film z roku 2017. Režie se ujal Patrick Hughes a scénáře Tom O'Connor. Ve snímku hrají hlavní role Ryan Reynolds, Samuel L. Jackson, Gary Oldman a Salma Hayek.\n\nDo kin byl snímek oficiálně uveden 18. srpna 2017. V České republice měl premiéru o den dříve, tedy 17. srpna 2017 . Film získal jak pozitivní recenze tak negativní. Kritikové chválili chemii mezi Reynoldsem a Jacksonsem, ale kritizovali děj snímku.\n\n\nV květnu roku 2011 získal David Ellison ze Sky Media scénář k akčnímu filmu \"The Hitman's Bodyguard\" od Toma O'Connora. Původní scénář byl plánován jako drama, během dvou týdnů se však přepsal do komedie.\n\nDne 4. listopadu 2015 bylo oznámeno, že si ve snímku zahrají Ryan Reynolds, Samuel L. Jackson a Gary Oldman. Zatímco Jeff Waldow bude snímek režírovat pro studio Millennium Films. Dne 23. února 2016 byly obsazené Élodie Yung a Salma Hayek. Dne 9. května 2016 bylo oznámeno, že snímek nebude režírovat Waldow, ale Patrick Hughes.\n\nNatáčení začalo 2. dubna 2016 v Londýně, Amsterdamu a Sofii.\n\nFilm vydělal 74,9 milionů dolarů v Severní Americe a 101,1 milionů dolarů v ostatních oblastech, celkově tak vydělal 175,9 milionů dolarů po celém světě. Rozpočet filmu činil 30 milionů dolarů. V Severní Americe byl oficiálně uveden 18. srpna 2017, společně s filmem \"Loganovi parťáci\" . Za první víkend docílil nejvyšší návštěvnosti, kdy vydělal 21,6 milionů dolarů. Za druhý víkend docílil opět nejvyšší návštěvnosti, kdy vydělal 10,2 milionů dolarů. Následující víkend získal dalších 10,2 milionů dolarů a stal se tak třetím filmem, který tři týdny vydržel na prvním místě v žebříčku nejvyšší návštěvnosti. \n\nFilm získal pozitivní recenze od kritiků. Na recenzní stránce Rotten Tomatoes získal z 163 započtených recenzí 38 procent s průměrným ratingem 5,1 bodů z deseti. Na serveru Metacritic snímek získal z 42 recenzí 47 bodů ze sta. Na Česko-Slovenské filmové databázi snímek získal 77%. Na stránce CinemaScore získal známku za 2+, na škále 1+ až 5.\n\n"}
{"id": "1329263", "url": "https://cs.wikipedia.org/wiki?curid=1329263", "title": "Adolf Daněk", "text": "Adolf Daněk\n\nAdolf Daněk (16. června 1869 Strakonice − 25. února 1950 Praha) byl český sběratel pošumavského folklóru, lidové poezie a autorem prací z oboru folkloristiky. Byl členem spolku spisovatelů Máj.\n\nOd roku 1905 sbíral lidovou slovesnost. V letech 1912 až 1916 vyšly jeho \"Báje českého Pošumaví\". Přispíval také do \"Rolnického kalendáře, Lidové čítanky, Malého čtenáře\", do píseckých listů \"Otavan\" a \"Prácheň\". Některé jeho povídky a pověsti byly uveřejněny v čítankách.\n\n\n"}
{"id": "1329265", "url": "https://cs.wikipedia.org/wiki?curid=1329265", "title": "Hurikán Nate", "text": "Hurikán Nate\n\nHurikán Nate byl devátý hurikán neobvykle silné atlantické hurikánové sezóny 2017. Bouře se zformovala 4. října poblíž Kostariky a Nikaragui a 7. října dosáhla v Mexickém zálivu síly hurikánu.\n\n8. října bouře zasáhla několik států na jihozápadě USA, zeslábla na tropickou bouři a následně na tropickou depresi.\n\nNate má na svědomí 48 obětí, 16 v Nikaragui, 14 v Kostarice, 7 v Panamě, 5 v Guatemale, 3 v Hondurasu, 1 v Salvadoru a 2 v USA. \n"}
{"id": "1329266", "url": "https://cs.wikipedia.org/wiki?curid=1329266", "title": "SSV Jeddeloh", "text": "SSV Jeddeloh\n\nSSV Jeddeloh (celým názvem: Spiel- und Sportverein Jeddeloh II e. V.) je německý sportovní klub, který sídlí v Edewechtu, jenž leží ve spolkové zemi Dolní Sasko. Založen byl 15. června 1951. Od sezóny 2017/18 působí v Regionallize Nord, čtvrté německé nejvyšší fotbalové soutěži. Své domácí zápasy odehrává na stadionu 53acht-Arena s kapacitou 2 000 diváků. Klubové barvy jsou modrá a bílá.\n\nMimo mužský fotbalový oddíl má sportovní klub i jiné oddíly, mj. oddíl stolního tenisu, volejbalu, zumby, šulbaku, ženské gymnastiky a pilatesu.\n\n\nZdroj: \n\n\n\nZdroj: \n\n"}
{"id": "1329267", "url": "https://cs.wikipedia.org/wiki?curid=1329267", "title": "Arménský ordinariát pro východní Evropu", "text": "Arménský ordinariát pro východní Evropu\n\nArménský ordinariát pro východní Evropu je ordinariát arménské katolické církve, nacházející se v Arménii.\n\nOrdinariát zahrnuje jurisdikci nad všemi arménskými katolíky v Arménii, Gruzii, v Rusku a na Ukrajině.\n\nOrdinářským sídlem je město Gjumri, kde se také nachází hlavní chrám Katedrála Svatých Mučedníků. Rozděluje se do 37 farností.\n\nK roku 2013 měl 420 000 věřících, 9 diecézních kněží, 6 řeholních kněží, 11 řeholníků a 20 řeholnic.\n\nOrdinariát byl založen 13. července 1991.\n\nZejména v Rusku a na Ukrajině jsou věřící z důvodu malého počtu svěřeni latinským kněžím.\n\n\n"}
{"id": "1329276", "url": "https://cs.wikipedia.org/wiki?curid=1329276", "title": "Zlíchovský lihovar", "text": "Zlíchovský lihovar\n\nZlíchovský lihovar je bývalý průmyslový areál v Praze na Zlíchově, který se nachází mezi ulicemi Nádražní a Strakonická. Od roku 2002 jsou jeho varna a komín chráněny jako kulturní památka České republiky.\n\nJiž roku 1836 vlastnila rodina Fischlů na Zlíchově lihovar. Roku 1880 založil Samuel Fischl s Adolfem Rosenbaumem na místě staré výrobny továrnu na líh a potaš. K přestavbě areálu s dostavbou výrazného objektu rafinerie lihu došlo roku 1907. S průměrnou roční výrobou 28.070 hektolitrů alkoholu se stal třetím největším lihovarem ze sedmi „průmyslových lihovarů v komorním obvodu pražském“. Rafinerie vyráběla líh z melasy a melasové odpalky se poté zpracovávaly v potašovně na draselné soli.\n\nRoku 1957 část již nefunkční potašovny byla přestavěna na octárnu. Ta v 60. letech 20. století patřila k předním evropským výrobcům.\n\nAreál lihovaru tvoří řada provozních a správních budov, postavených nebo upravených v 90. letech 19. a začátkem 20. století. Továrně dominuje destilovna s převýšenou věžovou částí s půlkruhově zakončenými okny ve fasádě směřující do Nádražní ulice. Její dochované dekorativní litinové točité schodiště v hale prostupuje patra budovy. Severovýchodně od destilovny stojí historický objekt kotelny s polygonálním komínem na vysokém čtvercovém podnoži.\n\nVálcové tanky pojmuly na 20.000 hektolitrů melasy a kruhový lihový tank 10.000 hektolitrů lihu. Továrna původně byla vlečkou spojena se Smíchovským nádražím.\n\n29. dubna 1949 byl provoz lihovaru zastaven a jeho zařízení koncem roku 1950 rozebráno\na rozvezeno do českých lihovarů. Roku 1951 se areál stal sídlem nově ustanoveného podniku „Spojené lihovary, národní podnik“. Některá odvezená zařízení byla vrácena a od května 1952 lihovar ještě pět let vyráběl velejemný líh. Pak byly objekty bývalé potašovny přestavěny na octárnu, ve které se ocet začal vyrábět nejprve do sudů a o rok později do lahví.\n\nRoku 2000 byl v závodě ukončen provoz a areál chátral. Roku 2013 se zřítila střecha jedné z devastovaných budov.\n\n\n"}
{"id": "1329280", "url": "https://cs.wikipedia.org/wiki?curid=1329280", "title": "Oedipus rex", "text": "Oedipus rex\n\nOedipus rex je oratorium – opera Igora Stravinského pro orchestr, sólisty, mluvčí a mužský sbor. Libreto napsal Jean Cocteau na námět Sofoklovy stejnojmenné hry. Libreto ve francouzštině bylo poté přeloženo do latiny abbém Jeanem Daniélou. Opera spadá do Stravinského neoklasického období.\n\n"}
{"id": "1329281", "url": "https://cs.wikipedia.org/wiki?curid=1329281", "title": "Goxwiller", "text": "Goxwiller\n\nGoxwiller je francouzská obec v departementu Bas-Rhin v Alsasku. V roce 2014 zde žilo 862 obyvatel.\n\nObcí, která je obklopena vinicemi a poli, prochází pouze jedna ulice. Její obyvatelé se živí pěstováním vína a tradičními řemesly, např. koželužstvím nebo výrobou dřeváků.\n\nPrvní zmínka o obci pochází z roku 920. Ve středověku vesnice patřila několika opatstvím, jedním z nich bylo opatství Niedermünsterské. Několik století před Velkou francouzskou revolucí spadala obec pod svobodné říšské město Štrasburk. V té době byla velká většina obyvatel protestantského vyznání. V roce 1760 měla obec zhruba 400 obyvatel, roku 1836 jich bylo 657. Během své historie byla několikrát vypleněna příslušníky armád, které jí a jejím okolím procházely.\n\n\n"}
{"id": "1329283", "url": "https://cs.wikipedia.org/wiki?curid=1329283", "title": "Döbelnové", "text": "Döbelnové\n\nDöbelnové ( \"(von) Döbeln\") je jméno švédského šlechtického rodu s původem v německém Rostocku. Lékař Johan Jacob Döbelius odešel roku 1696 do Švédska.\n\nNěkteří významní členové rodu:\n"}
{"id": "1329285", "url": "https://cs.wikipedia.org/wiki?curid=1329285", "title": "VfB Lübeck", "text": "VfB Lübeck\n\nVfB Lübeck (celým názvem: Verein für Bewegungsspiele Lübeck von 1919 e. V.) je německý sportovní klub, který sídlí ve městě Lübeck ve spolkové zemi Šlesvicko-Holštýnsko. Založen byl v roce 1919 pod názvem BSV Vorwärts Lübeck. Svůj současný název nese od roku 1945. Od sezóny 2014/15 působí v Regionallize Nord, čtvrté německé nejvyšší fotbalové soutěži. Své domácí zápasy odehrává na Stadionu Lohmühle s kapacitou 17 869 diváků. Klubové barvy jsou zelená a bílá.\n\nMimo mužský fotbalový oddíl má sportovní klub i jiné oddíly, mj. oddíl badmintonu, stolního tenisu, ženské gymnastiky a házené.\n\nZdroj: \n\n\n\n\nZdroj: \n\n\n\nZdroj: \n\n\n"}
{"id": "1329290", "url": "https://cs.wikipedia.org/wiki?curid=1329290", "title": "Palác Věžníků", "text": "Palác Věžníků\n\nPalác Věžníků může být:\n\n"}
{"id": "1329299", "url": "https://cs.wikipedia.org/wiki?curid=1329299", "title": "SV Polizei Lübeck", "text": "SV Polizei Lübeck\n\nSV Polizei Lübeck (celým názvem: Sportvereinigung Polizei Lübeck) byl německý policejní sportovní klub, který sídlil ve městě Lübeck v provincii Šlesvicko-Holštýnsko. Založen byl v roce 1921. Zanikl po ukončení druhé světové války, poté co byl okupačními úřady sloučen se sportovním klubem VfB Lübeck. Největším úspěchem klubu byla celkem jedenáctiletá účast v Gaulize Nordmark a Gaulize Schleswig-Holstein, jedné ze skupin tehdejší nejvyšší fotbalové soutěže na území Německa.\n\nMimo mužský fotbalový oddíl měl sportovní klub i jiné oddíly, mj. oddíl boxu, lehké atletiky, stolního tenisu, šachů a plavání.\n\nZdroj: \n\n\n\nZdroj: \n\n\n\nZdroj: \n\n"}
{"id": "1329300", "url": "https://cs.wikipedia.org/wiki?curid=1329300", "title": "Luis Guzmán", "text": "Luis Guzmán\n\nLuis Guzmán (* 28. srpna 1956) je portorický herec.\n\nGuzmán je oblíbenec režisérů Stevena Soderbergha, který ho obsadil do Out of Sight, Anglickej, a Traffic, a Paula Thomase Andersona, který ho obsadil v Boogie Nights, Magnolia a Punch-Drunk Love. Namluvil také postavu Ricarda Diaze ve hrách a . Nedávno hrál v seriálu HBO\" \"How to Make It in America a v seriálu Netflixu Narcos, kde hrál narkobarona Josého Gonzala Rodrígueze Gachu. V současné době hraje v lékařském dramatu CBS Černý Kód, kde ztvárňuje Jesseho \"Mama\" Salandera.\n\nGuzmán se narodil v portorickém Cayey a vyrůstal v New Yorku. Jeho matka, Rosa, byla nemocniční pracovnice a jeho nevlastní otec, Benjamin Cardona, byl opravář televizí.Začal pracovat jako sociální pracovník a přivydělával si jako herec podílející se na pouličním divadle a nezávislých filmech.\n\nMezi Guzmánovy četné filmové počiny patří Carlito's Way, Carlito's Way: Rise to Power, Welcome to Collinwood, Stonewall, Čeká..., Salton Sea. Objevil se také v televizních pořadech Homicide: Life on the Street, Frasier a Oz a daboval Ricarda Díaze ve hrách  a jeho prequelu .\n\nGuzmán v současné době žije v Suttonu ve Vermontu. Jeho děti jsou Cemi Guzman, Yoruba Briggs-Guzman, Yemaya Briggs-Guzman, Luna Guzman, a Margarita Briggs-Guzman.\n\n"}
{"id": "1329301", "url": "https://cs.wikipedia.org/wiki?curid=1329301", "title": "EMP-Centauri", "text": "EMP-Centauri\n\nEMP-Centauri s.r.o. je česká firma sídlící ve městě Klatovy. Byla založena roku 1995 a specializuje se zejména na vývoj a výrobu zařízení pro rozvody televizních a datových signálů.\n\nVýrobky společnosti jsou pravidelně dodávány na trhy do několika desítek zemí.\n\nV současné době (2017) má firma zhruba 50 zaměstnanců.\n\nOd roku 2016 firma vyrábí distribuční zařízení – multipřepínače – pro internet či data a satelitní i pozemní televizní signál. Veškeré signály jsou ke každému účastníku rozvodu distribuovány po jediném koaxiálním kabelu. Jedná se o EoC (Etherent over Coax) multipřepínače.\n\nHlavní stanice pro distribuci placených i volných kanálů k jednotlivým účastníkům rozvodu po koaxiálním kabelu, včetně dat a internetu.\n\nSatelitní multipřepínače pro distribuci signálů satelitní a pozemní televize, kaskádní i samostatné.\n\nZ vývojového oddělení firmy vzešlo několik mezinárodních patentů, např.:\n\n\n\n"}
{"id": "1329302", "url": "https://cs.wikipedia.org/wiki?curid=1329302", "title": "Had (rozcestník)", "text": "Had (rozcestník)\n\nHad může být:\n\n"}
{"id": "1329303", "url": "https://cs.wikipedia.org/wiki?curid=1329303", "title": "VfR Lübeck", "text": "VfR Lübeck\n\nVfR Lübeck (celým názvem: Verein für Rasensport Lübeck e. V.) byl německý fotbalový klub, který sídlil ve městě Lübeck v provincii Šlesvicko-Holštýnsko. Založen byl v roce 1923. Zanikl v roce 1931 po fúzi s SV Polizei Lübeck. V průběhu své existence býval účastníkem Severoněmeckého fotbalového mistrovství. Klubové barvy byly černá a žlutá.\n\nSvé domácí zápasy odehrával na Sportstätte Wilhelmshöhe.\n\nZdroj: \n\n\n"}
{"id": "1329306", "url": "https://cs.wikipedia.org/wiki?curid=1329306", "title": "Palác Kinských (rozcestník)", "text": "Palác Kinských (rozcestník)\n\nPalác Kinských může být:\n\n"}
{"id": "1329307", "url": "https://cs.wikipedia.org/wiki?curid=1329307", "title": "Glomiti", "text": "Glomiti\n\nGlomiti (Glomité), či Glomuci, někdy též Daleminci ( \"Glomici\" nebo \"Dalemińcy\", \"Daleminzen\" łac. \"provinciam quam nos Daleminci vocamus, Slavi autem Glomaci vocant\") je středověký západoslovanský kmen.\n\nKmen Glomitů patřil mezi Polabské Slovany - Lužické Srby (\"Chutici, Neletici, Nizici, Sermunti a Surbové neboli Sorabové\"). Obývali území mezi středním tokem Labem a Muldou. Na jihu hraničilo jejich území s Krušných hor. Podle Dětmara pocházel kmene od svatého pramene Glomače.\n\nPatřili mezi lužickosrbské kmeny společně s Nižany, Sitici, Nižici, Neletici, Susely, Srbiši. Na východ od nich žily další slovanské kmeny ze širší skupiny srbskolužické: Milčané, Lužičané, Běžunčané, Nicové, Zarové a Slupjané.\n"}
{"id": "1329313", "url": "https://cs.wikipedia.org/wiki?curid=1329313", "title": "Tyrosináza", "text": "Tyrosináza\n\nTyrosináza je enzym ze skupiny oxidáz, který katalyzuje přeměnu tyrosinu na dihydroxyfenylalanin (DOPA) a následně na dopachinon, výchozí sloučeninu pro tvorbu melaninu v těle. Děje se tak za spotřeby molekulárního kyslíku. Tyrosinázy nesavčích organizmů pracují méně specificky a jsou schopny metabolizovat i další fenoly. Nefunční tyrosináza vede k albinismu, tzn. absenci melaninu v těle.\n"}
{"id": "1329333", "url": "https://cs.wikipedia.org/wiki?curid=1329333", "title": "Záchyt neutronu", "text": "Záchyt neutronu\n\nZáchyt neutronu je jaderná reakce, v níž se srazí atomové jádro s jedním nebo více neutrony, čímž vznikne těžší jádro. Jelikož neutrony nemají elektrický náboj, tak se do jádra dostanou snadněji než kladně nabité protony, které jsou elektrickou silou od souhlasně nabitého jádra odpuzovány.\n\nZáchyt neutronu má důležitou roli při nukleosyntéze těžších prvků. Ve hvězdách k ní dochází dvěma způsoby: rychlým (r-procesem) a pomalým (s-procesem). Jádra s nukleonovým číslem větším než 56 se nemohou vytvořit klasickými jadernými reakcemi (například jadernou fúzí), ale mohou vzniknout záchytem neutronů.\n\nPři slabém neutronovém toku, například v jaderném reaktoru, jádro zachytí jediný neutron. Příkladem může být přírodní zlato Au, které se ozářením neutrony přemění na izotop Au ve vysoce excitovaném stavu, jenž se rychle přemění na základní stav vyzářením gama fotonu, souhrnně Au + n → Au + γ (zkráceně Au(n,γ)Au, při tomto procesu se nukleonové číslo zvýší o 1. Jsou-li použity tepelné neutrony, jde o tepelný záchyt.\n\nAu se beta minus přeměnou změní na izotop rtuti Hg, zde se zvýší protonové číslo.\n\nK r-procesu dochází ve hvězdách, pokud je hustota toku neutronů tak vysoká, že atomová jádra nemají mezi jednotlivými záchyty dostatek času na radioaktivní přeměnu. Dochází k velkému nárůstu nukleonového čísla, zatímco protonové číslo (a tedy i prvek, ke kterému jádro patří) se nemění. Takto vzniklá značně nestabilní jádra se pak sérií mnoha β přeměn mění na stabilní či nestabilní jádra těžkých prvků.\n\nÚčinný (srážkový) průřez vyjadřuje míru pravděpodobnosti, že dojde k interakci mezi jádrem nalézajícím se v poli (v terči) o velikosti 1 m a kolmo dopadajícím neutronem, který toto plochu zasáhne, tj. pravděpodobnost jaderné reakce, zde tedy pravděpodobnost záchytu neutronu. Obvykle se udává v barnech (b).\n\nÚčinný průřez pro záchyt neutronů je často silně závislý na jejich energii, obecně je nepřímo úměrná rychlosti neutronu vzhledem k jádru. Nejčastěji se měří účinný průřez pro tepelné neutrony a rezonanční integrál, který odpovídá rozdělení absorpčních vrcholů na některých úrovních energie, které jsou specifické pro každý nuklid, často nad úrovní energie tepelných neutronů.\n\nZáchyt neutronů je důležitým způsobem tvorby izotopů chemických prvků. V důsledku toho byla zavedena standardní entalpie tvorby izotopů.\n\nKe zjištění chemického složení materiálů lze použít neutronovou aktivační analýzu. Přitom se využívá skutečnost, že různé prvky vydávají při absorpci neutronu různé záření. Tato metoda se používá například při výzkumu minerálů.\n\nNejčastějšími absorbéry neutronů jsou B a BC v řídících tyčích a kyselina boritá obsažená v chladicí vodě. Používají se také xenon, kadmium, hafnium, gadolinium, kobalt, samarium, titan, dysprosium, erbium, europium, molybden a ytterbium., všechny se obvykle skládají ze směsi různých izotopů, z nichžt některé jsou dobrými pohlcovači neutronů.\n\nHafnium, jeden z posledních objevených stabilních prvků, je zajímavé tím, že i když je těžším prvkem, tak jeho elektronová konfigurace způsobuje, že je chemicky prakticky totožné se zirkoniem; tyto prvky se vždy vyskytují společně. Jejich jaderné vlastnosti se ovšem značně liší: hafnium absorbuje neutrony mnohem (asi 600krát) lépe než zirkonium a lze jej využít v řídících tyčích, zatímco zirkonium je pro neutrony téměř průhledné. Zirkonium se tak používá na výrobu vnitřních částí reaktoru jako je kovové obložení palivových tyčí, které obsahují také uran, plutonium nebo smíšené oxidy těchto prvků.\n\nVzájemné oddělení hafnia a zirtkonia je tedy velmi důležité. Lze jej provést pouze za použití moderních ionexů. Podobné se také používají při přepracování jaderného paliva, kdy je potřeba od sebe oddělit uran a plutonium, někdy i thorium.\n"}
{"id": "1329336", "url": "https://cs.wikipedia.org/wiki?curid=1329336", "title": "Lalla Bahia bint Antar", "text": "Lalla Bahia bint Antar\n\nLalla Bahia bint Antar (20. století – 3. září 2008 Rabat) byla třetí manželkou marockého krále Muhammada V.\n\nPocházela z bohaté berberské rodiny. Spolu s králem měla dceru princeznu Lallu Aminu.\n\nZemřela 3. září 2008 a pohřbena je v Mauzoleu Muhammada V. v Rabatu.\n"}
{"id": "1329342", "url": "https://cs.wikipedia.org/wiki?curid=1329342", "title": "Lüneburger SK Hansa", "text": "Lüneburger SK Hansa\n\nLüneburger SK Hansa (celým názvem: Lüneburger Sport-Klub Hansa von 2008 e. V.) je německý fotbalový klub, který sídlí v Lüneburgu, jenž leží ve spolkové zemi Dolní Sasko. Založen byl 1. března 2008 po fúzi fotbalového oddílu Lüneburgeru SV a fotbalového klubu Lüneburger SK. Svůj současný název nese od roku 2011. Od sezóny 2014/15 působí v Regionallize Nord, čtvrté německé nejvyšší fotbalové soutěži. Klubové barvy jsou černá a bílá.\n\nSvé domácí zápasy odehrává na Sportanlage Sülzwiesen s kapacitou 4 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1329344", "url": "https://cs.wikipedia.org/wiki?curid=1329344", "title": "48bitový", "text": "48bitový\n\nV informačních technologiích označuje 48bitový čísla, paměťové adresy nebo datové jednotky, které jsou nejvýše 48 bitů dlouhé (6 oktetů). 48bitový procesor a ALU definují architekturu počítače, která je založena na stejně dlouhých registrech nebo stejně široké adresové nebo datové sběrnici.\nV českém jazyce se zápisem odlišuje slovní druh. Zápis bez mezery tak označuje přídavné jméno (viz název tohoto článku). Zápis s mezerou pak označuje číslovku (například 48 bitů)."}
{"id": "1329345", "url": "https://cs.wikipedia.org/wiki?curid=1329345", "title": "Děkanát Bieruń", "text": "Děkanát Bieruń\n\nDěkanát Bieruń je jedním z 33 katolických děkanátů arcidiecéze katovické v Polsku. Pod jeho administraci patří následující farnosti:\n"}
{"id": "1329347", "url": "https://cs.wikipedia.org/wiki?curid=1329347", "title": "24bitový", "text": "24bitový\n\nV informačních technologiích označuje 24bitový čísla, paměťové adresy nebo datové jednotky, které jsou nejvýše 24 bitů dlouhé (3 oktetů). 24bitový procesor a ALU definují architekturu počítače, která je založena na stejně dlouhých registrech nebo stejně široké adresové nebo datové sběrnici.\nV českém jazyce se zápisem odlišuje slovní druh. Zápis bez mezery tak označuje přídavné jméno (viz název tohoto článku). Zápis s mezerou pak označuje číslovku (například 24 bitů)."}
{"id": "1329348", "url": "https://cs.wikipedia.org/wiki?curid=1329348", "title": "12bitový", "text": "12bitový\n\nMezi nejznámější 12bitový počítač patří PDP-8. V moderních počítačích se nepoužívá."}
{"id": "1329350", "url": "https://cs.wikipedia.org/wiki?curid=1329350", "title": "18bitový", "text": "18bitový\n\nV informačních technologiích označuje 18bitový čísla, paměťové adresy nebo datové jednotky, které jsou nejvýše 18 bitů dlouhé (2,25 oktetů). 18bitový procesor a ALU definují architekturu počítače, která je založena na stejně dlouhých registrech nebo stejně široké adresové nebo datové sběrnici.\nV českém jazyce se zápisem odlišuje slovní druh. Zápis bez mezery tak označuje přídavné jméno (viz název tohoto článku). Zápis s mezerou pak označuje číslovku (například 18 bitů)."}
{"id": "1329351", "url": "https://cs.wikipedia.org/wiki?curid=1329351", "title": "Králotvůrce", "text": "Králotvůrce\n\nKrálotvůrce je označení osoby, která má dostatečný vliv, aby rozhodla, kdo obsadí nějaký úřad nebo získá titul, přičemž ona sama ovšem tohoto úřadu či titulu dosáhnout nemůže. Označení se poprvé objevilo v souvislosti s Richardem Nevillem, 16. hrabětem z Warwicku, významnou postavou válek růží v 15. století v Anglii. Dostal přízvisko \"Králotvůrce\" (), neboť v oné bouřlivé době několikrát výrazně zasáhl do obsazení trůnu.\n\nV monarchiích je běžné, že králem se může stát pouze osoba z vládnoucí dynastie a naopak osoba sebebohatší a sebevlivnější, ovšem bez patřičného původu, je jako panovník pro společnost nepřijatelná. V takové situaci se ale taková vlivná a silná osoba může stát králotvůrcem, který má dost vlivu, aby vybíral, nebo i dokonce odstraňoval jednotlivé panovníky patřičného původu. \n\nHistorické příklady králotvůrců kromě hraběte z Warwicku jsou:\n\nV moderní době je označení králotvůrce širší a lze s ním setkat i v parlamentních demokraciích, kdy se tak označuje osoba, na které je rozhodnutí, která možná vládní koalice sestaví vládu. Typicky se jedná o vůdce malé strany s velkým koaličním potenciálem, který má v rámci strany pevnou pozici a je do značné míry na něm, s kterou z velkých stran dohodne koalici.\n\nV teorii her se králotvůrcem rozumí takový hráč, který už sám hru nemůže vyhrát, ale který může ještě rozhodnout o tom, který ze zbývajících hráčů zvítězí. Ve strategických hrách více hráčů, ať už deskových nebo počítačových, ale i ve sportu, je koncovka s králotvůrcem jev v zásadě nežádoucí a tvůrci pravidel se mu snaží zamezit, nebo alespoň snížit jeho pravděpodobnost.\n"}
{"id": "1329352", "url": "https://cs.wikipedia.org/wiki?curid=1329352", "title": "Cu-jung-tiao", "text": "Cu-jung-tiao\n\nCu-jung-tiao () byl systém zdanění v tchangské Číně zavedený roku 624 a zrušený roku 780. Spočíval v dani v zrnu (\"cu\"), robotě (\"jung\") a látkách (\"tiao\") placené poplatníky – práceschopnými muži – v pevně stanovené výši bez ohledu na jejich majetek nebo příjmy, to jest v podstatě byla variantou daně z hlavy.\n\nPo vzoru říše Tchang přijaly analogický systém zdanění i tehdejší Japonsko (období Asuka) a Korea. \n\nDaň \"cu-jung-tiao\" byla spojena s politikou vyrovnání pozemkového vlastnictví v systému stejných polí a efektivně fungovala, dokud existovala početná třída drobných rolníků obdělávajících svá „stejná pole“. Systém rovných polí vytvořil množství rolníků užívajících příděly státní půdy. Každý dospělý muž, který zpravidla obdělával svůj příděl, byl pak zapsán do seznamu plátců daně a odváděl státu pevné množství zrna, látek a roboty. \n\nDaň navazovala na daňový systém říše Suej, který také předpokládal u daňových poplatníků malé a rovné pozemkové vlastnictví. Suejská daň byla placena v zrnu (3 \"š’\" na rodinu, cca 178 litrů), v látkách (20 stop hedvábí nebo lněného plátna plus tři \"liangy\", tj. cca 120 g, hedvábné nebo konopné příze) a v dvacetidenní robotě dospělých mužů. Od roboty byli osvobozeni muži pod 17 a přes 59 let, ženy, úředníci, aristokraté a vyznamenané osoby.\n\nDaň \"cu-jung-tiao\" byla zavedena roku 624, šest let po vzniku říše Tchang. Bylo stanoveno, že dospělý muž (\"kche-kchou\", , nebo \"ting\", ), který teoreticky obdělával svůj příděl, má platit \n\nMnožství odváděného obilí odpovídalo zhruba 2 až 3 % úrody. Od roboty byli osvobozeni aristokraté, úředníci 5. a vyššího stupně, nositelé vyznamenání a čestných titulů. Robota byla často nahrazena platbou v látkách, a sice třemi desetinami \"čangu\" (cca 93 cm) hedvábné látky, případně opět o pětinu větším množstvím látky konopné. Na jihu byly odvody látek nahrazovány také platby v zrnu. Ženy daně neplatily. V případech, kdy vláda vyžadovala větší množství roboty, než byla dvacetidenní norma, za dodatečných 15 dní roboty se odpouštěla daň v látkách a za dalších 15 dní i daň v zrnu. To jest zákon připouštěl maximálně 50 dnů roboty. Podle Tchangského zákoníku byla daň placena muži mezi 21 a 59 léty věku. Ženy byly zařazeny mezi daňové poplatníky pouze pokud ve zdaňované domácnosti (\"kche-chu\", ) chyběl muž.\n\nLátky byly úřady vybírány v osmém měsíci roku, zrno v závislosti na období sklizně, do sýpek hlavního města přicházelo v jedenáctém měsíci. Daň \"cu-jung-tiao\" nebyla jedinou daní tchangské Číny, kromě ní obyvatelstvo platilo daň z domácnosti (\"chu-šuej\", ) v mincích a pozemkovou daň (\"ti-šuej\", ) v zrnu. Nicméně byla hlavním zdrojem státních příjmů. Například podle encyklopedie Tchung-tien (sestavené kolem roku 770 a dokončované do roku 801) v éře Tchien-pao (742–756) přinášela tři čtvrtiny státních příjmů. Konkrétně encyklopedie uvádí, že 8,2 milionu poplatníků daně \"cu-jung-tiao\" odvedlo 12,6 milionu \"tanů\" zrna, hedvábných látek 7,4 milionu štůčků (tj. 92 milionu metrů) a 18,5 milionu \"tchun\" (tj. 4140 tun) příze, ostatních látek 16,05 milionu \"tuanů\" (tj. 249,6 milionu metrů). Kdežto 8,9 milionu domácností zaplatilo na dani z domácnosti 22,2 milionu šňůr (\"kuan\") měďáků a na dani z pozemků 12,46 milionu \"tanů\" zrna.\n\nVýběr daně \"cu-jung-tiao\" předpokládal u každého poplatníka příjem z jeho pole. Už od druhé poloviny 7. století, za vlády císaře Kao-cunga a císařovny Wu, započal trend ke koncentraci pozemkového vlastnictví, když majitelé velkých statků začali pohlcovat pozemky užívané samostatně hospodařícími rolníky. Rolníci bez pozemků následně ztratili schopnost platit daň. S postupujícími roky problémy s lidmi bez majetku jen narůstaly, rolníci bez půdy se toulali ve snaze o nalezení obživy, nebyli zapsáni v daňových registrech a vláda nad nimi ztrácela kontrolu. Nakonec po povstání An Lu-šana a související dezorganizaci státní správy daň \"cu-jung-tiao\" ztratila svůj význam, protože během povstání zahynulo mnoho lidí a následně velké části Číny získaly autonomii na ústřední vládě. V důsledku toho výrazně kleslo množství registrovaných daňových poplatníků a v systému \"cu-jung-tiao\" se nedařilo se vybírat dostatečné sumy zrna a látek.\n\nRoku 780 byla daň \"cu-jung-tiao\" na návrh kancléře Jang Jena zrušena a nahrazena systémem dvojí daně.\n\nV Japonsku roku 645 princ Naka no Óe (později císař Tendži) a Nakatomi no Kamatari svrhli rod Soga a začali reformovat japonský stát a společnost. Součástí reforem Taika vyhlášených roku 646 byla i reorganizace pozemkového vlastnictví podle vzoru tchangského systému rovných polí a zavedení daní podle vzoru daně \"cu-jung-tiao\".\n\nDaňový systém podle tchangského vzoru přijal i korejský stát Silla.\n"}
{"id": "1329353", "url": "https://cs.wikipedia.org/wiki?curid=1329353", "title": "Jon Brower Minnoch", "text": "Jon Brower Minnoch\n\nJon Brower Minnoch (29. září 1941 Bainbridge Island – 10. září 1983 Seattle) byl Američan, považovaný za nejtěžšího člověka všech dob. Jeho maximální váha se odhaduje na 635 kg (vzhledem k jeho rozměrům a omezené pohyblivosti ho nebylo možno přesně zvážit).\nVe dvanácti letech vážil 133 kg a ve dvaadvaceti 178 kg (při výšce 185 cm). Oženil se se ženou vážící 50 kg a měli dvě děti.\n\nJeho váha stále rostla až do března 1978, kdy byl hospitalizován na Zdravotním středisku Washingtonské univerzity kvůli potížím s dýcháním a se srdcem. Byl mu diagnostikován edém, lékaři odhadli, že více než 400 kg z jeho váhy tvoří mezibuněčná tekutina. Převáželo ho třináct lidí a byl uložen na dvou sražených postelích. V důsledku diety zhubl na 216 kg (největší zaznamenaná ztráta hmotnosti u člověka), v roce 1981 byl však znovu hospitalizován, jeho nemoc byla označena za neléčitelnou a zemřel ve věku 41 let. V době smrti vážil 362 kg a jeho index tělesné hmotnosti činil 105,3.\n"}
{"id": "1329375", "url": "https://cs.wikipedia.org/wiki?curid=1329375", "title": "Santa Isabel (ostrov)", "text": "Santa Isabel (ostrov)\n\nSanta Isabel (též Ysabel, Isabel nebo Mahaga) je nejdelší a třetí největší ze ostrov z Šalomounových ostrovů. Je to také největší ostrov v Isabelské provincii.\n\nSanta Isabel leží v Tichém oceánu, jihovýchodně od ostrova Choiseul, severozápadně od ostrova Malaita a severně od ostrova Guadacanal (Isatabu).\n\nNejvyšší horou je Mount Sasari (1220 metrů nad mořem).\n\nŘeka Marutho teče z hor a vlévá se do oceánu v Hofi. Téměř všechny řeky nebo potoky protékají středem, kromě těch co se nacházejí na druhé, katovské, straně.\n\nHlavním městem je Buala. Nejbližší letiště je letiště Fera na blízkém ostrově Fera.\n\nPrvní evropský kontakt se Šalomounovými ostrovy proběhl díky průzkumníkovy Álvaro de Mendañovi dne 7. února 1568. Ostrov zmapoval jako \"Santa Isabel de la Estrella\" (v překladu ze španělštiny \"svatá Alžběta hvězdy Betlémské\"). Španělé zde založili osadu a postavili zde malou loď  (známá jako \"\"brigantina\"\") a používala se pro průzkum a mapování okolního moře a ostrovů. Tyto místní průzkumy vedené Maestrem de Campou, Pedrem Ortegou Valencie a Alférezem Hernandem Enríquezem vedly k objevům ostrovů Malaita, Guadalcanal, Savo, Vangunu, Choiseul, Makira, Ulawa, Malaupaina, Malaulalo, Ali'ite a Ugi. \n\nŠpanělé okamžitě přišli do styku s místními domorodci a zpočátku byl vztah srdečný. Potřeba čerstvých potravin a vody španělské expedice však rychle vedla k napětí a konfliktu, protože domorodci nebyli schopni poskytnout Španělům nepřetržitou dodávky surovin. Španělé ale nenalezli žádné zlato a kvůli nedostatku jídla, útokům domorodců a častým nemocem svou osadu přemístili na místo dnešní Honiary na Guadalcanalu a osada na Santa Isabel byla opuštěna.\n\nMnoho domorodců bylo v devatenáctém století často brutálně donuceno k práci (často byli unášeni a voženi na cukrové plantáže v Queenslandu a na Fidži.).\n\nV dubnu 1885 byl vyhlášen německý protektorát na severovýchodě Šalomounových ostrovů, který zahrnoval i Santa Isabel. V roce 1900 Německo na základě Berlínské smlouvy (14. listopadu 1899) převedlo Severní Šalomounovy ostrovy (s výjimkou Bougainvilleu a okolních ostrovů) na britský protektorát Šalomounových ostrovů výměnou za to, že se Britové vzdali všech nároků na Samou. Misionáři se usadili na ostrově Santa Isabel pod oběma protektoráty a většinu obyvatelstva obrátili na křesťanství. Na počátku 20. století zahájilo několik britských a australských firem rozsáhlé kokosové výsadby.\n\nBěhem druhé světové války založilo císařské japonské námořnictvo základnu hydroplánů v zálivu Rekata na severovýchodním pobřeží. Základna byla bombardována americkými silami od srpna 1942 do srpna 1943. V následujícím měsíci Japonci evakuovali základnu.\n\nPo nezávislosti Šalomounových ostrovů v červenci 1978 byl ostrov Santa Isabel připojen k Isabelské provincii.\n\n27. května 2011 bylo 17 mužů zatčeno kvůli vypálení domů u řeky Uluberia, jednalo se o 33 domů v řadě v důsledku sporu o nemovitosti. Celkový počet zatčených byl později rozšířen na 31.\n\nNa Santa Isabel se mluví mnoha jazyky ze skupiny ysabelských jazyků (podskupina austronéských jazyků). Jediný z nich, který je úřední je zabana, ale tím s nejvíce mluvčím je čeke holo. Právě dříve jmenované jazyky postupně nahrazují i další ysabelské jazyky. V jižní části ostrova se mluví také jiným austronéským jazykem, který se nazývá bughotu. Dále se používá angličtina (úřední na celých Šalomounových ostrovech) a šalomounský pidžin (lingua franca na celých Šalomounových ostrovech).\n\nDříve se zde mluvilo také jazykem laghu, ten ovšem roku 1984 (nahradilo ho zabana).\n"}
{"id": "1329377", "url": "https://cs.wikipedia.org/wiki?curid=1329377", "title": "Václav K. Killer", "text": "Václav K. Killer\n\nVáclav K. Killer (* 1960 Praha, Česko) je český výtvarník a dlouholetý člen Syndikátu novinářů ČR. V periodickém tisku začínal původně jako grafik v roce 1983 a následně již přes dvacet let pracuje jako novinář a věnuje se výtvarné tvorbě. \n\nVýtvarné vzdělání ukončil v roce 1983 u profesora Jaroslava Hořánka a jeho ilustrace, kresby a typografické práce lze od té doby potkávat na stránkách mnoha časopisů a knih. Postupně se v jeho tvorbě prosadilo zaujetí mořem a loděmi. Ve skutečnosti to byl určitý návrat, protože lodě a moře jsou jeho velkou láskou již od dětství. Ve své tvorbě preferuje nádherný věk plachetnic od Kolumbovy éry až do poloviny 19. století (lodě Kryštofa Kolumba II. varianta). Velkou inspirací pro jeho obrazy je dnes již polozapomenutá historie rakousko-uherského námořnictva, jehož mapování se soustavně věnuje (Velké prádlo/SMS Velebit). Kromě obrazů lodí vytváří i snové krajiny, ale i zde podstatnou roli hraje moře.\nPracuje klasickou technikou olejomalby na plátně a jeho obrazy nejsou jen popisným popisem konkrétní lodě, vždy se snaží ji zasadit do prostředí pro ni něčím typického (13. ledna 1797). Svou tvorbu prezentuje jen výjimečně, přesto si jeho obrazy našly cestu do soukromých sbírek kromě Evropy i ve Spojených státech. Již několik roků jej exkluzivně zastupuje galerie Artisticostores. \n\n\n"}
{"id": "1329379", "url": "https://cs.wikipedia.org/wiki?curid=1329379", "title": "Čas opovržení", "text": "Čas opovržení\n\nČas opovržení (v polském originále \"Czas pogardy\") je druhá část fantasy ságy o Zaklínači od polského spisovatele Andrzeje Sapkowského. Knížka byla v polském originále vydána roku 1995, následující rok vyšel také český překlad u nakladatelství Leonardo.\n\nCiri a Yennefer přijíždí do města Gors Velen, které leží blízko ostrova Thanned. Na něm leží čarodějnická škola, do které plánuje Yennefer svojí svěřenku přihlásit a kde se zároveň má konat čarodějnický sněm. Ciri se ovšem dozvídá, že se zde nachází také Geralt a utíká ho najít. Během jejího útěku se objeví Divoký Hon, který jí začne pronásledovat. Ciri se podaří uniknout a najde Geralta, jenž se následně po dlouhé době setká také s Yennefer. Oba dva se zúčastní slavnostního plesu na Thannedu, druhý den ráno ovšem propukne povstání, během kterého na jedné straně stojí čarodějové podporující Nilfgaard, na té druhé čarodějové, kteří zůstali věrní králům. Geralt se snaží najít Yennefer, jejíž vinou se do centra dění dostane Ciri. Společně se snaží utéct nilfgaardským vojákům, když je Geralt nucen utkat se s mágem Vilgefortzem. Ten ho poráží a Ciri se teleportuje pomocí portálu ve věži Tor Lara.\n\nTento portál je ovšem nestabilní a Ciri se dostane někam na vyprahlou poušť. Na ní se pokusí čerpat magickou moc z ohně, je jí ale téměř a Ciri se pouze s velkým zapřením ovládne; zároveň tím také přijde o své magické schopnosti. Následně je chycena skupinou banditů, kteří hlídají území ovládané Nilfgaardem, jenž na Ciri vypsal velkou odměnu. V jedné vesnici se setkají s další bandou, která zajala Kayleigha, člena skupiny Potkanů, kteří přepadají bohaté na nilfgaardských cestách. Ciri mu pomůže se osvobodit a následně jsou oba zachráněni zbylými Potkany. Ciry s nimi utíká a poté se k nim přidává pod jménem Falka. Geralt se mezitím v Brokilonu zotavuje ze zranění, když se dozvídá, že byla Ciri zajata Nilfgaardem a že se nachází na císařském dvoře. Tyto informace potvrzuje také jeho přítel Marigold, který Geralta v Brokilonu navštěvuje a společně vyráží Ciri hledat.\n"}
{"id": "1329381", "url": "https://cs.wikipedia.org/wiki?curid=1329381", "title": "Děkanát Boguszowice", "text": "Děkanát Boguszowice\n\nDěkanát Boguszowice je jedním z 33 katolických děkanátů arcidiecéze katovické v Polsku. Pod jeho administraci patří následující farnosti:\n\n"}
{"id": "1329382", "url": "https://cs.wikipedia.org/wiki?curid=1329382", "title": "Valy u Bělčic", "text": "Valy u Bělčic\n\nValy u Bělčic jsou pozůstatkem čtyřúhelníkového ohrazeného areálu z období laténské kultury. Archeologická lokalita se nachází západně od města Bělčice v okrese Strakonice v Jihočeském kraji.\n\nLokalita byla objevena v roce 1986. Roku 1988 proběhl archeologický výzkum, který doložil pravěký původ valů a vyvrátil hypotézu, že jsou pozůstatkem polního opevnění z doby třicetileté války, které měl osobně navštívit král Fridrich Falcký.\n\nTypologicky lokalita patří mezi objekty typu které jsou známé především z oblasti Bavorska a v menším měřítku také z Čech. Někdy bývají označovány jako \"keltské valy.\" Tvoří je čtvercové nebo obdélníkové areály ohrazené valy zpravidla bez vnitřní konstrukce a příkopy na vnější straně. Původně byly považovány za kultovní areály, ale později převládl názor, že se jedná o druh sídliště z doby laténské.\n\nOhrazení u Bělčic existovalo v mladší až pozdní době laténské. S areálem souvisí laténské osídlení doložené za silnicí jižně od ohrazení v blízkosti Závišínského potoka.\n\nLokalita se nachází jihovýchodně od vrcholu vrchu Budín (536 metrů). Ohrazený areál má půdorys s rozměry 107 × 101 metrů. Valy se dochovaly na jižní a západní straně, zatímco na zbývajících dvou byly zničeny orbou. Na západní straně dosahuje dochovaný val výšky až tři metry. Objekty uvnitř ohrazení jsou patrné pouze v podobě vegetačních příznaků.\n\n"}
{"id": "1329384", "url": "https://cs.wikipedia.org/wiki?curid=1329384", "title": "Hartmannsdorf-Reichenau", "text": "Hartmannsdorf-Reichenau\n\nHartmannsdorf-Reichenau je obec v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nObec se nachází ve východní části Krušných hor. Východním směrem se na řece Wilde Weißeritz rozkládá vodní nádrž Lehnmühle. Nejvyšším bodem vsi je Lärchenhübel (693 m). Železnice do Hartmannsdorfu-Reichenau nevede.\n\nObec Hartmannsdorf-Reichenau vznikla spojením do té doby dvou samostatných obcí Hartmannsdorfu a Reichenau 1. ledna 1994. Do roku 2008 patřila k Weißeritzkému okresu, poté k zemskému okresu Saské Švýcarsko-Východní Krušné hory.\n\nHartmannsdorf-Reichenau se dělí na 2 místní části:\n\n\n\n\n"}
{"id": "1329388", "url": "https://cs.wikipedia.org/wiki?curid=1329388", "title": "New Hope Club", "text": "New Hope Club\n\nNew Hope Club je britská hudební skupina, která byla založena v roce 2015. Jejími členy jsou Reece Bibby, Blake Richardson a George Smith. Své první album s názvem \"Welcome To The Club\" vydali u nahrávací společnosti Steady Records/Hollywood Records 5. května 2017. Jednalo se o takzvaný extended play (EP). Jejich 2 písničky se objevily v roce 2018 v soundtracku k filmu \"Pračlověk\". Své druhé EP vydali 30. října 2018 pod názvem \"Welcome To The Club Pt. 2,\" jehož součástí jsou singly <nowiki>\"Medicine\" a \"Crazy\"</nowiki>.\n\nSkupinu založili v říjnu v roce 2015 George Smith a Blake Richardson. V jedenácté řadě The X Factor ve Spojeném království v roce 2014 skončil boy band Stereo Kicks na pátém místě. Členem skupiny byl i Reece Bibby. V roce 2015 se Stereo Kicks rozpadli a tak se na podzim roku 2015 Recce Bibby připojil ke skupině New Hope Club. Všichni pocházejí ze severní Anglie. První nahrávka skupiny byl cover \"Wake Up\" skupiny The Vamps v říjnu 2015. V prosinci podepsali smlouvu s vydavatelstvím Steady Records, které založila skupina The Vamps. Byla to druhá skupina, která podepsala smlouvu s tímto vydavatelstvím, první byla skupina The Tide.\n\nEP \"Welcome To The Club,\" které bylo zveřejněno 5. května 2017 je složeno ze 4 písní. Video k písni \"Perfume\" bylo vydáno v lednu 2017 a video k songu \"Fixed\" bylo vydáno zároveň s albem..Skupina strávila 10 týdnů v hitparádě \"Billboard Next Big Sound chart\", kde 5. září 2017 obsadila 5 příčku. V roce 2017 byli nominováni v Teen Choice Awards 2017 v kategorii \"Choice Next Big Thing\".\n\nDne 6. října 2017 skupina vydala další videoklip, tentokrát k singlu \"Water\". \n\nV prosinci vydali jejich první vánoční písničku <nowiki>\"Whoever He Is\"</nowiki>, ke které byl 1. prosince 2017 zveřejněn i videoklip.\n\nNa začátku roku 2018 vydali 2 písně - <nowiki>\"</nowiki>Good Day<nowiki>\"</nowiki> a <nowiki>\"</nowiki>Tiger Feet<nowiki>\"</nowiki>, které se objevily v soundtracku k filmu \"Pračlověk.\" O pár měsíců později, přesněji v dubnu, vydali píseň <nowiki>\"Start Over Again\"</nowiki>. 1. a 2. června 2018 odehráli své headline shows v O2 Shepherd's Bush Empire v Londýně. Tyto shows byly vyprodány a jejich předskokany byli Max & Harvey a RoadTrip. V létě tohoto roku vydali píseň <nowiki>\"Medicine\"</nowiki>, jejíž videoklip byl jejich nejrychlejší videoklip, který získal 1 milion zhlédnutí. V říjnu pak vydali jejich druhé EP \"Welcome To The Club Pt. 2.\"\n\nSkupina The Vamps si vybrala New Hope Club jako předskokany pro jejich UK tour v roce 2016 a pro jejich turné na jaře 2017 po Spojeném království a Irsku. Pravidelně se skupinou The Vamps vystupovali s písní „Oh Cecilia (Breaking My Heart)“. Také byli předskokany Martině Stoessel, v rámci její \"Got Me Started Tour\" v Německu a Sabrině Carpenter na její \"North American summer 2017 De-Tour\". Na podzim 2017 byli znovu předskokany skupině The Vamps v rámci jejich podzimního tutné v Austrálii, Brazílii a Japonsku.\n\nReece Bibby \n\nNarozen 13. srpna 1998 je zpěvákem, basistou, kytaristou a bubeníkem skupiny.\n\nGeorge Smith \n\nNarozen 9. března 1999 je zpěvákem, kytaristou a pianistou skupiny.\n\nBlake Richardson\n\nNarozen 2. října 1999 je zpěvákem,kytaristou a pianistou skupiny.\n\n"}
{"id": "1329389", "url": "https://cs.wikipedia.org/wiki?curid=1329389", "title": "Marcos Coll", "text": "Marcos Coll\n\nMarco Tulio Coll Tesillo (23. srpna 1935 Barranquilla – 5. června 2017 tamtéž) byl kolumbijský fotbalový záložník. Jeho otec Elías Coll Tara byl první kolumbijský mezinárodní rozhodčí. S klubem Independiente Medellín vyhrál v roce 1955 Categoría Primera A. Za kolumbijskou reprezentaci odehrál jedenáct zápasů a vstřelil v nich pět branek. Zúčastnil se mistrovství světa ve fotbale 1962, v utkání proti Sovětskému svazu, které skončilo remízou 4:4, snižoval na 2:4, když z rohového kopu překonal Lva Jašina. Byla to jediná branka v historii světových šampionátů, která padla přímo z rohu (tzv. olympijský gól). Hráčskou kariéru ukončil v roce 1971 a stal se trenérem. Jeho syn Mario Coll byl také kolumbijským fotbalovým reprezentantem. Zemřel ve věku 81 let na pneumonii.\n\n"}
{"id": "1329393", "url": "https://cs.wikipedia.org/wiki?curid=1329393", "title": "Mezinárodní letiště Rádžíva Gándhího", "text": "Mezinárodní letiště Rádžíva Gándhího\n\nMezinárodní letiště Rádžíva Gándhího (IATA: HYD, ICAO: VOHS) je mezinárodní letiště u Hajdarábádu, hlavního města indického svazového státu Telangána. Leží přibližně dvacet kilometrů jihozápadně od centra Hajdarábádu a je pojmenované po Rádžívovi Gándhím, který byl v letech 1984–1989 indickým premiérem. V provozu je od března 2008.\n\nLetiště je uzlovým pro Alliance Air, Blue Dart Aviation, Lufthansa Cargo, SpiceJet a TruJet.\n"}
{"id": "1329400", "url": "https://cs.wikipedia.org/wiki?curid=1329400", "title": "Don Quijote (balet)", "text": "Don Quijote (balet)\n\nDon Quijote je balet v původní moskevské verzi o čtyřech dějstvích a osmi obrazech založený na příbězích románu \"Důmyslný rytíř Don Quijote de la Mancha\" od španělského spisovatele Miguela de Cervantese. Původní choreografii vytvořil Marius Petipa na hudbu Ludwiga Minkuse. Premiéra proběhla 26. prosince 1869 v moskevském Carském velkém divadle. Petipa s Minkusem poté upravili balet do delšího celku s propracovanějším dějem o pěti dějstvích a jedenácti obrazech pro Carský balet, jenž byl nejdříve uveden 21. listopadu 1871 v petrohradském Velkém kamenném divadle.\n\nVšechny moderní produkce baletu Petipy a Minkuse jsou odvozeny z upravené jevištní verze choreografa Alexandra Alexejeviče Gorského pro moskevské Velké divadlo z prosince 1900 o čtyřech dějstvích, která byla poté 2. února 1902 uvedena na petrohradské scéně Velkého kamenného divadla, kam Gorského pozval ředitel divadla Teljakovskij. V průběhu moskevských a petrohradských repríz docházelo k modifikaci představení, až skončilo na třech dějstvích s prologem a šesti obrazech.\n\nPůvodní ruskou verzi \"Dona Quijota\" v zahraničí poprvé zinscenovala tanečnice Anna Pavlovová se svou společností v Anglii roku 1924, a to jako dvouaktový příběh. Úplný děj pak představila roku 1964 Western company v provedení Taneční společnosti Rambertové. Mezi významné inscenace se zařadilo provedení s Rudolfem Nurejevem ve Vídeňské státní opeře (1966) a s Michailem Baryšnikovem v newyorském American Ballet Theatre (1978). Publicitu také v roce 1976 získala jízda britského krasobruslaře Johna Curryho na hudbu z \"Dona Quijota\", s níž se stal mistrem Evropy, mistrem světa i olympijským vítězem.\n\nČeská premiéra se uskutečnila 19. prosince 1986 na scéně Smetanova divadla v Praze. Roli Dona Quijota hrál Bohumír Nekut, jako Kitri tančila Miroslava Pešíková a Basilem se stal Vlastimil Harapes.\n\nBaletní adaptace byly od počátku většinově vystavěny na prvních dvou kapitolách knižního zpracování. Poprvé tak učinil v roce 1740 Franz Hilverding ve Vídni. Jean Georges Noverre pak roku 1768 přišel s novou verzí vídeňského \"Dona Quijota\" za hudebního doprovodu Josefa Starzera při zachování původní Hilverdingovy produkce.\n\nOtec ruského baletu Charles Didelot představil v roce 1808 dvouaktové provedení \"Dona Quijota\" v petrohradském Velkém kamenném divadle pro soubor Carského baletu. O rok později byla pozměněná verze Jamesem Harveym D'Egvillem hrána ve westminsterském Královnině divadlu. Berlínský baletní mistr Paul Taglioni, a strýc Marie Taglioniové, uvedl vlastní zpracování \"Dona Quijota\" na scéně Berlínské státní opery v roce 1839 a jeho strýc Salvatore Taglioni, pak vyprodukoval představení na prknech turínského Královského divadla roku 1843.\n\nNejvýznamnější adaptaci, která se stala základem pozdějších produkcí, vytvořili choreograf a hlavní baletní mistr petrohradských carských divadel Marius Petipa se skladatelem Ludwigem Minkusem. Se zvláštním pověřením zinscenoval Petipa představení pro Carské velké divadlo v Moskvě. Premiéra se uskutečnila 26. prosince 1869.\n\nPetipa poté rozvedl jevištní podobu do bohatší a propracovanější produkce na scéně Velkého kamenného divadla v Petrohradu, kde ji členové Carského baletu představili 21. listopadu 1871. Novou produkci tvořilo pět dějství (s jedenácti částmi, prologem a epilogem).\n\nRuský choreograf Alexandr Gorskij připravil nové zpracování baletu pro moskevské Carské velké divadlo s uvedením 19. prosince 1900. S touto produkcí později také vystoupil Carský balet v Petrohradu, když se tamní premiéra odehrála 2. února 1902.\n\nGorského příspěvkem se v představení staly nové taneční scény. V nastudování z roku 1900 se jednalo o tanec na hudbu Antona Simona – variaci pro královnu dryád s dalším španělským tancem v posledním obraze. Do petrohradské verze z roku 1902 zakomponoval skladatel Riccardo Drigo dvě variace pro Matildu Kšesinskou, představitelku Kitri a Dulciney – \"Variaci Kitri s vějířem\" pro závěrečný baletní duet \"pas de deux\" a \"Variaci Kitri jako Dulciney\" do snového obrazu Dona Quijota.\n\nPůvodně panovalo přesvědčení, že Gorskij vložil do představení tanec \"Grand Pas des toréadors\" pocházející z baletu roku 1881 od Petipy a Minkuse \"Zoraija, maurská dívka ve Španělsku\", tanec, jenž zůstal zachován i v moderních produkcích \"Dona Quijota\". Odpovídající hudba pro něj však byla objevena již v partituře z roku 1882. Proto je pravděpodobné, že španělský tanec zakomponoval do \"Dona Quijota\" samotný Petipa.\n\nGorského verze z roku 1902 se v Petrohradu dočkala negativního přijetí a pohoršila Petipu i příznivce baletu, kteří tvrdili, že nová produkce vytvořená jedním z Petipových žáků poškodila originální mistrovský kus.\n\nBalet se hrál na ruských jevištích i po Říjnové revoluci v roce 1917, kdy byla řada jiných představení v sovětské éře zakázána. Dílo se stalo trvalou součástí repertoáru Velkého divadla v Moskvě a Kirovova divadla v Leningradu.\n\nMilostný příběh je založen na zakázaném vztahu krásné dcery hostinského Kitri s chudým lazebníkem Basilem. Otec Lorenzo dceři vyhlédl bohatého ženicha v podobě šlechtice Gamacha. Ta ovšem jeho lásku neopětuje a z Barcelony utíká s Basilem k cikánům přebývajícím u větrného mlýna, kam za dvojicí míří i Don Quijote. Stařík, který citově zahořel ke Kitri, se domnívá, že je rytíř a v mlýnu spatřuje nebezpečí, s nímž je nutné se utkat. Ve snových představách se mu zjevují víly dryády a mezi nimi Kitri. Vyrušen je Lorenzem a Gamachem pátrajícími po dívce. Don Quijote hodlá pronásledovatele svést na špatnou cestu. Jeho plány však hatí prosťáček Sancho Panza, který mužům sděluje správný směr útěku mileneckého páru.\nOtec s nápadníkem dostihnou dvojici v krčmě, v níž jsou ohlášeny zásnuby Kitri s Gamachem. Lorenzo však neprokoukne lest a poté, co Basil zaranžuje sebevraždu, jej Don Quijote přesvědčí, aby splnil poslední přání naoko zemřelého mladíka. Otec tedy bez rizika požehná mladé dvojici, aby v zápětí zjistil, že lazebník „vstal z mrtvých“. Požehnání platí a tak je na barcelonském náměstí vypraven svatební obřad Kitri s Basilem. Pozván byl i Don Quijote, jenž z hostiny míří vstříc novým vzrušujícím příběhům.\n\n"}
{"id": "1329418", "url": "https://cs.wikipedia.org/wiki?curid=1329418", "title": "Generalitat de Catalunya", "text": "Generalitat de Catalunya\n\nGeneralitat de Catalunya (španělsky Generalidad de Cataluña) je systém regionální správy v autonomním společenství Katalánsko v rámci Španělska. V španělském prostředí se zkracuje tento název pouze na \"Generalitat\".\n\nNázev organizace, který se používá pro regionální správu v Katalánsku a Valencii, odkazuje na středověkou organizaci podobného jména, kdy španělský král nechal část pravomocí přenést na místní orgány. Současný název a forma samosprávy v Katalánsku vznikla roku 1982 na základě principu Café para todos, který transformoval unitaristické Španělsko v decentralizovaný stát.\n\nV současné době jsou orgány Generalitatu rozdělené na tři úrovně:\n\n\nSpráva působí na základě svého autonomního statutu, který Katalánsko získalo na základě španělské ústavy, přijaté v roce 1978. Současným předsedou vlády a hlavou Generalitatu je Carles Puigdemont i Casamajó.\n\nV rámci španělských autonomních společenství získalo Katalánsko, resp. Generalitat, jednu z nejvyšší míry autonomie. Pod pravomoce Generalitatu spadají záležitosti kultury, životního prostředí, komunikací, dopravy, obchodu, bezpečnosti a místních samospráv. Se španělskou vládou spolupracuje v oblastech vzdělání, zdravotnictví a justice. Katalánská správa také provozuje například i vlastní policejní sbor, Mossos d'Esquadra. Má rovněž i zastoupení v několika západoevropských zemích.\n\n"}
{"id": "1329419", "url": "https://cs.wikipedia.org/wiki?curid=1329419", "title": "Mossos d'Esquadra", "text": "Mossos d'Esquadra\n\nMossos d'Esquadra je název pro regionální policejní sbor, který působí na území Katalánska. Nahradila centrálně spravovanou Civilní gardu. Náklady na provoz policie platí španělská vláda. Mossos má k dispozici okolo 17 000 lidí a v jeho čele stojí major Josep Lluís Trapero Álvarez. Jeho hlavní operační centrum (Complex central) se nachází v Sabadellu.\n\nRegionální policie byla zřízena v Katalánsku již v roce 1950 jako velmi malý ozbrojený sbor. Po pádu režimu Francisca Franca a decentralizaci státu nicméně jeho role vzrostla. Organizace se stala rovněž civilní policejní silou. V letech 1994 až 2008 nahradil Mossos na území Katalánska španělskou policii. Katalánská policie podléhá od roku 1980 přímo katalánské vládě. \n\nBěhem protestů, souvisejících s hospodářskou krizí ve Španělsku na počátku 21. století byl Mossos kritizován ze strany španělských úřadů za nadměrné užití síly.\n\nV roce 2017 dostal Mossos za úkol od španělské vlády zabránit konání referenda o nezávislosti Katalánska, které je dle názoru španělského ústavního soudu nelegální. Přestože některé jednotky Mossosu uzavřely řadu volebních místností, nezabránily konání referenda na území celého Katalánska. Následně byl proto major policie Trapero obviněn španělskými státními zástupci z trestného činu pobuřování a zrady, neboť měl neuposlechnout přímý rozkaz. \n"}
{"id": "1329422", "url": "https://cs.wikipedia.org/wiki?curid=1329422", "title": "Doktorka Emily", "text": "Doktorka Emily\n\nDoktorka Emily (v anglickém originále Emily Owens, M.D.) je americký komediálně-dramatický televizní seriál, jehož autorkou je Jennie Snyder Urman. Premiérově byl vysílán v letech 2012–2013 na stanici The CW. Celkově bylo natočeno 13 dílů, po první řadě byl kvůli nízké sledovanosti zrušen.\n\nEmily Owensová právě vystudovala medicínu a svoji praxi začne na stáži v nemocnici v Denveru, kde, ne až tak náhodně, jako stážista působí i Will Collins, do kterého byla na univerzitě zamilovaná. Brzo však zjistí, že na stejné pozici je tu i její středoškolská nemesis Cassandra Kopelsonová.\n\n\n"}
{"id": "1329425", "url": "https://cs.wikipedia.org/wiki?curid=1329425", "title": "Valuační okruh", "text": "Valuační okruh\n\nV oboru abstraktní algebry je valuační okruh takový obor integrity formula_1, že pro každý prvek formula_2 jeho podílového tělesa platí buď formula_3 nebo formula_4\n\n"}
{"id": "1329432", "url": "https://cs.wikipedia.org/wiki?curid=1329432", "title": "Alexandr Bublik", "text": "Alexandr Bublik\n\nAlexandr Bublik, rusky Александр Станиславович Бублик, \"Alexandr Stanislavovič Bublik\", (* 17. června 1997 Gatčina) je kazašský profesionální tenista, reprezentující do roku 2016 rodné Rusko. Ve své dosavadní kariéře na okruhu ATP Tour nevyhrál žádný turnaj. Na challengerech ATP a okruhu Futures získal do ledna 2020 deset titulů ve dvouhře a tři ve čtyřhře.\n\nNa žebříčku ATP byl ve dvouhře nejvýše klasifikován v říjnu 2019 na 48. místě a ve čtyřhře pak v červenci téhož roku na 224. místě. Trénuje ho otec Stanislav Bublik.\n\nV kazašském daviscupovém týmu debutoval v roce 2019 kvalifikačním kolem proti Portugalsku, v němž porazil Joãa Sousu. Kazaši zvítězili 3:1 na zápasy. Do roku 2020 v soutěži nastoupil ke třem mezistátním utkáním s bilancí 2–1 ve dvouhře a 1–1 ve čtyřhře.\n\nV rámci hlavních soutěží událostí okruhu Futures debutoval v srpnu 2011, když na turnaj v ruském Vsevoložsku obdržel divokou kartu. V úvodním kole antukové akce podlehl krajanu Alexandru Pavljučenkovovi. Premiérový singlový titul na challengerech si odvezl z dubnového Morelos Open 2017 s dotací 50 tisíc dolarů, v mexické Cuernavace, po finálové výhře nad Chilanem Nicolásem Jarrym. Druhou challengerovou trofej přidal na srpnovém Nordic Naturals Challenger 2017 v kalifornském Aptosu s rozpočtem 100 tisíc dolarů, když v závěrečném duelu zdolal Brita Liama Broadyho. Průnik mezi dvě stě nejlepších tenistů zaznamenal 30. ledna 2017 po Australian Open. Do elitní stovky se poprvé podíval 18. září 2017 po semifinálové účasti na istanbulském challengeru, na němž vypadl s Berrettinim. Na žebříčku ATP se posunul ze 101. na 96. příčku.\n\nV kvalifikaci dvouhry okruhu ATP World Tour debutoval na říjnovém Kremlin Cupu 2014 v Moskvě. V úvodním kole vypadl s bosenským hráčem Damirem Džumhurem. Premiérový kariérní zápas odehraný v hlavní soutěži pak dosáhl na St. Petersburg Open 2016, do níž obdržel divokou kartu od petrohradských pořadatelů. V prvním kole jej vyřadil ruský tenista Daniil Medveděv. První vyhraný zápas pak zaznamenal na Kremlin Cupu 2016, kde po výhrách nad Konstantinem Kravčukem a Robertem Bautistou Agutem prošel do čtvrtfinále. V něm jeho cestu soutěží zastavil Pablo Carreño Busta až v tiebreaku rozhodujího setu. Čtvrtfinálovou účast si zopakoval o rok později na Kremlin Cupu 2017, kde na jeho raketě skončili Rus Teimuraz Gabašvili i Španěl Albert Ramos-Viñolas. Mezi poslední osmičkou však nenašel recept na pozdějšího litevského finalistu Ričardase Berankise.\n\nV rámci série ATP Masters odehrál první utkání v kvalifikaci březnového BNP Paribas Open 2017 v Indian Wells, v níž jej po vítězství nad Lotyšem Ernests Gulbis přehrál nejvýše nasazený Gruzínec Nikoloz Basilašvili. O dva týdny později se objevil v kvalifikaci Miami Open 2017, kde na úvod neuspěl s Argentincem Renzem Olivem.\n\nDebut v hlavní soutěži nejvyšší grandslamové kategorie zaznamenal v mužském singlu Australian Open 2017 po zvládnuté tříkolové kvalifikaci, v jejímž rozhodujícím střetnutí na jeho raketě zůstal Jihokorejec Lee Duck-hee. První vyhraný zápas na grandslamu pak vybojoval na melbournském majoru proti šestnáctému nasazenému Francouzi Lucasi Pouillemu ve čtyřech sadách. Ve druhé fázi jej zdolal Tunisan Malek Džazírí. Ve Wimbledonu 2017 prošel kvalifikačním sítem jako šťastný poražený. Na úvod dvouhry pak nestačil na světovou jedničku Andyho Murrayho.\n\nDo prvního finále na okruhu ATP Tour se probojoval na červencovém Hall of Fame Open 2019 v Newportu, kde nestačil na Američana Johna Isnera. Na zářijovém Chengdu Open 2019 v Čcheng-tu odešel poražen z boje o titul od Španěla Pabla Carreña Busty po vyrovnaném třísetovém průběhu.\n\n"}
{"id": "1329436", "url": "https://cs.wikipedia.org/wiki?curid=1329436", "title": "Detektor kouře", "text": "Detektor kouře\n\nDetektor kouře je zařízení určené na zjištění kouře. Nejčastěji se používá jako požární hlásič pro včasné zjištění požáru, ať už jako součást celého systému elektrické požární signalizace nebo jako samostatné poplašné zařízení. Kromě toho může být také použit pro zjištění porušení zákazu kouření. Typický detektor kouře je ale nastaven tak aby ho jedna cigareta nespustila a spustí se až při větším zakouření místnosti.\n\nHistoricky se používaly dva technické principy pro rozpoznání kouře. Jednak šlo o ionizační detektory obsahující radioaktivní prvek, typicky americium-241, který ionizuje vzduch jednak v referenční uzavřené komoře a jednak v komoře otevřené. Kouř změní elektrickou vodivost v otevřené komoře, což lze snadno elektricky rozpoznat. Použití radioaktivního prvku, byť v poměrně zdravotně bezpečném množství a zapouzdření, je ale problematické z hlediska pravidel a tak se stávají běžnějšími optické detektory obsahující svítivou diodu a fotodiodu a detekující horší prostupnost světla skrz kouř než skrz čistý vzduch.\n"}
{"id": "1329441", "url": "https://cs.wikipedia.org/wiki?curid=1329441", "title": "Stíny horkého léta", "text": "Stíny horkého léta\n\nStíny horkého léta je český film režiséra Františka Vláčila, natočený v roce 1977. Film vyhrál Křišťálový glóbus na Mezinárodním filmovém festivalu Karlovy Vary 1978.\n"}
{"id": "1329444", "url": "https://cs.wikipedia.org/wiki?curid=1329444", "title": "Fluff Fest", "text": "Fluff Fest\n\nFluff Fest je nezávislý hardcore punkový festival, který se koná každoročně v červenci v Rokycanech. Je významnou událostí v rámci české DIY hudební scény a evropské punkové subkultury a je propojený s hnutími jako jsou práva zvířat, anarchismus, feminismus, antifašismus a straight edge. Představuje mezinárodní lineup kapel z rozmanitých punkových žánrů včetně hardcoru, crustu, ema a grindcoru, a navíc semináře a ziny. Veganské jídlo zajišťuje místní aktivistická organizace Svoboda zvířat.\n\nFluff vznikl z Y2K HC Festu, akce uspořádané v srpnu 2000 v Plzni Michalem Kočanem a Tomášem Kadlecem. Kočan a Kadlec festival přejmenovali pro rok 2001 a přestěhovali do areálu rokycanského letiště v roce 2006. Návštěvnost překročila 3000 do roku 2012, kdy také vznikl Psych Tent, pořádaný Jakubem Ďuraškem ze Stoned to Death Records. Dostupná zdarma před placeným vstupem na festival, tato vedlejší stage přinesla do lineupu více experimentální rockové a elektronické hudby. Fluff v současnosti trvá čtyři dny, od bezplatného čtvrtečního warm-upu do nedělní noci. Dodatečné koncerty se konají ve čtvrtek a v pondělí v Praze.\n"}
{"id": "1329455", "url": "https://cs.wikipedia.org/wiki?curid=1329455", "title": "Carme Forcadell i Lluís", "text": "Carme Forcadell i Lluís\n\nCarme Forcadell i Lluís (1955, Xerta, Španělsko) je španělská politička a aktivistka katalánské národnosti. Od roku 2015 zastává pozici předsedkyně katalánského parlamentu. Vzděláním je středoškolská učitelka. Je zakladatelkou katalánského jazykového uskupení \"Plataforma por la Lengua\" (katalánsky \"Plataforma por la Llengua\"). \n\nVystudovala filozofii, komunikační studia a také katalánskou filologii na Autonomní univerzitě v Barceloně (UAB). V letech 1979 až 1982 pracovala v televizní stanici TVE Catalunya a následně pracovala v řadě médií. Od roku 1985 pracovala na katalánském ministerstvu školství. Vydala několik učebnic a knih, které se týkají jazyka a literatury. V letech 2003–2017 zasedala v radě města Sabadell za stranu Republikánská levice. Poté neobhájila svůj mandát v komunálních volbách a na několik let se věnovala spíše lingvistice, než politice. V roce 2014 získala ocenění \"Joan Blanca\" za ochranu katalánské kultury. \n\nV roce 2015 byla za koalici pro Ano zvolena do katalánského parlamentu. Následně byla v říjnu téhož roku zvolena do funkce předsedkyně parlamentu. Prosazuje nezávislost Katalánska na Španělsku. V souvislosti s referendem o nezávislosti Katalánska z října 2017 byla obviněna španělskými státními zástupci z pobuřování s řadou katalánských politiků, kteří prosazují vyhlášení nezávislosti autonomního společenství. \n"}
{"id": "1329462", "url": "https://cs.wikipedia.org/wiki?curid=1329462", "title": "Allyljodid", "text": "Allyljodid\n\nAllyljodid je halogenderivát používaný v syntéze dalších organických sloučenin jako jsou \"N\"-alkyl-2-pyrrolidony, estery kyseliny sorbové, 5,5-disubstituované deriváty kyseliny barbiturové a organokovové katalyzátory.\n\nAllyljodid může být vyroben z allylalkoholu a jodmethanu nebo trifenylfosfitu nebo reakcí elementárního fosforu a jodu s glycerolem.\n\nAllyljodid rozpuštěný v hexanu může být skladován při teplotě −5 °C po dobu tří měsíců, než začne být patrný jeho rozklad za vzniku elementárního jodu.\n\n"}
{"id": "1329463", "url": "https://cs.wikipedia.org/wiki?curid=1329463", "title": "Masseba", "text": "Masseba\n\nMasseba je český sci-fi film režiséra Miloše Zábranského z roku 1989. Jedná se o podobenství zasazené do postapokalyptického světa. Snímek vznikl ke sklonku komunistického režim, ale do kin byl uveden až po Sametové revoluci, což snímku nakonec uškodilo.\n\nDěj je zasazen do šedivého města z betonu a sutin, pravděpodobně po jaderné katastrofě. Ve společnosti zde přestala existovat morálka. Zabíjení a znásilňování se stalo denním pořádkem. V městě vládne násilnická skupina vedená krutým Vůdcem. Jedním z členů družiny je i vysoký mladík Honza. Ten se zamiluje do mulatky Svatavy, čímž se dostane do konfliktu s družinou. Vůdce znásilní Svatavu a jeho družina se pokusí zlikvidovat Honzu. Ten však poráží vůdce i muže s vějíři. Honza se Svatavou prchají z města a vyjdou na povrch do zářícího dne.\n"}
{"id": "1329466", "url": "https://cs.wikipedia.org/wiki?curid=1329466", "title": "Lüneburger SK", "text": "Lüneburger SK\n\nLüneburger SK (celým názvem: Lüneburger Sport-Klub von 1901 e. V.) byl německý fotbalový klub, který sídlil v Lüneburgu, jenž leží ve spolkové zemi Dolní Sasko. Založen byl 1. dubna 1901 pod názvem Lüneburger FC. Svůj poslední název nesl od roku 1912. Zanikl v roce 2008 po fúzi s fotbalovým oddílem Lüneburgeru SV do nově založeného klubu FC Hansa Lüneburg. Klubové barvy byly černá a bílá.\n\nSvé domácí zápasy odehrával na stadionu Wilschenbruch s kapacitou 6 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1329469", "url": "https://cs.wikipedia.org/wiki?curid=1329469", "title": "Formule 1 v roce 2018", "text": "Formule 1 v roce 2018\n\nSezóna Formule 1 2018 byla 69. sezónou Mistrovství světa Formule 1, závodní série pořádané pod hlavičkou Mezinárodní automobilové federace (FIA). Účastnilo se jí dvacet jezdců a deset týmů. Kalendář sezóny tvořilo 21 závodů.\n\nSezóny 2018 se zúčastnily všechny týmy z předchozí sezóny.\n\n"}
{"id": "1329471", "url": "https://cs.wikipedia.org/wiki?curid=1329471", "title": "2-pyrrolidon", "text": "2-pyrrolidon\n\n2-Pyrrolidon je organická sloučenina složená z pětičlenného laktamového kruhu, je tak nejjednodušším γ-laktamem. Tato bezbarvá kapalina je mísitelná s vodou i většinou organických rozpouštědel.\n\nPrůmyslově se vyrábí reakcí γ-butyrolaktonu s amoniakem. Dalším způsobem přípravy je částečná hydrogenace sukcinimidu a karbonylace allylaminu s methylaminem. 2-Pyrrolidon je meziproduktem při výrobě N-vinylpyrrolidonu a piracetamu.\n\nTato látka dráždí oči.\n\nZ 2-pyrrolidonu se vyrábí jeho deriváty, k nimž patří mnoho léčiv, například:\n\n\n2-Pyrrolidon se využívá jako součást náplní v inkoustových tiskárnách.\n\n"}
{"id": "1329477", "url": "https://cs.wikipedia.org/wiki?curid=1329477", "title": "Učitel IN", "text": "Učitel IN\n\nUčitel IN je setkáním učitelů, studentů a všech, kteří mají zájem o problematiku smysluplného využití ICT ve vzdělávání.\n\nKonference se skládá z přednášek a workshopů.\n\nKaždý ročník má dopolední část, která je společná pro všechny účastníky a je složena z přednášek pozvaných hostů. Každý přednášející se snaží svou přednášku něčím oživit a udělat zajímavou. V minulých ročnících byla k vidění například rozšířená realita nebo mluvící robot. V odpolední části se lektoři snaží ukázat, ale hlavně nechat účastníky vyzkoušet, nějakou aplikaci nebo činnost, kterou účastníci neznají nebo neumí použít.\n\nKonference je výjimečná silným obsazením lektorů i přednášejících, kteří nabízejí velmi silná témata, jsou vizionářští svým přístupem, pomáhají ostatním učitelům a rozvíjejí kulturu sdílení. Na akci vystupují jak moderní učitelé, kteří umějí smysluplně využívat moderní technologie a zároveň chtějí předávat své zkušenosti ostatním, tak také žáci (poprvé v ročníku 2017), kteří inspirují učitele tím, jak pracují s technologiemi.\n\nKonference se zaměřuje na příklady dobré praxe ICT ve vzdělávání, diskutované z různých úhlů, konkrétně v oblastech technologie, robotiky, virtuální reality, speciálních potřeb, cizích jazyků a metodiky. Je organizována pod záštitou primátora města Plzně a rektora Západočeské univerzity v Plzni.\n\nKonference je podporována městem Plzní, Západočeskou univerzitou, Americkým Centrem – U.S. Point v Plzni, firmou Microsoft, komunitou Google Edu Groups a Nakladatelstvím Fraus.\n\n\n"}
{"id": "1329484", "url": "https://cs.wikipedia.org/wiki?curid=1329484", "title": "Pyramidon", "text": "Pyramidon\n\nPyramidon může být:\n\n"}
{"id": "1329499", "url": "https://cs.wikipedia.org/wiki?curid=1329499", "title": "Dorotea Vilemína Sasko-Zeitzská", "text": "Dorotea Vilemína Sasko-Zeitzská\n\nDorotea Vilemína Sasko-Zeitzská (20. března 1691 – 17. března 1743) byla sňatkem hesensko-kasselská lankraběnka.\n\nDorotea Vilemína se narodila jako dcera vévody Mořice Viléma Sasko-Zeitzského a jeho manželky Marie Amálie, dcery kurfiřta Fridricha Viléma I. Braniborského. V roce 1710 zemřel poslední z Dorotiných sourozenců a tak byla po otcově smrti posledním členem Sasko-zeitzského rodu.\n\nDorotea se v Zeitzu 27. září 1717 provdala za hesensko-kasselského lankraběte Viléma VIII. (1682-1760). Britská královna Karolina z Ansbachu napsala orléanské vévodkyni, že lankraběnka \"\"byla ošklivá a měla zvláštní hlavu\"\".\n\nDorotea Vilemína duševně onemocněla a po roce 1725 se již neobjevovala na veřejnosti. Novou první dámou u dvora se ještě za Dorotina života stala favoritka lankraběte, Barbara Christine von Bernhold, kterou jmenoval hraběnkou Bernold z Eschau.\n\nDorotea Vilemína měla s Vilémem tři dětiː\n\n"}
{"id": "1329500", "url": "https://cs.wikipedia.org/wiki?curid=1329500", "title": "Nájemní dům", "text": "Nájemní dům\n\nNájemní dům, někdy též činžovní dům či činžák, popřípadě bytový dům, je stavební objekt s více byty, v nichž bydlí nájemníci a za to odvádí majiteli bytu či domu platbu nazývanou \"nájem\" nebo také \"činže\". Jednotliví nájemníci bytů mohou užívat společné prostory domu, mezi něž patří vstupní haly a chodby se schodišti, popřípadě i výtahem, dále sklepy, prádelny, půdy, sušárny či dvorky, popřípadě i zahrada.\n\n\n"}
{"id": "1329503", "url": "https://cs.wikipedia.org/wiki?curid=1329503", "title": "Cacls", "text": "Cacls\n\ncodice_1 a codice_2 jsou programy pro prostředí příkazového řádku v Microsoft Windows sloužící pro zobrazování a modifikaci popisovačů zabezpečení (resp. Access control list – ACL) souborů a složek. ACL je seznam oprávnění pro práci s objektem (např. souborem nebo složkou), který určuje, komu jsou povoleny jaké operace s objektem.\n\nPůvodní program pro Windows NT 3.5 a pozdější operační systémy rodiny Windows NT, codice_3, je v současnosti zastaralý. Firma Microsoft vytvořila několik novějších programů, které poskytují podporu pro změny zavedené v systému souborů NTFS od verze 3.0 (některé jsou již také zastaralé):\n\nPočínaje Windows Server 2003 Service Pack 2 je k dispozici řádkový příkaz codice_2, který umožňuje zobrazování a změny ACLs souborů a složek; jejich ukládání do souboru a zpětné načítání; ve Windows Vista a pozdější verzích podporuje také nastavování úrovní integrity a vlastnictví. Není však úplnou náhradou za codice_1; mimo jiné nepodporuje syntaxi Security Descriptor Definition Language (SDDL) přímo v parametrech příkazového řádku (pouze volbou /restore). Zkratka icacls znamená Integrity Control Access Control List.\n\nDAC je Discretionary Access Control, DACL Discretionary Access control list:\n\nNásledující příkaz\n\nvypíše všechny popisovače zabezpečení aktuálního adresáře:\n\nV tomto případě má prázdný sid codice_13 odebrána (codice_14) práva read control, synchronize, execute/traverse a delete child; uživatel codice_15 v doméně codice_16 má plný přístup (full access - codice_17); skupina codice_18 v doméně codice_16 má dva záznamy, jeden s právy read control, synchronize a read attributes, druhý s právem read-only access; skupina codice_20 má práva read control, synchronize a read attributes. Příkaz\n\npřidá uživateli codice_20 zákaz read control a synchronize a zároveň z grantovaných práv vypustí explicitně zadané právo read control; ve výsledku bude původní záznam u příslušného adresáře pro skupinu codice_20 nahrazen dvěma záznamy:\n\nDalší příkaz změní u všech souborů v aktuálním adresáři popisovače zabezpečení pro skupinu codice_20 na codice_24, což umožní všem uživatelům čtení těchto souborů:\n\nVymazání všech práv garantujících i zakazujících přístup uživateli codice_25 u všech souborů v aktuálním adresáři lze provést dvojicí příkazů:\n\nVšechny známé verze codice_2 mají vážnou chybu; pro objekty s chráněnými ACL:\n\n\n"}
{"id": "1329504", "url": "https://cs.wikipedia.org/wiki?curid=1329504", "title": "Bytový dům", "text": "Bytový dům\n\nBytový dům je budova určená k dlouhodobému bydlení osob. Tímto názvem se označují přednostně domy s více samostatně užívanými byty. Pro domy určené k obývání jedinou rodinou se užívá pojmenování rodinný dům.\n\n\nSamostatně stojící – dům má kolem sebe nezastavěnou plochu, přestože může stát v intenzivně zastavěném území. Příkladem jsou panelové domy na sídlištích. Řadový dům – stojí v kontaktu s dalšími domy. Může jít o souvislé řady domů nebo blokovou zástavbu. Specifickou formou je rohový dům (slangově \"rohák\"), který zasahuje do dvou různých ulic, do nichž má i vchody. Například v Praze může mít i dvě adresy (dvě orientační čísla) podle polohy v obou ulicích. Viladům – specifická forma, kdy v domě se dvěma nebo třemi nadzemními podlažími jsou samostatné byty, přestože velikostí by takový dům odpovídal spíše rodinnému domu.\n\n\nSoučástí bytových domů je mimo energetických sítí a potrubních rozvodů také další infrastruktura, která je pro bytové domy typická.\nBytový dům může obsahovat mimo byty i další prostory v různém rozsahu.\n\nSkutečný bytový dům je vždy kombinací popsaných funkcí.\n"}
{"id": "1329507", "url": "https://cs.wikipedia.org/wiki?curid=1329507", "title": "Eintracht Norderstedt", "text": "Eintracht Norderstedt\n\nEintracht Norderstedt (celým názvem: Fußballclub Eintracht Norderstedt von 2003 e. V.) je německý fotbalový klub, který sídlí ve městě Norderstedt ve spolkové zemi Šlesvicko-Holštýnsko. Původní klub byl založen v roce 1945 pod názvem SV Eintracht Garstedt, ale kvůli finančním problémům zanikl v roce 2003. Nový klub, který navazuje na tradice městského předchůdce, byl založen v témže roce pod názvem FC Eintracht Norderstedt 03. Od sezóny 2013/14 působí v Regionallize Nord, čtvrté německé nejvyšší fotbalové soutěži. Klubové barvy jsou červená, modrá a bílá.\n\nSvé domácí zápasy odehrává na Edmund-Plambeck-Stadionu s kapacitou 5 068 diváků.\n\nZdroj: \n\n\n\n\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n"}
{"id": "1329514", "url": "https://cs.wikipedia.org/wiki?curid=1329514", "title": "Karel Smetana (1958)", "text": "Karel Smetana (1958)\n\nKarel Smetana (* 6. května 1958, Praha) je český lékař a vědec, přednosta Anatomického ústavu 1. lékařské fakulty UK. \n\nJeho otcem je lékař-histolog Karel Smetana st. Studoval na Fakultě všeobecného lékařství UK, promoval v roce 1983. Od té doby působí v jejím Anatomickém ústavu. V roce 1995 se habilitoval, o osm let později byl jmenován profesorem. \n\nVěnuje se buněčné a vývojové biologii, přičemž se zaměřuje na glykobiologii, biologii kmenových buněk, buněčnou terapii a kancerogenezi. Za svůj největší úspěch považuje vývoj nového způsobu pěstování kožních buněk a jejich využití pro léčbu popálenin, za což byl v roce 2002 jako první oceněn Národní cenou Česká hlava. Je autorem řady publikací, má několik patentů. \n\nJe ženatý a má jednoho syna. K jeho zálibám patří pěstování tilandsií.\n\n\n"}
{"id": "1329537", "url": "https://cs.wikipedia.org/wiki?curid=1329537", "title": "Střípek malachitu", "text": "Střípek malachitu\n\nStřípek malachitu je román s prvky společenské prózy, jehož autorem je Zdeněk Hanka, český spisovatel žijící v Kanadě. V příběhu o síle lásky, moci peněz a tíze svědomí se střetávají osudy bezdomovců a život bohatého právníka a jeho krásné ženy.\n\n\nAlan Bort a jeho krásná manželka Gina žijí v luxusní vile na pobřeží moře. Alan je úspěšný právník a Gina dříve vystudovala architekturu. Gina slaví své třicáté narozeniny. Od svého manžela obdrží dárek, zelený vůz značky Daihatsu. Poznamenaná autonehodou z dětství se k řízení staví ostýchavě. Má však z automobilu radost a chce tento strach překonat.\n\nJednoho dne při couvání z parkoviště u obchodního domu srazí a usmrtí spícího bezdomovce. Vše si uvědomí až při pohledu do zpětného zrcátka a ve strachu z místa nehody ujede. Nechce si připustit, že způsobila smrt člověka a doufá, že její vina nebude odhalena. Událost tají před Alanem i před služebnou Louisou. Alan však na základě informací ze zpravodajství a dalších drobných důkazů zjistí, že nehodu způsobila právě Gina.\n\nVe snaze Ginu ochránit využije Alan svých znalostí zákona a začne ovlivňovat svědky s úmyslem zahladit vinu své ženy a docílit závěru, že pachatel je neznámý. Tvrdě však narazí na opačný proud touhy po spravedlnosti ze skupiny bezdomovců, mezi něž Hrbáč patřil. Jakmile Jerry, Pixi, Rob, Wiki a Mína vytuší Alanův záměr, začnou po něm vyžadovat odškodnění. Alan se tak dostane do začarovaného kruhu, z něhož není východisko. Přijde o velkou částku peněz i o své klienty. Mezitím se Gina sama vyrovnává se svým svědomím.\n\nAlan se vlivem vývoje událostí dostane do situace, kdy nemá finanční ani materiální jistotu a rovněž nemá naději na návrat do kruhu společnosti, v níž se dříve pohyboval. Nezbude mu jiná možnost, než požádat o pomoc starého přítele Ernesta, kterému kdysi pomohl vyhrát právní spor. Ernesto řešení vymyslí, jeho praktiky však nejsou vždy čisté. Řízením osudu sám spadne do pasti a je odhalen policií při trestném činu.   \n"}
{"id": "1329539", "url": "https://cs.wikipedia.org/wiki?curid=1329539", "title": "Albrecht Glaser", "text": "Albrecht Glaser\n\nAlbrecht Glaser (* 8. ledna 1942, Worms) je německý politik, vysokoškolský učitel a od roku 2013 také člen německé Alternativy pro Německo (AfD). Platí za hlavního ideologa této strany. Žije v hessenské obci Habichtswald.\n\nAlbrecht Glaser byl v letech 1970–2012 členem křesťanskodemokratické unie (CDU), v roce 2013 pak stál u zrodu pravicové Alternativy pro Německo.\n\nVůči islámu jakožto náboženství je velice kritický, hovoří o něm jako o politické ideologii. Proto se na něj nevztahuje základní právo na svobodu vyznání, mimo jiné i proto, že toto právo sám neuznává.\n"}
{"id": "1329548", "url": "https://cs.wikipedia.org/wiki?curid=1329548", "title": "Štětkoun šedý", "text": "Štětkoun šedý\n\nŠtětkoun šedý, nazývaný také prase madagaskarské a štětkoun východoafrický (\"Potamochoerus larvaus\"), je druh štětkouna z čeledi prasatovití a rodu \"Potamochoerus\". Popsal jej Frédéric Cuvier roku 1822. Se druhým druhem z rodu, štětkounem africkým (\"Potamochoerus porcus\"), byl považován za jeden druh. U štětkouna šedého bylo známo pět poddruhů, studie Vercammena et al. (1993) však uznala pouze dva: \"P. l. hassama\" a \"P. l. koiropotamus\".\nŠtětkoun šedý se vyskytuje v Africe a je zvířetem afrotropické oblasti. Areál jeho výskytu zahrnuje Súdán se sousedními státy a přes východ Afriky zasahuje například až do Zambie či Mosambiku. Lze jej najít například ve státech Eritrea, Tanzanie, Etiopie, Demokratická republika Kongo, Rwanda, Botswana (sever a severovýchod), Somálsko, Keňa, Jihoafrická republika (sever a východ) a dalších, v Namibii naopak štětkouni nežijí. Izolované populace se nalézají v Angole. V oblastech bývalého Zairu se jeho areál výskytu střetává s druhým členem rodu, štětkounem africkým. Na Madagaskaru či ostrovu Mayotte je potom nepůvodním druhem.\n\nŠtětkoun šedý preferuje hustě zarostlé oblasti. Lze jej najít v lesích včetně galeriových, bažinách, vyskytuje se i v zemědělských oblastech. Rovněž různé výškové stupně tomuto druhu nepůsobí problém. Byl zaznamenán v nížinatých oblastech, avšak na východě Afriky běžně obývá oblasti ležící i v 3000 metrech nad mořem, možná i výš. Na hoře Kilimandžáro žili ve 4 000 metrech.\n\nŠtětkoun šedý je středně velký druh prasete. Zakulacené tělo je zakončeno dlouhým ocasem, jehož délka činí 30 až 43 cm, končetiny jsou naopak krátké. Tělo celkově měří na délku 100 až 150 cm, na výšku měří štětkoun 55 až 88 cm a hmotnost se může vyšplhat až na 115 kg. Poddruh \"P. l. hassama\" je větší. Samičky dosahují menší velikosti nežli samci. Hlava je podlouhlá, u samců na ní rostou bradavice. Nejvyšší bod lebky leží u zad. Dolní čelist je podlouhlá, vybavena 7cm špičáky, které štětkoun používá jako zbraň.\n\nSrst bez podsady může měřit až 6 cm, přes záda se táhne hříva chlupů, chomáče chlupů má potom štětkoun na uších. Zbarvení srsti je variabilní, může být červenohnědé, šedohnědé až černé, často s bílým zbarvením obličeje u samců. Prasata žijící v severovýchodní Africe mají barvu světlejší. Mláďata mají pruhování složené z hnědého a žlutého vzoru.\n\nŠtětkoun šedý je aktivní hlavně během noci, ale pokud je chladněji, aktivitu projevuje i během dne. Vzhůru je asi 13,7 hodin. Za jednu noc ujde vzdálenost mezi 0,5 až 5 kilometry, ve tmě si potom troufá proniknout i do oblastí s řidší vegetací. K odpočinku využívá hustý porost. Štětkouni žijí ve skupinách tvořených dominantním párem a dalšími jedinci. Podle studie Seydacka z roku 1990 v nich může žít od jednoho do deseti exemplářů; příbuzní štětkouni afričtí tvoří skupiny větší, o devíti až patnácti jedincích. Hustota populace činí 0,3 až 10,1 zvířat na čtvereční km a jedna skupina štětkounů si nárokuje oblast o rozloze i 10 km. Zvířata společně navzájem komunikují pomocí různých zvuků, ale také pachovými stopami, které zanechávají na stromcích. Roli v komunikaci možná hrají i výkaly. Mezi štětkouny probíhají vzájemné souboje a mohou zaútočit i na člověka, obyčejně jsou však plaší.\n\nŠtětkouni šedí se živí všežravě. Konzumovat mohou například různé hlízy a podzemní části rostlin (tyto složky tvoří téměř 70 % štětkounova jídelníčku), žerou ale také houby, masitou stravu či ovoce, přičemž mohou sloužit jako roznašeči semen. Následují opice a živí se plody, které upustí. Mimoto také vnikají do zemědělských oblastí, kde žerou úrodu.\n\nRozmnožování je sezónní, mláďata se rodí s nástupem období dešťů. V každé skupině se páří pouze alfa samice. Mláďata (je jich 1 až 4, nejvyšší možný počet je 8) samice porodí na skrytém místě po 120 až 127 dnech březosti. Selata váží maximálně jeden kilogram a během následujících tří týdnů se nevzdálí od svého úkrytu na více než 200 metrů. Stará se o ně samice i samec, odstavena jsou za 5,5 měsíce. Za 18 až 21 měsíců dosáhnou pohlavní dospělosti; v 1,5 až 2 letech také opouštějí skupinu. Štětkoun šedý se může dožít až dvaceti let, ve volné přírodě byl zaznamenán osmnáctiletý jedinec. Je to však vzácný fenomén. Štětkouni umírají kvůli nedostatku potravy, nebezpečí pro ně představují i vzájemné souboje. Napadají je také různé druhy predátorů, například levharti, lvi, hadi, hyeny skvrnité či šimpanzi učenliví (predace zaznamenána v tanzanském národním parku Gombe). Mláďata mohou uchvátit draví ptáci.\n\nU štětkouna šedého nebyly zaznamenány vážné hrozby. Podle Mezinárodního svazu ochrany přírody je jeho populace stabilní a organizace jej hodnotí jako málo dotčený taxon, ani v Úmluvě o mezinárodním obchodu s ohroženými druhy volně žijících živočichů a rostlin není uveden. Někde však populace přesto může klesat. Hrozbou může být ztráta habitatu (pokles štětkounů šedých byl kvůli tomu zaznamenán například v Burundi), jinak je ale druh přizpůsobivý, a někde může v narušených oblastech naopak i prosperovat. Vzhledem k tomu, že štětkouni způsobují škody na zemědělských plodinách, jsou z tohoto důvodu často zabíjeni (v Burundi platí nicméně celoroční zákaz lovu, v ostatních areálech lze lovit štětkouny sezónně nebo i během celého roku), avšak kvůli skrytému životu a vysokému reprodukčnímu potenciálu to obvykle není příliš účinné. Štětkouni jsou také loveni pro maso, avšak v řadě míst tato hrozba obyčejně zaniká následkem šíření islámu (muslimové jeho konzumaci odmítají).\n\nV zoologických zahradách se nejedná o časté chovance.\n\n"}
{"id": "1329550", "url": "https://cs.wikipedia.org/wiki?curid=1329550", "title": "Trojská mlékárna", "text": "Trojská mlékárna\n\nTrojská mlékárna (\"Trojská družstevní mlékárna\") je zaniklý průmyslový areál v Praze 7-Troji, který sídlil v bývalém trojském pivovaře a později se přestěhoval do Holešovic do ulice Osadní.\n\nZ hospodářství ve Velkých Čičovicích dodával B. Šebek mléko do Vysočanské mlékárny. Později zřídil ve Středoklukách sběrnu mléka, ze které z jeho iniciativy vznikla základna budoucí Trojské mlékárny.\n\nPrvní Valná hromada se konala 26. ledna 1913 v zasedací síni Agrární banky za účasti 29 zakládajících členů. Na ní byl přijat návrh trojského statkáře Aloise Svobody mít sídlo družstva v jeho mlékárně v Tróji.\n\nDenní výkup mléka byl zpočátku malý - pouhých 200 litrů. Roku 1924 koupilo družstvo bývalou Waldesovu továrnu v Osadní ulici čp. 28 v Holešovicích, kam svoji výrobu přestěhovalo. Denní příjem se zde zvýšil až na 30.000 litrů mléka. Roku 1929 se družstvo stalo sídlem „Ústředí mlékárenských družstev v Praze“.\n\nNejlepších výsledků dosahovala sýrárna. Vyráběla sýry máslový, dezertní, romadur, specialitu „Maninský sýr“ a „Trojské zlato“. Roku 1932 založené „Sdružení pro výrobu tavených sýrů“ zvolilo pro své nové sídlo právě Trojskou mlékárnu. \n\nRoku 1950 byla mlékárna znárodněna. Stala se součástí národního podniku Pražské mlékárny, později Laktos.\n\n"}
{"id": "1329557", "url": "https://cs.wikipedia.org/wiki?curid=1329557", "title": "Allylalkohol", "text": "Allylalkohol\n\nAllylalkohol (systematický název prop-2-en-1-ol) je organická sloučenina se strukturním vzorcem HC=CHCHOH. Podobně jako mnoho dalších alkoholů je to ve vodě rozpustná bezbarvá kapalina, ovšem oproti většině nižších alkoholů je poněkud toxičtější. Používá se jako výchozí látka pro výrobu glycerolu, ale také jako prekurzor ohnivzdorných materiálů, vysychavých olejů a plastifikátorů. K jeho výrobě se používá několik různých postupů.\n\nAllylalkohol poprvé připravili v roce 1856 Auguste Cahours a August Hofmann zmýdelněním allyljodidu. V současnosti se komerčně většinou vyrábí zásaditou hydrolýzou allylchloridu:\n\nTaké jej lze získat přesmykem z propylenoxidu, reakce probíhá při vysoké teplotě a je katalyzována síranem draselno-hlinitým. Tato metoda má oproti výrobě z allylchloridu výhodu v tom, že nedochází ke vzniku soli, což platí rovněž pro další postup - „acetoxylaci“ propenu na allylacetát:\n\nHydrolýzou acetátu vzniká allylalkohol. Dále lze použít oxidaci propenu na akrolein, z nějž vznikne alkohol hydrogenací.\n\nAllylalkohol se teoreticky dá získat dehydrogenací propan-1-olu. K laboratorní přípravě se využívá reakce glycerolu s kyselinou šťavelovou nebo mravenčí. Rovněž lze použít oxidaci allylových sloučenin oxidem seleničitým.\n\nAllylalkohol je většinou převáděn na glycidol, jenž je meziproduktem výroby glycerolu, esterů a aminů. Rovněž se z něj dá vyrobit mnoho polymerizovatelných esterů jako je diallylftalát.\n\nAllylalkohol je toxičtější než jiné podobné alkoholy. Také jde o lakrimátor.\n"}
{"id": "1329564", "url": "https://cs.wikipedia.org/wiki?curid=1329564", "title": "Vild", "text": "Vild\n\nPříjmení Vild nese více různých osobností:\n\n"}
{"id": "1329565", "url": "https://cs.wikipedia.org/wiki?curid=1329565", "title": "Assemblea Nacional Catalana", "text": "Assemblea Nacional Catalana\n\nAssemblea Nacional Catalana (česky doslova Katalánské národní shromáždění, zkráceně ANC) je organizace, která v Katalánsku prosazuje nezávislost autonomního společenství na Španělsku a následné sjednocení všech zemí, kde žijí Katalánci, do jednoho celku (tj. včetně Valencie a Baleárských ostrovů). Jejím současným předsedou je Jordi Sànchez i Picanyol. V roce 2015 měla organizace dle svých statistik přes 80 000 členů, z nichž bylo 40 132 platících členů a okolo dalších 40 tisíc dobrovolníků.\n\nANC vznikla v roce 2011 a v následujících dvou letech, kdy získala myšlenka nezávislosti Katalánska na stále větší oblibě, získala nemalý počet členů. V dubnu 2012 byla předsedkyní organizace zvolena Carme Forcadell, současná předsedkyně katalánského parlamentu. V roce 2015 ji ve funkci vystřídal Jordi Sànchez i Picanyol.\n\nV roce 2017 organizace propagovala referendum o nezávislosti pod slogany \"Ahoj Evropo!\" a \"Ahoj Republiko!\" Za podporu referenda byl předseda organizace obviněn španělskými státními zástupci z pobuřování a zrady.\n\nOrganizace pořádá různé demonstrace na podporu nezávislosti Katalánska, např. na den 11. září, který je pro Katalánce svátkem připomenutí ztráty samostatnosti. Většinu svých prostředků dává organizace na různé reklamní kampaně propagující nezávislost regionu.\n"}
{"id": "1329568", "url": "https://cs.wikipedia.org/wiki?curid=1329568", "title": "Handl", "text": "Handl\n\nPříjmení Handl nese více různých osobností:\n\n\n"}
{"id": "1329570", "url": "https://cs.wikipedia.org/wiki?curid=1329570", "title": "Kostel svatého Mikuláše (Mikołów)", "text": "Kostel svatého Mikuláše (Mikołów)\n\nKostel svatého Mikuláše (polsky: \"Kościół św. Mikołaja\") je historický římskokatolický dřevěný kostel v obci Borowa Wieś, městská gmina Mikołów, okres Mikołów, Slezské vojvodství a náleží do děkanátu Mikołów, diecéze katovické, je farním kostelem farnosti svatého Mikuláše v Borowé Wsi.\n\nDřevěný kostel je v seznamu kulturních památek Polska pod číslem 676/66 z 5. února 1966 a je součástí Stezky dřevěné architektury ve Slezském vojvodství.\n\nKostel sv. Mikuláše byl přenesen v roce 1937–1939 z blízké obce Przyszowice. Datum vzniku kostela nelze jednoznačně určit. Kostelní kroniky a některé publikace udávají období vzniku kostela rok 1640,jiné současné prameny uvádějí 17. století. Jsou i názory, že vznikl v roce 1720 nebo 1737, i když tento rok je prokazatelně rokem výstavby věže. Kostel byl znovu vysvěcen na novém místě 20. prosince 1939, samostatná farnost byla utvořena až 20. prosince 1957.\n\nJednolodní orientovaná dřevěná stavba roubené konstrukce. Loď má půdorys obdélníkový s trojbokým nižším uzávěrem na východní straně, ke kterému se na severní straně přimyká sakristie. Na jižní straně lodi se nachází čtyřboká kaple s trojbokým závěrem.\n\nVěž, která byla postavena v období 1720–1730, má štenýřovou konstrukci krytou cibulovou střechou s lucernou. Střecha věže je krytá šindelem. Hudební kruchta je dvoupatrová, v horní části se nacházejí historické barokní varhany. Na střeše lodi je věžička sanktusníku s lucernou a cibulovou střechou. Střecha lodi je sedlová krytá šindelem.\n\nInteriér kostela je barokní. Hlavní novobarokní oltář je zdoben obrazem sv. Mikuláše patrona kostela, v horní části je obraz sv. Jozefa s dítětem. Výzdobu dotváří sochy sv. Jana Evangelisty a sv. Jana Křtitele. Na evangelijní straně se nachází pozdně barokní boční oltář s obrazem sv. Antonína se sochami dvou rytířů. Na antependiu jsou vyřezávané obrazy představující mučednictví sv. Jana Nepomuckého. Na epištolní straně je rokokový boční oltář s obrazem sv. Jana Nepomuckého. Ambona je barokní zdobená řezbami čtyř evangelistů. V boční kapli je pozdně renesanční oltář s obrazem \"Oplakávání\" (\"Snímání z kříže\") od autora A. Grzywińského. Na stěnách jsou obrazy vyjadřující Boží narození a Nanebevzetí Panny Marie. V kapli se nachází barokní dřevěná křtitelnice v podobě zeměkoule s hadem a nad ní je řezba křtu Krista v Jordánu.\n"}
{"id": "1329576", "url": "https://cs.wikipedia.org/wiki?curid=1329576", "title": "Allylamin", "text": "Allylamin\n\nAllylamin je organická sloučenina a nejnižší stabilní amin odvozený od alkenu.\n\nVšechny tři allylaminy, mono-, di- a triallylamin, se vyrábějí reakcí allylchloridu s amoniakem a následnou destilací. Čisté vzorky lze získat hydrolýzou allylisothiokyanátu. Allylamin reaguje podobně jako ostatní aminy.\n\nPolymerací lze z allylaminu získat polymer (polyallylamin) nebo kopolymery. Tyto polymery se používají jako membrány v reverzní osmóze.\n\nSubstituované allylaminy, jako například flunarizin a naftitin, mají řadu farmaceutických využití. Flunarizin pomáhá zmírňovat migrény, zatímco naftitin se používá proti plísním způsobujícím onemocnění jako je dermatofytóza.\n\nAllylamin je, stejně jako ostatní allylové deriváty, lakrimátor a dráždí kůži.\n"}
{"id": "1329578", "url": "https://cs.wikipedia.org/wiki?curid=1329578", "title": "Mezera (rozcestník)", "text": "Mezera (rozcestník)\n\nMezera může být:\n\n\n\n"}
{"id": "1329581", "url": "https://cs.wikipedia.org/wiki?curid=1329581", "title": "Dickinsonův systém bočního napájení", "text": "Dickinsonův systém bočního napájení\n\nDickinsonův systém bočního napájení je způsob elektrického trakčního vedení podél tramvajové trati, které navrhl Alfred Dickinson, působící na pozici generálního ředitele místních elektrických drah v anglickém městě Southstaffordshire u Birminghamu. Trakční trolej u tohoto systému nevisela ve výšce v ose koleje, nýbrž byla zavěšena na krátkých výložnících připevněných ke sloupům podél tramvajové tratě. Tramvajový vůz tak musel mít dlouhou kladku vychýlenou do boku vůči směru jízdy, aby mohl odebírat proud z troleje. Aplikace tohoto řešení umožnila eliminovat množství elektrických drátů visících přes ulice, jimiž tramvaj projížděla.\n\nTento způsob na území České republiky využívala pouze elektrická dráha mezi Smíchovem a Košířemi zprovozněná roku 1897, kterou pro košířského starostu Matěje Hlaváčka budovala berlínská stavební společnost Felixe Singera. U žádné jiné tratě již zvolené řešení nebylo aplikováno, byť jej společnost Felixe Singera neúspěšně protlačovala k realizaci na budovaných tramvajových tratí v Praze.\n\n"}
{"id": "1329582", "url": "https://cs.wikipedia.org/wiki?curid=1329582", "title": "Knights of the Cross", "text": "Knights of the Cross\n\nKnights of the Cross je osmé studiové album německé power metalové skupiny Grave Digger. Je koncipováno jako druhý díl středověké trilogie (následuje po albu \"Tunes of War\", předchází nahrávce \"Exculibur\"). Bylo vydáno v roce 1998 u vydavatelství GUN Records. Mezi ústřední motivy alba patří příběhy templářských rytířů, křížových výprav a hledání Svatého grálu.\n\n\n\n"}
{"id": "1329583", "url": "https://cs.wikipedia.org/wiki?curid=1329583", "title": "Ndondská Wikipedie", "text": "Ndondská Wikipedie\n\nNdondská Wikipedie (, oficiální název v ndondštině neexistoval) je uzavřená jazyková verze Wikipedie v ndondštině. Byla uzavřena v prosinci 2009, jelikož obsahovala pouze 8 článků a nebyl tu zaregistrován žádný aktivní uživatel ani správce. V počtu článků to byla 290. největší Wikipedie.\n\n"}
{"id": "1329589", "url": "https://cs.wikipedia.org/wiki?curid=1329589", "title": "VfB Oldenburg", "text": "VfB Oldenburg\n\nVfB Oldenburg (celým názvem: Verein für Bewegungsspiele von 1897 e. V. Oldenburg) je německý sportovní klub, který sídlí v Oldenburgu, jenž leží ve spolkové zemi Dolní Sasko. Založen byl 17. října 1897 pod názvem FC Oldenburg. Svůj současný název nese od roku 1919. Od sezóny 2012/13 působí v Regionallize Nord, čtvrté německé nejvyšší fotbalové soutěži. Své domácí zápasy odehrává na Marschweg-Stadionu s kapacitou 15 200 diváků. Klubové barvy jsou modrá a bílá.\n\nMimo mužský fotbalový oddíl má sportovní klub i jiné oddíly, mj. oddíl stolního tenisu, volejbalu, kriketu a šipek.\n\nZdroj: \n\n\n\nZdroj: \n\n\n\nZdroj: \n\n"}
{"id": "1329591", "url": "https://cs.wikipedia.org/wiki?curid=1329591", "title": "Nias", "text": "Nias\n\nNias ( \"Pulau Nias\", niasky \"Tanö Niha\") je ostrov u západního pobřeží Sumatry, který patří Indonésii. Má rozlohu 4771 km² a žije na něm necelých osm set tisíc obyvatel, z nichž většinu tvoří Niasané (\"Ono Niha\"), náležející k austronéské jazykové rodině. Hlavním městem je přístav Gunungsitoli na severovýchodním pobřeží. Nias spolu s okolními menšími ostrovy vytváří stejnojmenné souostroví o celkové rozloze 5121 km², které je součástí provincie Severní Sumatra. Nejrozšířenějším náboženstvím je protestantismus.\n\nO starobylém osídlení Niasu svědčí četné megalitické památky. Domorodci byli obávanými lovci lebek a dlouho se bránili cizí nadvládě, Nizozemcům se podařilo ostrov ovládnout až v šedesátých letech 19. století. Pozůstatkem mezikmenových válek jsou opevněné náčelnické domy \"omo sebua\" a slavnost \"fahombo\", při které mladí muži skáčou přes vysoké kameny (původně nácvik zdolávání nepřátelských hradeb). Na sklonku 19. století na Niasu pobýval Pavel Durdík, český lékař ve službách nizozemské armády, jemuž vděčí Náprstkovo muzeum asijských, afrických a amerických kultur za bohatou kolekci místní materiální kultury.\n\nDíky mohutnému příboji jsou Nias a sousední souostroví Hinako často navštěvovány surfaři. Ostrov byl vážně poničen při zemětřesení v Indickém oceánu 2004, mnoho životů si vyžádalo také zemětřesení v březnu 2005.\n\nVětšinu ostrova pokrývá deštný prales. Endemickým druhem je kriticky ohrožený loskuták niaský.\n\n"}
{"id": "1329592", "url": "https://cs.wikipedia.org/wiki?curid=1329592", "title": "Katalánská rallye 2017", "text": "Katalánská rallye 2017\n\nKatalánská rallye 2017 (oficiálně 53º Rally RACC Catalunya – Costa Daurada) byl 11. podnik Mistrovství světa v rallye 2017 (WRC), který konal v Katalánsku 6. října až 8. října 2017. Absolutním vítězem se stala posádka Kris Meeke a Paul Nagle. Závod o délce 312,02 km se jel na šotolině a asfaltu.\n\nPrvní etapa Katalánské rallye měla celkem 6 rychlostních zkoušek o délce 115,9 km. První erzeta \"Caseres\" měřila 12,50 km, druhá \"Bot\" 6,50 km a třetí \"Terra Alta\" měla 38,95 km. Všechny erzety se jely dvakrát.\nPrvní šotolinový test vyhrál Ott Tänak o 1,8 s před Norem Madsem Østbergem (Ford) a 2,1 s před Belgičanem Thierrym Neuvillem (Hyundai). Na dalších pozicích byli Kris Meeke (Citroen; +2,7 s), Francouz Sébastien Ogier (Ford; +3,0 s) a Nor Andreas Mikkelsen (Hyundai; +3,1 s). Ott Tänak po erzetě uvedl: „Zatím tam nejsou žádné vyjeté stopy. Z auta mám dobrý pocit.“ Ve druhé rychlostní zkoušce zajel Ott Tänak druhý nejrychlejší čas, když jej překonal Kris Meeke o 0,4 s. O třetí místo se dělili Dani Sordo (Hyundai) a Mads Østberg. Na konci erzety Kris Meeke uvedl: „Jsem zatím spokojen, jak jedu. Nečistí se tolik, jak jsem čekal.“ Estonský závodník poznamenal, že neměl s kluzkou tratí větší problémy a má z vozu dobrý pocit. Třetí (šotolina a asfalt) a také nejdelší RZ celého podniku vyhrál Andreas Mikkelsen. Ott Tänak zaznamenal 6. nejrychlejší čas a na Mikkelsena ztratil 11,7 sekund. Následoval Østberg (+2,7 s), Ogier (+2,8 s), Meeke (+9,6 s) a Sordo (+10,9 s). Ott Tänak poté řekl: „Na té asfaltové části se nám rozsvítil alarm pneumatiky a já myslel, že máme defekt. Rozhodilo mě to.“ Mikkelsen, který vyhrál test, se tak dostal do čela závodu. Druhý Østberg ztrácel na Mikkelsena 0,6 s. Ogier ztrácel 4,6 s a čtvrtý Tänak 7,4 s.\n\nČtvrtý rychlostní test vyhrál finský jezdec Jari-Matti Latvala (Toyota), který překonal Daniho Sorda 0,3 s a svého krajana Esapekku Lappiho o 0,9 s. „Náročné. Docela je tam stopa, ale kolem je to hodně hluboké“, řekl Tänak ve finiši. Mads Østberg se díky rychlejšímu čas dostal v celkovém pořadí před Mikkelsena a vedl 0,3 s před svým krajanem. Sébastien Ogier držel 3. místo. Pátou rychlostní zkoušku nejlépe zvládl Kris Meeke, za ním byl Mikkelsen (0,8 s) a Sordo (1,3 s). Meeke se díky rychlému času dostal před Tänaka, který klesl na 5. místo. Do čela znovu dostal Mikkelsen, který měl na Østberga 0,8 s. Třetí místo držel Ogier se ztrátou 9,2 s. Následoval Ott Tänak (+10,6 s) a Sordo (+11,0 s). Šestý test vyhrál Sebastien Ogier, který překonal Meeka o 0,8 s. Mikkelsen zaznamenal ztrátou 7,8 s, avšak stále byl celkově první. Druhý z dvojice Norů, Mads Østberg, zanamenal ztrátu 14,2 s a klesl na 5. místo. Poslední test dne však nedokončil Jari-Matti Latvala, který musel ze soutěže odstoupit z důvodu unikajícího oleje. Problémy měl i estonský jezdec, který po testu vedl: „Odpoledne bylo náročné. Na asfaltu nám odešly brzdy.“ Technické problémy měl také Mads Østberg, který řekl: „Auto je plné prachu a vyhřívání se zaseklo, v autě je snad 100 stupňů, jak se mám soustředit? Debilní problémy.“\n\nPořadí po 1. etapě\nDruhá etapa měla 7 rychlostních zkoušek, který dohromady měly 121,86 km a jela se celá na asfaltu. Sedmá a desátá erzeta El Montmell měla 24,40 km, osmá a jedenáctá El Pont d'Armentera 21,29 km, devátá a jedenáctá Savallà 14,12 km a poslední Salou měřila jen 2,24 km.\n\nSedmou rychlostní zkoušku vyhrál Kris Meeke, který se díky času posunul ze 3. místa do čela závodu. Díky druhému času se Dani Sordo posunul na 4. místo v celkovém pořadí. Ott Tänak po testu řekl: „Nejsem spokojen s autem, nechce zatáčet, pokusíme se to zlepšit.“ Problémy měl také Thierry Neuville, který řekl: „Auto je šíleně nedotáčivé v každé zatáčce, nedá se to řídit.“ Osmou erzetu vyhrál Juho Hänninen. Na druhou příčku v celkovém pořadí se dostal Dani Sordo. Propad o 3 místa naopak zaznamenal Andreas Mikkelsen. Desátou rychlostní zkoušku vyhrál Juho Hänninen. Dělené druhé místo zaznamenali Ott Tänak a Esapekka Lappi, kteří zaostali jen o 2,9 s. Díky dobrému času se Ott Tänak také posunul na průběžné druhé místo. \n\nDesátou rychlostní zkoušku vyhrál Thierry Neuville. Druhý nejlepší čas měli Dani Sordo a Esapekka Lappi, kteří zastali o pouhou desetinu sekundy. Dani Sordo se tak dostal znovu na 2. místo v celkovém pořadí a odsunul Tänaka na 3. místo. Jedenáctou erzetu a dvanáctou erzetu vyhrál Sébastien Ogier. Dvanáctý rychlostní test poznamenaly problémy Daniho Sorda a Andrease Mikkelsena, kteří na tom samém místě trefily kámen. Vůz Daniho Sorda utrpěl poškození řízení, Mikkelsen navíc vylomil kolo. Třináctou a zároveň nejkratší erzetu vyhrál Sébastien Ogier, za ním byl 0,6 s český jezdec Jan Kopecký. Do sekundy se dostal ještě Kris Meeke, který ztratil 0,9 s.\n\nPořadí po 2. etapě\nPoslední etapa měla 6 rychlostních zkoušek o celkové délce 74,26 km. První erzeta měřila 6,28 km, druhá 16,35 km a třetí měla 16,35 km. Všechny erzety se jely dvakrát. Třetí etapa nejlépe sedla Krisu Meekovi, který vyhrál všech 5 ze 6 rychlostních testů. V patnáct erzetě Esapekka Lappi havaroval a musel ze závodu odstoupit. V sedmnáctém erzetě Thierry Neuville trefil kámen a také závodu musel odstoupit. Poslední 19. rychlostní zkoušku, která byla zároveň powerstage, vyhrál Dani Sordo o 3,5 s před Krisem Meekem. Tři body za 3. místo získal Sébastien Ogier, 2 body Ott Tänak a 1 bod za 5. místo Juho Hänninen.\n\nVítězem Katalánské rallye se stal Kris Meeke, který po závodě řekl: „Není to o tom, kolikrát jste dole, ale kolikrát se dokážete zvednout. Už se mně to v kariéře párkrát podařilo. Víme dobře, že auto je na asfaltu dokonalé. Pro všechny v týmu je to velké povzbuzení.“ Sebastien Ogier poznamenal: „Dobrá práce, i když to nebylo jednoduché. Po skvělém pátku nám to nešlo v sobotu ráno, pak už jsme našel rytmus. Máme dobré body.“ Ott Tänak dodal: „Dělali jsme, co šlo. Dobré body i pro tým.“ \n\nPořadí po 3. etapě\n"}
{"id": "1329593", "url": "https://cs.wikipedia.org/wiki?curid=1329593", "title": "Bělčice (tvrz)", "text": "Bělčice (tvrz)\n\nBělčice (též \"Hrádek\") je zaniklá tvrz u Bělčic v okrese Strakonice. Stávala v nadmořské výšce 510 metrů asi jeden kilometr západně od města na jihozápadním úbočí Slepičí hory. Byla založena ve čtrnáctém století jako sídlo místní drobné šlechty. V jejím držení se postupně vystřídala řada majitelů, z nichž posledními byli Černínové z Chudenic. Po požáru v roce 1692 nebyla obnovena. Zachovalo se po ní tvrziště, které je chráněné jako kulturní památka.\n\nZa stavitele tvrze je považován Bašek z Bělčic připomínaný v letech 1316–1360, ale je pravděpodobné, že nějaké panské sídlo stálo v Bělčicích už ve třináctém století, protože šlechtici s přídomkem \"z Bělčic\" jsou zmiňováni již roku 1242. Další majitelkou byla do své smrti roku 1375 Markéta rozená ze Šternberka. Po ní jsou mezi lety 1389 a 1405 uváděni bratři Zbyněk a Bohuněk z Lochovic, roku 1412 Markvart z Těchařovic a v roce 1418 bratři Petr, Přech a Jan z Konratic. Před rokem 1422 panství koupil Jiřík Běšín z Běšin, v jehož rodu statek zůstal až do 21. října 1623, kdy jej Smil z Běšin prodal za 26 tisíc kop míšeňských Jaroslavu Volfovi ze Šternberka. Po něm Bělčice zdědila jeho manželka Maxmiliana Veronika ze Švihova. Jejich dcera Johanka panství prodala v roce 1663 za dvanáct tisíc rýnských zlatých Aleši Ferdinandu Vratislavovi z Mitrovic. Jemu bylo pro dluhy zabaveno a roku 1675 je koupil hrabě Humprecht Jan Černín. Za Černínů tvrz roku 1692 vyhořela a nebyla obnovena.\n\nZ tvrze se dochovalo tvrziště obklopené zdvojenými valy a příkopy, které byly značně poškozeny při úpravách v devatenáctém století, kdy byly rozebrány také zbytky zdiva. K dalšímu poškozování docházelo v sedmdesátých letech dvacátého století provozem terénních motocyklů a v roce 2005 buldozer odtěžil část valu a poškodil dno příkopu.\n\n"}
{"id": "1329595", "url": "https://cs.wikipedia.org/wiki?curid=1329595", "title": "BSV Schwarz-Weiß Rehden", "text": "BSV Schwarz-Weiß Rehden\n\nBSV Schwarz-Weiß Rehden (celým názvem: Ballsportverein Schwarz-Weiß Rehden e. V.) je německý fotbalový klub, který sídlí v Rehdenu, jenž leží ve spolkové zemi Dolní Sasko. Založen byl dne 21. června 1954. Od sezóny 2012/13 působí v Regionallize Nord, čtvrté německé nejvyšší fotbalové soutěži. Největším úspěchem klubu je vítězství v dolnosaském zemském poháru ze sezóny 2013/14. Klubové barvy jsou černá a bílá.\n\nSvé domácí zápasy odehrává na Sportplatz Waldsportstätten s kapacitou 4 464 diváků.\n\n\n\nZdroj: \n\n\n\nZdroj: \n\n"}
{"id": "1329600", "url": "https://cs.wikipedia.org/wiki?curid=1329600", "title": "Velká pardubická 2017", "text": "Velká pardubická 2017\n\nVelká pardubická 2017 byl 127. ročníkem tohoto dostihu, který se uskutečnil 8. října 2017. Závod rozběhlo 19 koní, ale do cíle jich doběhlo osm.\n\nKonečné pořadí závodu:\n\nVítěz závod zvládl za 9:39,98 minut.\n\n"}
{"id": "1329603", "url": "https://cs.wikipedia.org/wiki?curid=1329603", "title": "Závišínský potok", "text": "Závišínský potok\n\nZávišínský potok je vodní tok na rozhraní Středočeského a Jihočeského kraje. Pramení na úbočí Třemšína a v Blatné se vlévá do Lomnice. Je dlouhý 20,4 kilometru, plocha povodí měří 72,5 km² a průměrný průtok v ústí je 0,4 m³/s.\n\nPotok pramení na východním úbočí Třemšína v nadmořské výšce 745 metrů, odkud teče k jihovýchodu. Východně od Hvožďan jeho tok tvoří přibližnou hranici mezi Blatenskou a Benešovskou pahorkatinou. Za hranicí strakonického okresu protéká přírodní památkou Závišínský potok. Za ní napájí rybník Luh a jihozápadně od Bělčic také Velký bělčický rybník. Od něj teče směrem k jihu a v Blatné se vlévá do Lomnice v nadmořské výšce 431 metrů.\n\n"}
{"id": "1329606", "url": "https://cs.wikipedia.org/wiki?curid=1329606", "title": "Alexandra Nekvapilová", "text": "Alexandra Nekvapilová\n\nAlexandra Nekvapilová rozená Příhodová (5. října 1919 Praha – 10. června 2014 Canberra) byla československá reprezentantka ve sjezdovém lyžování. Lyžovala od dětství, závodit začala v šestnácti letech. V roce 1941 vyhrála protektorátní mistrovství ve slalomu a po osvobození se stala pětinásobnou mistryní Československa. V roce 1947 získala stříbrnou medaili na akademickém mistrovství v Davosu. Startovala na Zimních olympijských hrách 1948, kde obsadila 14. místo ve sjezdu, 16. místo ve slalomu a 9. místo v kombinaci. Po nástupu komunistů k moci přišla o hotel, který vlastnila v Brně, a rozhodla se emigrovat. V roce 1949 vyhrála ve Švýcarsku sjezd O bílou stuhu Svatého Mořice, po závodě opustila československou výpravu a od roku 1950 žila s manželem Karlem Nekvapilem a bratrem Františkem Příhodou v Austrálii, kde byla známá jako Sasha Nekvapil. Byla trenérkou australské sjezdařské reprezentace a provozovala horskou chatu a školu lyžování v obci Thredbo. \n\n"}
{"id": "1329615", "url": "https://cs.wikipedia.org/wiki?curid=1329615", "title": "FIMO", "text": "FIMO\n\nFIMO je značka polymerové hmoty sloužící k tvorbě šperků či dekorativních nebo uměleckých předmětů. Přestože se ke stejnému účelu využívají polymerové hmoty i jiných značek, často se používá název Fimo pro polymerové hmoty obecně. Fimo vynalezla v roce 1939 německá výrobkyně panenek Käthe Kruse a vyrábí je firma Staedtler.\n\nHmota vypadá jako plastelína a prodává se v mnoha odstínech. Po zpracování se peče v troubě a následně brousí a leští.\n\nPetra Nemravová: \"Fimo: šperky z polymerové hmoty\". Grada Publishing, Praha 2010\n\n"}
{"id": "1329617", "url": "https://cs.wikipedia.org/wiki?curid=1329617", "title": "Teatro Teresa Carreño", "text": "Teatro Teresa Carreño\n\nTeatro Teresa Carreño, česky doslovně: \"Divadlo Teresy Carreñové\", je kulturní komplex sídlící ve venezuelské metropoli Caracasu, jehož scény produkují koncerty symfonické a populární hudby, opery, balety a divadelní hry. Jedná se o druhé největší umělecké centrum Jižní Ameriky po Kulturním středisku Néstora Kirchnera v Buenos Aires.\n\nCentrum bylo postaveno na ploše areálu 22 586 m a celkový povrch částí komplexu činí 80 tisíc m. Architektonický návrh zpracovali Tomás Lugo Marcano, Jesús Sandoval a Dietrich Kunckel. K otevření došlo v dubnu 1983. Nazváno bylo na počest venezuelské klavíristky Teresy Carreñové.\n\nAreál se nachází v umělecké části města Bellas Artes a sestává z dvou koncertních sálů, síně Josého Félixe Ribase pro intimnější projekce komorní a symfonické hudby a síně Ríose Reyny s kapacitou 2,4 tisíce diváků. Domovskou scénu v něm získaly operní sbor, baletní soubor a Národní filharmonie Venezuely. Prostory také sdílí s národním divadlem a největším venezuelským knihkupectvím Monte Ávila Editores.\n\nNa počátku 70. let dvacátého století představil venezuelský houslista a skladatel Pedro Antonio Ríos Reyna záměr na stavbu kulturního stánku sloužícího jako stálé sídlo Venezuelského symfonického orchestru. Výstavba v brutalistickém stylu začala roku 1973 a proběhla ve dvou fázích. V únoru 1976 došlo k otevření sálu José Félixe Ribase a zbytek komplexu se sálem Ríose Reyny byl zpřístupněn 19. dubna 1983.\n\nZázemí obsahuje také dvě další koncertní síně, pojmenované po klavíristce Terese Carreñové a po skladateli Reynaldu Hahnovi.\n\n"}
{"id": "1329630", "url": "https://cs.wikipedia.org/wiki?curid=1329630", "title": "Balboa", "text": "Balboa\n\nBalboa je\n\n\n"}
{"id": "1329631", "url": "https://cs.wikipedia.org/wiki?curid=1329631", "title": "Initrd", "text": "Initrd\n\ncodice_1 (\"počáteční ramdisk\") je metoda pro zavádění dočasného kořenového souborového systému do paměti počítače používaná při startu Linuxu. Jinou podobnou metodou je codice_2. Obě metody se často používají pro zpřístupnění softwarových prostředků potřebných pro připojení trvalého kořenového systému souborů.\n\nMnoho distribucí Linuxu používá jediný obecný obraz linuxového jádra, do kterého vývojáři distribuce začleňují prostředky pro zavedení jádra na širokém rozsahu hardwaru. Ovladače zařízení pro toto obecné jádro se zpřístupňují ve formě zaveditelných modulů jádra, protože při statickém spojení mnoha ovladačů do jednoho jádra by byl obraz jádra příliš velký pro zavedení do počítačů s malou pamětí. To však přináší problémy s detekcí a zaváděním modulů nezbytných pro připojení kořenového systému souborů při startu a pro určení, kde se nachází a jaký je kořenový systém souborů.\n\nDalší komplikací je, že kořenový systém souborů může být na svazku používajícím softwarový RAID, LVM, NFS (na bezdiskových stanicích) nebo na zašifrovaném oddíle. To vše vyžaduje zvláštní přípravy před připojením diskového svazku.\n\nTaké hibernace, při které se před vypnutím počítače obraz celého obsahu paměti uloží na disk buď do odkládacího oddílu nebo do běžného souboru, přináší komplikace při startu systému. Při dalším startu počítače musí být tento obraz paměti dostupný, aby mohl být znovu načten do paměti.\n\nAby jádro nemuselo obsahovat kód pro zpracovávání velkého množství speciálních případů, používá se v počáteční fázi zavádění systému dočasný kořenový souborový systém — nazývaný . Tento kořenový souborový systém může obsahovat programy pracující v uživatelském prostoru, které provádějí detekci hardwaru, zavedení modulů a detekci zařízení nutnou pro připojení skutečného kořenového systému souborů.\n\n\n"}
{"id": "1329658", "url": "https://cs.wikipedia.org/wiki?curid=1329658", "title": "Andžu", "text": "Andžu\n\nMěsto Andžu ( – \"Andžu si\") leží v severokorejské provincii Jižní Pchjongan. K roku 2008 mělo přibližně 240 tisíc obyvatel. Leží v blízkosti velkých zásob antracitu.\n\nAndžu leží na řece Čchŏngčchŏn tekoucí z pohoří Nangnim do Žlutého moře. V rámci provincie Jižní Pchjongan leží u jejího severního okraje, u hranice s provincií Severní Pchjongan.\n\nNa území města je několik stanic na železničních tratích Pchjongjang – Sinuidžu a Andžu – Kečchon.\n"}
{"id": "1329659", "url": "https://cs.wikipedia.org/wiki?curid=1329659", "title": "Čongdžu", "text": "Čongdžu\n\nMěsto Čongdžu ( – \"Čŏngdžu si\") leží v severokorejské provincii Severní Pchjongan. K roku 2008 mělo přibližně 190 tisíc obyvatel.\n\nMěsto leží na jižním okraji provincie Severní Pchjongan a jeho území zahrnuje část pobřeží Žlutého moře.\n\nČongdžu je železničním uzlem. Vede přes něj železniční trať Pchjongjang – Sinuidžu a začíná zde železniční trať Čongdžu – Čchongsu.\n"}
{"id": "1329666", "url": "https://cs.wikipedia.org/wiki?curid=1329666", "title": "Shebang (Unix)", "text": "Shebang (Unix)\n\nShebang je řádek na začátku skriptu začínající znaky křížek a vykřičník, za nimiž (po případné mezeře) je jméno programu, kterým má být skript interpretován (obvykle včetně cesty a někdy i s parametry). Jméno je složeninou z anglických slov a (slangové názvy pro znaky křížek a vykřičník). Konstrukce se objevila ve Version 6 Unixu po vytvoření C shellu, který má syntaxi výrazně odlišnou od původního Thompson shellu, aby se odlišilo, jakým shellem má být skript interpretován. Protože množství skriptovacích jazyků stále narůstá a ne vždy je možné odlišit skripty podle syntaxe, je používání shebangu stále důležitější.\n\nKonstrukci shebang využívá i příkaz file pro rozlišování druhů souborů. Má podobnou roli jako signatury a magické konstanty u binárních souborů.\n\nAby se skript dal spustit pouhým zadáním svého jména, musí být splněny následující podmínky:\n\n\nPříklady řádků shebang:\n\n\nSoučástí shebang mohou být i parametry, které budou předány interpretu. Jejich interpretace je však v různých systémech různá, proto se doporučuje používat pouze jeden parametr neobsahující bílé znaky.\n\n"}
{"id": "1329667", "url": "https://cs.wikipedia.org/wiki?curid=1329667", "title": "Skript (programování)", "text": "Skript (programování)\n\nSkript je počítačový program napsaný ve skriptovacím, nebo obecněji interpretovaném, programovacím jazyce. V unixových operačních systémech obvykle začíná řádkem obsahujícím Shebang (Unix), aby systém věděl, jaký program má být použit pro jeho interpretaci. Na rozdíl od binárních programů jsou skripty spustitelné na počítači s libovolnou architekturou, pokud obsahuje interpret pro příslušný jazyk.\n\n\n"}
{"id": "1329679", "url": "https://cs.wikipedia.org/wiki?curid=1329679", "title": "Polyptychodon", "text": "Polyptychodon\n\nPolyptychodon (\"zub ve tvaru ploutve\") byl poměrně velký masožravý mořský plaz, který žil před asi 101 až 89 miliony let (geol. stupně cenoman a turon) v období svrchní křídy. Byl popsán na základě fosilií objevených ve Velké Británii, tomuto rodu jsou ale přisuzovány i zkameněliny známé například z Texasu, Francie nebo České republiky.\n\nTypový druh \"P. interruptus\" stanovil roku 1841 britský přírodovědec Sir Richard Owen. V roce 2016 provedl celkovou revizi tohoto taxonu český paleontolog Daniel Madzia (výsledkem jeho výzkumu je závěr, že \"Polyptychodon\" je nejspíš \"nomen dubium\").\n\nDélka těla dospělých pliosauridů, řazených do rodu \"Polyptychodon\", činila podle srovnání s rodem \"Kronosaurus\" a na základě objevů obratlů ve Francii zhruba kolem 7 metrů. Šlo tedy o poměrně velké predátory křídových moří, ačkoliv nemuselo jít nutně o dominantní predátory svých ekosystémů.\n\n"}
{"id": "1329680", "url": "https://cs.wikipedia.org/wiki?curid=1329680", "title": "Sparks (Nevada)", "text": "Sparks (Nevada)\n\nSparks je město v okrese Washoe County ve státě Nevada ve Spojených státech amerických. Žije zde přes 90 tisíc obyvatel. Nachází se východně od Rena, v jeho těsné blízkosti. Pojmenováno bylo podle nevadského guvernéra Johna Sparkse.\n\nMěsto vzniklo v roce 1904, kdy se zvýšil počet obyvatel místních osad, neboť železniční společnost Southern Pacific Transportation zde vybudovala na své dráze překladiště. Městská samospráva byla zřízena v roce 1905. Sparks bylo až do 50. let 20. století malým městečkem, poté nastal díky ekonomickému vzestupu blízkého Rena, se kterým je úzce propojeno, i jeho rozmach.\n\n"}
{"id": "1329685", "url": "https://cs.wikipedia.org/wiki?curid=1329685", "title": "Corey", "text": "Corey\n\nCorey může být:\n\n\n"}
{"id": "1329686", "url": "https://cs.wikipedia.org/wiki?curid=1329686", "title": "Fieschertal", "text": "Fieschertal\n\nFieschertal je obec v okrese Goms v německy mluvící část kantonu Valais (německy Wallis) ve Švýcarsku. Součástí obce jsou i osady Wichul, Zer Flie a Wirbul. Fieschertal je na Seznamu světového dědictví UNESCO - oblast Jungfrau-Aletscharena.\n\nFieschertal je poprvé zmińován v roce 1351 jako vallis de Vies.\n\nFieschertal je situován v údolí řeky Wysswasser, přítoku Rhôny, která vytéká z ledovce Fieschergletscher. Většina území obce zahrnuje řídce osídlenou vysokohorskou krajinu a je silně zaledněná, včetně většiny ledovce Aletschgletscher a jeho přítokových ledovců, spolu s celým ledovcem Fieschergletscher. V katastru nebo na hranici obce jsou vrcholy Jungfrau, Mönch, Fiescherhorn, Agassizhorn, Finsteraarhorn, Oberaarhorn, Wasenhorn, Grünhorn, Wannenhorn, Eggishorn, Aletschhorn, Mittaghorn a Gletscherhorn, stejně jako jezero Märjelen. Jungfraujoch s turistickou atrakcí Top of Europe leží na severní hranici obce, ale přístup je pouze z komunit na severní straně.\n\nJediná tříkilometrová silnice spojuje Fieschertal s obcí Fiesch v hlavním údolí řeky Rhôny. Poštovní autobusy jezdí většinou v hodinových intervalech.\n"}
{"id": "1329687", "url": "https://cs.wikipedia.org/wiki?curid=1329687", "title": "Security Descriptor Definition Language", "text": "Security Descriptor Definition Language\n\nSecurity Descriptor Definition Language (SDDL) definuje formát řetězců používaný pro pro popis popisovačů zabezpečení.\n\n\n"}
{"id": "1329689", "url": "https://cs.wikipedia.org/wiki?curid=1329689", "title": "Flamen", "text": "Flamen\n\nFlaminové (latinsky singulár \"flamen\", plurál \"flamines\") byly ve starověkém římském náboženství kněží zasvěcení jednomu z patnácti božstev s oficiálním kultem v Římské republice. Nejvýznamnější z nich byly tři \"flamines maiores\" „hlavní kněží“ sloužící Jupiterovi, Martovi a Quirinovi. Zbylých dvanáct \"flamines minores\" „nižších kněží“ sloužilo méně významným božstvům, jejichž funkce byla už na počátku Římského císařství zpravidla nejasná a u dvou z nich nebylo známo ani jejich jméno. Při vzniku císařství získal svého flamena také zbožštělý imperátor.\n\nPatnáct republikánských flaminů tvořilo společně s pontifiky, rexem sacrorum a vestálkami Collegium Pontificum které zajišťovalo chod římského státního náboženství. V případě že byl úřad flamena uvolněn mohl jeho místo dočasně zaujmout některý z pontifiků, úřad Jupiterova flamena však mohl obsadit pouze pontifex maximus.\n\nSlovo flamen může být příbuzné s sanskrtským bráhman nebo se severským blót „oběť“. Podle George Dumézila a Jaana Puhvela představují božstva kterým sloužili flamines maiores takzvanou archaickou triádu představující tři indoevropské funkce: svrchovanost, válku a plodnost.\n\nTři hlavní flaminové museli pocházet z vrstvy patricijů:\n\n\nDvanáct menších flaminů mohlo být plebejci. Funkce a význam božstev kterým sloužili je často nejasný, u dvou z nich nejsou známa ani jména.\n\n"}
{"id": "1329693", "url": "https://cs.wikipedia.org/wiki?curid=1329693", "title": "Plná peněženka", "text": "Plná peněženka\n\nPlná peněženka je cashback portál.\n\nKoncept cashback portálů do ČR přišel ze zahraničí. Například ve Velké Británii se tento trend začal objevovat již v roce 2005, kdy byla založen cashback portál Quidco.\n\nPlná peněženka začala svou činnost v roce 2012 jako projekt společnosti OEMSI.\n\nV srpnu roku 2014 projekt od původního majitele OEMSI koupil internetový podnikatel Michal Hardyn pro společnost 5DM.cz. Vlastníky společnosti 5DM.cz byli v té době podnikatelé Michal Hardyn a Jan Dočekal. Na konci roku 2018 byl projekt odštěpen a nově působí ve společnosti Prima Digital s.r.o., kde je majitelem Jan Dočekal.\n\nV roce 2016 prodal Michal Hardyn svůj majetkový podíl v portálu Plná peněženka. Ve stejném roce založil konkurenční cashback portál Tipli, společníky jsou investiční skupina KOOPEO Ventures a Petr Jirásek, dřívější ředitel Plné peněženky.\n\nPortál funguje na základě spolupráce s eshopy, od kterých získává provizi za zrealizovaný obchod. Větší část provize firma vrací zpět svým uživatelům ve formě cashbacku a část provize si ponechává k zajištění svého chodu. Ušetřené peníze si může uživatel nechat vyplatit na bankovní účet a dále použít dle své vlastní potřeby. Tím se koncept liší od běžných slevových akcí a slevových kuponů, které většinou podmiňují utracení peněz zpět v daném obchodě. Podle dostupných údajů využívají službu více ženy.\n\nV České republice pod pojmem cashback byla dříve známá spíše služba suplování výběru z bankomatu.\n\nPlná peněženka působí v České republice. V roce 2016 se portál dostal do finále hlasování v anketě Křišťálová Lupa v kategorii Cena popularity, kde se umístil na 7. místě.\nDo desítky se dostal i o rok později, a to opět v kategorii Cena popularity a nově i v kategorii Internetové obchodování. V roce 2017 portál rozšířil působení i na Slovensko, kde působí pod jménem PlnáPeňaženka.sk.\nHistoricky je na portále od roku 2012 zaregistrováno přes 500 000 uživatelů a spolupracuje s ním přes 500 e-shopů různých kategorií.\n\nCashback je možné využít například v obchodě Kasa.cz. Naopak některé velké internetové obchody dříve nabízejících cashback přes Plnou peněženkou spolupráci již ukončily. Spolupráci přes cashback ukončily například obchody Mall.cz, Dáme Jídlo, ProDěti.cz nebo Rohlík. Po neschodách došlo k ukončení spolupráce mezi Plnou peněženkou a obchodem ZOOT, konkurenční cashback portály cashback z obchodu ZOOT nabízí.\n"}
{"id": "1329702", "url": "https://cs.wikipedia.org/wiki?curid=1329702", "title": "Záchyt mionu", "text": "Záchyt mionu\n\nZáchyt mionu je reakce subatomárních částic, kdy je záporně nabitý mion pohlcen protonem. Při této reakci obvykle vznikají neutron a neutrino, někdy také foton záření gama.\n\nZáchyt mionu těžkým jádrem často vede k emisi částic; obvykle neutronů, ovšem mohou být emitovány i nabité částice.\n\nBěžný záchyt mionu je záchyt, který probíhá bez vyzáření gama fotonu:\n\nPři zářivém záchytu mionu je vyzářeno gama záření:\n\n"}
{"id": "1329707", "url": "https://cs.wikipedia.org/wiki?curid=1329707", "title": "Kostel svatého Jakuba Staršího (Želetice, okres Znojmo)", "text": "Kostel svatého Jakuba Staršího (Želetice, okres Znojmo)\n\nKostel svatého Jakuba Staršího (případně také kostel svatého Jakuba Většího) je filiální kostel v římskokatolické farnosti Žerotice, nachází se na návsi obce Želetice. Kostel je raně barokní stavbou s gotickými formami, v jádru je zachován gotický presbytář. V kostele je hlavní oltář svatého Jakuba a boční oltáře Panny Marie a svatého Františka Saleského. Kostel je chráněn jako kulturní památka České republiky. \n\nKostel svatého Jakuba byl poprvé zmíněn v roce 1351, kdy byl součástí příslušenství tvrze v Želeticích. Po třicetileté válce byl původní kostel zničen a zpustl, tehdejší majitelé Berchtoldové jej však nechali opravit. Novodobý kostel byl postaven v 17. století či v roce 1768 v barokním slohu. Jeho donátorem byli majitelé panství Walldorfové. Měl stát na základech původní gotické stavby kostela či kaple. Kostel byl obklopen hřbitovem, který byl v 19. století zrušen. Mezi lety 1999 a 2000 byl kostel rekonstruován a vyměněna kupole věže, původní dřevěná byla snesena a je umístěna vedle kostela.\n\n\n"}
{"id": "1329710", "url": "https://cs.wikipedia.org/wiki?curid=1329710", "title": "Norbert Lammert", "text": "Norbert Lammert\n\nNorbert Lammert (* 16. listopad 1948, Bochum) je německý sociolog, politik a dlouholetý člen křesťanskodemokratické unie (CDU), jenž zastával nepřetržitě od roku 2005 do roku 2017 úřad předsedy Německého spolkového sněmu (\"Bundestagspräsident\").\n\nNarodil se jako nejstarší syn ze sedmi dětí do rodiny pekaře v Bochumi. Na univerzitě v Oxfordu a rodné Bochumi vystudoval politologii, sociologii, moderní dějiny a sociální ekonomii. Do německé křesťanskodemokratické unie (CDU) vstoupil již v roce 1966.\n\nDne 18. října 2005 byl se ziskem 564 z celkových 607 odevzdaných hlasů poprvé zvolen předsedou Německého spolkového sněmu. Dne 27. října 2009 svůj úřad se ziskem 522 z celkově 617 odevzdaných hlasů opětovně obhájil. V druhé polovině roku 2013 byl se ziskem 591 z 625 odevzdaných hlasů zvolen potřetí v řadě předsedou Německého spolkového sněmu. Dne 24. října 2017 jej v úřadu nahradil jeho stranický kolega a také bývalý ministr financí Wolfgang Schäuble.\n\nNorbert Lammert je od roku 1971 ženatý, se svojí ženou Gertrud mají čtyři děti, a to dva syny a dvě dcery (Felicitas (* 1975), Nils (* 1977), Jonas (* 1981) a Teresa (* 1985)). Jeho paní je profesí učitelkou (již v penzi). \n\n\n"}
{"id": "1329711", "url": "https://cs.wikipedia.org/wiki?curid=1329711", "title": "Železný vrchol", "text": "Železný vrchol\n\nŽelezný vrchol je lokální maximum v grafu zastoupení chemických prvků v okolí železa (Cr, Mn, Fe, Co, Ni).\n\nPro prvky lehčí než železo platí, že se z nich jaderná energie uvolňuje jaderným štěpením, jaderná fúze u nich energii spotřebovává. U prvků těžších než železo je tomu naopak: fúze energii spotřebovává a štěpení ji uvolňuje. Prvky do železného vrcholu jsou syntetizovány uvnitř hvězd, těžší pouze v supernovách. Toto je příčinou, proč jsou prvky železného vrcholu rozšířenější než (těžší) prvky v jejich okolí.\n\nNásledující graf znázorňuje jadernou vazebnou energii na nukleon u některých nuklidů. Přestože Fe i Ni mají hodnoty vyšší než Fe, uvnitř hvězd nevznikají ve větších množstvích, protože potřebný počet neutronů není obvykle v hvězdné hmotě k dispozici.\n"}
{"id": "1329716", "url": "https://cs.wikipedia.org/wiki?curid=1329716", "title": "Osmnáctková soustava", "text": "Osmnáctková soustava\n\nOsmnáctková soustava je málo používaná číselná soustava o základu 18. Obvykle se v ní používají číslice desítkové soustavy (0-9) doplněné o písmena A až H, která představují hodnoty 10 až 17.\n\n\n"}
{"id": "1329722", "url": "https://cs.wikipedia.org/wiki?curid=1329722", "title": "Virginia City (Nevada)", "text": "Virginia City (Nevada)\n\nVirginia City je sídlo v okrese Storey County ve státě Nevada ve Spojených státech amerických. Je zároveň správním střediskem tohoto okresu. V rámci stejnojmenného území pro sčítání lidu (census-designated place) žije přes 800 obyvatel.\n\nVirginia City vzniklo v roce 1859 krátce po objevu velkých zásob stříbra v této oblasti. Velmi rychle zde vyrostlo městečko, jehož počet obyvatel kulminoval v polovině 70. let 19. století kolem hodnoty 25 tisíc osob. Po roce 1879, kdy začaly být doly zavírány, počet obyvatel klesal. Ve Virginia City je množství dochovaných a státem chráněných památek.\n\nV letech 1861–1864 zde žil a pracoval jako horník a později jako novinář Samuel Clemens, který právě ve Virginia City poprvé použil svůj pseudonym Mark Twain.\n\n"}
{"id": "1329725", "url": "https://cs.wikipedia.org/wiki?curid=1329725", "title": "Kladno (nádraží)", "text": "Kladno (nádraží)\n\nNádraží Kladno (dříve Kladno-Vejhybka či Vejhybka) je hlavní vlaková zastávka v největším městě Středočeského kraje a železniční uzel na tratích č. 120 (Praha–Rakovník) a 093 (Kralupy nad Vltavou – Kladno) v ulici Milady Horákové.\n\nNádraží je v provozu od 5. listopadu 1855, od zahájení železničního provozu v Kladně na tehdejší Buštěhradské dráze.\n\nTočna u lokomotivního depa byla zničená při americkém náletu na železniční uzel v Kladně na konci druhé světové války dne 17. dubna 1945 (byly zasaženy koleje, parní lokomotiva v lese u nádraží, část autobusových garáží a okolní domy, bombardování železáren již nemělo význam). Poté se pro posunování vagonů v depu využívalo již jen hlavní kolejiště a trojúhelníková výhybka vlečky do kladenských železáren, která zasahovala do křižovatky ulic Milady Horákové a Železničářů. Vlečka, do roku 1872 součást Kladensko-nučické dráhy přes Sítenské údolí do stanice Staré Kladno byla v roce 1990 zrušena, koleje sneseny a později bylo upraveno také kolejiště u depa a nepřehledná silniční křižovatka, kam bylo navíc nutné občas posunout vlak. Zmíněná vlečka, která měla mezi sídlištěm a centrem města v serpentině do Sítenského údolí výhodné pozvolné stoupání, nebyla bohužel využita pro cyklostezku ve stísněné zástavbě města a o její části si postupně rozšířili pozemky okolní majitelé. Železniční přejezdy bývaly v ulicích Vodárenská, Lacinova, Milady Horákové, Dr. Foustky, J. Hory a Gen. Klapálka.\n\n27. dubna 2017 byla na nástupišti odhalena pamětní deska obětem náletu. Oproti původně uváděným devíti ve skutečnosti přišlo o život 11 lidí, dva pocházeli z Kladna, další například z Rakovníka či Vinařic. Jedna z obětí není přímo zde z \"Výhybky\", muž zemřel ve vlaku kde ho zasáhla střepina do plíce když odjížděl z Kladna.\n\nV souvislosti s výstavbou mnoho let plánované \"rychlodráhy\" z Prahy do Kladna (přibližně do roku 2029), by mělo nádraží projít celkovou přestavbou (nová nástupiště s podchody, sociální zařízení, podchod do parku před nádražím a do lesa za nádražím, železniční přejezd, parkoviště P+R).\n\nVedle železniční stanice stojí od 27. dubna 2001 na pomníku lokomotiva řady 710 \"Rosnička\", vyrobená v roce 1962. Dříve zde stávala parní lokomotiva Orenstein & Koppel 10390/1924 \"Vamberk\", která byla 16. července 1999 odvezena do muzea ve Zlonicích, kde byla opravená v roce 2000. V parku před nádražím jsou dva bytové domy, které dříve sloužily jako ubytování pro železničáře.\n\n\n"}
{"id": "1329727", "url": "https://cs.wikipedia.org/wiki?curid=1329727", "title": "Virginia City", "text": "Virginia City\n\nVirginia City může být:\n"}
{"id": "1329729", "url": "https://cs.wikipedia.org/wiki?curid=1329729", "title": "Radim Sáblík", "text": "Radim Sáblík\n\nRadim Sáblík (* 5. srpna 1974) je bývalý český fotbalista, obránce.\n\nV české lize hrál za FC Baník Ostrava. Nastoupil ve 20 ligových utkáních a dal 1 ligový gól. V polské lize hrál za tým Odra Wodzisław Śląski a KS Dyskobolia Grodzisk Wielkopolski. V nižších soutěžích hrál i za VTJ Hranice, VP Frýdek-Místek, FC NH Ostrava, FC Karviná, Obru Kościan, FC Hlučín, Fotbal Fulnek, MFK Havířov a MFK Vítkovice. S týmem KS Dyskobolia Grodzisk Wielkopolski vyhrál Polský pohár v sezóně 2004/05. V Evropské lize UEFA nastoupil ve 2 utkáních a dal 1 gól a v kvalifikaci Evropské ligy nastoupil ve 2 utkáních.\n\n\n"}
{"id": "1329732", "url": "https://cs.wikipedia.org/wiki?curid=1329732", "title": "Draslík-40", "text": "Draslík-40\n\nDraslík-40 (K) je radioizotop draslíku s poločasem přeměny přibližně 1,25×10 let. Tvoří zhruba 0,012 % přírodního draslíku.\n\nDraslík-40 je jeden z mála izotopů, u kterých probíhají oba druhy beta přeměny, tedy beta plus i beta minus. V 89,28 % případů dojde k přeměně beta minus na vápník-40, uvolní se elektron o maximální energii 1,33 MeV a antineutrino; ve zbylých 10,72 % proběhne záchyt elektronu za vzniku argonu-40, přičemž vzniká foton záření gama o energii 1,460 MeV a neutrino. Velmi vzácně (kolem 0,001 %) dojde k přeměně beta plus na Ar (vyzářeny jsou pozitron a neutrino).\n\nDraslík-40 je obzvlášť důležitý v K-Ar datování. Argon běžně netvoří sloučeniny, takže minerály - ať pocházející z roztavených hornin nebo rozpuštěné ve vodě - nobsahují argon, i když se nacházel v kapalině. Pokud ovšem minerál obsahuje draslík, pak bude argon přeměnou K doplňován a zůstane v něm. Je-li tedy znám poměr, ve kterém tato přeměna probíhá, lze měřením poměru obsahu K a Ar určit dobu, která uplynula od vzniku minerálu.\n\nPozemský argon je z 99,6 % tvořen Ar, zatímco argon ve Slunci - a pravděpodobně i prvotní argon při tvorbě planet - je převážně Ar a z přibližně 15 % Ar. Vysvětlením těchto rozdílů je přeměna draslíku-40 na argon-40, který následně unikl do atmosféry.\n\nRadioaktivní přeměna K je v zemském plášti po přeměnách Th a U třetím nejvýznamnějším zdrojem radiogenního tepla. V jádru jsou také obsaženy radionuklidy, jejich množství však není známo. Odhaduje se, že značná radioaktivita zemského jádra (1–2 TW) je způsobena velkými množstvími uranu, thoria a draslíku.\n\nK je nejvýznamnější zdrojem radioaktivity uvnitř těl živočichů včetně člověka. Lidské tělo o hmotnosti 70 kg obsahuje kolem 140 gramů draslíku, z čehož 0,000 117 × 140 = 0,0164 gramů představuje draslík-40; těmto hodnotám odpovídá přibližně 4 300 becquerelů (přeměn za sekundu) po celou dobu života.\n\n"}
{"id": "1329735", "url": "https://cs.wikipedia.org/wiki?curid=1329735", "title": "Lovelock (Nevada)", "text": "Lovelock (Nevada)\n\nLovelock je jediné a sídelní město okresu Pershing County ve státě Nevada ve Spojených státech amerických. Žije zde přes 1800 obyvatel.\n\nV polovině 60. let 19. století přišel do oblasti z Kalifornie anglický osadník George Lovelock, který zde koupil pozemky. V roce 1868 byla tudy postavena železnice Southern Pacific Transportation a začala tu růst osada pojmenovaná právě po Lovelockovi. Městem je Lovelock od roku 1917, o dva roky později se stal sídelním městem nově vzniklého okresu Pershing County.\n\nSeverovýchodně od města se nachází věznice, městem prochází dálnice Interstate 80.\n\n"}
{"id": "1329736", "url": "https://cs.wikipedia.org/wiki?curid=1329736", "title": "Prime", "text": "Prime\n\nPrime (v anglickém originále Prime) je americká filmová komedie z roku 2005. Režisérem filmu je Bob Younger. Hlavní role ve filmu ztvárnili Meryl Streep, Uma Thurman, Bryan Greenberg, Jon Abrahams a Zak Orth.\n\n\n"}
{"id": "1329743", "url": "https://cs.wikipedia.org/wiki?curid=1329743", "title": "Zítra nehrajeme!", "text": "Zítra nehrajeme!\n\nZítra nehrajeme! (v anglickém originále A Prairie Home Companion) je americká filmová komedie z roku 2006. Režisérem filmu je Robert Altman. Hlavní role ve filmu ztvárnili Garrison Keillor, Meryl Streep, Lily Tomlin, Lindsay Lohan a Woody Harrelson.\n\n\n"}
{"id": "1329745", "url": "https://cs.wikipedia.org/wiki?curid=1329745", "title": "Lovelock", "text": "Lovelock\n\nLovelock může být:\n"}
{"id": "1329747", "url": "https://cs.wikipedia.org/wiki?curid=1329747", "title": "Mravenčí polepšovna", "text": "Mravenčí polepšovna\n\nMravenčí polepšovna (v anglickém originále The Ant Bully) je americký animovaný film z roku 2006. Režisérem filmu je John A. Davis. Hlavní role ve filmu ztvárnili Zach Tyler Eisen, Julia Roberts, Nicolas Cage, Meryl Streep a Paul Giamatti.\n\n\n"}
{"id": "1329751", "url": "https://cs.wikipedia.org/wiki?curid=1329751", "title": "Ten večer", "text": "Ten večer\n\nTen večer (v anglickém originále Evening) je americký dramatický film z roku 2007. Režisérem filmu je Lajos Koltai. Hlavní role ve filmu ztvárnili Claire Danes, Glenn Close, Vanessa Redgrave, Toni Collette a Natasha Richardson.\n\n \n\n\n"}
{"id": "1329753", "url": "https://cs.wikipedia.org/wiki?curid=1329753", "title": "Temná hmota (film)", "text": "Temná hmota (film)\n\nTemná hmota (v anglickém originále Dark Matter) je americký dramatický film z roku 2007. Režisérem filmu je Chen Shi-zheng. Hlavní role ve filmu ztvárnili Liu Ye, Aidan Quinn, Meryl Streep, Lloyd Suh a Peng Chi.\n\n \n\n\n"}
{"id": "1329754", "url": "https://cs.wikipedia.org/wiki?curid=1329754", "title": "Sesterské pleso", "text": "Sesterské pleso\n\nSesterské pleso nebo Vyšné Sesterské pleso je ledovcové jezero ve skupině Sesterských ples ve Velké Studené dolině ve Vysokých Tatrách na Slovensku. Má rozlohu 0,3265 ha, je 125 m dlouhé a 55 m široké. Dosahuje maximální hloubky 1,3 m a objemu 1419 m³. Leží v nadmořské výšce 1974 m.\n\nPleso se nachází 100 m nad Zbojníckou chatou v horní části Velké Studené doliny u turistického rozcestí, které je podle plesa pojmenované. Jižně od plesa se zvedá vyvýšenina, za kterou se nachází právě Zbojnícka chata a za jinou vyvýšeninou na severu se nachází Starolesnianske pleso. Na západě se rozkládá Zbojnícka pláň a na východě se pod skalním stupněm nachází nižší patro Veľké Studené doliny.\n\nJe to stálé bezpřítokové pleso. Odtéká z něj voda pod povrchem na východ, kde se spojuje s potokem tekoucím Zbojníckym spádem a Sivým potokem a vytváří levou zdrojnici Veľkého Studeného potoka. Rozměry jezera v průběhu času zachycuje tabulka:\nPleso je veřejnosti přístupné každoročně v období od 16. června do 31. října. žlutá turistická značka prochází ve vzdálenosti 20 m od západního břehu jezera, avšak přímo k jezeru je přístup veřejnosti zakázán. Pěší přístup je možný:\n\n\n"}
{"id": "1329757", "url": "https://cs.wikipedia.org/wiki?curid=1329757", "title": "Odvlečen", "text": "Odvlečen\n\nOdvlečen (v anglickém originále Rendition) je americký filmový thriller z roku 2007. Režisérem filmu je Gavin Hood. Hlavní role ve filmu ztvárnili Reese Witherspoon, Jake Gyllenhaal, Meryl Streep, Omar Metwally a Alan Arkin.\n\n \n\n\n"}
{"id": "1329758", "url": "https://cs.wikipedia.org/wiki?curid=1329758", "title": "Franciszek Pieczka", "text": "Franciszek Pieczka\n\nFranciszek Pieczka (* 18. ledna 1928, Godów, Polsko) je polský divadelní a filmový herec.\n\nVystudoval herectví ve Varšavě. Jako herec začínal v Jeleniej Górze, v letech 1955–1964 v Teatru Ludowym v Nové Hutě. Je hercem Teatru Powszechnego w Warszawie. V roce 1976 byl na Polském filmovém festivalu oceněn jako nejlepší herec za film Jizva. V roce 2015 byl Polskou filmovou akademií oceněn za celoživotní přínos filmu.\n\nV českém prostředí je znám především jako Guslik ze seriálu \"Čtyři z tanku a pes\" (\"Czterej pancerni i pies\", 1966) a rolí otce hlavní hrdinky ve filmu \"Díky za každé nové ráno\" (1994).\n"}
{"id": "1329764", "url": "https://cs.wikipedia.org/wiki?curid=1329764", "title": "Hrdinové a zbabělci", "text": "Hrdinové a zbabělci\n\nHrdinové a zbabělci (v anglickém originále Lions for Lambs) je americký válečný film z roku 2007. Režisérem filmu je Robert Redford. Hlavní role ve filmu ztvárnili Robert Redford, Meryl Streep, Tom Cruise, Michael Peňa a Andrew Garfield.\n\n \n\n\n"}
{"id": "1329769", "url": "https://cs.wikipedia.org/wiki?curid=1329769", "title": "The Magic 7", "text": "The Magic 7\n\nThe Magic 7 (v anglickém originále The Magic 7) je kanadsko-americký animovaný film z roku 2009. Režisérem filmu je Roger Holzberg. Hlavní role ve filmu ztvárnili Kevin Bacon, Ted Danson, Michael J. Fox, Jennifer Love Hewitt a Ice-T.\n\n\n"}
{"id": "1329770", "url": "https://cs.wikipedia.org/wiki?curid=1329770", "title": "Dusík-13", "text": "Dusík-13\n\nDusík-13 (N) je radioizotop dusíku používaný v pozitronové emisní tomografii (PET). Jeho poločas přeměny je kratší než 10 minut, takže se musí připravovat na místě, pro tento účel se používá cyklotron.\n\nDusík-13 se vyrábí touto reakcí:\n\nProton musí mít kinetickou energii 5,55 MeV nebo o něco větší.\n\nReakce je endotermická (hmotnost produktů je větší než hmotnost reaktantů a tak musí být dodána energie, která se přemění na hmotu). To je jediným důvodem, proč musí mít proton vysokou energii.\n\nRozdíl energií je ve skutečnosti 5,22 MeV, ale pokud by měl pouze tuto energii, produkty by kinetickou energii neměly. Jelikož musí být zachována hybnost, minimální skutečná energie protonu musí být:\n\nDusík-13 je meziproduktem CNO cyklu, který je převažujícím zdrojem energie ve hvězdách hmotnějších než Slunce.\n"}
{"id": "1329773", "url": "https://cs.wikipedia.org/wiki?curid=1329773", "title": "Fantastický pan Lišák", "text": "Fantastický pan Lišák\n\nFantastický pan Lišák (v anglickém originále Fantastic Mr. Fox) je americký animovaný film z roku 2009. Režisérem filmu je Wes Anderson. Hlavní role ve filmu ztvárnili George Clooney, Meryl Streep, Jason Schwartzman, Bill Murray a Willem Dafoe.\n\n \n\nFilm byl nominován na dva Oscary, jeden Zlatý globus a dvě ceny BAFTA.\n\n\n"}
{"id": "1329774", "url": "https://cs.wikipedia.org/wiki?curid=1329774", "title": "Myslivna (Złatna)", "text": "Myslivna (Złatna)\n\nMyslivna habsburského lesního úřadu je historická dřevěná stavba z 19. století v obci Złatnia, v gmině Ujsoły, okres Źywiec, Slezské vojvodství.\n\nMyslivna je v seznamu kulturních památek Polska pod číslem A 544/87 z 12. prosince 1987 a je součástí Stezky dřevěné architektury ve Slezském vojvodství.\n\nV 1838 prodal Adam Wielopolski žywiecké panství Albrechtu Fridrichovi (1817–1895), který je začlenil do Těšínské komory. V druhé polovině 19. století k využití lesního bohatství byly Habsburky osídlovány Polské Beskydy novými kolonisty. K řízení lesního hospodářství byli z Čech, Moravy a Rakouska dosazeni lesníci, pro které byly stavěny lesovny, myslivny a hájenky. V obci Złatna, která se nachází v Beskidu Żywieckém, byla postavena jedna z nejzajímavějších staveb tzv. Starý dvůr, myslivna habsburského lesního úřadu podle plánu architekta Karla Pietschka (1818–1891), dvorního architekta arciknížat. Architektura budovy navazuje na styl švýcarské vily. Původně myslivna sloužila Lesnímu úřadu Żywieckého panství, v současné době slouží jako myslivna.\n\nProjekt myslivny byl architektem Pietschkou už v roce 1753, realizován byl v roce 1876. Myslivnu tvoří tři objekty: vlastní budova myslivny, hospodářská budova a stodola. Myslivna je dřevěná jednopatrová budova roubené konstrukce z modřínového dřeva položená na kamenné podezdívce. Sedlová střecha přesahuje a kryje zároveň širokou otevřenou podsíň kolem celé budovy. Instalovaná okna mají různé výřezy a vnitřní části, mimo jiné jsou obdélníkové s ozdobnými šambránami. Na týlové štítové straně jsou okna obdélníková zakončena nad okenním obloukem ve tvaru oslího hřbetu. Ve frontové straně je umístěn vchod k němuž vedou schody. Nad vchodem je ozdobný štít s balkonem. Dům je zdoben vyřezávanými motivy podle vzorů alpských regionů.\n\nVchodové dveře jsou dvoukřídlé s nadsvětlíkem a vedou do chodby. Uvnitř se nacházejí vchody do kanceláří a obývacího pokoje, ze kterého se vchází do dalších dvou pokojů. Na konci chodby se nachází hospodářská část oddělená dveřmi.\n\nV blízkosti myslivny roste pět lip, které mají sto padesát až dvě stě let a jsou pamětními stromy. Naproti myslivny stojí hájovna z roku 1890, která sloužila jako obytný dům hajným, kteří sloužili v habsburských lesích. Vedle hájovny se nachází kříž, který pochází z poloviny 19. století (kolem roku 1853). Od myslivny začíná turistická stezka \"Skleněnou cestou\" (\"Szklanym szlakiem\").\n\n"}
{"id": "1329782", "url": "https://cs.wikipedia.org/wiki?curid=1329782", "title": "Krypton-85", "text": "Krypton-85\n\nKrypton-85 (Kr) je radioizotop kryptonu.\n\nJeho poločas přeměny je 10,74 roku a maximální energie přeměny 687 keV. Přeměňuje se beta minus přeměnou na Rb, v 0,43 % případů se k tomu připojí emise gama fotonu. Ostatní způsoby přeměny mají velmi malou pravděpodobnost.\n\nKrypton-85 vzniká v atmosféře v malých množstvích ze stabilního kryptonu-84 působením kosmického záření. Odhadovaná aktivita veškerého přírodního Kr v atmosféře Země je 0,09 PBq, v součtu s umělýmí zdroji je to asi 5500 PBq. Většina Kr z umělých zdrojů pochází z přepracovávání jaderného paliva. Při štěpení uranu vzniká jeden atom kryptonu-85 na 1000 štěpení. Většina se jej nachází v použitých palivových tyčích, vyhořelé palivo z jaderné elektrárny obsahuje na jednu tunu 0,12 až 1,8 PBq Kr. Část tohoto vyhořelého paliva je přepracována. Současné přepracovací metody uvolňují do atmosféry plynný Kr během rozpouštění paliva. Tento krypton by teoreticky mělo být možné zachytit a skladovat jako radioaktivní odpad nebo dále využít. V roce 2000 se z přepracovávaného paliva dostalo do atmosféry asi 10 600 Bq kryptonu-85, z čehož se malá část rozpustila v oceánech.\n\nOstatní človekem vytvořené zdroje mají na celkové aktivitě malý podíl. Při vzdušných testech jaderných zbraní se uvolnilo odhadem 111-185 PBq. V roce 1979 při havárii elektrárny Three Mile Island uniklo kolem 1,6 PBq (43 kCi). Při černobylské havárii to bylo okolo 35 PBq, a při havárii elektrárny Fukušima I 44-84 PBq.\n\nPrůměrná koncentrace Kr v atmosféře byla roku 1976 asi 0,6 Bq/m a roku 2005 asi 1,3 Bq/m. Tyto hodnoty jsou celosvětovým průměrem, v okolí přepracovatelských továren jsou vyšší a celkově jsou na severní polokouli vyšší než na jižní.\n\nPřítomnost kryptonu-85 v atmosféře zvyšuje elektrickou vodivost vzduchu. Očekává se, že meteorologické vlivy budou výraznější blíže ke zdrojům izotopu.\n\n"}
{"id": "1329788", "url": "https://cs.wikipedia.org/wiki?curid=1329788", "title": "W̊", "text": "W̊\n\nW̊ (minuskule ẘ) je speciální znak latinky. Nazývá se W s kroužkem. Používá se pouze v přepisu jazyků používajících arabské písmo, kde značí znak وْ, je však používáno velmi zřídka a bývá často vynecháváno a nahrazováno za W bez kroužku. Velké písmeno má kód U+0057 U+030A, malé písmeno U+0077 U+030A. Dříve se též používal pro zápis malého písmena kód U+1E98, který se používal do doby, než bylo možné majuskulní písmeno použít.\n"}
{"id": "1329791", "url": "https://cs.wikipedia.org/wiki?curid=1329791", "title": "Speculum (rozcestník)", "text": "Speculum (rozcestník)\n\nSpeculum (latinsky \"zrcadlo\") může označovat:\n\n"}
{"id": "1329822", "url": "https://cs.wikipedia.org/wiki?curid=1329822", "title": "Abd al-Halím Háfiz", "text": "Abd al-Halím Háfiz\n\nAbd al-Halím Háfiz (arabsky عبد الحليم حافظ‎, běžně používané anglické přepisy Abd el-Halim Hafez nebo Abdel Halim Hafez, * 21. června 1929 – 30. března 1977 Šarkíja, Egypt) byl arabský–egyptský hudebník, zpěvák a herec. Patří k nejvýraznějším osobnost egyptské populární hudby druhé poloviny dvacátého století. Byl popularizátorem arabské romantické písničky.\n\nZačátkem padesátých let Abd al-Halím Háfiz působil jako zpěvák v Káhiře. Známým se stal od roku 1953, když zaskakoval za Karema Mahmúda v rozhlasovém hudebním představení. Jeho umělecký výkon upoutal pozornost hudebního producenta Háfize Abd al-Wahába, který mu nabídl trvalý pracovní poměr pro egyptské národní rádio. Jako vděk Wahábovi začal používat ve svém jméně Hafez.\n\nJeho dvorním hudebním skladatelem byl Mohammed Abd al-Waháb, se kterým složil několik desítek milostných písní. Nejznámějšími písněmi jsou Ahwak (miluji tě), Nebtedi Minen el Hekaya (kde máme příběh začít), Fatet Ganbina (prošla kolem nás). Spolupracoval i s arabským básníkem Mohamedem Hamzou, se kterým složil písně Zay el Hawa (že by láska), Sawah (tulák), Hawel Teftekerni (vzpomeň si na mě) a další. Své skladby zpíval živě s hudebním orchestrem za zády (crooning).\n\nAbd al-Halím Háfiz zemřel v roce 1977 a jeho pohřbu se zúčastnilo několik milionů lidí ze všech arabských zemí. Jeho hudba ovlivnila mnoho dalších nejen arabských hudebníků.\n"}
{"id": "1329824", "url": "https://cs.wikipedia.org/wiki?curid=1329824", "title": "Záliv Josefa Bonaparta", "text": "Záliv Josefa Bonaparta\n\nZáliv Josefa Bonaparta ( \"Joseph Bonaparte Gulf\") je velký mořský záliv, který se zařezává do pobřeží australského Severního teritoria a spolkového státu Západní Austrálie. Je součástí Timorského moře. V roce 1803 jej takto pojmenoval francouzský objevitel a přírodovědec Nicolas Baudin na počest Josefa Bonaparta, bratra Napoleona Bonaparta a neapolského krále (1806–1808), později krále španělského (1808–1813). Nejjižnější část tohoto zálivu nese název Cambridgeský záliv, což z ní činí záliv v zálivu.\n\nNa území Severního teritoria se do zálivu vlévají řeky Keep a Victoria, řeka Keep poblíž hranice dělící Severní teritorium a Západní Austrálii. \nDo Cambridgeského zálivu, který leží na území Západní Austrálie, se vlévají řeky Ord, Pentecost, Durack, King a Forrest a vytvářejí tak ústí typu estuár.\n\nV jihovýchodní části zálivu, mezi ústími řek Keep a Victoria se na ploše 1391 km rozkládá významné ptačí území Legune (Joseph Bonaparte Bay) Important Bird Area, které tvoří převážně wattové pobřeží, jsou tam však i sladkovodní bažiny s vegetací šáchorovitých, sezonní travnaté marše či plochy s mangrovy. \nPodloží celého zálivu tvoří velká Bonapartova pánev, což je sedimentární pánev pojmenovaná podle zálivu, která zasahuje značnou část Timorského moře a obsahuje několik funkčních a slibných ropných polí. \n\nTradičním vlastníkem oblastí kolem zálivu je domorodý kmen Menthajagalů.\n"}
{"id": "1329829", "url": "https://cs.wikipedia.org/wiki?curid=1329829", "title": "Los del Río", "text": "Los del Río\n\nLos del Rio (výslovnost: \"[ˈloz ðel ˈri.o]\"), také známý jako The Del Rios, je španělské latinské popové a taneční duo, které v roce 1962 vytvořili členové Antonio Romero Monge (nar. 1947) a Rafael Ruíz Perdigones (nar. 1948). Jsou známí pro jejich treskotovaný singl \"Macarena\", který byl původně vydán počátkem roku 1994. Skladba se stala celosvětovým úspěchem.\n"}
{"id": "1329839", "url": "https://cs.wikipedia.org/wiki?curid=1329839", "title": "Ilja Samsonov", "text": "Ilja Samsonov\n\nIlja Alexejevič Samsonov (; * 22. února 1997 v Magnitogorsku) je ruský hokejový brankář hrající za tým Hershey Bears v AHL.\n\n193 cm vysoký brankář z Magnitogorsku začínal s hokejem v tamním klubu Metallurg Magnitogorsk. V juniorském věku začínal chytat za juniorský tým Stalnye Lisy, který patří pod Metallurg Magnitogorsk. První ostrý start mezi dospělé se uskutečnil 12. listopadu 2014 a nedopadl pro Samsonova příliš dobře, v zápase odchytal 21 minut, během kterých inkasoval dvě branky z pouhých čtyř střel. Sezonu tak dokončil v juniorském týmu. V létě 2015 byl vybrán ve vstupním draftu NHL hned v prvním kole, vybral si ho tým Washington Capitals z 22. místa. Další příležitost dostal v následující sezoně, jasnou jedničkou byl zkušený ruský brankář Vasilij Košečkin a na pozici náhradníka se právě posunul Samsonov, který měl teprve osmnáct let. V osmém utkání proti Amuru Chabarovsk zneškodnil všech 30 střel, připsal si tak první nulu v KHL. V ročníku dokonce zasáhl v důležitých zápasech playoff a přispěl svými výkony k týmovému zisku Gagarinova poháru. V bráně dostal víc příležitostí i v dalším ročníku, taktéž zasahoval v playoff, ale tentokrát jeho klub neuspěl ve finále. Čtvrtý ročník v Metallurgu Magnitogorsk dostal stejnou důvěru jako dlouholetá jednička klubu Vasilij Košečkin.\n\nSamsonov reprezentoval svou vlast i v mládí, zúčastnil se akce světového poháru pro 17leté o rok později ve významnější soutěži Mistrovství světa v ledním hokeji do 18 let v roce 2015. V Mistrovství světa do 18 let odchytal tři zápasy, po skončení turnaje byl vyhlášen nejlepším brankářem. Poslední významný turnaj pro mladistvé je Mistrovství světa juniorů v ledním hokeji, ve kterém reprezentoval Rusko dvakrát. V roce 2016 byl náhradním brankářem pro Alexandra Georgijeva. Příležitost dostal v zápase proti Bělorusku, ve kterém inkasoval jednu branku z osmnácti střel. Druhou příležitost dostal v semifinále, ve kterém Rusové postoupili po výhře 2:1 proti USA, z 27 střel inkasoval jednu. Finále proti Finsku sledoval ze střídačky, zápas prohráli po prodloužení ale získali stříbrné medaile. Po skvělém vstupu do soutěže v KHL dostal hlavní roli v brankovišti pro turnaj Mistrovství světa juniorů 2017. Druhého brankáře Vladislava Suchačjova pustil do brány pouze na jediné utkání. Ani ve druhém turnaji se Samsonov nedočkal zlaté medaile, Rusové v turnaji skončili na třetí, bronzové příčce. Po skončení turnaje byl zvolen do All Stars týmu.\n\nPoprvé do seniorské reprezentace nakoukl v turnaji Sweden Hockey Games v roce 2017, hlavní trenér ruské reprezentace Oļegs Znaroks se rozhodl nominovat na tento turnaj spoustu nováčků, včetně brankáře Samsonova. Až ve třetím posledním zápase dostal příležitost postavit se do branky. Soupeřem byla česká hokejová reprezentace, proti které dokázal vychytat vítězství 4:2. Z 29 střel pustil za svá záda dvě.\n\nPři svém prvním startu v seniorské reprezentaci v turnaji Sweden Hockey Games odchytal proti české reprezantaci celý zápas. První branku obdržel od českého útočníka Radana Lence, pro kterého to byla první branka v reprezentaci. \n\n\n\n"}
{"id": "1329848", "url": "https://cs.wikipedia.org/wiki?curid=1329848", "title": "Buczek", "text": "Buczek\n\nPolské příjmení Buczek nosí více různých osobností:\n\n\n"}
{"id": "1329851", "url": "https://cs.wikipedia.org/wiki?curid=1329851", "title": "Glycidol", "text": "Glycidol\n\nGlycidol je organická sloučenina, která obsahuje epoxidovou i alkoholovou funkční skupinu. Díky této vlastnosti má řadu využití. Tato látka je lehce viskózní a nestabilní kapalina, která není často získávána v čisté podobě.\n\nGlycidol se vyrábí epoxidací allylalkoholu.\n\nGlycidol se používá ke stabilizaci přírodních olejů a vinylových polymerů a jako deemulgátor (opak emulgátoru). Také je meziproduktem při výrobě glycerolu, aminů, glycidylesterů a ostatních esterů. Je součástí povrchových nátěrů a používá se rovněž na výrobu léčiv a jako gelační látka v pevných pohonných hmotách.\n\nGlycidol má jeden chirální atom uhlíku, existují dva enantiomery, (\"R\")-glycidol a (\"S\")-glycidol.\n\nGlycidol dráždí oči, kůži, sliznice a horní cesty dýchací. Vystavení glycidolu také může mít za následek snížení a následné zvýšení aktivity centrální nervové soustavy. Je klasifikován jako pravděpodobný karcinogen pro člověka.\n\n"}
{"id": "1329862", "url": "https://cs.wikipedia.org/wiki?curid=1329862", "title": "Misijní stanice Evangelické církve metodistické (Jablonné v Podještědí)", "text": "Misijní stanice Evangelické církve metodistické (Jablonné v Podještědí)\n\nMisijní stanice Evangelické církve metodistické v Jablonném v Podještědí je duchovní instituce Evangelické církve metodistické. Spadá pod duchovní správu pražské farnosti Evangelické církve v Praze 10–Strašnicích. Stanice se nachází v části Jablonného-Markvarticích v ulici Ke Studánce 69\n\nPočátky misijní činnosti Evangelické církve v Jablonném v Podještědí spadají do 80. let 20. století, kdy laický kazatel Jiří Hurta dojížděl na duchovní setkání nejprve v Jablonci nad Nisou a do misijní stanice v Hrádku nad Nisou. Zde se seznámil s Janem Wagnerem z Jablonného a byla následně započala misijní činnost v Jablonném a v Petrovicích v Podještědí. Jelikož sbor neměl vlastní prostory, byla setkání k výkladu Písma pořádána v domě Jana Wagnera, kam se sjíždělo stále více lidí z okolí. Postupně vznikl nový sbor vedený Jiřím Hurtou. \nPo jeho smrti v roce 1993 převzali správu kazatelé z Jablonce nad Nisou. \n\nMisijní službou je pověřen Jiří Šimek. Bohoslužby se zde konají o nedělích od 15 hodin. \n\n"}
{"id": "1329863", "url": "https://cs.wikipedia.org/wiki?curid=1329863", "title": "Sait Orahovac", "text": "Sait Orahovac\n\nSait Orahovac (24. května 1909 Podgorica, Černohorské knížectví – 21. listopadu 1992 Sarajevo, Republika Bosna a Hercegovina) byl bosenskohercegovský a černohorský básník a folklorista bosňáckého původu.\n\nOd raného mládí žil v Sarajevu, kde na Filozofické fakultě Univerzity v Sarajevu dokončil studia dějin jugoslávské literatury a srbochorvatského jazyka. Na stejné vysoké škole roku 1980 získal doktorát s Kulturně-historické, etické a estetické prvky muslimských lidových písní (\"Kulturno-istorijske, etičke i estetske oznake muslimanskih narodnih pjesama\").\n\nZa života publikoval 35 knih, z toho 20 sbírek poezie a 15 prací z oblasti folkloristiky.\n\nOrahovac byl členem Sdružení spisovatelů Bosny a Hercegoviny (\"Društvo pisaca Bosne i Hercegovine\") a Sdružení pro studium folklóru (\"Društvo za obradu folklora\").\n\n\n\n"}
{"id": "1329865", "url": "https://cs.wikipedia.org/wiki?curid=1329865", "title": "Aliki Diplaraku", "text": "Aliki Diplaraku\n\nAliki Diplaraku (; 28. srpna 1912, Athény – 30. října 2002) byla řecká modelka a herečka. V roce 1929 byla zvolena řeckou královnou krásy a v roce 1930 vyhrála v Paříži jako první zástupkyně své země soutěž Miss Europe. Zúčastnila se také světové soutěže v Rio de Janeiro, kde skončila na druhém místě. Byla představitelkou vzdělané a emancipované ženy své doby: cestovala po světě, hovořila plynně řecky, anglicky, francouzsky a italsky, přednášela o antické kultuře a hrála divadlo. Proslavila se tím, že se pokusila v mužském přestrojení proniknout na posvátnou horu Athos, kam je ženám vstup zakázán.\n\nJejí rodina žila v Athénách, ale pocházela z poloostrova Mani. Její sestra se provdala za syna spisovatele Paula Claudela. Aliki byla provdaná dvakrát: jejím prvním manželem byl Paul-Louis Weiller, francouzské letecké eso za první světové války a šéf továrny Gnome et Rhône, po rozvodu s ním se roku 1945 provdala za britského diplomata Johna Wriothesleyho Russela. Její vnučkou je princezna Sibilla Lucemburská.\n\n"}
{"id": "1329868", "url": "https://cs.wikipedia.org/wiki?curid=1329868", "title": "Želva (okres Ukmergė)", "text": "Želva (okres Ukmergė)\n\nŽelva je město ve Vilniuském kraji v okrese Ukmergė v Litvě. Nachází se asi 18 km od města Ukmergė. Podle sčítání lidu z roku 2011 zde žilo 457 obyvatel.\n\nMěsto má katolický kostel a synagogu.\n\n26. a 27. července 1941 byli ve městě příslušníky jednotek Einsatzgruppen a litevskými kolaboranty vražděni Židé. Celkem bylo zabito celkem 60 lidí.\n\n"}
{"id": "1329873", "url": "https://cs.wikipedia.org/wiki?curid=1329873", "title": "E̊", "text": "E̊\n\nE̊ (minuskule e̊) je speciální písmeno latinky. Nazývá se E s kroužkem. Vyskytuje se v abecedách čajenštiny, pikardštiny a valonštiny. V Unicode má velké písmeno kód U+0045 U+030A a malé U+0065 U+030A.\n\nV čajenštině se vyslovuje jako polozavřená přední nezaokrouhlená samohláska (/e/), což je podobné vyslovování jako české E.\n\nV pikardštině a ve valonštině se čte jako šva (/ə/)\n"}
{"id": "1329874", "url": "https://cs.wikipedia.org/wiki?curid=1329874", "title": "Louis Baillon", "text": "Louis Baillon\n\nLouis Charles Baillon (5. srpna 1881 Fox Bay – 2. září 1965 Brixworth) byl britský pozemní hokejista. Narodil se ve vesnici Fox Bay na Falklandech jako druhé z pěti dětí pastevce ovcí pocházejícího z Nottinghamu. V mládí se usadil v anglickém Northamptonu a pracoval jako ředitel pivovaru. Byl všestranným sportovcem, hrál fotbal, tenis a pozemní hokej, ve kterém devětkrát reprezentoval. Byl levým obráncem vítězného týmu na olympijských hrách 1908 v Londýně, stal se tak jediným falklandským olympijským vítězem v historii.\n\n \n"}
{"id": "1329877", "url": "https://cs.wikipedia.org/wiki?curid=1329877", "title": "Bamboccianti", "text": "Bamboccianti\n\nBamboccianti byla nazývána skupina umělců působících v Římě od roku 1625 až do konce sedmnáctého století. Většina z nich byla vlámskými či nizozemskými umělci. Ti přinesli do Itálie tradici holandské a vlámské renesanční malby zobrazovat prosté pracující při práci. Vytvářeli malé kabinetní obrázky nebo lepty z každodenního života nižších tříd v Římě a okolí.\n\nMezi typické zobrazované subjekty patří prodejci potravin a nápojů, zemědělci a dělníci při práci, hrající si nebo odpočívající vojáci, či žebráci. Salvator Rosa – italský barokní malíř – lamentoval v polovině sedmnáctého století takto: …\"tuláci, podvodníci, kapsáři, opilci, nenasytové, kuřáci, holiči, poživači tabáku, holiči a další pochybné existence. Navzdory jejich výběru námětů ze společenské spodiny se samotná díla prodávají za vysoké ceny váženým sběratelům.\"\nMnoho umělců spojených s Bamboccianti bylo členy Bentvueghels, neformálního sdružení hlavně nizozemských a vlámských umělců pracujících v Římě. Pro členy spolku Bentvueghels bylo obvyklé přijmout přiléhavou přezdívku, tzv. \"Ohnuté jméno\". Přezdívkou malíře Pietera van Laera bylo \"Il Bamboccio\", což znamená \"Ošklivá panenka\" nebo \"Loutka\". Byla to narážka na klátivé a nemotorné proporce Van Laera. Ten je považován za iniciátora stylu žánrového malířství Bamboccianti a jeho přezdívka dala celému žánru a skupině umělců jejich společný název. Stali se inspirací a středobodem, kolem kterého se podobní umělci shromáždili během svého pobytu v Itálii (1625–1639). Počáteční Bamboccianti zahrnovali takové umělce jako: Andries Both, Jan Both, Karel Dujardin, Jan Miel, Johannes Lingelbach a italský Michelangelo Cerquozzi. Během své rané kariéry byl s touto skupinou spojen také Sébastien Bourdon. Dalšími členy Bamboccianti byli Michiel Sweerts, Thomas Wijck, Dirck Helmbreker, Jan Asselyn, Anton Goubau, Willem Reuter a Jacob van Staverden. \n\nSkupina Bamboccianti ovlivnila i umělce rokoka, jako jsou Domenico Olivieri, Antonio Cifrondi, Pietro Longhi, Giuseppe Maria Crespi, Giacomo Ceruti nebo Alessandro Magnasco. Zobrazování každodenního římského života pokračovalo v devatenáctém století skrze díla Bartolomeo a Achille Pinelli, Andrea Locatelli a Paolo Monaldi. \n\nGiovanni Battista Passeri, kronikář umění sedmnáctého století, popsal práci Van Laera jako \"otevřené okno\", které poskytuje přesné zobrazení světa kolem něj, což je charakteristika, kterou je možno aplikovat na členy Bamboccianti obecně. Passeri zde vyjádřil tradiční umělecký historický názor, že obrazy Bamboccianti nabízejí realismus, jsou \"pravým portrétem Říma a života prostých lidí\" a to \"aniž by umělec měnil to, co vidí\". Nicméně jejich současníci Bamboccianti obecně nepovažovali za realisty. Alternativní pohled na umění Bamboccianti spočívá v tom, že jejich díla by měla být považována za složitou alegorii, protiváhu ke klasickému umění. Cílem bylo přivést pozorovatele k přemýšlení o zobrazených tématech. Staly se paradoxně nositelem idejí, že zobrazováním \"nízkých\" nebo \"vulgárních\" subjektů je možné upozornit na důležitá filozofická témata. Například: Bamboccianti pravidelně malovali obrazy obrovských vápenných pecí mimo Řím. Tyto pece používaly jako surovinu mramorové a travertinové bloky římských starožitných zřícenin a tak hrály přímou roli při ničení římských starověkých památek. Samotné vápenky jsou vymalovány velkolepě, jako by to byly nové památky Říma. Pece vytvořily něco nového z trosek starého Říma a vápno, které vyrobily, bylo použito při stavbě nových staveb v Římě. Obrazy těchto pecí se proto mohou chápat jako reflexe o přechodnosti slávy i o regenerační síle Říma. Jinými slovy, tyto obrazy měly být čteny ironicky a alegoricky (dokonce i jako paradoxy) a ne jako přesné, realistické zobrazení života v Římě.\nMezi lety 1640 a 1650 začal Jan Miel a Michelangelo Cerquozzi rozšiřovat rozsah kompozic Bamboccianti tím, že věnovali větší pozornost okolní krajině a méně zdůrazňovali anekdotické aspekty městského a venkovského života. Tyto práce byly opakovaně používány jako model Bamboccianti z druhé poloviny 17. století a obecně jako díla žánrových malířů pracujících v Římě na počátku 18. století. Mielův nejoriginálnější příspěvek k tomuto žánru jsou jeho scenérie římského karnevalu. Malíř Karel Dujardin přinesl žánru jinou variantu tím, že postavil své žánrové obrazy rolníků a šarlatánů do idealizovaného prostředí vznešených zřícenin v římské krajině Campagna Romana v okolí Říma.\n\nAčkoli Bamboccianti byli se svými malbami úspěšní, teoretičtí umělci a akademičtí vědci v Římě byli k nim často nelítostní, protože obrazy každodenního života nižších tříd byly obecně považovány za spodní stupně v hierarchii žánrů. The artists themselves were often admired: van Laer was known as an artist whose works could command a high price and Michelangelo Cerquozzi was able to gain access to aristocratic circles and befriend artists such as Pietro da Cortona. Samotní umělci však byli často obdivováni: Van Laer byl znám jako umělec, jehož díla mohla dosáhnout vysoké ceny, a Michelangelo Cerquozzi získal přístup do aristokratických kruhů a spřátelil se s umělci jako je Pietro da Cortona.\nMezi sběratele a patrony Bamboccianti patřil kardinál a diplomat Francesco Maria del Monte, italský bankéř Marchese Vincenzo Giustiniani, členové papežských rodin Barberiniů a Pamphiliů, manželky římských aristokratů nebo také švédská královna Kristýna. Úspěch tohoto žánru se neomezil jen na Řím, ale rozšířil se i do Florencie a do Francie, jak je vidět v zobrazených patronátních postavách jako byli kardinál Leopoldo de Medici nebo kardinál Jules Raymond Mazarin.\n\nÚspěch tohoto žánru je částečně vysvětlen změnou způsobu výzdoby domů vyšších tříd v Římě. Obrazy na plátně nebo panelu postupně získaly přednost před freskami. To dalo zahraničním umělcům, kteří se specializovali na tuto techniku, výhodu. Navíc, jak milovníci umění hledali nová témata, existovalo příznivé prostředí pro uznání umění Bamboccianti.\n\nNa skutečnost, že učenci a aristokratičtí patroni pokračovali v nákupu děl těchto umělců si často stěžovali malíři tradičních námětů a ostatních žánrů, hlavně na základě všeobecně přjatého kánonu hlavního uměleckého směru v Římě prezentovaného malířskou školou Accademia di San Luca (Cech svatého Lukáše). Na druhou stranu přijetí umělce Bamboccianti do tohoto prestižního sdružení předních římských umělců nebylo nemožné. To dokládá skutečnost že byli přijati Van Laer a Cerquozzi, kteří byli spojeni s oběma spolky (van Laer byl také členem Bentvueghels) a Jan Miel byl v roce 1648 dokonce prvním severským umělcem přijatým do Accademia di San Luca. \n\n"}
{"id": "1329879", "url": "https://cs.wikipedia.org/wiki?curid=1329879", "title": "Farní špýchar (Przyszowice)", "text": "Farní špýchar (Przyszowice)\n\nFarní špýchar v obci Przyszowice je historická dřevěná stavba z roku 1784, v gmině Gierałtowice, okres Gliwice, Slezské vojvodství.\n\nMyslivna je v seznamu kulturních památek Polska pod číslem 600/66 z 13. března 1966 a je součástí Stezky dřevěné architektury ve Slezském vojvodství.\n\nFarní špýchar se nachází jihozápadně od farního kostela svatého Jana Nepomuckého v Przyszowicích. Podle nápisu na stropním trámu byl špýchar postaven v roce 1784 na popud místního faráře Melchiora Opolského. K jeho stavbě bylo použito dřevo, které zbylo po rozebrání staré fary. Jiné zdroje uvádějí datum výstavby rok 1829.\n\nŠpýchar připomínající sýpku, byl postaven podle typových vzorů vesnických nebo panských dvorů. Přízemní roubená stavba obdélníkového půdorysu je posazená na kamenné podezdívce. Sedlová střecha je krytá šindelem. Na hřebenu střechy je umístěn charakteristický půlměsíc.\n\nV roce 2012 byl špýchar renovován a vnitřek byl zadaptován k turistickému využití.\n"}
{"id": "1329880", "url": "https://cs.wikipedia.org/wiki?curid=1329880", "title": "Burkvart", "text": "Burkvart\n\nBurkvart ( \"Burgward\", nebo \"Burgwart\") je termín z přelomu 10. a 11. století, který označuje území, v jehož středu stál hrad (\"Burgwardsmittelpunkt\") s obrannou a lenní funkcí pro přilehlé poddané vesnice. Výraz má původ ve staré saštině.\n\n\n\n"}
{"id": "1329882", "url": "https://cs.wikipedia.org/wiki?curid=1329882", "title": "Rumunské ústavní referendum (2018)", "text": "Rumunské ústavní referendum (2018)\n\nReferendum o změně článku 48 rumunské ústavy definující manželství jako muže a ženy proběhlo v Rumunsku 6. a 7. října 2017. Důvodem jeho konání bylo zabránit budoucím snahám o legalizaci manželství pro páry stejného pohlaví. V pozadí chystaného lidového hlasování stála občanská iniciativa \"Coalitia pentru Familie\" (Koalice za rodinu) vzniklá na konci roku 2015, které se podařilo sehnat tři miliony podpisů za vypsání celonárodního ústavního referenda, což je víc, než požadované minimum 500 tisíc. Za současné právní úpravy je manželství v rumunské ústavě definované jako svazek mezi manžely bez jakékoli zmínce o pohlaví. Aktivisté z Koalice za rodinu se proto snaží docílit změny ústavy tak, aby vnímala rodinu a manželství jako jedinečný svazek muže a ženy podléhající zvláštní ochraně ze strany státu. V případě, že se většina rumunských voličů vysloví \"pro\", bude stejnopohlavní manželství v Rumunsku ústavně zakázané. \n\nReferendum bylo neplatné kvůli nízké volební účasti, která činila 21,1 %, což je o devět procentních bodů méně, než požadované minimum 30 %.\n\nRumunská vláda původně plánovala konání referenda na konci 2017 poté, co se občanské iniciativě odmítající stejnopohlavní manželství Coalitia pentru Familie podařilo úspěšně nasbírat tři miliony podpisů na podporu manželství definovaného jako svazek muže a ženy. Poslanecká sněmovna pak následně 9. května 2017 hlasovala ve prospěch této občanské výzvy poměrem hlasů 232:22.. Samotné referendum se však nestihlo ten rok uspořádat.\n\nNa konci března 2018 řekla rumunská vláda, že by referendum mohlo proběhnout v květnu 2018, ale později toto datum posunula na 10. červen 2018. Nicméně ani v červnu se to nestihlo. Někteří socialističtí zákonodárci pak následně navrhovali konání referenda na konci září, nebo na začátku října 2018. Předseda Poslanecké sněmovny Liviu Dragnea pak následně oznámil, že se referendum bude konat buď 30. září, nebo první neděli v říjnu. Na začátku září byl zveřejněn definitivní termín konání plebiscitu, a to 7. října 2018. 11. září se iniciativě dostalo podpory také ze strany Senátu. 14. září se Amnesty International, Evropský výbor pro sexuální menšiny a ILGA-Europe rozhodly podat žalobu proti konání referenda u rumunského ústavního soudu. 17. září 2018 rozhodl soud ve prospěch referenda. Dříve byla pro platnost ústavního referenda požadována volební účast minimálně 50 % oprávněných voličů. Legislativní změny v roce 2014 toto kvórum snížila na 30 % s tím, že je ale potřeba, aby alespoň 25 % vyjádřilo jasné \"ano\", nebo \"ne\".\n\nNovelu rumunské ústavy definující manželství jako svazek muže a ženy podporuje několik náboženských skupin, včetně neoprotestantů a Rumunské řeckokatolické církve. Rumunská pravoslavná církev podpořila iniciativu v polovině ledna 2016.\n\nLegalizace stejnopohlavního manželství, nebo registrovaného partnerství má v Rumunsku velmi malou podporu. Výjimku tvoří středolevicový rumunský prezident Klaus Iohannis, etnický Němec (Sedmihradští Sasové), který řekl, že jako příslušník etnické a náboženské minority podporuje toleranci a otevřenost vůči odlišnostem navzdory přetrvávajícímu společenskému klimatu, fanatismu a náboženským dogmatům. Opoziční strana Braňme jednotné Rumunsko uspořádala vnitrostranické referendum, v němž se usnesla na odmítavém stanovisku ke konání referenda. Hnutí sjednoceného Rumunska vedené bývalým rumunským premiérem Dacianem Ciolem doporučilo svým příznivcům neúčast v referendu omezujícím základní práva a svobody.\n\nNa konci prvního dne konání referenda byla registrovaná účast 5,72 %. Po uzavření volebních místností v sobotu 6. října v 21:45 bylo referendum prohlášeno za neplatné kvůli nízké účasti, která činila pouhých 21,1 %. Nízká volební účast se setkala s překvapením pozorovatelů, protože veškeré průzkumy předpokládaly, že k volebním urnám přijde minimálně 34 % oprávněných voličů. Z těch, co se zúčastnili referenda, se drtivá většina více, než 90 % vyslovila pro přijetí ústavní novely chránící manželství jako svazek muže a ženy. \n\n"}
{"id": "1329883", "url": "https://cs.wikipedia.org/wiki?curid=1329883", "title": "Kostel svatého Mikuláše (Smrčná)", "text": "Kostel svatého Mikuláše (Smrčná)\n\nKostel svatého Mikuláše je farní kostel v římskokatolické farnosti Smrčná, nachází se na severním okraji obce Smrčná.\n\nNa místě současného kostela stával do roku 1916 kostel ze 14. století, dne 20. května 1916 kostel kompletně shořel, shořely s ním i dva zvony ze 16. století a 4 další usedlosti. Farnost při kostele existovala již od 14. století, následně během husitských válek zanikla a obnovena jako lokálie byla roku 1789 a jako farnost 1889. Nový kostel v současné podobě byl vysvěcen 16. srpna 1931, kostel je moderně pojatý.\n\n\n"}
{"id": "1329884", "url": "https://cs.wikipedia.org/wiki?curid=1329884", "title": "Spálená (Praha)", "text": "Spálená (Praha)\n\nSpálená je ulice v centrální části města Prahy, na Novém Městě. Tvoří spojnici mezi Národní a Myslíkovou, respektive Karlovým náměstím.\n\nSvůj název komunikace dostala podle požáru, který vypukl 3. června 1506 (dle jiných zdrojů k požáru došlo až 17. června) a zničil dvacet domů stojících v této ulici. Prvně se označení ulice objevuje roku 1518 a od té doby se beze změny používá.\n\nUlice vznikla v místech někdejší středověké spojnice Vyšehradu a Pražského hradu, která tudy procházela. V oblasti Perštýna stávala Zderazská brána (někdy nazývaná také bránou svatého Martina Na Perštýně). Ve středověku měli v ulici své dílny kováři, kotláři, zámečníci, zbrojíři nebo nožíři, které nechal panovník Karel IV. pro jejich hlučnost vystěhovat ze Starého Města. Protože v ulici existovalo několik kovářských dílen, začalo se jí říkat Kovářská. Posléze též Flašnéřská, podle flašnéřů, jež pracovali s plechem podobně jako pozdější klempíři.\n\n\n\n"}
{"id": "1329885", "url": "https://cs.wikipedia.org/wiki?curid=1329885", "title": "Malá Plynární", "text": "Malá Plynární\n\nMalá Plynární je pražská ulice nacházející se v oblasti Holešovic. Komunikace tvoří spojnici mezi ulicemi Plynární a Vrbenského. Její charakter a poloha odkazuje k Plynární ulici, která svým jménem odkazuje na někdejší pražskou holešovickou plynárnu zbudovanou v letech 1887 a 1888 na ploše vymezené ulicemi Argentinská, Plynární, Osadní a U Průhonu, tedy jižně od ulice Malá Plynární. Plyn se zde vyráběl počínaje rokem 1888 až do zprovoznění plynárny v Michli (1927).\n\nUlice vznikla roku 1925 a pojmenování Malá Plynární měla až do roku 1940, kdy se změnilo na Schottkyho, které odkazovalo na Julia Maxe (či Maxmiliána) Schottkyho (1794–1849), což byl německý historik a topograf, jenž v letech 1815 a 1831 střídavě pobýval buď ve Vídni, v Pešti a nebo v Praze. Roku 1830 vydal dvě publikace, které se zabývají místopisem a historií Prahy. Ani jedna ovšem nepatří mezi spolehlivá díla.\n\nPo druhé světové válce se v roce 1945 název ulice změnil na původní Malou Plynární.\n\n"}
{"id": "1329889", "url": "https://cs.wikipedia.org/wiki?curid=1329889", "title": "Hedžu", "text": "Hedžu\n\nMěsto Hedžu ( – \"Hädžu si\") je hlavní město severokorejské provincie Jižní Hwanghe. Leží na jižním okraji Severní Korey na břehu Žlutého moře, od severokorejského hlavního města Pchjongjangu je vzdáleno přibližně 140 kilometrů jižně a k roku 2005 mělo přes 220 tisíc obyvatel.\n\nV letech 1910 až 1945, během japonské okupace Koreje, se nazývalo oficiálně japonsky \"Kaišú\" (). Během této doby obdrželo v roce 1938 status města.\n\nBěhem Korejské války v letech 1950 až 1953 bylo Hedžu značně poničeno, poté se stalo střediskem průmyslu a dopravní křižovatkou oblasti.\n\n"}
{"id": "1329898", "url": "https://cs.wikipedia.org/wiki?curid=1329898", "title": "Jiří Weisser", "text": "Jiří Weisser\n\nJiří Weisser (* 5. září 1977) je bývalý český fotbalista, obránce.\n\nV české lize hrál za SK Hradec Králové. Nastoupil v 6 ligových utkáních. Ve druhé lize hrál i za AFK Atlantic Lázně Bohdaneč. Za reprezentaci do 16 let nastoupil v 11 utkáních a dal 1 gól.\n\n\n"}
{"id": "1329900", "url": "https://cs.wikipedia.org/wiki?curid=1329900", "title": "Popisovač zabezpečení", "text": "Popisovač zabezpečení\n\nPopisovač zabezpečení ( ) je datová struktura s informacemi, které v operačním systému Windows umožňují nebo znemožňují přístup k objektu. objekt je libovolný objekt, který lze identifikovat jednoznačným jménem – soubor, složka, sdílení, položka v registru Windows, proces, vlákno, pojmenovaná roura, služba, úloha nebo jiný prostředek.\n\nZákladem popisovače zabezpečení jsou nepovinné ( ) Access control lists (DACLs), které obsahují položky pro řízení přístupu ( ) umožňující nebo znemožňující přístup uživatelům nebo skupinám (souhrnně ). Popisovač může obsahovat i systémové seznamy řízení přístupu (SACLs), které řídí auditování přístupu k objektu. ACEs mohou být explicitně definovány pro daný objekt, nebo mohou být zděděny z nadřízeného objektu. Na pořadí ACEs v ACL záleží, položky znemožňující přístup jsou před položkami umožňujícími přístup. Součástí popisovače zabezpečení je také informace o vlastníkovi objektu.\n\nPopisovače zabezpečení mohou obsahovat také informace pro povinné Mandatory Integrity control, které jsou v popisovačích zabezpečení implementovány novým typem ACE.\n\nOprávnění k souborům a složkám (adresářům) lze upravovat různými prostředky – grafickými programy Windows Explorer nebo WMI, nástroji pro příkazový řádek jako Cacls, XCacls, ICacls, SubInACL, freewarovým programem FILEACL pro Win32 konzoli, svobodnou utilitou SetACL a dalšími programy. Pro úpravy popisovače zabezpečení musí mít uživatel oprávnění WRITE_DAC k příslušnému objektu, které je obvykle implicitně delegováno správcům systému a vlastníkovi objektu.\n\nNTFS disponuje sadou 14 (ve starších systémech 12) oprávnění pro soubory a složky ( ), která jsou v podobě ACL uložena v popisovačích zabezpečení. Popis oprávnění na NTFS je komplikován několika vrstvami mapování oprávnění; na oprávnění pro soubory a složky uvedená v jednotlivých řádcích tabulky jsou mapována generická přístupová práva ( ) (v tabulce sloupce GR, GE, GW a GA pro GENERIC_READ, GENERIC_EXECUTE, GENERIC_WRITE a GENERIC_ALL), standardní přístupová práva ( ) a speciální oprávnění ( ). Různé programy používají pro stejná oprávnění různá jména a zkratky (sloupce icacls a cacls):\n\n\n"}
{"id": "1329904", "url": "https://cs.wikipedia.org/wiki?curid=1329904", "title": "Hlavní město Ruska", "text": "Hlavní město Ruska\n\nHlavní město, respektive hlavní města Ruska ( \"Столица России\") jsou hlavní města ruského státu, politické a administrativní centrum země. V průběhu dějin tuto roli hrálo vícero měst. Od roku 1918 až dosud je hlavním městěm Ruska Moskva.\n\nPodle článku 70 ruské ústravy je hlavním městem Ruské federace Moskva. Ve městě sídlí nejvyšší zákonodárné, výkonné a soudní orgány státní moci Federace (s výjimkou Ústavního soudu RF, který od roku 2008 sídlí v Sankt-Petěrburgu), diplomatické zastupitelské úřady zahraničních států. Moskevský Kreml je oficiálnín sídlem prezidentа Ruské federace.\n\nMoskva je samostatný subjekt federace se statusem města federálního významu. Zároveň je administrativním centrem Moskevské oblasti, do níž však nenáleží, a Centrálního federálního okruhu. Zvláštnosti právního statusu Moskvy coby hlavního města upravuje federální zákon „\"О статусе столицы Российской Федерации\"“ a městským statusem. Z federálního rozpočtu Moskvy jsou jednou ročně financovány náhrady spojené s výkonem městských služeb a funkcí.\n\nHistoricky status Moskvy coby hlavního města vznikl ve 14. století, jako výsledek toho, že moskevská knížata zahájila proces sjednocování rozdrobených ruských zemí do jediného státu.V období Ruského impéria bylo hlavní město přeneseno do Sankt-Petěrburgu, ale po bolševické Říjnové revoluci v roce 1917 se vrátilo zpět do Moskvy.\n\nOd dob Sovětského svazu až do současnosti je Moskva hlavním ekonomickým, finančním, vědeckým i kulturním centrem země, a také nejvýznamnějším dopravním uzlem. Co do objemu hrubého domácího produktu je na prvním místě mezi všemi subjekty Ruské federace. Kolem Moskvy se rovněž uskupila největší městská aglomerace v Rusku, v níž je soustředěno přes 10 % obyvatelstva země (asi 16 miliónů osob).\n\nSoučasný ruský výraz pro hlavní město „столица“ (stolica) ve staroruštině neexistoval a jeho analogií byly výrazy „стол“ (stůl, stolec, stolice, trůn) „старейший стол“ (nejstarší stolec, či stolec starších) a „стольный город“ (stoličné město). Takových měst v dějinách Ruska existovalo několik. Konkrétní podoba „celoruského“ hlavního města se zformovala v průběhu 11.—13. století.\n\nMěsto Ladoga vzniklo v polovině 8. století a v Ipaťjevské kronice „Повести временных let“ je označována jako rezidence Rurika. Podle její verze, sídlil Rurik v Ladoze až do roku 864, a poté nechal vybudovat Velký Novgorod. Silným impulsem propagace Ladogy (dnes obec Stará Ladoga v Leningradské oblasti) coby „první stolice na Rusi“ byly oslavy 1250. výročí vzniku města v roce 2003.. Ne všichni historikové však městu přiznávají tento status.\n\nMezi novgorodskými a petrohradskými vědci je tato otázka předmětem sporu, stejně jako v pracích ukrajinských historiků.\n\nV Sankt-Petěrburgu se slaví (15. srpen) jako oficiální městský svátek „památný den Ladogy — první stolice Rusi, předchůdce Sankt-Petěrburgu“.\n\nPodle jiných kronik byl rezidencí Rurikа již od počátku Velký Novgorod (dnes Rurikovo hradiště, 2 km od dnešního centra města).\n\nMimo zmínky v legendě o pozvání Varjagů zmínky o Novgorodském regionu nacházíme také u arabského geografa Ibn Haukala, který je nazývá (as-Slavií) hlavním ze tří center Rusů, a ve zprávě z Lavrentjevské kroniky, kde se objevuje text, podle něhož roku 1206 vladimirský kníže Vsevolod III. Velké hnízdo vysílal vlastního synа Konstantina do Novgorodu, aby se ujal knížecího stolce: „А Новъгород Великый старейшиньство имать княженью во всей Русьской земли“ (\"A jako staršina ve Velikém Novgorodu vládnout jako kníže celé Rusi\")..\n\nPo přenesení hlavního města do Kyjeva roku 882 si Novgorod zachoval roli druhého nejvýznamnějšího centra země. V něm obvykle panoval nejstarší syn velkoknížete kyjevského . Rivalita dvou sídel - severního a jižního - bylo charakteristickým rysem ruských dějin i v následujících historických obdobích.\n\nV roce 882 dědic Rurikа, novgorodský kníže Oleg, dobyl Kyjev, který se poté stal hlavním městem Rusi. S přijetím křesťanství na Rusi na konci 10. století se Kyjev stává rezidencí také ruského metropolity.\n\nKoncentrace politické a církevní moci spolu s dlouhým obdobím samovládí kyjevských knížat vedlo k formování stálého hlavního města na Rusi, což pro většinu evropských zemí té doby nebylo obvyklé.. Ve staroruské literatuře chápání hlavního města odpovídaly výrazy „\"старейший стол\"“ (nejstarší stolec) a výraz, který si svůj význam udržel do dnešních dní, „\"стольный город\"“ (město stoličné) a odtud přívlastek „\"первопрестольный\"“ (prvostoličný). Kyjev dostal název „\"Matka měst ruských\"“, což byla analogie k řeckému výrazu „metropolis“ a mělo upomínat na město Konstantinopol. V podmínkách rozrůstání knížecího rodu od poloviny 11. století nabylo jeho panování formy seniorátu: přednostní právo svrchované vlády (státní moci) spolu s držbou kyjevského trůnu přecházely na genealogicky nejstaršího knížete.\n\nV období politické rozdrobenosti, která vystřídala relativně centralizovaný staroruský stát a trvala od poloviny 12. do počátku 16. století, si Rus i nadále zachovala svou jednotu ve formě nominální vůdčí politické roli nejvyššího stolce a jeho velkoknížete, zpočátku kyjevského, později vladimirského a moskevského. Politická struktura Rusi té doby byla charakteristická koexistencí čtyř vlivných zemí: suzdalské (vladimirské ), volyňské, smolenské a černigovské, v nichž společně panovaly subdynastie Jurjevičů, Izjaslavičů, Rostilavičů a Olegovičů. Ostatní země byly o poznání slabší a více či méně závislé na prvních čtyřech. Každá z těchto zemí měla vlastní hlavní sídlo a jemu podřízená údělná panství.\n\nKyjevské knížectví bylo i v tomto období nadále považováno za společné vlastnictví knížecího rodu, a nárok na získání podřízených území (tzv. „причастие / pričastije“) měly všechy hlavní rodové linie Rurikоvců. V Kyjevě nevznikla vlastní knížecí dynastie, neboť získání moci v zemi bylo předmětem trvalých bojů, což na jedné straně vedlo k nevyhnutelnému úpadku reálné moci, na druhé straně jej činilo středobodem, okolo něhož se točily zájmy všech ruských zemí.\n\nOd roku 1169, kdy Andrej Bogoljubskij, vybaven uznaným prvenstvím, poprvé odmítl nastoupit na kyjevský stolec, spojení mezi osobou vládce Kyjeva a statusem nejmocnějšího knížete stalo nezávaznou. V následujících letech nejstarší suzdalská a volyňská knížata přednostně předávali Kyjev svým vedlejším příbuzným, zatímco v Černigovském a Smolenském knížectví obvykle vládli sami. Nicméně knížatům, pokud kdykoli za svého života pobývala v Kyjevě, byl i nadále přiznáván titul \"knížete „vší Rusi“\". Jak ve staroruských pramenech, tak i v pamětech cizinců, město i nadále zůstávalo v povědomí jako hlavní město..\n\nV roce 1240 byl Kyjev zničen Mongoly a na dlouhý čas byl v úpadku. Boj o něj dočasně ustal. „Nejstaršími“ na Rusi (tzn. „nejstarší ze všech knížat ruského plémě“ / \"“стареи всем князем в Русском языце“\") byla uznána vladimirská velkoknížata Jaroslav Vsevolodovič (1243) a Alexandr Jaroslavič Něvský (1249), a Kyjev jim byl předán. Ti si ovšem jakou svou rezidenci rozhodli ponechat město Vladimir. V dalším období, až do dobytí Kyjeva Litvou roku 1362, v něm vládla provinční knížata, neusilující o celoruské prvenství.\n\nVladimir na Kljazmě, založený roku 1108 Vladimírem Monomachem, se v roce 1157 stal hlavním městem Severovýchodní Rusi, když sem ze Suzdali přenesl své sídlo kníže Andrej Jurjevič Bogoljubskij. Andrej usiloval o pozvednutí Vladimiru na úroveň Kyjeva a nechal ho přestavět jako sídlo panovníka. Ve staré historiografické tradici, odkazující na V. N. Tatiščevovi a N. M. Karamzinovi, Andrejovo odmítání nastoupit na kyjevský trůn roku 1169 bylo chápáno jako přiznání statusu hlavního města Vladimiru v celoruském měřítku. V současné literatuře však tento závěr nemá přílišnou podporu. Uznání stařešinství v knížecím rodě skutečně vedlo k odtržení od kyjevského stolce, bylo však přisuzováno osobě knížete, nikoli jeho městu a zdaleka ne vždy náleželo vladimirským knížatům.\n\nMaximálního významu knížectví dosáhlo v době panování Vsevolodа III. Jurjeviče \"Velké hnízdo\". Jeho prvenství uznávala knížata všech ruských zemí, kromě černigovského a polockého, a od té doby se vladimirská knížata začala nazývat „velkými“.\n\nPo mongolské invazi v letech (1237-1240) se všechny ruské země ocitly pod nadvládou Mongolské říše, respektive její západní části, \"Ulus Džučchi\" neboli Zlaté hordy, jejíž centrum se nacházelo v Dolním Povolží, ve městě Saraj-Batu (v okrese dnešní obce Selitrennoje, 80 km od Astrachaně), а později v Saraj-Berke (dnes obec Carjov v Leninském rajónu Volgogradské oblasti). Vláda ruských knížat se stala závislou na vůli hordských chánů. V ruských pramenech byli nazýváni „cary“ - nejvyšším titulem, dříve náležícím výhradně byzantským a římskoněmeckým císařům. Pouze vladimirská velkoknížata byla Hordou nominálně uznána za stařešiny na celé Rusi. V roce 1299 do Vladimiru přenesl své sídlo také metropolita. Na počátku 14. století vladimirská knížata začali používat titul \"„velkoknížata vší Rusi“\". Jejich reálná moc však byla omezena pouze na území severovýchodní Rusi a Novgorod.\n\nVladimirský kněžský stolec z vůle hordy dostával jeden z údělných knížat Severovýchodní Rusi. Po smrti Alexandrа Něvského knížata přestala sídlit osobně ve městě. Po vykonání obřadu intronizace, obvykle určili místodržícího a vraceli se do svého rodového knížectví. Takovýto systém připomínal situaci, která dříve existovala v celoruském měřítku. Avšak Vladimirské knížectví nebylo na rozdíl od Kyjevského považováno za rodové vlastnictví, nýbrž bylo řízeno osobou velkoknížete. To dávalo nositeli daného titulu reálnou převahu nad ostatními knížaty. Zuřivý boj o něj, často doprovázený podporou tatarského vojska, byla příznačným jevem následujícího století.\n\nVe 13. století na vladimirském stolci seděla knížata tverská, kostomská, pereslavlská a goroděcká, ve století 14. to byla knížata tverská, moskevská a suzdalská. Po roce 1363 již jen knížata moskevská, která se od roku 1389 stala dědičnými vládci. To fakticky znamenalo spojení Vladimirského knížectví s Moskevským. Posledním knížetem korunovaným ve Vladimiru byl Vasilij I. V roce 1432 byl Vasilij II. \"Temný\" byl korunován již v Moskvě a Vladimir se definitivně stal provinčním městem. Přesto byl ještě dlouhou dobu ve velkoknížecí a carské titulatuře zmiňován tradičně na první místě.\n"}
{"id": "1329906", "url": "https://cs.wikipedia.org/wiki?curid=1329906", "title": "Palác katalánské Generalitat", "text": "Palác katalánské Generalitat\n\nPalác katalánské Genaralitat ( \"Palau de la Generalitat de Catalunya\") je v jádru středověká, v čele renesanční vládní budova v centru Barcelony ve čtvrti Barri Gòtic, která je sídlem nejvyšších výkonných orgánů Katalánska a též sídlem prezidenta katalánské Generalitat. Jde o soubor několika kompaktně spolu spojených traktů, jehož hlavní průčelí je obráceno do Jakubského náměstí a má renesanční podobu.\n\nKomplex spojených budov složí vrcholným orgánům Katalánska, nominálně pak katalánské vládě (Generalitat de Catalunya), když katalánský parlament má svůj vlastní palác (Palau del Parlament de Catalunya) v parku Cituadela.\nBudování komplexu bylo započato již na sklonku 13. století, kdy se rodil katalánský stát. Rozvoj stavby nastal za prvního vládce Katalánska, biskupa Girony – Berenguera de Cruïlles, ve druhé polovině 14. století.\nPlocha palácového souboru je přibližně 107,6 x 36,4 m² a rozrůstala se od původního gotického jádra směrem na západ i na východ. Dnes je vymezena jak Jakubským náměstím a ze severu a jihu ulicemiː Carrer del Bisbe a Carres Sant Honorar. Na západě pak Carrer Sant Sever. Soubor má dvě (respektive tři) nádvoří, přesněji patia, osvětlená shora. Ve větším severním je podlaha ve výši piana nobile a obsahuje též sestavu menších pomerančovníků. V souboru je 7 schodišť a řada menších vyrovnávacích schodišťových ramen. Výstavba komplexu probíhala s přestávkami více než 700 let a zahrnuje všechna slohová období, včetně kvalitních moderních úprav interiérů. Většina fasád je tvořena kvádříkovým kamenným zdivem ze šedého katalánského vápence.\n\nPrvní stavební fáze byla započata časně ještě v období rané gotiky ale zachovalo se jen málo, nejnápadnější část reprezentuje architektura vrcholné gotiky a tvoří ji galerie ústředního patia. V 17. století byl původnímu gotickému paláci představen renesanční palác s průčelím do Jakubského náměstí. Průčelí je o osmi okenních osách na krajích s náznaky mělkých rizalitů, rámovaných lizénami. Přízemí je zvýšené, pevnostního charakteru s malými okny podobně jako u původních renesančních paláců ve Florencii.\n"}
{"id": "1329908", "url": "https://cs.wikipedia.org/wiki?curid=1329908", "title": "Uhlík-13", "text": "Uhlík-13\n\nUhlík-13 je těžším a méně běžným z obou stabilních izotopů uhlíku (přirozený výskyt 1,07 %).\n\nHmotnostní spektrum organické sloučeniny často obsahuje malý vrchol o jednu hmotnostní jednotku vyšší než odpovídající vrchol molekulárního iontu (M) celé molekuly, který je znám jako vrchol M+1 a odpovídá malé části molekul, které mají místo C atom C. U molekuly s jedním uhlíkovým atomem bude mít vrchol M+1 asi 1,1 % velikosti vrcholu M, jelikož asi 1,1 % molekul obsahuje C. Podobně u molekuly se dvěma uhlíky bude velikost M+1 vrcholu 2,2 %, jelikož je zde dvakrát větší pravděpodobnost, že se v libovolné molekule nachází C. Zjednodušením těchto úvah je lze použít pro určení počtu uhlíkových atomů v malých a středně velkých organických molekulách, který se dá určit z následujícího vzorce (výsledek je třeba zaokrouhlit na nejbližší celé číslo):\n\nC = počet uhlíkových atomů, X = amplituda vrcholu M, Y = amplituda vrcholu M+1\n\nSloučeniny obohacené o C se používají k výzkumu metabolických procesů za použití hmotnostní spektrometrie a v lékařské diagnostice, obvykle se zde zjišťuje poměr C a C pomocí izotopové poměrné hmotnostní spektrometrie.\n\nTento izotop se také využívá v kvantitavní proteomice.\n\nDíky rozdílné absorpci v rostlinách a mořských uhličitanech je možné tyto „izotopové podpisy“ využít k výzkumu. Ve vodní geochemii se analýzou poměru uhlíku-13 a uhlíku-12, který je v atmosféře, uhličitanech i rostlinách rozdílný, v povrchových a podzemních vodách zjišťuje zdroj vody. V biologii se stanovením tohoto poměru v pletivech rostlin zkoumá, který typ rostlin (z hlediska fotosyntézy) slouží jako potrava živočichů. V geologii se určením poměru C/C identifikují vrstvy sedimentů z doby kolem permského vymírání, kdy se tento poměr náhle změnil o 1 %. \n\nUhlík-13 má nenulový jaderný spin -1/2, což umožňuje zkoumat strukturu uhlíkatých látek pomocí nukleární magnetické rezonance.\n\n"}
{"id": "1329927", "url": "https://cs.wikipedia.org/wiki?curid=1329927", "title": "Mistrovství Československa silničních motocyklů 1969", "text": "Mistrovství Československa silničních motocyklů 1969\n\nMistrovství Československa silničních motocyklů 1969 se konalo ve 4 objemových třídách, které měly vypsány 4 nebo 5 závodů.\n\n\n\n\n\n\n\n\n\n\n\n"}
{"id": "1329939", "url": "https://cs.wikipedia.org/wiki?curid=1329939", "title": "Železo-55", "text": "Železo-55\n\nŽelezo-55 je radioizotop železa. Přeměňuje se s poločasem 2,744 roku záchytem elektronu na mangan-55. Lze jej použít jako zdroj rentgenového záření například pro rentgenovou krystalografii. Je to také zdroj Augerových elektronů, které vznikají v průběhu přeměny.\n\nŽelezo-55 se přeměňuje s poločasem 2,744 roku záchytem elektronu na mangan-55. Elektrony okolo jádra rychle přecházejí na nižší energetické hladiny a uvoloněné místo po zachyceném elektronu je záhy zaplněno elektronem z vyšší hladiny. Rozdíl energií je vyzářen jako Augerovy elektrony o energii 5,19 keV (pravděpodobnost 60 %), K-alfa-1 rentgenové záření s energií fotonů 5,898 75 keV (16,2 %), K-alfa-2 rentgenové záření s energií 5,887 65 keV (8,2 %) nebo K-beta rentgenové záření s energií 6,490 45 keV (2,85 %). Energie těchto záření je tak podobná, že se často považuje za monoenergetické záření s energií asi 5,9 keV, jehož pravděpodobnost je přibližně 28 %. Zbylých 12 % je tvořeno Augerovými elektrony o nižší energii a několika fotony z jiných přeměn.\n\nK-alfa rentgenové záření z Fe se používá v laboratořích k analýze různých materiálů. Výhodou tohoto záření je jeho monoenergičnost a nepřetržitá tvorba po více než jeden rok. K jeho produkci není třeba elektrická energie, což je ideální u přenosných rentgenových zařízení například na rentgenovou fluorescenci. Kosmická sonda ESA ExoMars, která by měla odstartovat roku 2018, má tento izotop uvnitř svého kombinovaného krystalografického/fluorescenčního rentgenového spektrometru. Sonda Mars Science Laboratory používala funkcí podobný spektrometr, ovšem s tradičnějším, elektricky napájeným, zdrojem záření.\n\nŽelezo-55 se nejúčiněji připravuje ozářením přírodních izotopů železa neutrony, při tom probíhají například reakce Fe(n,γ)Fe a Fe(n,2n)Fe, kde jsou výchozími látkami dva nejběžnější izotopy, Fe a Fe. Většina pozorovaného Fe vzniká těmito reakcemi a není primárním produktem jaderného štěpení. V důsledku atmosférických jaderných testů se do roku 1963, kdy byly zakázány, uvolnila do biosféry významná množství tohoto izotopu. Lidé blízko míst, kde byly jaderné zbraně testovány, měly v tělech významná množství radioaktivního železa. Vzhledem ke krátkému poločasu přeměny železa-55 a poklesu počtu jaderných testů tato množství za několik let klesla téměř na úroveň před testováním.\n"}
{"id": "1329941", "url": "https://cs.wikipedia.org/wiki?curid=1329941", "title": "Anzerská poustevna svaté Trojice (Solovecký klášter)", "text": "Anzerská poustevna svaté Trojice (Solovecký klášter)\n\nAnzerská poustevna svaté Trojice () je jedna z pousteven Soloveckého kláštera, založená na počátku 17. století soloveckým mnichem Eleazarem na Anzerském ostrově. Ve 20. a 30. letech 20. století zde byla umístěna pobočka Soloveckého tábora zvláštního určení. Od roku 2001 slouží opět svému původnímu účelu.\n\nNa konci 16. století existovala na Anzerském ostrově nevelká osada solivařičů a rybářů, pracujících pro Solovecký klášter. Je doloženo, že roku 1583 sem nechal klášterní představený Iakov převézt pro potřeby osadníků dřevěný chrám svatého Mikuláše. Podle dochovaných záznamů chtěl také na Anzerském ostrově zřídit samostatný klášter, z neznámých příčin to ale ve svém nařízení z roku 1596 zakázal car Fjodor I. Na počátku 17. století navíc byly zdejší solivárny uzavřeny, ostrov tak přestal být trvale osídlen a byl pouze příležitostně navštěvován rybáři.\n\nNa počátku 17. století byl ostrov opuštěn, nejspíše kvůli nedostatku dřeva pro vaření soli (tzn. odpařování nad ohněm). Díky tomu začal vábit vyznavače poustevnického života. Prvním a nejznámějším z nich byl solovecký mnich Eleazar.\n\nNa podzim roku 1612 se Eleazar usadil se svolením představeného u Kulatého jezera, aby zde žil v ústraní. Vyráběl dřevěné nádobí, které nechával u přístaviště. Kupci a rybáři, kteří se zde zastavili, mu na výměnu zanechávali chléb a jiné zásoby. Když však jeho příkladu začali následovat další mniši a usazovali se v okolí, přestěhoval se do ústraní k Zálivu svaté Trojice, nedaleko zchátralého chrámu svatého Mikuláše, kde se poustevna nachází dodnes.Roku 1620 se o poustevnickém společenství na Anzerském ostrově dozvěděl patriarcha Filaret a nařídil výstavbu poustevny a dřevěného chrámu, zasvěceného Nejsvětější Trojici a Michailu Maleninu. Car Michail I. Fjodorovič daroval chrámu roku 1621 vybavení a poustevníkům vydělil 3 četverti žitné mouky, osminu ječmenného sladu a osminu ovsa ročně, navíc každému 1 rubl a 50 kopějek. Místo na břehu Zálivu svaté Trojice bylo vybráno mj. kvůli tomu, že zde údajně rybáři opakovaně spatřili zázračné znamení, ohnivý sloup vystupující až do nebes.\n\nPrvním stavitelem poustevny byl jmenován mnich Varlaam, od roku 1924 byl představeným poustevny Eleazar. Každý poustevník měl vlastní celu, které byly jedna od druhé vzdáleny verstu, v chrámu se scházeli pouze v neděli a o velkých svátcích. Roku 1633 udělil car poustevně nezávislost na Soloveckém klášteru a udělil jí právo vybírat si stavitele ze svého středu. V letech 1635-1639 zde pobýval budoucí patriarcha Nikon, pro neshody s Eleazarem však poustevnu opustil. Na poustevnu nicméně nezanevřel, jako patriarcha pro ni u cara vymohl zvýšení důchodu a další každoroční dary.\n\nPřízni a samostatnosti se však Anzerská poustevna svaté Trojice netěšila dlouho. Její mniši totiž podporovali Solovecký klášter během tzv. soloveckého povstání proti Nikonovým reformám. Když bylo povstání potlačeno, poustevna přišla o své příjmy a roku 1682 i o samostatnost (byl znovu přičleněn k Soloveckému klášteru).\n\nNovým impulsem k rozvoji Anzerské poustevny svaté Trojice bylo jmenování mnicha Iova stavitelem (Iov později založil nedaleko Poustevnu Ukřižování na Golgotě). Pod jeho vedením byl obnoven poustevnický řád, opraveny budovy a znovu zřízena knihovna.\n\nV letech 1729-1730 byl vystavěn nový dřevěný chrám svatého Zosimy a Savvatie Soloveckých, do kterého byl přestěhován starý chrám svaté Trojice. Na místě tohoto zchátralého svatostánku potom vznikl v letech 1740-1743 kamenný chrám svaté Trojice, který se dochoval dodnes.\n\nRoku 1803 bylo k chrámu přistavěno dvoupatrové kamenné křídlo cel se zvoničkou, roku 1843 prodloužené o další obytné prostory. Pro dobrovolníky a poutníky byla vystavěna v letech 1929-1837 dvoupatrová ubytovna, kamenná ruská sauna zásobovaná vodou pomocí kanálu ze Svatého jezera a jiné hospodářské budovy. Chrám svaté Trojice byl mezi lety 1880-1884 přestavěn podle projektu archangelského architekta G. Vvedenského, čímž získal současnou podobu.\n\nStejně jako ostatní poustevny Soloveckého kláštera, i Anzerská poustevna svaté Trojice byla roku 1920 zrušena a v roce 1924 zde bylo zřízeno 4. oddělení Soloveckého tábora zvláštního určení. Poustevna sv. Trojice se stala administrativním centrem Anzerského oddělení. Byli zde drženi političtí vězni, kojící ženy, pravoslavné a katolické duchovenstvo. V letech 1929-1931 byli ve zdech poustevny drženi věznění mniši z různých klášterů. Když byl tábor v roce 1939 zrušen, budovy zpustly a nebyly nadále využívány.\n\nŽivot v poustevně byl obnoven roku 2001, zároveň s tím byly obnoveny pravidelné bohoslužby v chrámu sv. Trojice. Od roku 2007 probíhá rozsáhlá rekonstrukce, jejímž cílem je obnovit dochované objekty. Práce zpomalilo zřícení zvonice v roce 2007 i nedostatek finančních prostředků, které jsou prozatím směřovány především do hlavního komplexu Soloveckého kláštera. V roce 2009 byla znovu postavena kaple ikony Přesvaté Bohorodice Znamenie nad kanálem. Poustevnu je možné navštívit v rámci organizovaných exkurzí na Anzerský ostrov.\n"}
{"id": "1329962", "url": "https://cs.wikipedia.org/wiki?curid=1329962", "title": "Dias Turnov", "text": "Dias Turnov\n\n<mapframe latitude=\"50.58724\" longitude=\"15.13208\" zoom=\"18\" width=\"400\" height=\"300\" align=\"right\" />Dias Turnov je česká firma, výrobce diamantového nářadí, ložiskových technických kamenů a strojů pro broušení skla, keramiky a jiných tvrdých materiálů. \n\nSpolečnost patří mezi přední výrobce diamantových brusných kotoučů pro sklářský průmysl od svého založení v roce 1945. S výrobou diamantového nářadí začala jako první firma v tehdejším Československu. Diamantové brusné kotouče, pily, vrtáky nebo rytecké nástroje firmy používá nejen většina českých a zahraničních skláren, ale také sklářské školy a umělečtí skláři. \n\nDias má rozsáhlé portfolio produktů (více než 20 tisíc položek), je tedy schopna uspokojit téměř každé přání zákazníka. V posledních letech dvou letech společnost rozšiřuje své aktivity o dodávky zejména brusných kotoučů pro automobilový, stavební a nábytkářský průmysl.\n\nObchodní značka DIAS je odvozena od výroby DI\"amantů, Achátů a technických S\"'afírů. \n\nJako první československá společnost začala s vývojem technické keramiky, kde dosáhla velkých úspěchů, například při vývoji keramických kloubů. O značném úspěchu pak svědčí i fakt, že keramickou divizi v roce 1999 odkoupila francouzská společnost Saint Gobain.\n"}
{"id": "1329963", "url": "https://cs.wikipedia.org/wiki?curid=1329963", "title": "Ada Colauová", "text": "Ada Colauová\n\nAda Colau i Ballano (přechýleně Ada Colauová; alternativně Ada Colau; * 3. březen 1974, Barcelona) je katalánská politička a sociální aktivistka, zastávající od 13. června 2015 úřad starosty města Barcelona. \n\nStudovala filozofii na univerzitě v Barceloně (španělsky Universidad de Barcelona), avšak zdejší studium z finančních důvodů nedokončila, neboť jí k tomu chybělo 30 kreditů. \n\nJejím partnerem je ekonom a aktivista Adrià Alemany Salafranca (* 1979), s nímž má dvě děti (* 2011; * 2017, Gael).\n\n"}
{"id": "1329968", "url": "https://cs.wikipedia.org/wiki?curid=1329968", "title": "Maico", "text": "Maico\n\nMaico (Maicowerk A.G.) byla německá firma zabývající se výrobou motocyklů a automobilů.\n\nSpolečnost byla založena v roce 1926 jako Maisch & Co, výrobce dvoudobých motorů o objemu 98 a 123 cm³. Po druhé světové válce firma pod názvem Maico vyráběla vlastní motocykly. Firma vyráběla silniční motocykly, ale větší úspěch měla s motocykly pro enduro a motokros a se skútry Maicoletta. V roce 1983 vyhlásila firma bankrot. V roce 2013 byla pod obnovenou značkou Maico zahájena výroba motokrosových motocyklů.\n\nV sedmdesátých letech jezdci na motocyklech Maico získali tři tituly mistra světa v motocrossu a v silničních závodech motocyklů vyhrál Börje Jansson ve třídě do 125 cm³ v letech 1972-73 tři závody Grand Prix.\n\n"}
