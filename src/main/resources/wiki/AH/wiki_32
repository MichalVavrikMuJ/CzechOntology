{"id": "1231552", "url": "https://cs.wikipedia.org/wiki?curid=1231552", "title": "Zlaté hory Altaje", "text": "Zlaté hory Altaje\n\nZlaté hory Altaje (rusky \"Золотые горы Алтая\") je souhrnný název, pod kterým roku 1998 organizace UNESCO zanesla na seznam světového dědictví tři oblasti Altaje, nacházející se na území Ruské federace:\nCelková plocha chráněné oblasti činí 16 114 km. Patří sem takové významné geografické objekty jako hora Bělucha či Telecké jezero. Byla zde také objevena pohřebiště pazyrykské kultury.\n\nZvláštní význam této oblasti spočívá podle organizace UNESCO v tom, že představuje nejucelenější sled výškových vegetačních stupňů na Sibiři, od stepi přes lesostep a smíšený les až po subalpínský a alpínský stupeň. Důležitou roli při rozhodování o zápisu na seznam světového dědictví sehrála i skutečnost, že tato místa jsou útočištěm pro populace takových vzácných živočichů jako je irbis, kozorožec sibiřský či argali altajský.\n\nMezinárodní svaz ochrany přírody vyjadřuje znepokojení nad tím, že ačkoli je tato oblast zanesena na seznam světového dědictví, což by jí mělo garantovat status zvláštní ochrany, stále je zde provozováno pytláctví. Obavy ekologů vyvolává taktéž projekt výstavby plynovodu a dálnice z Koš-Agače do Číny.\n"}
{"id": "1231554", "url": "https://cs.wikipedia.org/wiki?curid=1231554", "title": "C. L. Mooreová", "text": "C. L. Mooreová\n\nCatherine Lucille Mooreová (24. ledna 1911, Indianapolis, Indiana – 4. dubna 1987, Hollywood, Los Angeles, Kalifornie) byla americká spisovatelka science fiction a fantasy píšící pod jménem C. L. Mooreová. Psala také společně se svým manželem Henrym Kuttnerem pod řadou pseudonymů. Patří mezi autory tzv. Zlatého věku science fiction. Jde o jednu z prvních žen, které psaly v těchto žánrech, čímž se stala vzorem pro mnoho dalších spisovatelek.\n\nNarodila se roku 1911 v Indianapolis v Indianě. Jako dítě byla chronicky nemocná a strávila většinu času čtením fantastické literatury. Roku 1929 začala studovat na Indiana University, ale studium musela za Velké hospodářské krize roku 1933 pro finanční problémy opustit a začít pracovat jako sekretářka ve společnosti Fletcher Trust v Indianapolis. Své první povídky publikovala již během studia roku 1930 v univerzitním literárním časopise \"The Vagabond\". Pak následovaly dvě významné povídkové série vydané v pulpovém magazínu \"Weird Tales\". První se týká tuláka a dobrodruha \"Northwesta Smithe\" (1933–1940) a jeho cestování sluneční soustavou, druhá je fantasy cyklus o \"Jirel z Joiry\" (1934–1939), jedné z prvních ženských protagonistů žánru \"meč a magie\". Přispěla rovněž částí příběhu \"The Challenge from Beyond\" (1935, Výzva ze záhrobí) do Lovecraftova cyklu \"Mýtus Cthulhu\".\n\nLovecraft seznámil Mooreovou s mladým nadějným spisovatelem Henrym Kuttnerem. Jejich první společné texty vznikly roku 1937 a v červnu roku 1940 se Mooreová za Kuttnera vdala. Ve čtyřicátých letech vydala se svým manželem pod několika pseudonymy (nejčastěji jako Lawrence O'Donnell, Lewis Padgett nebo C. H. Liddell) více než 40 prací. Celkový soupis science fiction příběhů této autorské dvojice čítá kolem 180 položek. Jejich harmonická spolupráce prakticky znemožňuje určit, kdo z nich je skutečným autorem toho kterého textu.\n\nRoku 1956 získala Mooreová titul bakaláře umění na Univerzitě Jižní Kalifornie a po smrti manžela roku 1958 přestala prakticky psát jak sci-fi tak i fantasy, podílela se na několika televizních scénářích a od roku 1963, kdy se provdala za Thomase Reggieho, přestala psát úplně.\n\nZa svá díla získala několik ocenění. Roku 1973 jí Los Angeles Science Fantasy Society udělila cenu \"Forry Award\" za celoživotní dílo, roku 1981 získala rovněž za celoživotní dílo cenu \"World Fantasy Award\", čímž se stala velmistrem fantasy. Roku 1998 byla uvedena do Síně slávy science fiction (\"Science Fiction Hall of Fame\") a roku 2004 byla jí i Henrymu Kuttnerovi posmrtně udělena cena \"Cordwainer Smith Rediscovery Award\" určená spisovatelům sci-fi, jejichž dílo se vyznačuje neobvyklou originalitou.\n\n\n"}
{"id": "1231556", "url": "https://cs.wikipedia.org/wiki?curid=1231556", "title": "Tomoa Narasaki", "text": "Tomoa Narasaki\n\nTomoa Narasaki (: , * 22. června 1996 Ucunomija, prefektura Točigi) je japonský reprezentant ve sportovním lezení. Mistr světa, vítěz světového poháru a vicemistr Asie v boulderingu, juniorský mistr a vicemistr Asie v boulderingu a v lezení na obtížnost.\n\nLezení se věnuje také jeho mladší bratr Meiči Narasaki (* 1999), juniorský mistr světa a Asie.\n\n\n"}
{"id": "1231557", "url": "https://cs.wikipedia.org/wiki?curid=1231557", "title": "Notorious", "text": "Notorious\n\nNotorious může být:\n"}
{"id": "1231558", "url": "https://cs.wikipedia.org/wiki?curid=1231558", "title": "Jan Baptista Müller", "text": "Jan Baptista Müller\n\nJan (Johann) Baptista Müller (30. června 1752 1752 Going – 15. října 1806 Oslavany) byl zakladatelem Mülerrova těžířstva a průkopník v těžbě černého kamenného uhlí a ledku v Rosicko-oslavanském revíru.\n\nNarodil se v Tyrolsku, kde byl důlním úředníkem. Do Oslavan přišel v roce 1785 a získal do pronájmu propůjční list k těžbě uhlí a ledku. Usadil se v údolí potoka Balinka a začal budovat obytné, hospodářské budovy a budovu na výrobu kamence. Vznilé sídlo bylo nazýváno Werkhof (Havírna). Nejprve zarazil za Havírnou štolu a později naproti přes Balinku plytkou jámu Jan. Hlavní těžbou byly břidlicové lupky k získání kamence, který se dále zpracoval na ledek, a pak uhlí. Z Tyrol si přivedl manželku Annu Müllerovou (1760 – †2. dubna 1832 Oslavany), rozená Hornerová a bratra Antonína Müllera (13. května 1759 Going – 19. března 1824).\n\nPo jeho smrti převzala podnik jeho žena Anna Müllerová, spolu s jeho bratrem Antonínem a později se syny Janem Danielem a Antonínem.\n\nJan Baptista Müller se oženil s Annou Müllerovou (1760 – †2. dubna 1832 Oslavany), rozenou Hornerovou, zvanou Ledařka. Z jejich svazku vzešlo sedm dětí, tři dcery a čtyři synové.\n\nDcery:\nSynové:\n\n\n\nAntonín Müller koupil zámek Borotín, statky v Borotíně, Roudku a Slatině a dům v Brně.\n\nV roce 1867 Jan Daniel Müller zakoupil pro obec Zbýšov první vozní hasičskou stříkačku. V roce 1871 Jan Daniel Müller s baronem Stummerem z Tavarnoka se podílel na výstavbě nemocnice v Ivančicích, podílel se na výstavbě železnice z Brna do Zastávky v roce 1855 a železniční vlečky k dolu Simson ze Zbýšova. František Müller založil v Oslavanech školní knihovnu do které zakoupil na 200 knih. Theodor Müller finančně podporoval výstavbu fary a obecní školy ve Zbýšově, podporoval zakládání škol. \n\nJan Daniel Müller a jeho syn Theodor obdrželi Záslužné zlaté kříže s korunkou František Müller, horní rada, vyznamenán papežem Piem IX. Řádem sv. Řehoře a Řádem c.k. Františka Josefa.\n\nPo získání privilegia na těžbu uhlí zakládal J. B. Müller kutiště, štoly a plytké jámy, které byly záhy opuštěny z důvodů nezvládnutí přítoků vody.\n\n\n\n"}
{"id": "1231559", "url": "https://cs.wikipedia.org/wiki?curid=1231559", "title": "Joe Mahit", "text": "Joe Mahit\n\nJoe Mahit, (* 14. července 1992 v Port Vila, Vanuatu) je vanuatský zápasník-judista. S judem začal v 17 letech v rodném Port Vila. Připravuje se pod vedením britského trenéra Bretta Wrighta na jednom z ostrovů Vanuatu Paama. V roce 2014 se účastnil Her Commonwelathu. V roce 2016 obsadil oceánskou kontinentální kvótu pro účast na olympijských hrách v Riu po svém krajanovi Rexly Theuilemu, který se omluvil z pracovních důvodů. Na olympijských hrách v Riu vypadl v prvním kole.\n\n"}
{"id": "1231562", "url": "https://cs.wikipedia.org/wiki?curid=1231562", "title": "Bakassi", "text": "Bakassi\n\nBakassi je africký poloostrov v Guinejském zálivu. Má rozlohu 665 km² a žije na něm podle odhadů 150 až 300 tisíc obyvatel, převážně z kmene Oronů. Je sporným územím mezi Nigérií a Kamerunem.\n\nPoloostrov je plochý a bažinatý, porostlý mangrovy. Má strategický význam vzhledem k poloze u ústí řeky Cross River, hlavním odvětvím ekonomiky je rybolov. U pobřeží se nacházejí zásoby ropy, i když těžba není ekonomicky příliš významná.\n\nOblast ovládli v roce 1884 Britové, v roce 1961 se stala de facto součástí Nigérie, ale Kamerun její nároky zpochybnil a v roce 2002 Mezinárodní soudní dvůr označil Bakassi za kamerunské území. V roce 2006 byla v Greentree v USA podepsána dohoda o předání území, i když nigerijský senát v roce 2007 označil odstoupení Bakassi za neústavní. Kamerunci poloostrov obsadili 14. srpna 2008; podle dohody garantoval práva původních obyvatel, přesto se část z nich rozhodla odstěhovat do Nigérie, kde založili nové město Dayspring. V regionu působí ozbrojená skupina Bakassi Movement for Self-Determination (BAMOSD), usilující o nezávislost poloostrova.\n\n"}
{"id": "1231565", "url": "https://cs.wikipedia.org/wiki?curid=1231565", "title": "Müllerovo těžířstvo", "text": "Müllerovo těžířstvo\n\nMüllerovo těžířstvo byla báňská společnost, která se zabývala těžbou černého kamenného uhlí v Rosicko-oslavanském revíru a na Žacléřsku. Zakladatelem byl Jan (Johann) Baptista Müller s bratrem Antonínem a pokračovateli jeho žena, synové a vnukové.\n\nNa Oslavanském panství v jižní části v roce 1782 byla zahájena těžba černého kamenného uhlí. V roce 1782 bratři Jan (Johann) a Antonín Müllerové z Tyrol zahájili akvizice k získání lenního práva na dolování. Dne 17. března 1875 byl vydán Vrchnostenskému ředitelství kamerálních statků exjezuitů a náboženského fondu na Moravě ve Vídni první propůjční list, který zajišťoval oslavanskému těžířstvu na věčné časy výhradní právo dolovat na celém území oslavanského panství kamenné uhlí a ledek.\n\nV roce 1785 přišel z Tyrol do Oslavan zkušený báňský úředník Jan Baptista Müller (1752–1806), který tento propůjční list získal do nájmu. Se svým bratrem Antonínem Müllerem založil \"Müllerovo těžířstvo\". V údolí potoka Balinka vybudovali areál se správními, obytnými a hospodářskými budovami, který se nazýval Havírna (Werkhof). Kupní smlouvou ze dne 16. dubna 1800 Jan Baptista Müller odkoupil právo na těžbu na celém oslavanském panství za 40 000 zlatých. Po jeho smrti převzala podnik jeho žena Anna Müllerová, rozená Hornerová, zvaná Ledařka, spolu s jeho bratrem Antonínem a později se synem Janem Danielem. V roce 1832 zemřela Anna Müllerová, vedení společnosti převzal syn Jan Daniel (1794–1875) – zvaný pantáta.\n\nV roce 1844 Jan Daniel Müller koupil dolové míry od Josefa Reicha v Žacléři včetně štoly Egidi za 36 000 tolarů. V roce 1860 daroval svým synům doly v Žacléři, na to bratři založili \"Kamenouhelné těžířstvo bratří Müllerů\". V roce 1861 Jan Arnošt Herring převedl svůj třetinový podíl na Svatotrojické důlní pole v Oslavanech na Jana a Antonína Müllerovy.\n\nV roce 1869 Mülerové své doly a podíly v Oslavanech prodali Innerberské společnosti ve Vídni, která v roce 1881 se stala součástí Rakouské alpinské montánní společnosti. Müllerům tehdy patřily doly Simson, Anna, Mašina, Charlotta, Jindřich-Alexander, Dědičná štola, štola Xaveri, Karoli a další. Jan Daniel si ponechal jen doly na Žacléřsku a v Oslavanech Havírnu a mlýn. Po prodeji dolů v Oslavanech se synové odstěhovali do Žacléře. V roce 1872 koupili od Mangera jeho štolu Antonín a jámu Františka. Spory mezi syny Jana Daniela a zvýšená v konkurence vedly k tomu, že \"Kamenouhelné těžířstvo bratří Müllerů\" prodalo v roce 1898 důlní majetek společnosti \"Západočeský báňský akciový spolek\" (ZBAS). Důlní majetek (dva doly Marie a Julie, 113 jednoduchých důlních měr, 24 přebytků, 22 kutišť včetně civilních staveb) byl prodán za 548 000 zlatých.\n\nFrantišek Müler (1825–1901) se vrátil zpět na Havírnu, kde v roce 1901 zemřel jako poslední potomek zakladatele uhelných dolů v Havírně (Werkhof). V roce 1902 byl Werkhof prodán ve veřejné dražbě.\n\nV roce 1867 Jan Daniel Müller zakoupil pro obec Zbýšov první vozní hasičskou stříkačku.\n\nV roce 1871 Jan Daniel Müller s baronem Stummerem z Tavarnoka se podílel na výstavbě nemocnice v Ivančicích, podílel se na výstavbě železnice z Brna do Zastávky v roce 1855 a železniční vlečky k dolu Simson ze Zbýšova. František Müller založil v Oslavanech školní knihovnu do které zakoupil na 200 knih. Theodor Müller finančně podporoval faru a obecní školu ve Zbýšově, podporoval zakládání škol. Jan Daniel Müller a jeho syn Theodor obdrželi Záslužné zlaté kříže s korunkou František Müller, horní rada, vyznamenán papežem Piem IX. Řádem sv. Řehoře a Řádem c.k. Františka Josefa.\n\nNa Oslavansku Müllerové působili 84 let.\n\nPo získání privilegia na těžbu uhlí zakládal J. B. Müller kutiště, štoly a plytké jámy, které byly záhy opuštěny z důvodů nezvládnutí přítoků vody.\n\n\nV Žacléři působili Müllerové 54 let\n\n\n"}
{"id": "1231578", "url": "https://cs.wikipedia.org/wiki?curid=1231578", "title": "Jayme Mata", "text": "Jayme Mata\n\nJayme Lee Mata, (* 17. prosince 1982 v Oranjestadu, Aruba) je arubský zápasník–judista. Žije v Nizozemsku, kde pracuje jako účetní a pokladník v judistickém klubu v Nijmegenu. Ve volném čase se věnuje judu, jako sparringpartner připravuje na turnaje například Jeroena Moorena. V roce 2012 obdržel od tripartitní komise pozvánku k účasti na olympijské hry v Londýně, kde vypadl v úvodním kole. V roce 2016 již dosáhl na panamerickou kontinentální kvótu pro účast na olympijských hrách v Riu, kde zaznamenal dílčí úspěch vítězstvím technikou eri-seoi-nage nad judistou z Vanuatu na ippon. V dalším kole ho hned v první minutě zápasu donutil vzdát se Uzbek Rishod Sobirov nasazením škrcení.\n\n"}
{"id": "1231583", "url": "https://cs.wikipedia.org/wiki?curid=1231583", "title": "Itil", "text": "Itil\n\nItil (, ), doslova \"Velká řeka\", bylo hlavní město Chazarské říše mezi 8. a 10. stoletím. Slovo \"itil\" je taktéž v některých turkických jazycích názvem pro řeku Volhu.\n\nMěsto Itil se rozkládalo při deltě řeky Volhy severozápadně od Kaspického moře. Itil se stal hlavním městem Chazarské říše po porážce Chazarů v druhé Arabsko-Chazarské válce. Jméno Itil se poprvé objevu v 10. století, v arabských pramenech se však tomuto městu o století dříve říkalo Khamlij.\n\nBěhem svého rozkvětu bylo město důležitým centrem obchodu a rozkládalo se na třech místech oddělených Volhou. V západní části se nacházelo administrativní centrum s budovou soudu a početnou vojenskou posádkou. Východní část byla vybudována později a sloužila jako obchodní centrum Itilu. Nacházely se v ní obchody a veřejné lázně. Mezi východní a západní částí ležel ostrov, na kterém stály paláce kagana a kagan-bega. Se zbylými částmi města byl ostrov propojen pontonovým mostem.\n\nItil bylo multietnické a nábožensky různorodé město, které obývali židé, křesťané, muslimové, pohani i vyznavači šamanismu, přičemž mnozí z nich byli obchodníci pocházející z jiných zemí. Každá z náboženských skupin měla ve městě své modlitebny. V Itilu bylo sedm soudců – dva pro křesťany, dva pro židy, dva pro muslimy a jeden pro ostatní.\n\nV roce 968 nebo 969 město vyplenil Svjatoslav I. Igorevič. Archeologické pozůstatky Itilu nebyly nikdy jednoznačně identifikovány. Jedna z hypotéz tvrdí, že zbytky města byly odplaveny rostoucí hladinou Kaspického moře. V roce 2008 tým ruských archeologů oznámil nález ruin Itilu.\n\n"}
{"id": "1231588", "url": "https://cs.wikipedia.org/wiki?curid=1231588", "title": "Teorie lovců a zemědělců", "text": "Teorie lovců a zemědělců\n\nTeorie lovců a zemědělců je teorie o původu hyperkinetické poruchy (, ADHD), kterou jako první formuloval rozhlasový moderátor Thom Hartmann ve své knize \"Attention Deficit Disorder: a Different Perception\" (Porucha pozornosti: jiný pohled). Podle teorie spočívá původ ADHD v tom, že se členové společnosti lovců a sběračů museli přizpůsobit životu ve společnostech založených na zemědělství. Hartmann svoji myšlenku rozvinul nejprve jako mentální model, poté co byla ADHD diagnostikována jeho synovi. „Nejedná se o vědu v pravém slova smyslu a nikdy to ani nebyl můj záměr,“ uvedl autor. Nicméně nedávný klinický výzkum a výzkum v molekulární medicíně genetický původ ADHD, tedy vznik z důvodu evoluční adaptace, podporuje.\n\nHartmann uvádí, že většina nebo všichni lidé byli po stovky tisíc let kočovnými lovci a sběrači, avšak spolu s rozvojem zemědělství ve většině společností se potřeby postupně měnily a více lidí na celém světě se stávalo zemědělci. V průběhu mnoha let se lidé většinou životu v zemědělských společnostech přizpůsobili, ale jak spekuluje Hartmann, jedinci s ADHD si udrželi některé povahové rysy z dřívější doby lovců.\n\nDůležitým prvkem této hypotézy je myšlenka, že schopnost osob s ADHD intenzivně zaměřit pozornost (hyperfocus) je za odpovídajících okolností darem nebo výhodou. Hypotéza také vysvětluje roztěkanost těchto jedinců a jejich sníženou schopnost udržet pozornost na předmět, který nevyžaduje intenzivní soustředění, spolu s dalšími vlastnostmi jako apatie vůči společenským normám, snížená schopnost plánování a organizační schopnosti, zkreslené vnímání času, netrpělivost, oscilace pozornosti k nejrůznějším, novým nebo zajímavým podnětům a impulzivita. Argumentem je, že lovci z kultur lovců a sběračů, které předcházely zemědělským společnostem, potřebovali intenzivní zaměření pozornosti více než zemědělci.\n\nGenetická varianta spojená s ADHD byla častěji zjištěna u kočovnějších populací a také u těch s bohatší migrační historií. Kočovní příslušníci kmene Ariaalů měli také lepší zdraví, pokud měli genetickou variantu DRD4 7R spojenou s ADHD. U pozdějších nekočovných (tedy již usedlých) Ariaalů byl však zdravotní stav jedinců s alelou DRD4 7R o něco horší.\n\nTeorie lovců a zemědělců přichází s myšlenkou, že vysoký výskyt ADHD v dnešní době „představuje jinak normální strategie chování, které se v novém prostředí vzešlém z evoluce (např. ve školní třídě), staly maladaptivními“. Obdobným příkladem, jako byla migrace v kultuře lovců a sběračů, je fakt, že někteří lovci-sběrači s přirozenou predispozicí k těmto různým množstvím stejného genu mohou být hodnotní v určitých typech sociálních skupin nebo pro některé jejich potřeby. Dále se uvádí, že nedostatek „hyperfocusu“ by neměl být jedinou dichotomií u „farmáři versus lovci“, kterou u Hartmannovy hypotézy vnímáme. Z hlediska evoluce byl „hyperfocus“ výhodou, neboť takoví jedinci měli vynikající schopnost lovit a rychle reagovat na predátory. Homininové byli také lovci-sběrači od počátku historie lidstva po 90 % doby jeho vývoje, před evolučními změnami, rozděláváním ohně a bezpočtem objevů, k nimž kultury v době kamenné dospěly. Aby si zlepšili život, vymýšleli lidé užitečné inovace a lepší organizační struktury a potřeba hyperaktivity se v průběhu dlouhé doby pomalu snižovala bez ohledu na to, zda se jednalo o společnost sběračů nebo zemědělců. K. H. Ko dále uvádí, že snižující se potřeba intenzivně zaměřit pozornost vytvářela podmínky pro vznik jazyka.\n\nGenetické varianty, kterými se jedinci s ADHD vyznačují, jsou velmi časté. To znamená, že tento rys byl v minulosti selektivní výhodou. M. M. Glickman a D. K. Dodd (1998) zjistili, že dospělí lidé, kteří na sobě pozorovali symptomy ADHD, na sobě pozorovali ve srovnání s běžnými dospělými vyšší schopnost intenzivního soustředění na „naléhavé úkoly“, jako jsou projekty nebo přípravy pod časovým tlakem. Dospělí ve skupině s ADHD měli jedinečnou schopnost odložit jídlo, spánek a další osobní potřeby a zůstat na naléhavý úkol hluboce zaměřeni po delší dobu. Článek Tima Callawaye v časopise \"New Scientist\" z roku 2008 uvádí, že výzkum ADHD a souvisejících povahových rysů v různých kulturách teorii lovců a zemědělců do určité míry podporuje. Podle evolučního antropologa Bena Campbella z University of Wisconsin-Milwaukee je ze studií o Ariaalech, tedy izolovaného kočovného lidu v Keni, patrné, že hyperaktivita a impulzivita (klíčové vlastnosti jedinců s ADHD) jsou pro kočovníky nespornou výhodou. Kočovní Ariaalové navíc vykazují vysokou míru genetické mutace spojené s ADHD, zatímco u Ariaalů s usedlejším způsobem života je míra této mutace nižší. Henry Harpending z University of Utah uvádí, že s touto genetickou mutací „pravděpodobně lépe uspějete v prostředí agresivní konkurence“.\n\n\n\n"}
{"id": "1231589", "url": "https://cs.wikipedia.org/wiki?curid=1231589", "title": "KAGRA", "text": "KAGRA\n\nKamioka Gravitational Wave Detector (KAGRA) dříve známý jako Large Scale Gravitational Wave Telescope (LCGT) je projekt pracovní skupiny zaměřené za gravitační vlny z Institutu pro výzkum kosmického záření (ICRR) z Tokijské univerzity. Institut ICRR byl založen v roce 1976 za účelem studia kosmického záření, projekt detektoru Large Scale Gravitational Wave Telescope byl schválen 22. června 2010. V lednu 2012 získal projekt nové jméno KAGRA, v němž představují písmena \"KA\" umístění detektoru v lokalitě Kamioka a \"GRA\" představuje gravitaci a gravitační záření.\n\nDva prototypy detektorů byly postaveny za účelem vývoje technologií potřebných pro detektor KAGRA. První, TAMA 300 byl umístěn v lokalitě Mitaka v Tokiu a provozován do roku 2008, prokázal proveditelnost projektu KAGRA. Druhý, CLIO je v provozu v podzemí poblíž umístění detektoru KAGRA a testují se na něm kryogenní technologie kryogenní technologie pro projekt KAGRA.\n\nKAGRA má dvě ramena dlouhá 3 kilometry, která tvoří laserový interferometrický detektor gravitačních vln. Je postaven v místě observatoře Kamioka poblíž proslulých neutrinových experimentů (Super-KAMIOKANDE). Výkopové práce na tunelech pro detektor byly dokončeny 31. března 2014.\n\nKAGRA bude detekovat vlny z binárních neutronových hvězd v okruhu asi 240 Mpc. Očekávaný počet detekovaných událost za rok dosahuje dvou nebo tří událostí. Pro dosažení požadované citlivosti, budou použity stávající nejmodernější techniky, které používají i detektory LIGO a VIRGO (nízkofrekvenční systém izolace vibrací, vysokoenergetický laserový system, Fabryho-Pérotovy dutiny a tak dále), ale navíc bude umístěn v podzemí a bude mít kryogenní zrcadla.\n\nVýstavba detektoru KAGRA zaznamenala několik zpoždění. Rané plány počítaly se zahájením výstavby v roce 2005 a pozorování v roce 2009 , ale nyní je pravděpodobné, že detektor bude uveden do provozu v roce 2018. Přebytek vody v tunelech způsobil značné prodlevy ve výstavbě v letech 2014 a 2015.\n\nPočáteční provoz (\"iKAGRA\") s pokojovou teplotou měl začít v prosinci 2015. \"Základní\" plánovaný kryogenní provoz (\"bKAGRA\") by měl začít několik let později.\n\n"}
{"id": "1231591", "url": "https://cs.wikipedia.org/wiki?curid=1231591", "title": "Toray Pan Pacific Open 2016", "text": "Toray Pan Pacific Open 2016\n\nToray Pan Pacific Open 2016 byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem s centrkurtem v aréně Ariake Coliseum. Probíhal mezi 17. až 25. zářím 2016 v japonské metropoli Tokiu jako třicátý třetí ročník turnaje. Navazoval tak na turnaj nižší kategorie Japan Women's Open, hraný ve stejném dějišti o týden dříve.\n\nTurnaj s rozpočtem 1 000 000 dolarů se v rámci okruhu řadil do kategorie WTA Premier. Nejvýše nasazenou hráčkou ve dvouhře se stala světová trojka Garbiñe Muguruzaová ze Španělska. Jako poslední přímá účastnice do dvouhry nastoupila 56. hráčka žebříčku Varvara Lepčenková ze Spojených států, která v úvodním kole uhrála jen tři gamy na olympijskou vítězku Mónicu Puigovou.\n\nNa druhé tokijské vítězství dosáhla Dánka Caroline Wozniacká, která tak ukončila 17měsíční čekání na trofej a měla jistotu alespoň jednoho titulu v deváté sezóně bez přerušení. Deblovou trofej si odvezl indicko-český pár Sania Mirzaová a Barbora Strýcová, které získaly druhý společný titul. Mirzaová ovládla tokijský turnaj potřetí ze čtyř předešlých ročníků. \n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\n\n"}
{"id": "1231592", "url": "https://cs.wikipedia.org/wiki?curid=1231592", "title": "Toray Pan Pacific Open 2016 – ženská dvouhra", "text": "Toray Pan Pacific Open 2016 – ženská dvouhra\n\nŽenská dvouhra Toray Pan Pacific Open 2016 probíhala ve druhé polovině září 2016. Do singlové soutěže tenisového turnaje nastoupilo dvacet osm hráček. Obhájkyní titulu byla polská světová čtyřka a dvojnásobná vítězka turnaje Agnieszka Radwańská, která v semifinále podlehla bývalé světové jedničce Wozniacké.\n\nVítězkou dvouhry se stala nenasazená 26letá Dánka Caroline Wozniacká, jež ve finále zdolala 18letou Japonku Naomi Ósakaovou, startující na divokou kartu, po dvousetovém průběhu 7–5 a 6–3. V probíhající sezóně si připsala premiérové turnajové vítězství, které znamenalo, že v deváté sezóně bez přerušení vybojovala alespoň jednu trofej. Druhým tokijským titulem (první vyhrála 2010) ukončila sedmnáctiměsíční čekání na turnajový triumf, jenž představoval dvacátou čtvrtou singlovou trofej na okruhu WTA Tour.\n\nČtyři nejvýše nasazené hráčky obdržely volný los do druhého kola.\n"}
{"id": "1231593", "url": "https://cs.wikipedia.org/wiki?curid=1231593", "title": "Murat Han", "text": "Murat Han\n\n"}
{"id": "1231596", "url": "https://cs.wikipedia.org/wiki?curid=1231596", "title": "Čusovoj", "text": "Čusovoj\n\nČusovoj () je město v Permském kraji v Ruské federaci. Při sčítání lidu v roce 2010 měl bezmála sedmačtyřicet tisíc obyvatel.\n\nČusovoj leží na západním okraji Uralu přibližně 150 kilometrů severovýchodně od Permu, správní střediska kraje. Rozkládá se při ústí Vilvy do Usvy a ústí Usvy do Čusovaji v povodí Kamy.\n\nPřes Čusovoj vede železniční trať z Permu do Jekatěrinburgu, ke které se zde připojuje vedlejší trať ze Solikamsku.\n\nVesnice zde stála už od 16. století, ovšem jmenovala se \"Kamasino\". Podstatný rozvoj nastal v roce 1874 v souvislosti se stavbou \"Uralské důlní železnice\", která po trase Perm-Kušva-Jekatěrinburg jako první železniční trať překonala Ural. Zdejší nádraží bylo nazváno \"Čusovaja\" podle řeky. V roce 1878 byla trať otevřena a hned rok nato byla otevřena navazující vedlejší trať do Solikamsku.\n\nV roce 1917 získala Čusovaja status sídlo městského typu a v roce 1933 se stala městem s novým jménem \"Čusovoj\".\n"}
{"id": "1231597", "url": "https://cs.wikipedia.org/wiki?curid=1231597", "title": "Tomáš Řehoř", "text": "Tomáš Řehoř\n\nTomáš Řehoř (* 7. srpna 1977) je bývalý český fotbalista, záložník.\n\nV české lize hrál za SK Dynamo České Budějovice. Nastoupil v 5 ligových utkáních. Ve druhé lize hrál i za FK Mladá Boleslav a SK Spolana Neratovice. Reprezentoval Česko v dorosteneckých kategoriích.\n\n\n"}
{"id": "1231600", "url": "https://cs.wikipedia.org/wiki?curid=1231600", "title": "Melottův katalog", "text": "Melottův katalog\n\nMelottův katalog je astronomický katalog 245 objektů hlubokého vesmíru severní i jižní oblohy, který obsahuje otevřené a kulové hvězdokupy. Sestavil jej britský astronom Philibert Jacques Melotte v roce 1931.\n\nPodkladem pro sestavení tohoto katalogu byly fotografické snímky severní a jižní oblohy, které vytvořil anglický amatérský astronom John Franklin-Adams (1843–1912). Tyto snímky ukazovaly hvězdy až do 17. magnitudy a umožnily určit kulové hvězdokupy s úhlovým rozměrem větším než 3'. Melotte hvězdokupy rozdělil do čtyř skupin podle jejich stavby:\nVětšina objektů patřila do prvních dvou skupin.\n\nObjekty Melottova katalogu jsou seřazeny podle rektascenze a označují se názvem \"Melotte\" nebo zkratkou \"Mel\", za kterými následuje katalogové číslo z rozsahu 1 až 245 (např. Melotte 2 nebo Mel 2).\nTento katalog popsal některé hvězdokupy, které do té doby nebyly zapsány v žádném jiném katalogu, jako Asociace Alfa Persei, nebo především Melotte 111, což je známá hvězdokupa ve Vlasech Bereniky, jejíž pravá příslušnost mezi otevřené hvězdokupy byla potvrzena až v roce 1938. Na hvězdných mapách bývají otevřené hvězdokupy Melottova katalogu často označovány spíše jejich pořadovým číslem z Collinderova katalogu.\n\n\n"}
{"id": "1231602", "url": "https://cs.wikipedia.org/wiki?curid=1231602", "title": "Pelestrov", "text": "Pelestrov\n\nPelestrov je malá vesnice, základní sídelní jednotka obce Knyk v okrese Havlíčkův Brod. Nachází se asi 1,2 km na západ od Knyku a 0,2 km severozápadně od vesnice Rozňák. Pelestrovem prochází silnice I/38. V roce 2016 zde bylo evidováno 12 adres a v roce 2011 zde žilo 16 obyvatel\n\n"}
{"id": "1231606", "url": "https://cs.wikipedia.org/wiki?curid=1231606", "title": "Český Dvůr", "text": "Český Dvůr\n\nČeský Dvůr je malá vesnice, základní sídelní jednotka obce Knyk v okrese Havlíčkův Brod. Nachází se asi 1,4 km jihovýchodně od Knyku. Českým Dvorem prochází silnice II/344. V roce 2016 zde bylo evidováno 26 adres a v roce 2011 zde žilo 60 obyvatel\n\nVe vsi stojí památkově chráněná kaplička.\n\n"}
{"id": "1231607", "url": "https://cs.wikipedia.org/wiki?curid=1231607", "title": "Estonsko na Letních olympijských hrách 2016", "text": "Estonsko na Letních olympijských hrách 2016\n\nEstonsko se účastnilo Letní olympiády 2016.\n\n"}
{"id": "1231616", "url": "https://cs.wikipedia.org/wiki?curid=1231616", "title": "Sergiu Oleinic", "text": "Sergiu Oleinic\n\nSergiu Oleinic, (* 25. prosince 1985) je původem moldavský zápasník-judista, který od roku 2007 reprezentuje Portugalsko.\n\nS judem začínal v 9 letech. V roce 2003 následoval svého staršího bratra Vladimira do Portugalska, kde obrdžel v roce 2007 občanství. Zlepšenými výkony na evropské scéně se prezentuje od roku 2013. Připravuje se v Lisabonu pod vedením Pedro Soarese. V roce 2016 se kvalifikoval na olympijské hry v Riu, kde v úvodním kole porazil jednoho z favoritů – Ukrajince Giorgi Zantaraiju na yuko technikou seoi-nage. Na tento výkon však v dalším kole nenavázal, když v prodloužení nečekaně prohrál na ippon s Wanderem Mateem z Dominikánské republiky.\n\n"}
{"id": "1231619", "url": "https://cs.wikipedia.org/wiki?curid=1231619", "title": "Dánsko na Letních olympijských hrách 2016", "text": "Dánsko na Letních olympijských hrách 2016\n\nDánsko se účastnilo Letní olympiády 2016.\n\n"}
{"id": "1231624", "url": "https://cs.wikipedia.org/wiki?curid=1231624", "title": "Finsko na Letních olympijských hrách 2016", "text": "Finsko na Letních olympijských hrách 2016\n\nFinsko na Letních olympijských hrách 2016.\n"}
{"id": "1231627", "url": "https://cs.wikipedia.org/wiki?curid=1231627", "title": "Kostel svatého Stanislava (Smidary)", "text": "Kostel svatého Stanislava (Smidary)\n\nKostel svatého Stanislava je římskokatolický orientovaný kostel ve Smidarech. Je farním kostelem farnosti Smidary. Kostel je chráněn jako kulturní památka České republiky. Je dominantou obce.\n\nBarokní kostel postaven roku 1749 na místě původního gotického dřevěného kostela (s dřevěnou zvonicí) z roku 1540 s neznámým zasvěcením, který vyhořel roku 1749. Od třicetileté války je zasvěcen sv. Stanislavu, hlavnímu polskému světci, protože v té době zde kvůli nedostatku českých katolických kněží působili polští duchovní. Nový kostel se západní věží znovu vyhořel již v roce 1752 a konečné datum dokončení je tak až roku 1769. Opraven byl v roce 1847, věž byla opravena v sedmdesátých letech 20. století.\n\nProstý kostel je zvláště v interiéru blízký tvorbě Františka Kerbera, jako polír je však uváděn knížecí černínský stavitel Jiří Jirsák z Dymokur a tesař J. Kubálek ze Svídnice u Dymokur. Stěny uvnitř jsou členěny mohutnými polopilíři se sdruženými pilastry, presbytář je sklenut českou plackou, triumfální oblouk je půlkruhový. V lodi jsou dvě pole valené klenby s výsečemi do pasů, v západní části lodi stojí konvexně prohnutá kruchta na dvou sloupech. Na klenbě presbytáře je freska Nejsvětější Trojice, hlavní oltář a čtyři boční oltáře mají malovanou iluzivní architekturu z doby kolem roku 1770, vše asi od Václava Kramolína. Věž měla původně barokní cibuli s lucernou, v 19. století byla přestavěna novorenesančně a ukončena vysokou stanovou střechou.\n\nPravidelné bohoslužby se v kostele nekonají.\n\n"}
{"id": "1231630", "url": "https://cs.wikipedia.org/wiki?curid=1231630", "title": "Vlast (rozcestník)", "text": "Vlast (rozcestník)\n\nVlast může mít vícero významů:\n\n\n\n"}
{"id": "1231637", "url": "https://cs.wikipedia.org/wiki?curid=1231637", "title": "Seznam premonstrátských klášterů", "text": "Seznam premonstrátských klášterů\n\nToto je seznam premonstrátských klášterů:\n"}
{"id": "1231641", "url": "https://cs.wikipedia.org/wiki?curid=1231641", "title": "Bulharsko na Letních olympijských hrách 2016", "text": "Bulharsko na Letních olympijských hrách 2016\n\nBulharsko na Letních olympijských hrách 2016.\n\n"}
{"id": "1231644", "url": "https://cs.wikipedia.org/wiki?curid=1231644", "title": "František Berka", "text": "František Berka\n\nJméno a příjmení František Berka nese vícero osob:\n\n"}
{"id": "1231646", "url": "https://cs.wikipedia.org/wiki?curid=1231646", "title": "Loď na sypký náklad", "text": "Loď na sypký náklad\n\nLoď pro přepravu sypkého nákladu ( bulk carrier, bulker) je obchodní loď speciálně navržená pro přepravu nebaleného sypaného nákladu jako je např. obilí, uhlí, ruda nebo cement, ve svých nákladových prostorách. Od roku 1852, kdy byl postaven první specializovaný bulker, napomáhaly ekonomické požadavky vývoji těchto lodí, co do jejich velikosti a propracovanosti. \n\nSoučasné lodě pro přepravu sypkého nákladu jsou speciálně navrhovány pro maximalizaci kapacity, bezpečnosti, účinnosti a schopnosti vydržet náročnost jejich práce.\n\nV současnosti tvoří lodě pro přepravu sypkého nákladu zhruba 40 % světové obchodní flotily a jejich velikost se pohybuje od mini-bulků s jedním nákladovým prostorem až po obrovské lodi na rudu schopné odvézt 365 000 metrických tun (DWT). Existuje množství specializovaných úprav těchto lodí: některé se dokážou samy vyložit, některé jsou závislé na vybavení přístavů a jiné mohou naložený náklad balit přímo na lodi. Více než polovina lodí na přepravu hromadného nákladu patří řeckým, japonským a čínským majitelům a více než čtvrtina je registrovaná v Panamě. Jižní Korea je největším stavitelem bulkerů na světě a 82 % těchto lodí se vyrábí v Asii.\n\nPosádka bulkerů se účastní nakládky a vykládky nákladových prostorů, navigace lodě, údržby strojů a vybavení lodi. Nakládka a vykládka lodi je náročná a nebezpečná a na větších lodích tohoto typu může zabrat až 120 hodin. Posádku mohou tvořit tři lidé na nejmenších lodích nebo až 30 lidí na těch největších.\n\nSypký náklad může být velmi těžký, lepkavý a drsný. Tím může představovat bezpečnostní problémy jako je přesýpání nákladu, spontánní vznícení a nasáknutí vodou, které mohou ohrozit loď. Používání lodí, které byly staré a měly problémy s korozí bylo spojeno s potápěním se bulkerů v 90. letech 20. století kvůli velkým nákladovým otvorům potřebných pro manipulaci s nákladem. Byla přijata nová mezinárodní omezení ke zdokonalení tvarů lodě a zpřísnění kontrol, jakož i zjednodušení procesu opuštění lodě v případě její zkázy.\n\nJe několik způsobů jak definovat termín lodi na sypaný náklad. Od roku 1999 je bulker SOLASem definován jako \"loď postavená s jednou palubou, horními bočními nádržemi (\"top side tank\"), balastními nádržemi (\"hopper tank\") v nákladových prostorech, která je určena hlavně pro převoz suchého sypaného nákladu, rudy nebo kombinovaného nákladu. Klasifikační společnosti ale používají širší definici, kde lodí na přepravu hromadného nákladu je každá loď, která převáží suchý nezabalený náklad. víceúčelové nákladní lodě mohou převážet přepravu hromadného nákladu, ale také jiné typy nákladů, přičemž nejsou speciálně navrženy pro sypanou nakládku. Název \"loď na suchý sypký náklad\" (\"dry bulk carrier\") se používá k odlišení od lodí na tekutý náklad jako jsou ropný tanker, chemický tanker a loď na přepravu plynu. Velmi malé bulkery jsou téměř nerozeznatelné od obecných nákladních lodí (\"general cargo ship\"), a častěji jsou klasifikovány podle jejich užívání jako podle tvaru.\n\nPoužívá se několik zkratek k popisu lodí na sypaný náklad. \"OBO\" (\"Ore-bulk-oil\"), popisuje loď, která převáží kombinaci rudy, sypaného nákladu a ropy, \"O/O\" se používá pro kombinaci rudy a ropy. Zkratky \"VLOC,\" \"VLBC,\" \"ULOC,\" a \"ULBC\", pro velmi velkou a ultra velkou loď pro přepravu hromadného nákladu a rudu, se stáhly z označování supertanker.\n\nPřed vznikem specializovaných lodí pro přepravu sypkého nákladu měli dopravci dvě možnosti jak dostat náklad do lodi. První metodou bylo nakládání nákladu do pytlů přístavními dělníky, pytle se pak ukládaly na palety, které pak byly nakládány do nákladových prostorů lodě pomocí jeřábů. Druhý způsob vyžadoval množství času a peněz na stavbu překližkových zásobníků uvnitř nákladových prostorů, do kterých se nakládalo přes malé otvory a dřevěné plniče za pomoci posuvného pultu, kterým se přiváděl náklad. Tyto metody byly pomalé a pracné. S příchodem kontejnerových lodí problém efektivní nakládky a vykládky nákladu posunul vpřed i vývoj lodí na sypký náklad.\n\nSpecializované bulkery se začaly vyrábět s parním pohonem. První loď na parní pohon klasifikována jako loď pro přepravu sypkého byla \"SS John Bowes\", britská loď na přepravu uhlí v roce 1852. byla vybavena kovovým trupem, parním strojem a balastním systémem, který používal mořskou vodu místo pytlů s pískem. Toto vybavení jí pomohlo uspět na konkurenčním britském trhu s uhlím. První samovýklopná loď byla jezerní nákladní loď \"Hennepin\" v roce 1902 na Velkých kanadských jezerech. Toto významné snížení času nakládky bulkeru bylo dosaženo použitím dopravního pásu na přesun nákladu. První lodě pro přepravu sypkého nákladu s naftovými motory se začaly vyrábět v roce 1911.\n\nPřed druhou světovou válkou byla mezinárodní poptávka na přepravu sypkého nákladu nízká – asi 25 milionů tun železné rudy – a většina tohoto obchodu probíhala v pobřežních vodách. Po skončení války začal rozvoj této přepravy hlavně mezi průmyslovými zeměmi jakými byly evropské státy, USA a Japonsko. Díky tomu se staly lodě pro přepravu hromadného nákladu většími a více specializovanými.\n\nLodě na přepravu sypkého nákladu se dělí do šesti velikostních kategorií: malý, handysize, handymax, panamax, capesize a velmi velký. Velmi velké patří do kategorie \"capesize\", avšak často jsou považovány za zvláštní kategorii.\nDalší kategorie vznikají v regionální přepravě, například jako \"Kamsarmax\" s maximální délkou 229 metrů, což je maximální délka lodi, která může nakládat v přístavu Kamsar v Guineji. Další kategorie jako Seawaymax, Setouchmax, Dunkirkmax, a Newcastlemax také vznikly v regionální přepravě.\n\nMini-Bulker jsou malé lodě s kapacitou pod 10 000 DWT. Mini-Bulkery převážejí od 500 do 2500 tun a mají jediný nákladový prostor, přičemž jsou stavěny na říční přepravu. Často jsou stavěny tak, aby mohly plout pod mosty a jejich posádka se skládá ze 3 až 8 členů.\n\nHandysize a Handymax jsou obecně účelové lodě na sypaný náklad. Tyto dvě kategorie reprezentují 71 % všech lodí na přepravu hromadného nákladu nad 10 000 DWT a jsou nejvíce žádané. Toto je částečně způsobeno novými nařízeními, které upřednostňují výstavbu větších plavidel. Lodě typu Handymax jsou 150–200 m dlouhé s 52 000–58 000 DWT s pěti nákladovými prostory a čtyřmi jeřáby.\n\nVelikost lodí typu Panamax je limitována velikostí vodních komor v Panamském průplavu, kterými projde loď s maximální šířkou 32,31 m, maximální délkou do 294,13 m a ponorem do 12,04 m.\n\nLodě typu Capesize jsou příliš velké na to, aby mohly využívat Panamský průplav a musí plout kolem mysu Horn pokud chtějí cestovat mezi Tichým a Atlantským oceánem. Předtím nedokázaly proplout ani přes Suezský průplav a museli plout kolem Mysu dobré naděje, avšak nedávné hloubení Suezu na hloubku 20 m jim umožnilo jeho používání. Lodě na přepravu hromadného nákladu typu Capesize jsou specializované, jelikož 93 % těchto lodí se používá pro přepravu železné rudy a uhlí.\n\nVelmi velké lodě pro přepravu hromadného nákladu jsou verzí lodí Capesize, které přesahují 200 000 DWT. Bulkery tohoto typu jsou téměř vždy stavěny k přepravě železné rudy.\n\nSvětová přeprava sypkého nákladu dosáhla obrovských proporcí: v roce 2005 bylo 1,7 miliardy metrických tun uhlí, železné rudy, obilí, bauxitu a fosfátů přepravených těmito loděmi. V dnešní době pluje 6 225 lodí na přepravu sypkého nákladu nad 10 000 DWT, což reprezentuje 40 % všech lodí ve smyslu tonáže a 39,4 % ve smyslu plavidel. Pokud se do toho zahrnou i malé lodě, tak kombinovaná kapacita těchto lodí je 346 milionů DWT. Kombinované lodě tvoří jen malou část, reprezentovanou pouze 3 % celkové kapacity. Jezerní nákladní lodě na Velkých kanadských jezerech, s 98 loděmi a celkovou kapacitou 3,2 milionu DWT i přes malý počtu oproti celkové světové prostornosti a pouze 10 měsíců provozu v roce, přepravují desetinu celkového světového nákladu díky krátkým vzdálenostem a rychlým obratům.\n\nV roce 2005 byla průměrná loď pro přepravu sypkého nákladu pouze 13 let stará. Přibližně 41 % bulkerů bylo mladších 10 let, 33 % více než 20 let a zbylých 26 % mezi 10 až 20 lety. Všech 98 bulkerů na velkých jezerech bylo starších 20 let, přičemž nejstarší plující měl v roce 2009 106 let.\n\nV roce 2005 bylo MARADem celosvětově registrováno 6 225 lodí pro přepravu sypkého nákladu s 10 000 DWT nebo více. Nejvíce bulkerů je registrováno v Panamě, která se 1 703 loděmi má více než další 4 státy dohromady. Ve smyslu množství registrovaných lodí na přepravu hromadného nákladu mezi 5 hlavních vlajek států ještě patří: Hongkong (492 lodí), Malta (435), Kypr (373) a Čína (371). Panama také vede v celkové tonáži registrovaných lodí na sypaný náklad. Další čtyři státy s největší tonáží bulkerů jsou po pořadí: Hongkong, Řecko, Malta a Kypr.\n\nŘecko, Japonsko a Čína jsou největšími vlastníky lodí pro přepravu sypkého nákladu s 1 326, 1 041 a 979 loděmi. Tyto tři země mají dohromady 53 % celkového počtu bulkerů.\n\nNěkteré soukromé společnosti mají také velké flotily těchto lodí. Mezinárodní společnost Gearbulk Holding Ltd. má více než 70 bulkerů, společnost The Fednav Group v Kanadě je využívá více než 80, přičemž mají dvě upravené pro práci v arktickém ledu . Společnost Croatia's Atlantska plovidba d.d vlastní 14 bulkerů, H. Vogemann Group z Německa 19 bulkerů, portugalská Portline 10 bulkerů, dánská Dampskibsselskabet Torm a španělská Elcano mají také dostatečně velké flotily těchto lodí. Další společnosti se specializují na mini-bulkery: anglická Stephenson Clarke Shipping Limited má flotilu 8 mini-bulkerů a 5 malých handysize bulkerů. Turecká společnost Cornships Management and Agency Inc. vlastní flotilu 7mini-Bulker.\n\nDominantními v konstrukci lodí na přepravu hromadného nákladu jsou asijské společnosti. Z celkového počtu 6 225 kusů je téměř 62 % vyrobených v Japonsku loděnicemi jako Oshima Shipbuilding a Sanoya Hishino Meisel, dále v Jižní Koreji loděnicemi Daewoo a Hyundai Heavy Industries, která je druhá s počtem 643 vyrobených lodí tohoto typu. Třetí je Čína s loděnicemi jako Dalian, Chengxi a Shanghai Waigaoqiao a počtem vyrobených bulkerů 509. Čtvrtým je Taiwan s loděnicemi China Shipbuilding Corporation a 129 vyrobenými loděmi. Loděnice v těchto čtyřech zemích postavily více než 82 % všech lodí na sypaný náklad.\n\nCenu přepravy sypaného nákladu ovlivňuje několik faktorů. Trh se sypkým nákladem je velmi nestálý a cena kolísá s různými typy nákladu, typem lodě a trasou lodě. Přeprava Capesize nákladu uhlí z Jižní Ameriky do Evropy se pohybuje mezi 15$ až 25$ za tunu (rok 2005). Přeprava agregátní Panamax nákladu z Mexického zálivu do Japonska stojí 40$ do 70$ za tunu.\n\nNěkteří dopravci upřednostňují namísto platby za hmotnost raději denní poplatek za nájem lodi. V roce 2005 byl denní poplatek za loď typu handymax 18 000$ až 30 000$, loď typu Panamax 20 000$ až 50 000$ a loď Capesize 40 000$ až 70 000$ na den.\n\nKdyž jsou lodě vyřazeny postupují ke šrotování, kde se rozeberou. Majitelé lodí a nákupčí si dohodnou cenu založenou na faktorech jako jsou hmotnost prázdné lodi (\"LTD\" z anglického \"light tun displacement\") a cena kovošrotu na trhu. V roce 1998 bylo téměř 700 lodí sešrotováno na místech jako jsou Alang v Indii a Chittagong v Bangladéši. Nejčastěji se to dělá vytažením lodě na pláž a rozřezávání ručními hořáky. Je to nebezpečná práce s častými nehodami a úmrtími, přičemž dělníci se často vystavují toxickým materiálům z lodí. V roce 2004 bylo sešrotováno půl milionu tun lodí pro přepravu sypkého nákladu, což tvořilo 4,7 % celkového celosvětového ročního kovošrotu. V tom roce se pohybovala cena 1 LTD na sešrotování mezi 340$ a 350$.\n\nPosádka na lodi pro přepravu hromadného nákladu se nejčastěji skládá z 20 až 30 lidí, menším lodím někdy stačí i 8 lidí. Posádka zahrnuje kapitána (někdy \"master\"), palubní oddělení, strojní oddělení a zaměstnance kuchyně. Zvyk braní pasažérů na nákladní lodi kdysi zcela běžný, v současnosti na lodích pro přepravu hromadného nákladu téměř neexistuje.\n\nV 90. letech 20. století byly lodě pro přepravu hromadného nákladu důvodem mnoha námořních nehod. To vedlo majitele lodí k průzkumům hledajícím vysvětlení na působení několika faktorů efektivnosti a způsobilosti lodní posádky. Tento průzkum ukázal, že výkon posádky na palubě lodí na přepravu hromadného nákladu byl nejnižší ve všech průzkumech. Z posádek bulkerů, byl nejlepší výkon zaznamenán na mladší a větších lodích. Posádky na lepé udržovaných lodích měly lepší výsledky, než jako vícejazyčné posádky.\n\nNa palubách lodí na přepravu hromadného nákladu slouží méně palubních důstojníků než na jiných, obdobně velkých lodích. Mini-bulkerx mají 2-3 palubní důstojníky, zatímco Handysize a Capesize využívají čtyř. LNG tankery využívají o jednoho palubního důstojníka a jednoho námořníka navíc.\n\n"}
{"id": "1231657", "url": "https://cs.wikipedia.org/wiki?curid=1231657", "title": "Lenivka hnědohřbetá", "text": "Lenivka hnědohřbetá\n\nLenivka hnědohřbetá (\"Bucco capensis\") je leskovcovitý pták, který obývá pralesy Amazonie. Existují dva geografické poddruhy: ve východní části areálu žije \"Bucco capensis capensis\" a v západní \"Bucco capensis dugandi\".\n\nPták je dlouhý 18-19 cm, váží 46-62 gramů. Má zavalité tělo a poměrně velkou hlavu, kterou ještě opticky zvětšují chocholka a límec z načepýřeného peří. Zobák je jasně oranžový, silný a s háčkovitým zakončením horní čelisti. Obě pohlaví jsou zbarvena stejně: svrchní strana těla je rezavě hnědá s tmavšími vlnkami a břicho bílé, kolem krku má lenivka výrazný černý pruh.\n\nLenivky se zdržují stabilně na poměrně malém teritoriu. Většinu času prosedí na stromech, kde číhají na kořist, kterou tvoří hmyz, ještěrky a žáby; chyceného živočicha usmrtí ranou o větev. Létají pomalu a těžkopádně, což jim vyneslo české jméno i hodnocení, které jim dal Alfred Brehm: „Jsou to líní a zdlouhaví tovaryši.“\n\n"}
{"id": "1231662", "url": "https://cs.wikipedia.org/wiki?curid=1231662", "title": "František Berka (lékař)", "text": "František Berka (lékař)\n\nFrantišek Berka (22. září 1876 Strážnice – 6. května 1962 Brno) byl český patologický anatom, prosektor, profesor soudního lékařství.\n\nNarodil se 22. září 1876 ve Strážnici v okrese Hodonín, v domě č. p. 408 v rodině učitele Františka Berky a matky Marie, rozené Gottwaldové. V roce 1894 odmaturoval na gymnáziu v Uherském Hradišti. Poté do roku 1900 studoval lékařskou fakultu ve Vídni a roku 1902 absolvoval fyzikátní zkoušky pro lékaře na lékařské fakultě v Praze.\n\nV letech 1901–1904 působil jako prosektor v Zemské nemocnici v Brně. V té době zde bydlel v dnešní ulici Údolní č. 73. V období let 1902 až 1905 působil i jako městský bakteriolog a vedl policejní pitvy. V letech 1905–1920 odešel do Zemské nemocnice v Olomouci. Pak se opět vrátil do Brna, kde až do roku 1946 působil na Lékařské fakultě Masarykovy univerzity jako profesor soudního lékařství a vedoucí ústavu pro soudní lékařství. V letech 1922–1923 byl i děkanem fakulty a v období 1936–1937 rektorem Masarykovy univerzity.\n\nDne 15. dubna 1907 se oženil s Olgou Šašecí. Manželé měli dvě děti – klavírní virtuosku Olgu, provdanou Horovou (* 1908) a docenta pro obor soudního lékařství MUDr. Vladimíra Berku (* 1916).\n"}
{"id": "1231670", "url": "https://cs.wikipedia.org/wiki?curid=1231670", "title": "Vladimír Kozárek", "text": "Vladimír Kozárek\n\nVladimír Kozárek (* 8. ledna 1962 Přerov) je bývalý český profesionální cyklista. V současnosti se zabývá prodejem kol a cyklistických potřeb.\n\nNa kole se naučil jezdit již ve třech letech. Jeho prvním sportovním úspěchem byl cyklistický závod v Kojetíně v květnu 1974. Tohoto závodu se zúčastnil z donucení, protože si jeho rodiče přáli, aby jel spolu s bratrem. Překvapivě však v tomto závodě zvítězil a u cyklistiky již zůstal.\n\nOd roku 1976 trénoval za OP Prostějov a v roce 1978 odešel do Brna, kde začal závodit za Favorit Brno. Zlomovým bodem byl nástup na vojnu v roce 1983, kdy přestoupil do sportovního klubu Dukla a začal se pravidelně umísťovat na předních příčkách, jak v domácích, tak i v zahraničních závodech. Kromě toho se také zúčastnil Závodů míru. Cyklistice se profesionálně věnoval až do roku 1994. \n\n"}
{"id": "1231671", "url": "https://cs.wikipedia.org/wiki?curid=1231671", "title": "Realismus (mezinárodní vztahy)", "text": "Realismus (mezinárodní vztahy)\n\nRealismus je teorie mezinárodních vztahů, která se zaměřuje na problematiku moci a národních zájmů. Existuje více obměn této teorie, ale všechny vycházejí z teze, že při neexistenci celosvětové vlády, která by hrála roli globálního policisty, se jednotlivé státy v zájmu vlastní obrany budou chovat racionálně. Současné anarchické poměry ve světě je donutí, aby na ochranu vlastní bezpečnosti využívaly všechny silové prostředky, které mají k dispozici. Hlavním z nich je armáda, přičemž realisté očekávají ozbrojené konflikty vyvolané úsilím států posílit svou vojenskou pozici na úkor jiných států. Další součástí moci států je ekonomický potenciál, zásoby surovin a v neposlední řadě kulturní hegemonie. Realismus nabízí i vysvětlení, proč se světu tak dlouho daří vyhýbat opravdu velkému válečnému konfliktu. Za celou studenou válku nenastala přímá ozbrojená konfrontace mezi Spojenými státy a Sovětským svazem proto, protože obě mocnosti věděly, že druhá strana vlastní jaderné zbraně a válka by skončila vzájemnou destrukcí, což by vážně poškodilo i vlastní bezpečnost té či oné strany. Někteří přední realisté jako například Kenneth Waltz, tvrdí, že rozšíření jaderných zbraní na více zemí nemusí být až tak špatná věc, protože pokud je budou mít všechny, nepoužije je ani jedna.\n\nPodle realistů jednotliví političtí vůdci a mezinárodní instituce nejsou až tak důležití, protože stačí, když se podrobněji podíváme na jejich mocenský potenciál a místo v mezinárodním systému. Kritici tohoto názoru však na příkladech Winstona Churchilla (ve srovnání s Nevillem Chamberlainem) a Ronalda Reagana (ve srovnání s Jimmym Carterem) poukazují na rozdíl, jaký ve vztazích Spojeného království, resp. Spojených států způsobila změna vůdce a že mezinárodní instituce opravdu mohou hrát vlivnou roli v mezinárodní politice.\n"}
{"id": "1231685", "url": "https://cs.wikipedia.org/wiki?curid=1231685", "title": "Krimr", "text": "Krimr\n\nKrimr je obchodní název pro tkanou napodobeninu kožešiny (\"fake fur\") z karakulských jehňat. \n\nNázev je odvozen od jména poloostrova Krym.\n\nKožešina se vyrábí na tkacím stroji jako osnovní dvojplyš nebo prutový plyš.\n\nNa plyšový vlas se dříve používala mohérová příze, na základní tkaninu příze z bavlny. V 21. století se krimr vyrábí většinou z umělých vláken.\n\nTkanina se často potiskuje, aby byl výrobek podobnější přírodním kožešinám.\n\nPodle celkového vzhledu se rozeznává např.: \n\nVlasové nitě krimru se často kombinují s efekty z žinylkové příze. \n"}
{"id": "1231698", "url": "https://cs.wikipedia.org/wiki?curid=1231698", "title": "Bernd Lucke", "text": "Bernd Lucke\n\nBernd Lucke (* 19. srpna 1962, Berlín) je německý ekonom a politik, profesor makroekonomie na hamburské univerzitě a europoslanec za Alianci pro pokrok a obnovu. \n\nByl 33 let stranickým členem CDU. V roce 2013 spoluzakládal stranu Alternativa pro Německo, za niž byl zvolen do Evropského parlamentu, ovšem v roce 2015 stranu společně se čtyřmi dalšími europoslanci opustil a založil Alianci pro pokrok a obnovu.\n\nJe otcem pěti dětí.\n\n"}
{"id": "1231699", "url": "https://cs.wikipedia.org/wiki?curid=1231699", "title": "Nákladní loď", "text": "Nákladní loď\n\nNákladní loď je jakákoliv loď pro přepravu široké škály nákladu, zboží nebo jakéhokoliv materiálu, obvykle z jednoho přístavu do druhého. Podle definice smlouvy SOLAS může být nákladní lodí prakticky jakákoli loď kromě osobní lodi přepravující cestující. Obchodní loď je námořní plavidlo plující pod obchodní vlajkou.\n\nNákladní lodě obsluhují významnou část mezinárodního obchodu. Jedná se obvykle o lodi specifické konstrukce, často vybavené jeřáby a dalšími mechanismy pro nakládku a vykládku. Představují lodě různých velikostních kategorii. Moderní nákladní lodě jsou většinou postaveny ze svařované oceli. Jejich životnost se pohybuje kolem 25 až 30 let, po kterých bývají vyřazeny.\n\nPatří sem hlavně mrazírenské lodě, ro-ro lodě, OBO lodě (k přepravě sypkého i tekutého nákladu) a jejich kombinace.\n"}
{"id": "1231717", "url": "https://cs.wikipedia.org/wiki?curid=1231717", "title": "Korff-Schmising-Kerssenbrockové", "text": "Korff-Schmising-Kerssenbrockové\n\nKorff-Schmising-Kerssenbrockové jsou šlechtický rod pocházející z Vestfálska.\n\nPrvní zmínka je z roku 1241, kdy rytíř Henricus Corf zachránil život francouzskému králi. Od roku 1354 se jedna z linií rodu jmenuje Korff-Schmising.\n\nRoku 1679 byl císařem Leopoldem I. rod povýšen do stavu svobodných pánů (baron). V roce 1802 přebírá Maxmilián František Xaver (1781–1850) jméno a erb vymírajícího rodu Kerssenbrocků. Roku 1820 byl rod povýšen pruským králem Fridrichem Vilémem III. do hraběcího stavu.\n\nV Čechách se koncem 19. století usadili potomci Klementa Augusta Korff-Schmising-Kerssenbocka (1839–1913). Sídlili přechodně na zámku v Líšťanech, později v Klatovech, v Praze a severních Čechách.\n\nKlement Korff-Kerssenbrock (1883–1960) a jeho synové Klement Korff-Kerssenbrock ml. (1912–1989) a Arthur Korff-Kerssenbrock (1914–1979) se v září 1939 připojili ke 3. šlechtické deklaraci – Národnostnímu prohlášení české šlechty.\n\nHraběnka Gabriela Korff-Schmising-Kerssenbrocková (1917–2008) provdaná za Jaroslava Klaudia knížete z Lobkovic byla matkou opavského biskupa Františka Václava z Lobkovic a jeho bratra Jaroslava 14. knížete z Lobkovic.\n\nErb je čtvrcený štít. V 1. a 4. červeném poli je zlatá linie (Korff-Schmisingové), ve 2. a 3. zlatém poli modré kosmé břevno se třemi červenými třešňovými květy (Kerssenbrockové).\n\nHeslem rodu je \"Fide, sed cui vide\" (Věř, ale hleď, komu).\n\n\n\n"}
{"id": "1231728", "url": "https://cs.wikipedia.org/wiki?curid=1231728", "title": "Vznik hvězdy", "text": "Vznik hvězdy\n\nKe vzniku hvězd dochází v chladných a řídkých mračnech plynu a prachu. Většinou ale nevznikají samostatně, ale například jako dvojhvězda.\n\nHvězdy lidé dlouhá tisíciletí považovali za stálice. K tomuto názoru dospěli kvůli tomu, že je měli možnost pozorovat pouze během nepatrného zlomku jejich hvězdného života. Pokud bychom však začali vnímat čas podle života hvězd, zjistili bychom pravý opak: životní cyklus hvězd je dynamický a často až neuvěřitelně dramatický proces.\n\nHvězdy vznikají z chladných a velmi řídkých prachových a plynových mračen, které jsou ve skutečnosti řídké jako lepší vakuum, které jsme schopni vytvořit na Zemi. Jejich hustota bývá jen několik atomů na centimetr krychlový. Tato mračna se nazývají také hvězdotvorné mlhoviny. Jde převážně o emisní mlhoviny. Příkladem takových mlhovin, ve kterých vznikají hvězdy, je Velká mlhovina v Orionu nebo Orlí mlhovina.\n\nJednotlivé molekuly těchto mračen na sebe působí gravitační silou, což má za následek, že se přitahují a pomalu hýbou. Kvůli velmi malé hmotnosti jednotlivých částic a obrovským vzdálenostem mezi nimi je to velmi dlouhodobý děj, který však může být vnějšími vlivy urychlen. Například se může stát, že vedle takového oblaka mezihvězdné hmoty projde nějaká hvězda a svou gravitací způsobí pohyb molekul v mračnu. Nebo v jeho blízkosti vybuchne supernova a tlaková vlna opět mračno promíchá. V obou případech se dají částice do pohybu a v místech, kde jsou shluky největší, se utvoří jednotlivá gravitační centra, která přitahují další materiál. Tato gravitační centra se nazývají globule. Jde o chladné a ve srovnání s okolním prostorem husté tmavé prachoplynné mlhoviny přibližně kulatého tvaru. Typickým příkladem globule jsou například Thackerayová globule v mlhovině IC 2944.\n\nHmota kolem každého z těchto shluků do nich postupně padá, přičemž jednotlivými srážkami a promícháváním molekul vzrůstá i teplota látky. Ta roste spolu s velikostí shluků, až se za z astronomického hlediska krátkou dobu z každého takového chuchvalců hmoty vytvoří koule zhruba o velikosti sluneční soustavy, kterou nazýváme protohvězda.\n\nPo dosažení takové velikosti se začne jádro protohvězdy ohřívat, postupně ohřívá i okolní látku a promíchává ji. Ohřátá látka ze středu stoupá k okrajům, tady se ochladí a klesá k jádru, kde se znovu ohřeje, přičemž tento děj se mnohokrát opakuje. Hvězda se nachází v tzv. Hyashiho stádiu, při kterém se teplota na povrchu mění jen málo. Takováto koule ještě nezáří ve viditelném světle. Je na to příliš chladná, něco přes dva tisíce stupňů na povrchu. Je to ale dost na to, aby mohla zářit v infračerveném oboru. Toto stádium představuje zárodek budoucí hvězdy.\n\nTeplota protohvězda se postupně zvyšuje. Každé původní kondenzační centrum na sebe nabaluje další okolní materiál, jehož je však v mlhovině stále méně, protože jednak se ztrácí jak ho na sebe přitahují budoucí hvězdy a jednak je odfukován hvězdným větrem, který z nově vznikajících hvězd začíná proudit. Mezihvězdný materiál se tedy časem nabalí nebo odfoukne a budoucí hvězda ztratí možnost zvětšovat svou hmotnost, v gravitační kontrakci a s tím spojeným zahříváním jádra ale dále pokračuje. Pozorování naznačují, že i největší protohvězdy nemají více než zhruba 60násobek hmotnosti Slunce. U zhruba 50% až 70% mladých hvězd jsou nepřímé důkazy o existenci protoplanetárního disku. Je to disk zbytkového materiálu, ze kterého se mohou, ale nemusí utvořit planety. Životnost protoplanetárního disku je ohrožena, pokud je v okolí několik mladých hvězd. Ty mohou svým hvězdným větrem způsobit erozi a postupný zánik disku.\n\nDosud byla zdrojem energie pouze gravitační kontrakce. V určitém stádiu, kdy zvyšující se teplota v jádře dosáhne několik milionů stupňů, vystoupí na scénu další zdroj, termojaderná reakce. To znamená, že teplota a tlak v jádru jsou dostatečně silné na to, aby došlo k jaderné přeměně prvků. Tento okamžik se považuje za okamžik vzniku hvězdy. Gravitační kontrakce protohvězdy se zastaví, protože energie vznikající termonukleární reakcí vyrovná gravitační tlak a zajistí na dlouhé období rovnovážný stav hvězdy, která se „usadí“ na hlavní posloupnosti H-R diagramu. To se však podaří jen protohvězdě s hmotností větší než 0,085 hmotnosti Slunce. Méně hmotné protohvězdy nejsou schopny kontrakcí zahřát své centrální části na takovou teplotu, aby v nich mohlo dojít k jaderné fúzi a stanou se z nich tzv. hnědí trpaslíci zářící převážně v infračerveném oboru, dokud nevyčerpají své omezené zdroje.\n\nNejprve dochází k přeměně lehčích prvků, jako deuterium, lithium, berylium či bór. Při dosažení teploty kolem 10 miliónů stupňů dojde k jaderné reakci, v níž se uplatňuje proton-protonová reakce (PP cyklus). Dochází k vytváření jader helia z jader vodíku. Vytvořením nového prvku se uvolňuje energie potřebná pro život hvězdy. Proti tlaku energie vyzařované hvězdou působí v opačném směru její gravitační síla. Hvězda je v hydrostatické rovnováze.\n\nTakovým způsobem se spaluje vodík a popelem této reakce je helium. Celý proces začíná v jádru. Časem se však veškerý vodík v jádru ztratí. Tehdy se centrální část hvězdy trochu stlačí, začne se spotřebovávat vodík z okolního pláště a celý proces se postupně posouvá směrem k povrchu. Po celou tu dobu klesá těžší hélium směrem k jádru, kde se hromadí. Protože heliové hvězdné jádro je těžší než vodíkové, vlastní vahou se stlačuje, čímž se zvyšuje jeho teplota. Po dostatečném zvýšení teploty začne další jaderná reakce, přičemž se začnou vytvářet další prvky. Takovým způsobem postupně dochází k fúzím stále těžších prvků, např. Uhlíku, dusíku, kyslíku, i inertních plynů jako například neonu.\n\nCelý životní cyklus hvězdy závisí na její hmotnosti. Hmotná hvězda může postupně zahřát své jádro na potřebnou teplotu, aby tento řetězec za sebou jdoucích jaderných reakcí pokračoval vznikem stále těžších prvků. Z energetického hlediska je nejvydatnějším palivem vodík. Jak hvězda postupně tvoří těžší prvky, klesá i energie uvolněná jejich vytvářením. Proto se palivo spaluje stále rychleji, až se postupně začínají přetvářet jednotlivé prvky každý měsíc, každý den, každou hodinu a hvězda se začíná podobat cibuli, kde jednotlivé vrstvy představují chemické prvky tak, jak byly postupně vytvořeny. To, kolikrát se začne spalovat popel z předchozích reakcí, závisí na hmotnosti hvězdy. Málo hmotné hvězdy mohou skončit pouze při spalování vodíku na helium a dále již nebudou dostatečně hmotné, aby stlačili své jádro na úroveň umožňující v něm začít spalovat helium. Velmi hmotní veleobři mohou dosáhnout až závěrečné reakce, při níž vzniká železo. Těžší atomy už jadernou fúzí nevznikají.\n"}
{"id": "1231747", "url": "https://cs.wikipedia.org/wiki?curid=1231747", "title": "Yigal Kopinsky", "text": "Yigal Kopinsky\n\nYigal Kopinsky, (* 16. října 1985) je surinamský zápasník–judista. S judem začínal v 15 letech. Připravuje se v Paramaribu pod vedením Bastiaana de Boera a Johana Nekruie. V roce 2016 obdržel od tripartitní komise pozvánku k účasti na olympijských hrách v Riu, kde vypadl v úvodním kole.\n\n"}
{"id": "1231750", "url": "https://cs.wikipedia.org/wiki?curid=1231750", "title": "Uherské království (1301–1526)", "text": "Uherské království (1301–1526)\n\nUherské království ( \"Magyar Királyság [Maďar Kirájšág]\") zkráceně Uhersko či Uhry, byl historický mnohonárodnostní státní útvar s maďarskou hegemonií. Hlavním městem byl od 14. století Budín, předtím Ostřihom a Stoličný Bělehrad (nyní Székesfehérvár).\n\nSe smrtí krále Arpádovce Ondřeje III. roku 1301 vymírají i samotní Arpádovci. Na uherský trůn se tak dostává snoubenec Ondřejovy dcery Alžběty Přemyslovec Václav III. (1301–1305), který v Uhrách vládne jako Ladislav V. Jeho vláda však není stabilní a vysokou politiku v Uhrách vzhledem ke složité politické situaci a nízkému věku nezvládá. Po otcově smrti se v říjnu 1305 vzdává uherské koruny ve prospěch bratrance Oty. Při tažení do Polska je pak r. 1306 Václav III. zavražděn v Olomouci a tím vymírají i Přemyslovci v Čechách.\n\nNa uvolněný uherský trůn se po dalších politických bojích krátce dostává vévoda Ota III. Dolnobavorský (1306–1308) a po něm již zmiňovaný Karel Robert z Anjou (1308–1342). Ten se po delší době pevně chopil moci, omezil vliv magnátů, přinesl do země italsko-francouzské kulturní vlivy a uskutečnil řadu reforem. Mnohem slavnějším a významnějším se však stal jeho syn Ludvík I. Veliký z Anjou (1342–1382), důstojný protějšek Karla IV. Lucemburského. Tito dva panovníci také spolu uzavřeli spojenectví, řadu výhodných smluv a vzájemně se podporovali. Ludvík I. v Uhrách potvrdil a upevnil práva šlechty, podporoval vzdělanost, r. 1367 založil univerzitu v Pécsi (Pětikostelí) a podrobil si Dalmácii, Valašsko, Bosnu, Srbsko a Bulharsko. R. 1370 získal i polskou korunu. Uspořádal křížovou výpravu proti Litevcům a dobyl Červenou Rus, kterou proti nelibosti polské šlechty připojil k Uhrám. V r. 1374 zahájil tažení proti Turkům a porazil sultána Murada I. Uhersko za jeho vlády získalo status velmoci a prožívalo nebývalý rozkvět.\nPo jeho smrti byla zvolena uherskou královnou jeho dcera Marie Uherská (1382–1387), pozdější manželka Zikmunda Lucemburského (1387–1437). Ten musel o uherskou korunu bojovat a čelil silné opozici, která ho dokonce v letech 1401–1403 opakovaně zajala. Jeho vláda v Uhrách se vyznačovala především bojem proti Turkům na jihu země a husitům v Čechách. Právě proto také založil prestižní rytířský řád Draka, jímž vyznamenával své přívržence a bojovníky proti „nevěřícím“. R. 1411 získal Zikmund římskou korunu a r. 1420 se nechal v Praze korunovat za asistence jemu věrných českým králem. R. 1433 získal císařský titul a r. 1436 po bitvě u Lipan i českou královskou korunu. Po krátké vládě Albrechta II. Habsburského (1437–1439) vládl zemi za nezletilého Ladislava Pohrobka (1439–1457) Vladislav III. Varnenčik (1440–1444), jenž ovšem nebyl uznán královnou Alžbětou a jejími přívrženci, kteří bránili nároky malého Ladislava Pohrobka. Vladislav III. padl v bitvě u Varny (1444) proti Turkům a uherští magnáti rozhodli, že vládu za nezletilého Ladislava bude vykonávat 7 hejtmanů a r. 1446 zvolili uherským správcem jednoho z nejmocnějších magnátů Jana Hunyadiho, proslaveného v boji proti Turkům.\n\nPo smrti Jana Hunyadiho nechal Ladislav Pohrobek popravit jeho prvorozeného syna Ladislava a druhorozeného Matyáše Korvína vzal s sebou jako rukojmí do Prahy. Po Pohrobkově smrti se Matyáš Korvín (1458–1490) vrátil do Uher a hned r. 1458 byl zvolen uherským králem. Vypořádal se s opozicí v zemi, rozprášil bratříky v Horních Uhrách a pevně se chopil moci. Byl jedním z nejvýznamnějších uherských panovníků. Přivedl díky svému druhému sňatku s neapolskou princeznou Beatrix Aragonskou do země renesanční život a umění. Byl zastáncem vzdělání, kultury a provedl řadu reforem. Jeho vláda se vyznačovala snahou získat císařskou korunu. Vedl boje se střídavými úspěchy s českým králem Jiřím z Poděbrad a následně i s Vladislavem II. Jagelonským, římským císařem Fridrichem III. i Turky na jihu země. R. 1469 se nechal korunovat v Olomouci na českého krále. Připojil k Uhrám Moravu, Slezsko a Lužici. V roce 1485 porazil Matyáš i císaře Fridricha III., zmocnil se Dolních Rakous a svůj dvůr přesunul z Budína do Vídně. Na základě dřívějších dohod se po Korvínově smrti stal uherským králem Vladislav II. Jagellonský (1490–1516).\n\nStejně jako v Čechách i zde čelil rostoucímu vlivu šlechtické opozice. Vladislav II. přesídlil z Prahy do Budína a uherská a česká koruna pak zůstaly spojeny v rámci personální unie až do r. 1918. R. 1514 vypuklo v Uhrách tzv. Dóžovo povstání, které bylo tvrdě potlačeno sedmihradským vévodou Janem Zápolským a sněm pak přijal řadu zákonů proti poddaným. Nový panovník Ludvík Jagellonský (1516–1526) nebyl příliš schopným a silným a od počátku své vlády čelil turecké hrozbě i domácím magnátům. R. 1521 dobyl sultán Sulejman I. Bělehrad a další uherské državy na jihu země. Ludvík v reakci na postupující turecké nebezpečí svolal r. 1526 zemskou hotovost mezi Budín a Moháč (Mohács). Následná tragédie u Moháče měla pro Uhry a střední Evropu katastrofální následky. V bitvě u Moháče bylo uherské vojsko katastrofálně poraženo; část velmožů na čele s Ludvíkem utonula při útěku v močálech. Turecká vojska se pak nezadržitelně valila do Evropy a Uhry byly bezprostředně konfrontovány s muslimským světem.\n\nPo bitvě u Moháče (1526) vypukla občanská válka (1527–1538) mezi Habsburky (Ferdinandem I.) a sedmihradským vévodou Janem Zápolským.\n\nV roce 1541 Uhersko ztratilo početná území: asi dvě třetiny dnešního Maďarska připadly Osmanské říši, dosud autonomní Sedmihradsko se osamostatnilo a stalo se vazalem Osmanské říše. Zbytek Uherska, tedy (Slovensko, Burgenland a západní Maďarsko, pod názvem Královské Uhry připadlo Habsburkům.\n\nK opětovnému sjednocení Uherska (ale bez Sedmihradska) došlo v letech 1699 (Karlovickým mírem) a roku 1718 dobytím posledních území v jihovýchodním Maďarsku od Turků. Uherské království bylo spojeno personální unií s ostatními dědičnými habsburskými zeměmi.\n\n\n\n"}
{"id": "1231755", "url": "https://cs.wikipedia.org/wiki?curid=1231755", "title": "Bliss (fotografie)", "text": "Bliss (fotografie)\n\nBliss je název fotografie používané jako základní tapeta operačního systému Windows XP. Fotografii pořídil v roce 1996 americký fotograf Charles O'Rear, který fotografii nejprve poslal společnosti Corbis a posléze veškerá práva k fotografii koupil Microsoft.\n\nV lednu 1996 byl bývalý fotograf National Geographic Charles O'Rear na cestě ke své přítelkyni, jako každý pátek odpoledne. Pracovali spolu na knize o vinné révě. Před jeho cestou prošla krajinou bouře, a tak vášnivý fotograf O'Rear vyčkával na příležitost pro zachycení fotografie, kterou by mohl uplatnit do své knihy. Po cestě si všiml neobvyklé hory. Většina hor a kopců v okolí byla pokryta vinicemi, tato ovšem kvůli napadení hory Mšičkou révokazem nebyla. O'Rear zastavil, postavil si stativ a vyfotografoval si horu na střední formát.\n\nJelikož pro tuto fotku nakonec nenašli uplatnění v připravované knize, uvolnil ji O'Rear přes Corbis k dispozici pro použití jakoukoli zúčastněnou stranou, která by byla ochotná zaplatit odpovídající licenční poplatek. V roce 2000 nebo 2001 kontaktoval tým vývojářů Microsoftu O'Reara přes Corbis se zájmem o odkoupení veškerých práv pro používání fotografie jako výchozí tapety operačního systému Windows XP. O'Rear souhlasil, Microsoft mu zaplatil letenku do Seattlu, kam donesl film, a O'Rear podepsal smlouvu.\n\nMicrosoft dal fotografii jméno, a udělal z ní klíčovou součást marketingové kampaně na Windows XP. Fotografie byla k vidění na přibližně miliardě počítačů – odhad se opírá o počet kopií softwaru Windows XP.\n\n"}
{"id": "1231756", "url": "https://cs.wikipedia.org/wiki?curid=1231756", "title": "Vilém Sasko-Výmarský", "text": "Vilém Sasko-Výmarský\n\nVilém Sasko-Výmarský (11. dubna 1598, Altenburg — 17. května 1662, Výmar) byl vévoda Sasko-výmarský a po smrti bratra Albrechta od roku 1644 až do své smrti vládce Sasko-eisenašský. Jeho rodiči byli Jan II. Sasko Výmarský a jeho manželka Dorota Marie.\n\nVilém se narodil 11. dubna 1598 v Altenburgu jako pátý potomek vévody Jana a jeho manželky Doroty Marie. Měl několik sourozenců: bratry Jana Arnošta, Fridricha, Albrechta, Jana Fridricha, Arnošta a Bernarda. Studoval na univerzitě v Jeně a později doprovázel své bratry i při studiích v zahraničí. V roce 1613 bratři navštívili Francii, Nizozemsko i Velkou Británii a roku 1614 se vrátili do Sasko-výmarského vévodství.\n\n24. srpna 1617 společně s dalšími šlechtici založil jazykovou akademii \"Fruchtbringende Gesellschaft\". Stalo se tak na pohřbu matky Doroty Marie.\n\nVilém se narodil až jako pátý (třetí přeživší) potomek svých rodičů a ani nepředpokládalo, že by někdy vévodství mohl vládnout. Vévodou byl po otcově smrti nejstarší bratr Jan Arnošt, nicméně, ten o veškeré tituly přišel, když se odmítal podrobit císaři Ferdinandovi II. Štýrskému. Vilém se tak stal vládcem vévodství, avšak samotný titul stále náležel bratrovi. Až po jeho smrti v roce 1626 získal titul vévody Sasko-výmarského. O rok později se Vilém stal držitelem Řádu stability (\"Orden der Beständigkeit\"). Mezi lety 1622 až 1623 vytvořil vlastenecký spolek \"Deutscher Friedbund\", který hlásal, mimo jiné, i náboženskou svobodu. Štědré finanční podpory se Vilémovi dostalo například od strýce z matčiny strany Ludvíka I. Anhaltsko-Köthenského.\n\nStejně jako mnoho jiných vévodů a knížat, i Vilém se musel zapojit do třicetileté války – sloužil pod Petrem Arnoštem II. Mansfeldem a Jiřím Fridrichem Bádensko-Durlašským. Až později začal sloužit pod Kristiánem Brunšvickým.\n\nBěhem přerozdělování v roce 1614 Vilém udržel Výmar i Jenu pohromadě ve své moci a jeho bratr Albrecht navíc získal Eisenach. Roku 1644 ale Albrecht zemřel a Vilémovi tak připadl i Eisenach, od kterého bylo později odvozováno i Sasko-eisenašské, resp. Sasko-Výmarsko-eisenašské vévodství.\n\nVilémova armáda byla na poměrně dobré úrovni, za kterou mohl především švédský král Gustav II. Adolf. Když ale Gustav zemřel, hrabě Axel Oxenstierna dohnal Viléma k přistoupení na Pražský mír.\n\nKdyž v lednu 1650 zemřel Vilémův strýc Ludvík I. Anhaltsko-Köthenský, shodli se členové spolku \"Deutscher Friedbund\", že se Vilém stane Ludvíkovým nástupcem a tedy i hlavou organizace. Oficiálně se tak stalo 8. května 1651 a Vilém si svoji pozici držel až do své smrti.\n\nVilém Sasko-Výmarský zemřel 17. května 1662 ve Výmaru, když mu bylo čtyřiašedesát let. Jeho nástupcem v roli vévody Sasko-výmarského se stal jeho syn Jan Arnošt II., který vládl až do roku 1683. Vládci Sasko-eisenašského vévodství se po smrti správce Viléma stali (společně) Adolf Vilém Sasko-Eisenašský a Jan Jiří.\n\n23. května 1625, kdy bylo Vilémovi 27 let, se oženil s Eleonorou Dorotou Anhaltsko-Desavskou, která byla jeho nevlastní sestřenicí (byla dcerou Jana Jiřího I., který vzešel z prvního manželství Jáchyma Arnošta Anhaltského, zatímco Vilémova matka Dorota Marie vzešla až z jeho druhého manželství). Pár měl devět dětí, přičemž šest z nich (dvě dcery a čtyři synové) se dožili dospělosti.\n"}
{"id": "1231757", "url": "https://cs.wikipedia.org/wiki?curid=1231757", "title": "Extrasolární kometa", "text": "Extrasolární kometa\n\nExtrasolární kometa nebo též exokometa je označení komet nacházejících se mimo sluneční soustavu. Jde tedy o komety, které obíhají kolem jiných hvězd než Slunce, nebo o mezihvězdné komety. Jednotlivé exokomety není možné současnými prostředky pro jejich malé rozměry pozorovat. Je však možné pozorovat signály z celého souboru komet. První exokomety byly objeveny v roce 1987 u hvězdy Beta Pictoris, velmi mladé hvězdy hlavní posloupnosti. V roce 2016 je známo celkem 11 hvězd, u nich byla zjištěna přítomnost exokomet nebo existuje důvodné očekávání jejich nalezení.\n\nVšechny objevené systémy s extrasolárními kometami (Beta Pictoris, HR 10, 51 Ophiuchi, HR 2174, 49 Ceti, 5 Vulpeculae, 2 Andromedae, HD 21620, HD 42111, HD 110411, a nejnověji HD 172555) se vyskytují kolem velmi mladých hvězd spektrálního typu A.\n\nExtrasolární komety jsou detekovány pomocí spektroskopie při jejich tranzitu přes kotouč své mateřské hvězdy. Tranzit extrasolárních komet, podobně jako tranzit extrasolárních planet způsobuje změny v pozorovaném světle hvězdy. Projevují se v absorpčních čárách hvězdného spektra. Zákryt hvězdy oblakem plynu pocházejícím z extrasolárních komet objeví další absorpční čáry, například ty, které byly pozorovány v čarách ionizovaného vápníku. Tato oblaka prachu a plynu vznikají, když komety prochází v blízkosti hvězdy, kdy se těkavé látky jako led se zahřívají a uvolňují z komety plyny a prach.\n\nPlynný oblak kolem hvězdy 49 Ceti je připisován srážkám komet v tomto planetárním systému.\n\nPozorování komet a zejména extrasolárních komet poskytuje důležité poznatky pro pochopení vzniku planet. Ve standardním modelu formování planet narůstáním jsou planety jsou výsledkem aglomerace planetesimál, které se tvoří shlukováním prachu z protoplanetárního disku obklopujícího hvězdu krátce po jeho vzniku. Komety jsou zbytky planetesimál bohatých na těkavé látky, které zůstaly v planetárním systému, aniž by byly začleněny do planet. Jsou považovány za fosilní tělesa, na kterých můžeme pozorovat fyzikální a chemické podmínky převládající v době formování planet.\n\n"}
{"id": "1231770", "url": "https://cs.wikipedia.org/wiki?curid=1231770", "title": "Coeluridae", "text": "Coeluridae\n\nCoeluridae (česky také \"céluridi\") byla čeleď malých teropodních dinosaurů, žijících na území dnešního Wyomingu (USA) v době asi před 160 až 150 miliony let (stupně oxford až tithon, období svrchní jury).\n\nV minulosti byly do této skupiny řazeni prakticky všichni menší teropodi z období končící jury, což vedlo k velkým zmatkům v taxonomii. V roce 2007 byla publikována studie, podle které sem však patří jen dva rody dinosaurů - \"Coelurus\" a \"Tanycolagreus\", přičemž jde nejspíš o zástupce nadčeledi Tyrannosauroidea (\"Tyrannosaurus rex\" je tedy vzdáleným pozdějším příbuzným těchto dinosaurů). Rod \"Coelurus\" dal název celé skupině teropodů - Coelurosauria, přesto není příliš dobře známý. V minulosti sem byly řazeny četné rody dravých dinosaurů, které byly později zase přejmenovány nebo prohlášeny za vědecky neplatné. V současnosti je uznáván pouze jeden druh, \"C. fragilis\", popsaný O. C. Marshem v roce 1879 ze slavného souvrství Morrison. Měřil na délku asi 2,4 metru a vážil kolem 20 kilogramů. \"Tanycolagreus\" je méně známý rod, který byl vědecky popsán v roce 2005. Podle odhadů měřil na délku asi 4 metry a vážil kolem 120 kilogramů. Oba tito teropodi byli zřejmě predátory a lovci malých obratlovců.\n\n\n"}
{"id": "1231772", "url": "https://cs.wikipedia.org/wiki?curid=1231772", "title": "Gautier Supper", "text": "Gautier Supper\n\nGautier Supper (* 1. října 1990 Colmar) je francouzský juniorský vicemistr světa, vítěz evropského poháru juniorů a reprezentant ve sportovním lezení na obtížnost. Trojnásobný mistr a dvojnásobný vicemistr Francie.\n\n"}
{"id": "1231781", "url": "https://cs.wikipedia.org/wiki?curid=1231781", "title": "Úrazová nemocnice v Brně", "text": "Úrazová nemocnice v Brně\n\nÚrazová nemocnice v Brně je zdravotnické zařízení v Brně, zabývající se traumatologií a chirurgií s nadregionální působností. Sídlí v Zábrdovicích v ulici Ponávka a disponuje 174 lůžky. V jejím areálu je umístěna také klinika traumatologie Lékařské fakulty Masarykovy univerzity, jež s nemocnicí spolupracuje.\n\nPlány na vznik úrazové nemocnice v Brně se objevily roku 1928, kdy se Úrazová pojišťovna dělnická pro Moravu a Slezsko v Brně rozhodla postavit moderní hospitalizační traumatologické zařízení. Pětipatrová funkcionalistická budova Jubilejní úrazové nemocnice byla vybudována podle projektu architektů Vladimíra Fischera a Karla Kepky v letech 1931–1933. Otevřena byla v květnu 1933.\n\nPo druhé světové válce byla nemocnice rozšířena vybudováním rehabilitační budovy (architekt Miloslav Kopřiva), která vznikla v letech 1948–1950 v místě sousedního domu zničeného válečným bombardováním. V roce 1954 se nemocnice změnila ve Výzkumný ústav traumatologický. Po roce 1990 získala současný název a její součástí se stala i další sousední budova v ulici Ponávka. Roku 2015 byl v areálu nemocnice otevřen nový pavilon Emergency.\n\nOd roku 1948, po zrušení Úrazové pojišťovny, spravovala nemocnici Okresní národní pojišťovna a od roku 1953 Městský ústav národního zdraví. Po sametové revoluci byla nemocnice do roku 2008 státní příspěvkovou organizací, od roku 2009 je příspěvkovou organizací Statutárního města Brna.\n\n"}
{"id": "1231785", "url": "https://cs.wikipedia.org/wiki?curid=1231785", "title": "Láska pasti (album)", "text": "Láska pasti (album)\n\nLáska pasti ( ) je dvacáté druhé studiové album ruského zpěváka Valerije Leonťjeva. Album bylo vydáno v březnu 2014.\n\nByli přepracovány čtyři písně \"Эммануэль\", \"Дело вкуса\", \"Кабаре\" a \"Сокровища Чёрного моря\". Píseň \"Had\" (\"Змея\") má erotickou tematiku a zpívá v ní zvláštní hlas autotone. Píseň \"Viník\" (\"Виновник\") je re-zaznamenaná v rockovém stylu.\n\n"}
{"id": "1231790", "url": "https://cs.wikipedia.org/wiki?curid=1231790", "title": "Prutový tkací stroj", "text": "Prutový tkací stroj\n\nPrutový tkací stroj (angl.: \"wire loom\", něm.:\"Rutenwebmaschine\") je stroj se zvláštním zařízením ke tkaní osnovních plyšů.\n\nTři systémy osnovních nití navinuté na válech: \"vlasová\", \"vazná\" a \"základní\" (výplňková) osnova.\n\n„Horní“ útek se vede nad vlasové niti střídavě s „dolním“ (pod základní osnovu, kde tvoří spolu s vaznou a výplňkovou osnovou podkladovou tkaninu). Vazba je řízena pohybem listů, kterými procházejí osnovy jako celek. Ovládání jednotlivých nití není možné.\n\nDo paprsku se navádí (do každého zubu) vždy jedna vlasová nit a po dvou vazných a výplňkových nitích.\nSoučástí stroje je zařízení, s pomocí kterého se do otevřeného prošlupu (za paprskem) při každé druhé otáčce stroje vsouvá prut (kovová tyč). Paprsek posouvá prut dopředu, vlasové niti se na něj pokládají, takže se po přírazu paprsku na tkanině tvoří smyčky. Tvar a velikost prutu určují rozměry smyček. Vlasové niti se mohou buďto protkávat základní tkaninou nebo jen mezi vaznou osnovou. Na stroji je v oběhu 15-20 prutů za sebou, které se po zatkání postupně vysouvají a znovu zavádějí do procesu tkaní. K výrobě tkanin s řezanými smyčkami se pruty opatřují speciálními noži, které rozřezávají vrcholky smyček při vysouvání zatkaných prutů.\n\nStroje se používají např. k výrobě umělých kožešin krimr.\n\nNa rozdíl od strojů s listovkou se s pomocí žakárového ústrojí dají při tkaní ovládat jednotlivé vlasové niti a tak z nich zhotovit vzory v mnoha barvách a ve značných velikostech.\n\nOsnovní vlasové niti se ke stroji přivádějí jednotlivě tak, že se odvíjejí z cívek umístěných ve vhodném rámu a provlékají nitěnkami žakárového ústrojí. Základní a vazná osnova se však odvíjí z válů a niti jsou dále vedeny nitěnkami listů. Do každého \"zubu\" paprsku navádí po dvou vazných a výplňkových nití, zatímco počet naváděných vlasových niti je závislý na složitosti vzorování, kterému odpovídá počet tzv. řádů:\npři dvouřádovém vzorování 2 niti, pří třířádovém 3 ... atd až do pěti řádů.\nZ navedených vlasových nití tvoří z každého zubu paprsku vždy jen jedna nit smyčku. Ostatní zůstávají v základní tkanině a nejsou na povrchu viditelné.\n\nTechnika tkaní na prutovém stroji se žakárem se používá při výrobě belgických koberců \"Tournay\", anglických Wiltonů , buklé tkanin s názvem \"Brusel\" a luxusních moketů.\n\nModerní prutové stroje (v roce 2015) mohou zatkávat s pružnou jehlou např. při 410 cm pracovní šířky maximálně 307 metrů útku za minutu.\n\n"}
{"id": "1231792", "url": "https://cs.wikipedia.org/wiki?curid=1231792", "title": "Supernova Cosmology Project", "text": "Supernova Cosmology Project\n\nSupernova Cosmology Project je jedním ze dvou výzkumných týmů, které na základě pozorování rudého posuvu supernov typu Ia objevily, že rychlost expanze našeho vesmíru se pravděpodobně zrychluje a proto má kosmologická konstanta zřejmě kladnou hodnotu. V čele projektu stojí Saul Perlmutter z Lawrence Berkeley National Laboratory, dalšími členy jsou astronomové a fyzici z Austrálie, Chile, Francie, Portugalska, Španělska, Švédska, Spojeného království a Spojené států amerických.\n\nTento objev byl časopisem Science označen za průlom roku 1998. Spolu s High-z Supernova Search Team získal projekt v roce 2007 Gruberovu cenu za kosmologii, a v roce 2015 Fundamental Physics Prize. V roce 2011 obdržel Perlmutter za objev zrychlené expanze vesmíru Nobelovu cenu za fyziku, společně s Adamem Riessem a Brianem P. Schmidtem z High-z týmu.\n\nČlenové týmu jsou:\n\n"}
{"id": "1231798", "url": "https://cs.wikipedia.org/wiki?curid=1231798", "title": "M40 GMC", "text": "M40 GMC\n\n155 mm Gun Motor Carriage M40 bylo americké samohybné dělo. Samohybná děla M40 a M43 byla zkonstruována v roce 1944 na podvozku tanku M4 Sherman. Celkem bylo vyrobeno 466 vozidel.\nM40 používal 155mm dělo a pálil výbušnou a průbojnou municí.\n\nPozději bylo několik M40 předěláno na M43. M43 byl vybaven 203mm dělem, které vážilo 4,6 tuny. Pálil munic která byla ze dvou částí a vážila 109 kg.\nM40/43 byly použity v Korejské válce a také byly dodávány Velké Británii a Francii jako součást Military Assistance Programu.\n\nHlavní dělo: 155 mm pro M40 a 203 mm pro M43\n"}
{"id": "1231800", "url": "https://cs.wikipedia.org/wiki?curid=1231800", "title": "Borromejské ostrovy", "text": "Borromejské ostrovy\n\nBorromejské ostrovy (italsky \"Isole Borromee\") je skupina pěti ostrůvků na jezeře Lago Maggiore v Itálii. Mají dohromady rozlohu zhruba 18 hektarů a nacházejí se v západním výběžku jezera zvaném Borromejský záliv, mezi městy Verbania a Stresa. Souostroví je pojmenováno podle šlechtického (hraběcího, později knížecího) rodu Borromeo (Boromejští), kterému patřilo od 14. století. Na Isola dei Pescatori se nachází malá rybářská vesnice s dochovanou historickou architekturou, na ostrovech Isola Madre a Isola Bella majitelé dali vybudovat paláce s rozsáhlými okrasnými zahradami. Isolino di San Giovanni a Scoglio della Malghera jsou pouze skalnatá a neobydlená. Borromejské ostrovy jsou vyhledávanou turistickou atrakcí. Jsou propojené stálou lodní dopravou.\n\n\n"}
{"id": "1231802", "url": "https://cs.wikipedia.org/wiki?curid=1231802", "title": "Naučná stezka Kladská", "text": "Naučná stezka Kladská\n\nNaučná stezka Kladská se nachází na katastru města Mariánské Lázně při osadě Kladská. Prochází po okraji národní přírodní rezervace Kladské rašeliny a obchází Kladský rybník. Tvoří ji pěšina kombinovaná s dřevěným povalovým chodníkem. Stezka je zaměřena na biologii, geologii a historii okolí.\n\nStezka byla otevřena v září 1977, čímž patří k nejstarším v Čechách. V průběhu let byla postupně zvyšována informační a edukativní nabídka turistům a zvětšován počet zastavení a informačních tabulí.\n\nNachází se v nadmořské výšce 816 m. Její východiště je parkoviště na Kladské při \"Domu přírody Slavkovského lesa\" (), případně naproti loveckému zámečku Kladská u autobusové zastávky Kladská (). \n\nStezka obchází Kladský rybník, zčásti při okraji bezzásahového území rezervace nazývané \"Tajga\". Přibližně po 1,3 km se při okraji hráze Kladského rybníku nachází začátek umělého vodního kanálu Dlouhá stoka. Unikátní technická památka, vybudovaná v letech 1531 až 1536 k zásobování cínových dolů v Krásně vodnou, je od roku 2014 s názvem \"Dlouhá stoka s rybníky Kladským a Novým\" Národní kulturní památkou.\n\nTrasa stezky překračuje silnici spojující Prameny a Lázně Kynžvart, pokračuje po hrázi oddělující dva menší rybníčky a lesem se vrací k východišti. Ještě předtím však překračuje Pramenský potok, pramenící necelých 400 metrů západně od Kladské. Vedena je střídavě po dřevěném chodníku a lesní pěšině. Její délka činí přibližně 2,3 km a není turisticky náročná. Ke stezce jsou pořádány autobusové zájezdy lázeňských hostů z Mariánských Lázní, jejichž dalším cílem je občerstvení v některé z restaurací v Kladské. Ročně ji projde kolem 50 tisíc návštěvníků.\n\nStezka má celkem patnáct trojjazyčných naučných tabulí (česky, anglicky, německy) na čtrnácti zastaveních. Nachází se zde rovněž několik odpočívadel s lavičkami a altán na ostrůvku jednoho z rybníků, nazývaného \"Horní bahňák\". Infopanely jsou postupně věnovány dějinám Kladské a jejího okolí, vzniku stezky, fauně a flóře, rašeliništím a mnoha dalším přírodovědeckým aspektům území, kudy stezka vede.\n\n\n\n"}
{"id": "1231804", "url": "https://cs.wikipedia.org/wiki?curid=1231804", "title": "Escadron de chasse 1/2 Cigognes", "text": "Escadron de chasse 1/2 Cigognes\n\nEscadron de chasse 1/2 \"Cigognes\" je stíhací peruť Francouzského letectva v současné době dislokovaná na základně č. 116 Luxeuil-Saint Sauveur a vybavená stroji Mirage 2000-5F. Její letouny nesou trupové kódy v rozmezí 2-EA až 2-EZ (v letech 1994 až 2015 116-EA až 116-EZ).\nOd 3. září 2015 je peruť součástí 2. stíhací eskadry (), obnovené téhož dne s posádkou v Luxeuil.\n\nÚtvar vznikl v listopadu 1945 jako dědic tradic letek „Čápů“ Francouzského letectva a současně 329. peruti Royal Air Force, která byla vytvořena piloty bývalé \"Groupe de Chasse\" I/2 po uzavření příměří mezi Německem a Francií v roce 1940.\nV červnu 1946 byla jednotka přeložena do Francouzské Indočíny, kde operovala se stroji Spitfire, její letka SPA 3 ze základny Saigon a SPA 103 z Hanoje. Po návratu do metropolitní Francie byl útvar v roce 1948 přezbrojen na typ P-47 Thunderbolt.\n\nV roce 1949 jednotka, dislokovaná na základně Dijon-Longvic, přešla na proudové letouny, zprvu de Havilland Vampire a později MD 450 Ouragan, a Dassault Mystère IVA. S nimi se jednotka v roce 1956 zapojila do akcí v průběhu Suezské krize. O několik let později se stala prvním útvarem \"Armée de l'Air \" provozujícím Mirage IIIC, které v roce 1968 nahradila variantou Mirage IIIE.\n\nV roce 1984 se peruť stala první operační jednotkou \"Armée de l'Air\" vyzbrojenou typem Mirage 2000DA. \n\n9. září 1994 peruť získala třetí letku, SPA 12, která byla rozpuštěna 3. září 2009 a nahrazena letkou SPA 26, jednotkou zachovávající tradice escadron de chasse 1/5 Vendée rozpuštěné v roce 2007. Od roku 1997 byly letouny jednotky modernizovány na standard Mirage 2000-5F.\n\nV pátek 29. července 2011 se peruť přesunula na základnu base aérienne 116 \"Lieutenant-colonel Papin\" v Luxeuil-Saint Sauveur. Tím skončilo 62 let její přítomnosti na letecké základně 102 Dijon-Longvic jako domovském letišti.\n\nPeruť „Čápů“ postupně existovala v různém složení a byla známa pod různými označeními, kterými jsou následující:\n\n\n\n\n\nK roku 2015 se peruť 1/2 \"Cigognes\" skládala ze tří letek:\nMezi 9. zářím 1994 a 3. zářím 2009 byla součástí perutě letka SPA 12 \"Cigogne\".\n\n\n\nFrancouzský komiks autorské dvojice Charlier a Uderzo Dobrodružství Tanguye a Laverdura, vycházející od roku 1964, se odehrává u jednotky nesoucí jméno \"Cigognes\".\n\n"}
{"id": "1231807", "url": "https://cs.wikipedia.org/wiki?curid=1231807", "title": "Morane-Saulnier BB", "text": "Morane-Saulnier BB\n\nMorane-Saulnier BB byl dvouplošný pozorovací letoun s dvoučlennou osádkou vzniklý ve Francii v době první světové války, a užívaný převážně britským \"Royal Flying Corps\". Jednalo se o konvenční dvouplošník s jednokomorovým systémem vzpěr a pilotem a pozorovatelem sedících v otevřených kokpitech tandemového uspořádání. Původní zakázka zněla na 150 kusů poháněných rotačními motory Le Rhône 9J o výkonu 110 hp, ale jejich nedostatek vedl k tomu, že většina z 94 nakonec vyrobených letounů měla instalovány motory Le Rhône 9C o výkonu 80 hp. \n\nJako alternativní pohonná jednotka byl zkoušen kapalinou chlazený motor Hispano-Suiza, ale typ BH, jak byl tento prototyp označen, zůstal u jediného experimentálního exempláře.\n\nFrancouzské armádní letectvo typu přidělilo označení MoS.7, ale nepřevzalo ani jeden kus stroje. \nHlavním uživatelem se staly britské \"Royal Flying Corps\" a \"Royal Naval Air Service\", jejichž perutě jej užívaly jak v původní roli pozorovacích letounů, tak jako stíhací s výzbrojí kulometem Lewis neseného nad horním křídlem. \n\nMalý počet letounů byl dodán i Letectvu carského Ruska, kde byl také společností Dux v roce 1917 vyroben jeden kus typu BB vyzbrojený dvojicí synchronizovaných kulometů Vickers. \n\nŠpanělská společnost Compania Espanola Construcciones Aeronauticas vyrobila roku 1916 pro Španělské letectvo v licenci okolo 12 kusů typu, odlišujících se použitím motoru Hispano-Suiza 8A. \n\n\nÚdaje podle publikace \"French Aircraft of the First World War\"\n\n\n\n\n"}
{"id": "1231809", "url": "https://cs.wikipedia.org/wiki?curid=1231809", "title": "Sopwith Dragon", "text": "Sopwith Dragon\n\nSopwith Dragon byl britský dvouplošný stíhací letoun vzniklý koncem první světové války dalším vývojem z typu Sopwith Snipe.\n\nV dubnu 1918 byl šestý prototyp Sopwithu Snipe, sériového čísla B9967, opatřen hvězdicovým motorem ABC Dragonfly I o výkonu 320 hp (~ 239 kW). Aby byla kompenzována vyšší hmotnost motoru Dragonfly, došlo k prodložení trupu o 22 palců (~ 56 cm).\n\nPrototyp trpěl vytrvalými problémy se systémem zapalování motoru, ale jeho výkony v době kdy motor Dragonfly fungoval bez problémů byly povzbuzující. V červnu 1918 Royal Air Force objednalo 30 Snipeů s motorem Dragonfly, sériových čísel F7001-F7030, které byly posléze označeny jménem Dragon. Koncem listopadu 1918 RAF zrušilo zakázku na 300 Snipeů, a změnilo ji na objednávku stejného počtu Dragonů. \n\nDruhý prototyp, sériového čísla E7990, byl vybavený větším motorem ABC Dragonfly IA o výkonu 360 hp (~ 268 kW), a jeho oficiální zkoušky v Martlesham Heath začaly v únoru 1919. Dosáhl maximální rychlosti 150 mil za hodinu (~ 240 km/h) na úrovni mořské hladiny, a praktického dostupu 25 000 stop (~ 7600 m).\n\nSpolečnost Sopwith vyrobila přibližně 200 draků, které byly uskladněny v očekávání dodávek pohonných jednotek. Problémy s motorem Dragonfly se nakonec ukázaly nepřekonatelnými, takže jen pár letounů jimi bylo vybaveno, a žádný z nich nebyl zařazen do stavu řadových perutí. V dubnu 1923 byl Dragon oficiálně prohlášen za zastaralý.\n\n\nZákladní údaje podle publikace \"War Planes of the First World War: Volume Three Fighters\"\n\n\n\n\n\n\n"}
{"id": "1231813", "url": "https://cs.wikipedia.org/wiki?curid=1231813", "title": "Ukrajina na Letních olympijských hrách 2016", "text": "Ukrajina na Letních olympijských hrách 2016\n\nUkrajina na Letních olympijských hrách 2016 .\n\n"}
{"id": "1231825", "url": "https://cs.wikipedia.org/wiki?curid=1231825", "title": "Slovinsko na Letních olympijských hrách 2016", "text": "Slovinsko na Letních olympijských hrách 2016\n\nSlovinsko na Letních olympijských hrách 2016.\n\n"}
{"id": "1231832", "url": "https://cs.wikipedia.org/wiki?curid=1231832", "title": "High-Z Supernova Search Team", "text": "High-Z Supernova Search Team\n\nHigh-Z Supernova Search Team byla mezinárodní kosmologická kolaborace, které používala supernovy Typu Ia k určení parametrů expanze vesmíru. Tým byl vytvořen v roce 1994 Brianem P. Schmidtem, ke kterému se brzy přidal jeho postdoktorand z Harvardovy univerzity Nicholas B. Suntzeff působící v té době jako astronom na Cerro Tololo Inter-American Observatory (CTIO) v Chile. Prvotní návrh na výzkum byl představen 29. září 1994 v projektu \"A Pilot Project to Search for Distant Type Ia Supernova\" na Cerro Tololo Inter-American Observatory. Zakládajícími členy byli Nicholas Suntzeff, Brian Schmidt, R. Chris Smith, Robert Schommer, Mark M. Phillips, Mario Hamuy, Roberto Aviles, Jose Maza, Adam Riess, Robert Kirshner, Jason Spiromilio a Bruno Leibundgut. Původně projekt získal čtyři pozorovací noci na Victor M. Blanco Telescope observatoře Cerro Tololo na počátku roku 1995. Tým brzy objevil supernovu SN1995Y. V témže roce byl do čela projektu zvolen Brian P. Schmidt z Mount Stromlo Observatory.\n\nBrzy se tým rozšířil na zhruba 20 astronomů ze Spojených států, Evropy, Austrálie a Chile. K objevu a pozorování supernov typu Ia byl používán Victor M. Blanco telescope, pozorovány byly supernovy s rudým posuvem až \"z\" = 0.9. Objevy byly ověřeny za pomoci spektroskopických dat z dalekohledů Evropské jižní observatoře a z Keckových dalekohledů.\n\nV roce 1998 studie týmu High-Z vedená Adamem Riessem jako první uvedla důkazy o tom, že se rozpínání vesmíru zrychluje (práce byla předložena 13. března 1998 a přijata v květnu 1998). Z týmu se později oddělily další projekty, zejména Project ESSENCE vedený Christopherem Stubbsem z Harvardovy univerzity a Higher-Z Team vedený Adamem Riessem z univerzity Johnse Hopkinse a Space Telescope Science Institute.\n\nV roce 2011 získali Riess a Schmidt, společně se Saulem Perlmutterem z Supernova Cosmology Project, Nobelovu cenu za fyziku za objev zrychlené expanze vesmíru.\n\n\n"}
{"id": "1231836", "url": "https://cs.wikipedia.org/wiki?curid=1231836", "title": "Roll-on/roll-off", "text": "Roll-on/roll-off\n\nRoll-on/roll-off loď (také RORO loď nebo ro-ro loď) je druh nákladní lodě určený pro přepravu kolových vozidel (jako jsou auta, nákladní automobily, tahače s návěsy nebo vagóny), které na loď najíždí (roll-on) a vyjíždí (roll-off) po vlastní ose.\n"}
{"id": "1231840", "url": "https://cs.wikipedia.org/wiki?curid=1231840", "title": "Zálesie (okres Senec)", "text": "Zálesie (okres Senec)\n\nZálesie (historicky \"Gessayov\", později \"Gešajov\", maďarsky na Slovensku , v Maďarsku ) je obec na Slovensku v okrese Senec. V obci se nachází římskokatolická kaple Nejsvětější Trojice z roku 1939. Starostou obce je Marián Perger. Žije zde  obyvatel.\n\nKatastr dnešního Zálesie patřil do majetků malinovského panství hrabat ze Svatého Jura a Pezinku. Pak je vlastnili Méreyové, později Illésházyové a další.\n\nV roce 1810 koupili malinovské panství Apponyové (Albert byl nechvalně známý svými školskými zákony z roku 1905). Jako majetek nepřátel státu byl jejich velkostatek v roce 1920 prodán a nový majitel Ignác Gessay, americký Slovák (díky podpoře Slovenské banky), majetek rozparceloval a prodal. 604 ha prodal výhodně kolonizátorům ze severního Slovenska, kteří tvořili základ nové obce Gešajov. Obec nejprve patřila pod Malinovo, po okupaci jižního Slovenska Maďarskem (Malinovo připadlo Maďarsku), patřila pod Ivanku, ale již v roce 1940 se Gešajov osamostatnil. V roce 1960 byla obec přejmenována na Zálesie. V roce 1976 byla přičleněna k Ivance pri Dunaji, nastal její úpadek, dostala se na seznam zánikových obcí.\n\nOd roku 1990 je Zálesie opět samostatné a od té doby byla zrekonstruována infrastruktura obce.\n\nV obci je jeden kostel a římskokatolická kaple svaté Trojice z roku 1939. Nad hlavním vchodem je trojúhelníkový zděný štít, v jehož nice je socha svatého Josefa. Na konci obce je přícestní kříž, který obyvatelé postavili v roce 1938 jako poděkování za to, že se nestali součástí horthyovského Maďarska. U dveří vchodu do obecního úřadu je osazen bronzový reliéf zakladatele obce Ignáce Gessaye (z roku 1994).\n\nV obci je aktivní organizace Červeného kříže a Dobrovolného hasičského sboru. Ten organizuje i mládež, pro kterou pořádá hasičské soutěže. Na konci Terchovské ulice bylo vybudováno fotbalové hřiště a v roce 1952 bylo vráceno a zlikvidováno. Teď se tam nacházejí jen dvě fotbalové branky.\n\nObec Zálesie leží na rozsáhlém ostrově, který je tvořen toky Blatiny, Malého Dunaje a Bielé vody.\n\n\nObec Zálesie má 5 autobusových zastávek: Sihoť (na znamení; zastávka přejmenována z názvu Zálesie, Sihoť od 15. 12. 2013, je však v katastrálním území obce Zálesie); Zálesie, MŠ; Zálesie, Jednota; Zálesie, RD (zemědělské družstvo); Zálesie, Domky (na znamení).\n\nV Zálesí se nachází 31 ulic a to: \"Malinovská, Terchovská, Starobystrická, Záhumenná, Domky, Dunajská, Hornozelenická, Siladická, Lesná, Lipová, Obilná, Slnečná, Okružná, Topoľová, Ivanská, Pri kríži, Ku Gaštanu, Poľná, Tichá, Dlhá, Krátka, Stredná, Krížna, Ignáca Gešaja, Muškátová, Za záhradami, Družstevná, Veselá, Bazová, Jazerná a Turčianska.\". Jsou zde i 2 náměstí – \"Nové náměstí\" a \"Trojičné náměstí\". Hlavní a nejdelší ulice je Malinovská, nejkratší je Veselá a nejhůře průjezdná je ulice Tichá.\n\n"}
{"id": "1231843", "url": "https://cs.wikipedia.org/wiki?curid=1231843", "title": "Zálesie", "text": "Zálesie\n\nZálesie, slovensky \"zálesí\", může být:\n\n"}
{"id": "1231845", "url": "https://cs.wikipedia.org/wiki?curid=1231845", "title": "Zálesí (Severní Amerika)", "text": "Zálesí (Severní Amerika)\n\nZálesí ( ) je zeměpisné označení původně hustých pralesů obydlených jen Indiány nacházejících se mezi Atlantským oceánem přes Alleghenské pohoří dále na západ (po konec v daném čase na západě už i bělochy osídlených oblastí), později označení už jen nejvzdálenějších bělochy normálně neobydlených oblasti USA. Bělošští obyvatelé Zálesí, zpravidla těžko žijící rolníci, se nazývají zálesáci () nebo pionýři či squatteři . Pojem zálesáci se vyskytuje například v dílech Coopera a Karla Maye.\n"}
{"id": "1231847", "url": "https://cs.wikipedia.org/wiki?curid=1231847", "title": "Johnny Jebsen", "text": "Johnny Jebsen\n\nJohann-Nielsen Jebsen alias „Johnny“ (1917, Hamburk – 1945, pravděpodobně Berlín) byl německý protinacistický dvojitý agent, který během druhé světové války spolupracoval s německým Abwehrem a britskou MI6 (pod kódovým označením \"Artist\" – \"Umělec\"). Do služeb německé tajné služby přivedl srbského špióna Dušana Popova, který rovněž pracoval pro MI6. Roku 1944 byl Němci zatčen, internován v koncentračním táboře a na konci války zabit.\n\nJohann Jebsen se narodil roku 1917 v Hamburku. Oba rodiče byli dánského původu. Rodina vlastnila přepravní společnost \"Jebsen & Jebsen\". Poté, co se rodiče přestěhovali do Německa, získali německé občanství. Otec i matka zemřeli, když byl Johann ještě dítě. Při návštěvě Anglie si mladý Johann tuto zemi zamiloval a naučil se anglicky.\n\nVe třicátých letech nastoupil ke studiu na Freiburské univerzitě, kde se seznámil s Dušanem Popovem. Již v této době se začaly formovat jeho negativní názory na nacismus, který se začal v Německu šířit. Po promoci odcestoval opět do Anglie, kde měl v plánu studovat na Oxfordské univerzitě, studium však pravděpodobně nikdy nezapočal. Dalších pár let žil v Londýně, kde se mimo jiné seznámil s Pelhamem Wodehousem.\n\nNa začátku druhé světové války vstoupil do služeb Abwehru, aby se vyhnul vojenské službě. Dostal nejasné zařazení jako „výzkumník” a hodnost vojína. V podstatě to znamenalo, že mohl nadále vykonávat své obchodní aktivity a v případě nutnosti musel být Abwehru k dispozici. Roku 1940 zprostředkoval setkání Dušana Popova a jednoho z důstojníků Abwehru v Bělehradě. Toto setkání vyústilo v nábor Popova do služeb německé tajné služby. Popov ovšem okamžitě kontaktoval spojeneckou tajnou službu a stal se dvojitým agentem. Jebsen byl s tímto pravděpodobně obeznámen a dodával Popovovi informace pro Spojence.\n\nBěhem války mohl Jebsen kvůli svému podnikání svobodně cestovat. Oženil se se známou frankfurtskou herečkou Eleonore (Lore) Bothilde Petersonovou, kromě toho ovšem udržoval styky s řadou milenek po celé Evropě. Jebsenovy protinacistické postoje vedly k neshodám s SS a její zpravodajskou službou SD.\n\nV průběhu roku 1943 se Jebsen spolu s Dušanem Popovem a Ivem Popovem (Dušanův bratr, také dvojitý agent) snažili naverbovat jugoslávské dvojité agenty. Ivo Popov vytipoval potenciální kandidáty, kteří poté s Jebsenem absolvovali výcvik na špiónské škole v Berlíně a nakonec obcestovali přes Španělsko a Portugalsko do Británie, kde pracovali pro MI6.\n\nJohann Jebsen byl 29. dubna 1944 v Lisabonu unesen a během noci převezen do Francie. Vedoucí německé kontrarozvědky v Lisabonu, Aloys Schreiber, pozval Jebsena do své kanceláře pod záminkou projednání Jebsenovy nominace na německou medaili Za zásluhy. Po krátkém boji byl Jebsen a jeho přítel Heinz Moldenhauer, který zde byl také přítomen, přemoženi, svázáni a odvlečeni do auta.\n\nJebsenovo zmizení bylo pro Spojence vážným problémem. Znal velké množství citlivých informací. Kromě jiného věděl, že Dušan Popov a jiní němečtí agenti spolupracují se Spojenci a znal řadu podrobností o Operaci Fortitude. Pokud by se Němcům podařilo Jebsena přimět mluvit, mohlo to vážně ohrozit plány na vylodění v Normandii. Po dlouhém analyzování byli Spojenci přesvědčeni, že byl Jebsen unesen za účelem ochrany Dušana Popova, kterého Němci považovali za jednoho ze svých nejdůležitějších špiónů. Spojenci pak preventivně pozastavili tok informací pro pro Popova a jeho síť fiktivních agentů.\n\nJebsen byl nejprve odvezen na velitelství Gestapa v Berlíně, kde začal výslech. Po několika týdnech Spojenci zjistili, že Němci vyšetřují Jebsenovy finanční machinace a to, že připravil několik důstojníků SS o peníze. O jeho aktivitách coby agenta se zdroje nezmiňovaly, což byla pro Spojence dobrá zpráva. Později se ještě ukázalo, že Jebsen nepodlehl tlaku při výslechu a \"Operace Fortitude\" nebyla prozrazena.\n\nV červenci 1944 byl Jebsen přesunut do koncentračního tábora v Sachsenhausenu. Po příjezdu na místo měl zlomená žebra a trpěl podvýživou, avšak stále pomýšlel na útěk. Spojeneckým vojákům řekl, že byl zatčen za pomoc Britům a že odmítl vypovídat o svých finančních podvodech. Přes Jacka Churchilla, člena britských Commandos, se mu podařilo poslat zprávu do Londýna. Úředník, který zprávu zpracovával však neměl o Jebsenovi žádné záznamy a proto byla jeho prosba o pomoc ignorována. V únoru 1945 byl Jebsen Gestapem ze Sachsenhausenu odveden a dále o něm neexistují žádné zmínky. Předpokládá se, že byl krátce poté zabit. Po konci války proběhlo ještě několik neúspěšných pokusů o jeho nalezení, 17. února 1950 byl oficiálně prohlášen za mrtvého.\n"}
{"id": "1231859", "url": "https://cs.wikipedia.org/wiki?curid=1231859", "title": "Chorvatsko na Letních olympijských hrách 2016", "text": "Chorvatsko na Letních olympijských hrách 2016\n\nChorvatsko se účastnilo Letní olympiády 2016.\n\n"}
{"id": "1231860", "url": "https://cs.wikipedia.org/wiki?curid=1231860", "title": "Zaklonišče prepeva", "text": "Zaklonišče prepeva\n\nZaklonišče prepeva (doslova \"Protiletadlový kryt zazpívá\") je slovinská rocková skupina původem z Nové Gorice. Značná část jejich textů vznikla v srbochorvatštině a obsahuje jistou míru jugonostalgie. Texty skupiny jsou kritické k politickým poměrům ve Slovinsku a připomínají protifašistickou minulost bývalé Jugoslávie.\n\nPrvní album vydala skupina v roce 1996, a to s názvem \"Nešto kao Džimi Hendrix\" (Něco jako Jimi Hendrix). Skupina také přezpívala původní Balaševićovu píseň Računajte na nas (Počítejte s námi). Srbochorvatštinu si skupina vybrala do svého textu jako symbol provokace v 90. letech, kdy v nezávislém Slovinsku představovala symbol minulosti a komunistické Jugoslávie.\n\nTřetí album skupiny \"Glasajte za nas\" (Volte nás) se ukázalo být na slovinské hudební scéně značně kontroverzní. Přestože se klip obracel kriticky především k volbám v tehdejší Svazové republice Jugoslávii a jejímu prezidentovi Slobodanu Miloševićovi, byl nakonec ve Slovinsku stažen z vysílání. Důvodem byl fiktivní kandidát \"Kradomir Pendreković\", který byl až nápadně podobný některým kandidátům v tehdejších volbách.\n\n\n"}
{"id": "1231863", "url": "https://cs.wikipedia.org/wiki?curid=1231863", "title": "Oscar Robertson", "text": "Oscar Robertson\n\nOscar Palmer Robertson (* 24. listopadu 1938 Charlotte (Tennessee)) je bývalý americký basketbalista, známý pod přezdívkou The Big O.\n\nNarodil se v Tennessee, jako čtyřletý se s rodiči přestěhoval do Indianapolis. Vyrůstal v chudinské čtvrti, navštěvoval černošskou střední školu Crispus Attucks, jejíž basketbalový tým dovedl v letech 1955 a 1956 k titulu mistra Indiany. Poté hrál za univerzitní tým Cincinnati Bearcats, s amatérským výběrem USA se stal olympijským vítězem v Římě 1960. Ve stejném roce byl draftován do National Basketball Association klubem Cincinnati Royals, v sezóně 1960/61 získal cenu pro nejlepšího nováčka soutěže. Dvanáctkrát v řadě byl nominován k NBA All-Star Game, v roce 1964 získal cenu pro nejužitečnějšího hráče sezóny. V roce 1970 přestoupil do Milwaukee Bucks a hned v první sezóně získal mistrovský titul, který je pro Milwaukee dosud jediný. Během čtrnáctileté kariéry v NBA zaznamenal 26 710 bodů (průměr 25,7 na zápas). Byl zařazen na seznam Padesát nejlepších hráčů v historii NBA, který byl sestaven v roce 1996 k padesátému výročí založení soutěže.\n\nAngažoval se v hnutí za práva Afroameričanů, podstoupil také úspěšný soudní proces, v němž vymohl na vedení ligy lepší podmínky pro profesionální basketbalisty. Po odchodu ze sportovního prostředí úspěšně podnikal v chemickém průmyslu. V roce 1997 daroval svojí dceři ledvinu, poté vystupoval jako aktivista nadace podporující transplantace. V roce 2007 obdržel za svoji sportovní i charitativní činnost čestný doktorát univerzity v Cincinnati. Cena pro nejlepšího amerického vysokoškolského basketbalistu roku se na jeho počest jmenuje Oscar Robertson Trophy.\n\n"}
{"id": "1231864", "url": "https://cs.wikipedia.org/wiki?curid=1231864", "title": "Divice (zámek)", "text": "Divice (zámek)\n\nDivice jsou tvrz přestavěná na zámek ve stejnojmenné vesnici v okrese Louny. Tvoří ji dominantní čtverhranná věž a jednopatrové křídlo upravené na hospodářskou budovu. Od roku 1964 je chráněna jako kulturní památka.\n\nPanské sídlo v Divicích je v písemných pramenech poprvé zmíněno v roce 1318, kdy patřilo vladykům Onešovi, Juříkovi a Vratislavovi. Na tvrz, jejíž dominantou byla mohutná věž, jej přestavěl až Léva z Divic, který je jako majitel vesnice uveden roku 1346. Jeho potomkům patřila až do roku 1481, ale o rok později již Divice patřily Zikmundu Fremutovi z Krásného Dvora. Po něm se během krátké doby vystřídali tři majitelé: Jiřík Osterský ze Sulevic (1512), Jan z Kauče (1513) a Jan Hrzek ze Mšena (1515), který panství prodal Jiříkovi z Lobkovic. Po něm ji zdědili jeho synové Děpolt a Jindřich, který nechal tvrz po roce 1560 přestavět na renesanční zámek. Přestavba zřejmě byla velmi nákladná a Jindřichův nástupce Děpolt mladší se kvůli ní zadlužil, a byl přinucen rozprodávat majetek, aby získal prostředky na splátky dluhů. Přesto musel tvrz roku 1596 prodat Janovi ze Šelmberka, který však o rok později zemřel. Dědictví získali Jan Rudolf a Kryštof Jaroslav Trčka z Lípy. Museli však vyplatit 4 500 kop míšeňských grošů Maxmiliánu Lvu z Rožmitálu a Janu Zbyňkovi Zajíci z Hazmburka, se kterými vedli o dědictví spor. Již v roce 1601 však vesnici koupil Kryštof z Lobkovic, jehož rodu patřila do roku 1656. Tehdy ji museli Lobkovicové pro velké dluhy prodat Janu Vilému Vogtovi z Hunoldtsteina.\n\nDalšími majiteli se stali Jan z Cron a jeho potomci a Arnošt Gotfried Schütz z Leypodsheimu, ale na divickém zámku už žili pouze úředníci. Celé panství tvořily vesnice Vinařice, Solopysky, Kozojedy, Třeboc, Horní Ročov, Konětopy a Markvarec. V roce 1720 po Schützech zámek zdědil Karel Daniel Pachta z Rájova, ale jeho potomci bydleli na cítolibském zámku. Pachtům panství patřilo až do roku 1797, kdy je od nich koupil Jakub Wiemmer a od něj o pět let později kníže Josef ze Schwarzenberku. Zámek byl již tehdy ve velmi špatném stavu, a proto byly budovy zámku a pivovaru, které stály jižně od věže, v roce 1810 zbořeny. Schwarzenberkům patřil dvůr až do roku 1924. Od roku 1950 ho využívalo divické jednotné zemědělské družstvo, které roku 1956 nechalo věž zastřešit a opravit.\n\nZchátralá památka byla roku 1992 vrácena v restituci Jiřímu Kočárkovi, jehož dědeček usedlost koupil od Schwarzenberků. K tvrzi dále patří přilehlý sad s rybníkem, který od roku 2017 prochází obnovou. Od roku 2016 je tvrz opět v soukromých rukách, majitelé pořádají na tvrzi kulturní akce a usilují o její obnovu.\n\nVe čtrnáctém století byla základem tvrze věž obehnaná hradbou. Při přestavbě po roce 1560 získaly budovy včetně věže renesanční sgrafitové omítky. Věž má tři patra a v každém z nich jednu místnost. Okna v hlubokých výklencích s kamennými sedátky jsou hladká a obdélná. Místnost v prvním patře má okna i strop upravené v barokním slohu. Z místnosti ve druhém patře, kde se částečně zachovalo 38 malovaných erbů, vede malý renesanční portál na schodiště v síle zdi. K věži přiléhá jednopatrové barokní křídlo upravené k hospodářským účelům.\n\n\n"}
{"id": "1231865", "url": "https://cs.wikipedia.org/wiki?curid=1231865", "title": "Kolébkový přepínač", "text": "Kolébkový přepínač\n\nKolébkový přepínač je druhem vypínače.\n\nObecně můžeme kolébkové přepínače rozdělit podle velikosti, barevné odlišnosti a podsvícení. Vypínače se dělají ve variantách kulatých, čtvercových a obdelníkových tvarů. Barvy jsou také odlišné, většinou se ale vybírá podle využití v různých profesních odvětvích. Můžeme také potkat dvoupólové přepínače.\n\nRozdělení páčkových přepínačů je už trochu jednodušší. Zde můžeme rozdělit jestli je přepínač dvoupólový nebo jednopólový, pak také různé drobnosti jako je normální páčka nebo potažená plastem.\n\nIng. Karel Dvořáček; Elektrické instalace v bytové a občanské výstavbě II; IN-EL-Technická literatura 1998; ISBN 80-86230-03-1 \n\nVypínač\n"}
{"id": "1231867", "url": "https://cs.wikipedia.org/wiki?curid=1231867", "title": "Xiamen Air", "text": "Xiamen Air\n\nXiamenAir (dříve Xiamen Airlines, ) je čínská letecká společnost se sídlem v Sia-menu (provincie Fu-ťien), byla založena 25. července 1984. Letecké základny má na letištích v Fu-čou, letišti Sia-men a letišti Chang-čou. Společnost je vlastněna z 55% aeroliní China Southern Airlines, 34% Xiamen Construction and Development Group, 11% Fujian Investment & Development Group. XiamenAir jsou od 21. listopadu 2012 členem aliance aeroliní SkyTeam. V roce 2015 přepravila společnost 22,77 milionu cestujících a vydělala 1800 milionů čínských jüanů.\n\nFlotila v únoru 2018 čítala 163 letadel. Průměrné stáří flotily bylo 5,4 let. XiamenAir je jediná asijská letecká společnost provozující pouze Boeingy.\n\n"}
{"id": "1231872", "url": "https://cs.wikipedia.org/wiki?curid=1231872", "title": "Nepenthes pervillei", "text": "Nepenthes pervillei\n\nNepenthes pervillei je dvoudomá, masožravá rostlina lovící hmyz do láček. Tento druh rodu láčkovka je endemitem souostroví Seychel (též Seychelských ostrovů) ležící v Indickém oceánu.\n\nLáčkovky \"Nepenthes pervillei\" rostou pouze na severovýchodě Seychel, na tzv. vnitřních ostrovech, největším Mahé (157 km²) a menším Silhouette (20 km²), které jsou tvořeny masivním, tmavým žulovým podložím. Vyskytuje se v tamních horách v nadmořské výšce 350 až 500, ojediněle i 800 m. Roste na plně osluněných nebo jen mírně zastíněných místech na holé, nebo jen tenkou vrstvou propustného substrátu pokryté skále, kde však bývá následkem častých dešťů a pravidelných mlh vysoká vzdušná vlhkost.\n\nStarší jedinci vytvářejí v okolní vegetaci shluky a řídké keře a nízké stromky jsou často vrostlé v jejich koloniích. Jsou to rostliny terestrické, které mají až 5 m dlouhé lodyhy buď poléhavé, nebo popínavé. Popínavé lodyhy jsou pravidelně olistěné a dobře prorůstají okolními rostlinami a vyšplhají se až do výše 3 m. Plazivé lodyhy vytvářejí v určitých vzdálenostech listové růžice, obklopené kruhem láček. Lodyhy láčkovek nejsou schopné zakořenit, při zahynutí mateřské rostliny usychá celá kolonie.\n\nKožovité, zelené, nažloutlé až červenavé, celokrajné, střídavě vyrůstající listy se od báze ke špičce zužují a bývají dlouhé 7 až 25 cm. Podélné žebro listu přesahuje listovou čepel a vytváří až 40 cm dlouhý úponek, na jehož konci se může vytvořit láčka.\n\nSpodní láčka má vnější povrch červenavě purpurový, obústí tmavě růžové a vnitřek o málo světlejší než povrch. Její dolní část je kulovitá, až 8 cm široká a vrchní část je cylindrická a podstatné užší, nepřesahuje 6 cm v průměru. Láčka má výrazná, asi 10 mm široká, lehce zahnutá křídla lemovaná hřebenem řídkých, asi 1 cm dlouhých výběžku. Obústí je malé, není širší než 5 mm a je pokryto jemnými žebry silnými 0,5 mm a od sebe vzdálenými asi 1 mm. Okrouhlé víčko je červeně vybarveno a nese malou ostruhu.\n\nHorní láčka je na povrchu pestře zbarvená, jasně žlutě, červeně nebo oranžově a bývá vysoká 15 až 20 cm. Dolní část láčky je vejčitá, vrchní je nálevkovitého tvaru a na jejích styku je past silně zaškrcená. Láčka je nejširší v ústí, nejvíce 5 cm a nemá křídla. Obústí je o poznání drobnější než na spodní láčce.\n\nOkrouhlá víčka jsou plochá, mají drobnou ostruhu a jejich spodní povrch obsahuje větší počet nektarových žláz. Zbarvení láček, stejně jako i listů, je silně ovlivněno růstem ve stínu nebo na plném slunci. Vrchní část láčky je uvnitř pokryta žlázkami produkující tuhnoucí, klouzající voskovitou tekutinu usnadňující pád kořisti, dolní část obsahuje kruhové žlázky vylučující tekutinu s enzymy potřebnými na rozložení i strávení lapené a utonulé potravy. Oběti bývají v 80 % procentech mravenci, zbytek tvoří ostatní hmyz.\n\nDrobné, krémové či nazelenalé, čtyř až pětičetné, jednopohlavné květy se nacházejí v latovitém květenství až 40 cm vysokém, vyrůstajícím z listové růžice. Samčí květ obsahuje 8 až 25 tyčinek s prašníky, samičí má tři až čtyřpouzdrý semeník a stejný počet blizen. Samičí rostliny mají květenství stěsnanější, pyl potřebný k opylení přenáší látající hmyz.\n\nPlodem jsou asi 1 cm dlouhé, pukavé tobolky. Obsahují drobná, černá, bezkřídlá semena roznášena větrem. Rostliny se rozmnožují výhradně generativně a rostou velmi pomalu, teprve asi za deset let po vyklíčení začínají semenáče vytvářet láčky.\n\nDruh byl botanikem Blumem popsán a pojmenován na počest francouzského vědce Pervillého. Na počátku 20. století byla snaha, na základě morfologické odlišností semen vedená hlavně botanikem Hallierem, o vynětí druhu \"Nepenthes pervillei\" z rodu \"Nepenthes\" a jeho přeřazení do monotypického rodu \"Anurosperma\" pod novým vědeckým jménem \"Anurosperma pervillei\". S přihlédnutím k nedávným objevům nových druhů láčkovek, jejichž semena se semenům \"N. pervillei\" velmi podobají, bylo od této změny upuštěno.\n\nMezinárodním svazem ochrany přírody (IUCN) je láčkovka \"Nepenthes pervillei\" z důvodu výskytu na poměrně malé ploše zařazena mezi zranitelné druhy (VU) rostlin. Na podporu její ochrany je dále v  Úmluvě o mezinárodním obchodu s ohroženými druhy volně žijících živočichů a rostlin včleněna do přílohy č. II. zakazující obchod s rostlinným materiálem rostoucím ve volné přírodě.\n"}
{"id": "1231874", "url": "https://cs.wikipedia.org/wiki?curid=1231874", "title": "Reschensee", "text": "Reschensee\n\nReschensee (německy), italsky Lago di Resia je přehrada (umělé jezero) v západní části Jižního Tyrolska v Itálii, přibližně 3 km jižně od Reschenského průsmyku, poblíž kterého vede hranici s Rakouskem, a 3 km východně od horského hřebene, tvořící hranici se Švýcarskem. Se svou kapacitou 120 milionů metrů krychlových je největší vodní plochou v provincii. Svou rozlohou 6,6 km² je také největším jezerem v Alpách ležícím v nadmořské výšce nad 1000 m. Je napájen přítoky Adiže, Rojenbach a Karlinbach a odvodňuje ho řeka Adiže.\n\nJezero je proslulé díky vyčnívající věži z potopeného kostela ze 14. století; když voda zmrzne, lze k ní dojít pěšky. Legenda říká, že v zimním období je možné slyšet zvonit i kostelní zvony. Ve skutečnosti byly zvony dne 18. července 1950 z věže odstraněny, týden před demolicí chrámové lodi a vytvořením jezera.\n\nPlány na menší (5 metrů hluboké) umělé jezero se datují z roku 1920. V červenci 1939 společnost Montecatini (nyní Edison Energia) představila nový plán pro 22 metrů hluboké jezero, které by spojilo dvě přírodní jezera (\"Reschensee\" a \"Mittersee\") a zatopilo několik vesnic, včetně obce Graun a její části Reschen. Na základě tohoto druhého plánu byly v dubnu 1940 zahájeny práce na stavbě přehrady, ale vzhledem k válečnému a domácího odboji, nebyla dokončena až do července 1950.\n\nV roce 1947 firma Montecatini obdržela 30 milionů švýcarských franků od švýcarské firmy Elektro-Watt pro stavbu přehrady (výměnou za 10 let odběru elektřiny), paradoxně potom, co obyvatelé Splügen hlasovali proti plánům společnosti vybudovat přehradu, která by zatopila tuto švýcarskou vesnici. Obyvatelé Graunu neměli takový úspěch, a to navzdory \"ochotnému uchu\" Antonia Segniho, který se později stal italským premiérem. Celkem 163 domů a 523 ha obdělávané půdy bylo zatopeno.\n\n"}
{"id": "1231876", "url": "https://cs.wikipedia.org/wiki?curid=1231876", "title": "Výklenková kaple (Rožany)", "text": "Výklenková kaple (Rožany)\n\nVýklenková kaple se sochou Piety Bohosudovské je drobná sakrální stavba, umístěná nad Rožanským potokem při hlavní silnici ve vsi Rožany (místní část města Šluknov). Původní socha Piety pochází z roku 1732, klasicistní kaple je mladší, postavená na počátku 19. století. Stavba je od roku 1993 chráněna jako kulturní památka České republiky.\n\nVznik kaple a sochy Piety úzce souvisí s tradičními poutěmi věřících do baziliky Panny Marie Bolestné v Bohosudově. Ty byly ve Šluknovském výběžku a Horní Lužici velmi oblíbené a každoročně se jich účastnilo množství věřících. Návrat z pouti v roce 1732 poznamenala tragická událost. Poblíž Ústí nad Labem se převrhla loď s padesáti poutníky a většina z nich utonula v Labi. V řece nalezli smrt mimo jiné bratři Hans Christoph a Georg Adam Fabichovi z Rožan. Jejich příbuzní nechali na památku této události postavit naproti mlýnu zvanému kopii Piety Bohosudovské. Socha stála nejprve patrně samostatně nebo ve starší kapli, na počátku 19. století byla umístěna do nově postavené výklenkové kaple.\n\nPo druhé světové válce výklenková kaple zchátrala. Samotnou Pietu poškodili vandalové, hlava sochy Panny Marie se ztratila. Poničená sakrální stavba byla 26. srpna 1993 prohlášena kulturní památkou České republiky. Město Šluknov, které je vlastníkem stavby, zajistilo roku 2012 její celkovou rekonstrukci. Původní Pieta Bohosudovská je umístěna v rumburské Loretě, v kapli se nachází její kopie.\n\nDrobná klasicistní výklenková kaple je cihlová, omítnutá. Stojí na kamenném podstavci, střechu tvoří dvě pískovcové desky s římsou na přední straně. Půlkruhově zakončený výklenek lemuje plochá šambrána, ve které jsou patrné otvory po dříve osazené mříži. Ve výklenku stojí pískovcová Pieta Bohosudovská, nad ní je umístěn reliéf znázorňující dva anděly v oblacích, kteří nesou korunu.\n"}
{"id": "1231877", "url": "https://cs.wikipedia.org/wiki?curid=1231877", "title": "Seznam vrcholů v Litenčické pahorkatině", "text": "Seznam vrcholů v Litenčické pahorkatině\n\nSeznam vrcholů v Litenčické pahorkatině obsahuje pojmenované litenčické vrcholy s nadmořskou výškou nad 350 m a dále všechny vrcholy s prominencí (relativní výškou) nad 100 m. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku.\n\nSeznam vrcholů podle výšky obsahuje všechny pojmenované vrcholy s nadmořskou výškou nad 350 m. Celkem jich je 25. Nejvyšší horou je Hradisko vysoké 518 m, které se nachází v geomorfologickém okrsku Lhotská vrchovina.\n\nSeznam vrcholů podle prominence obsahuje všechny litenčické vrcholy s prominencí (relativní výškou) nad 100 m bez ohledu na nadmořskou výšku. Celkem jsou 3. Nejprominentnějším vrcholem je Hradisko (170 m).\n\n"}
{"id": "1231880", "url": "https://cs.wikipedia.org/wiki?curid=1231880", "title": "Teho Teardo", "text": "Teho Teardo\n\nTeho Teardo (* 19. září 1966 Pordenone) je italský muzikant a skladatel. Je zakládajícím členem rockové kapely Meathead. Spolupracoval s řadou známých osobností, v současné době tvoří a vystupuje společně s Blixa Bargeldem.\n\n"}
{"id": "1231884", "url": "https://cs.wikipedia.org/wiki?curid=1231884", "title": "HMS Erebus (1826)", "text": "HMS Erebus (1826)\n\nHMS Erebus byla bombardovací loď postavená v roce 1826 ve Walesu pro Royal Navy. Byla pojmenována podle boha věčné tmy, jehož jméno nese v řecké mytologii také nejtemnější část podsvětí – Erebos (latinsky a anglicky Erebus). Byla vyzbrojena dvěma moždíři.\n\nV letech 1839–1843 byla součástí Rossovy výpravy na Antarktidu, při průzkumu Arktidy se na ní o dva roky později plavil sir John Franklin, který se tam vydal hledat Severozápadní průjezd spojující Atlantský a Tichý oceán. Při této výpravě byla ztracena a její vrak byl objeven až po téměř 170 letech v září 2014. Vrak byl nalezen v hloubce 11 metrů nedaleko ostrova Krále Williama v autonomní kanadské oblasti Nunavut.\n\nBěhem výpravy byla ztracena rovněž o něco menší doprovodná loď HMS \"Terror\", jejíž vrak byl nalezen o dva roky později, v září 2016. Na obou lodích cestovalo 129 mužů, kteří v důsledku nemocí a hladu všichni zahynuli.\n\nVraky se poté vydala hledat řada dalších výprav, které si vyžádaly životy více lidí než čítala celá Franklinova posádka.\n\nDne 26. dubna 2018 byly vraky plavidel \"Erebus\" a \"Terror\" britskou vládou věnovány kanadské vládě a inuitské komunitě, která měla na objevení obou plavidel klíčový podíl.\n"}
{"id": "1231885", "url": "https://cs.wikipedia.org/wiki?curid=1231885", "title": "Velká debata", "text": "Velká debata\n\nV astronomii byla Velká debata, také zvaná Shapleyho–Curtisova debata, byla vlivná debata mezi astronomy Harlowem Shapleyem a Heberem Curtisem, která se týkala povahy tzv. spirálních mlhovin a velikosti vesmíru. Základní otázkou v rámci debaty bylo to, zda jsou vzdálené mlhoviny relativně malé a leží v okrajové části domovské galaxie Země, nebo zda jde ve skutečnosti o nezávislé galaxie, což znamená, že jsou nesmírně velké a vzdálené. Debata se konala 26. dubna 1920 v Bairdově auditoriu Smithsonian Museum of Natural History. Oba vědci představili během dne nezávislé technické dokumenty o „měřítku vesmíru“ a poté se zúčastnili společné diskuse, která proběhla večer. Hodně z proslulosti Velké debaty vzniklo díky dvěma dokumentům zveřejněným Shapleym a Curtisem v květnu 1921 ve vydání \"Bulletin of the National Research Council\". \n\nShapley argumentovat ve prospěch tvrzení, že Mléčná dráha představuje celý vesmír. Věřil, že „spirální mlhoviny“, jako je například Andromeda jsou prostě součástí Mléčné dráhy. Toto tvrzení dokládal tím, že pokud by Andromeda nebyla součástí Mléčné dráhy, její vzdálenost by s ohledem na relativní velikost musela být v řádu 10 světelných let, což většina astronomů neuznávala. Adriaan van Maanen také poskytl důkazy pro Shapleyho argumentaci. Van Maanen byl uznávaný astronom zabývající se časem, který tvrdil, že pozoroval rotaci galaxie Větrník. Pokud by tento objekt byl skutečně odlišnou galaxií a jeho rotace by byla pozorovatelná v řádu let, orbitální rychlost objektu by byla obrovská a šlo by o porušení všeobecného omezení rychlosti, rychlosti světla. Také byl použit argument, že byly pozorovány novy v „mlhovině v Andromedě“, které měly být krátce jasnější než celá mlhovina, což představuje zdánlivě nemožnou výstupní energii objektu pokud by Andromeda ve skutečnosti byla samostatná galaxie.\n\nCurtis na druhé straně tvrdil, že Andromeda a další „mlhoviny“ jsou samostatnými galaxiemi neboli „ostrovními vesmíry“ (termín vymyslel v 18. století filozof Immanuel Kant, který rovněž věřil, že „spirální mlhoviny“ se nacházejí mimo naši galaxii). Curtis ukázal, že v Andromedě bylo více nov než v Mléčné dráze. Ptal se, proč bylo více nov v jedné malé části galaxie, než v jiných částech galaxie, pokud by Andromeda nebyl samostatnou galaxií, ale mlhovinou v rámci naší Galaxie. To vedlo k jeho tvrzení, že Andromeda je samostatná galaxie s vlastní historií a mírou událostí nov. Také zmiňoval tmavé pruhy přítomné v jiných galaxiích podobné mračnům prachu nacházejícím se v naší Galaxii a masivní dopplerovské posuny v jiných galaxiích.\n\nCurtis prohlásil, že pokud by van Maanenova pozorování rotace galaxie Větrník byla správná, on sám by se mýlil v tvrzení o velikosti vesmíru a tedy že Mléčná dráha by byla jednou galaxií ve vesmíru.\n\nPozději vyšlo najevo, že van Maanenova pozorování byla nesprávná, není možné pozorovat rotaci galaxie Větrník v průběhu lidského života.\n\nDíky práci Edwina Hubblea je nyní známo, že Mléčná dráha je jen jedna z asi 200 miliard galaxií v pozorovatelném vesmíru, což dokládá, že Curtisova strana byla v debatě blíže pravdě. Dále je dnes mezi astronomy obecně přijímáno, že Shapleyovy novy byla ve skutečnosti supernovy, které skutečně dočasně mohou přesvítit celou galaxii. V jiných otázkách debaty byly výsledky smíšené (skutečná velikost Mléčné dráhy je mezi velikostmi navrženými Shapleyem a Curtisem), nebo ve prospěch Shapleyho (Curtis tvrdil, že se Slunce nalézá poblíž středu nebo ve středu Galaxie, zatímco Shapley správně umístil Slunce do vnějších oblastí galaxie).\n\nFormát diskuse byl následně použit při polemikách o povaze základních otázek v astronomii. Na počest první „Velké debaty“ uskutečnilo Smithsonian Museum další 4 podobné události.\n\n"}
{"id": "1231886", "url": "https://cs.wikipedia.org/wiki?curid=1231886", "title": "Vojenský hřbitov (Hradec Králové-Pouchov)", "text": "Vojenský hřbitov (Hradec Králové-Pouchov)\n\nVojenský hřbitov v Pouchově, městské části Hradce Králové, se nachází uprostřed obce v ulici Velká, jižně od farního hřbitova s kostelem svatého Pavla apoštola. Nachází se zde 1275 hrobových míst.\n\nNejstarší vojenský hřbitov Hradce Králové se nacházel na Slezském Předměstí, na místě kopce rozebraného na pevnostní valy. Byl založen roku 1766 pro vojáky, kteří zemřeli při stavbě pevnosti. Při zbourání Slezského Předměstí v důsledku výstavby pevnosti se obyvatelé přestěhovali do nově vzniklého předměstí Pouchov a zde založili nový obecní hřbitov. Pozemky, které sousedily s tímto hřbitovem, vykoupilo roku 1806 město Hradec Králové za 150 zlatých a o čtyři roky později zde založilo nový vojenský hřbitov.\n\nNa novém vojenském hřbitově byli pohřbíváni vojáci a důstojníci, kteří zemřeli v pevnosti, a vojáci z vojenské nemocnice postavené v letech 1787 - 1797 v Dlouhé ulici. Z té doby jsou zde i hroby civilistů - několika žen s dětmi a devatenácti mužů, kteří stavěli pevnost.\n\nZa prusko-rakouské války roku 1866 kvůli nemožnosti přepravy zemřelých do Pouchova (pevnost byla uzavřena) se pohřby konaly za Slezskou bránou u Orlického mostu ve Vonešových sadech. Ostatky byly přeneseny na vojenský hřbitov po exhumaci v polovině osmdesátých let 19. století. Spolu s nimi sem byl přenesen pískovcový pomník ve tvaru osmibokého sloupu s vysokým litinovým křížem ozdobeným litinovým vavřínovým věncem. Pomník věnovaly dámy z Hradce Králové na památku rakouských a saských vojáků zemřelých na svá zranění v městské nemocnici a dali jej umístit do středu hřbitova (z hromadného hrobu u reálného gymnasia sem byly převezeny i amputované končetiny vojáků).\n\nNa hřbitově během války byli pohřbeni vojáci, důstojníci, vojenští církevní hodnostáři a jejich nejbližší příbuzní a také zajatci zemřelí v lazaretech a vojenští civilní zaměstnanci. Je zde pohřbeno několik set vojáků a důstojníků rakousko-uherské, italské a ruské armády.\n\n23. října 1929 byly exhumovány ostatky několika desítek srbských a bosenských vojáků a převezeny do vlasti. Po roce 1918 sloužil hřbitov zemřelým z posádek a vojenských nemocnic města, jejich rodinným příslušníkům a několika zemřelým četníkům. Od roku 1930 zde byly pohřbíváni piloti z nově zřízeného hradeckého letiště.\n\nV Hradci sloužilo několik lazaretů pro raněné z různých front, včetně sovětských zajatců. Většina zemřelých byla pohřbena právě zde, někteří do hrobů vojáků z první světové války. Od února 1945 sem byli letecky dopravováni ranění od Budapešti, v květnu 1945 zde bylo pohřbeno několik neznámých vojáků. Neoznačené hroby ve střední části patří vojákům Rudé armády zemřelým od února do dubna 1945 v německých záložních lazaretech I.-III. v Hradci Králové (vojáci z pochodů zajateckých transportů). V přední části hřbitova jsou pohřbeni vojáci Rudé armády zemřelí v hradecké nemocnici. Jejich památník patři k největším pohřebištím Rudé armády v okrese Hradec Králové.\n\nNa tomto hřbitově byl pohřben také příslušník amerického leteckého pluku Harry Kincaid ze státu Indiana v USA (číslo vojenské známky 355557270). Jeho ostatky byly exhumovány a odvezeny do USA 12. srpna 1946.\n\nHřbitov sloužil pro pohřby důstojníků a jejích rodinných příslušníků z hradeckých posádek. 3. května 1973 byl vydán zákaz pohřbívat na vojenském hřbitově a měl zde být založen park. I po tomto datu se zde ukládaly urny a ke zrušení hřbitova nakonec nedošlo.\nRoku 1993 byly exhumovány ostatky italských vojáků z I. a II. světové války (uskutečněno Generálním komisařstvím „Cti padlých\" - MO Italské republiky). V období od 18. února do 15. dubna 2002 bylo exhumováno celkem 326 ostatků německých vojáků zemřelých během druhé světové války (uskutečněno Lidovým spolkem péče o německé válečné hroby z Kasselu). Dva hroby pod stromy zůstaly na místě.\n\nNa výročí bitvy u Chlumu (3. července 1866) byl vojenský hřbitov roku 2006 rekonstruován městem Hradec Králové. Došlo k rekonstrukci zdí, cest a k doplnění mobiliáře. Zároveň byl realizován návrh památníku Lípa smíření, který je umístěn v zadní části hřbitova - kruh rozdělený na čtyři stejné části a v jeho středu vysazená lípa. Na jedné z bronzových desek na památníku je uvedeno latinské přísloví: \"Ante bellum x post bellum\" (Ač jsme stáli proti sobě, přesto dlíme spolu v hrobě).\n\n\n"}
{"id": "1231888", "url": "https://cs.wikipedia.org/wiki?curid=1231888", "title": "Lenka Vaňková", "text": "Lenka Vaňková\n\nLenka Vaňková (* 17. září 1956 Orlová) je česká germanistka, vedoucí katedry germanistiky Filozofické fakulty Ostravské univerzity, předsedkyně Svazu germanistů ČR a členka Mezinárodní vědecké rady Institutu pro německý jazyk v Mannheimu.\n\nLenka Vaňková vystudovala germanistiku a rusistiku na Filozofické fakultě Masarykovy univerzity v Brně. Od roku 1999 je vedoucí katedry germanistiky Filozofické fakulty Ostravské univerzity. V roce 2002 se habilitovala na Filozofické fakultě II würzburské univerzity. V roce 2004 úspěšně absolvovala habilitační řízení na Filozofické fakultě Univerzity Palackého v Olomouci a obdržela vědecko-pedagogický titul docentka. V letech 2003–2005 byla proděkankou pro zahraniční styky a rozvoj na Filozofické fakultě Ostravské univerzity. V roce 2010 byla jmenovaná profesorkou v oboru Německý jazyk. Od roku 2014 je členkou Mezinárodní vědecké rady Institutu pro německý jazyk v Mannheimu.\n\nJe vdaná a má dvě dcery.\n\nOd roku 2011 je Lenka Vaňková ředitelkou Centra výzkumu odborného jazyka na Filozofické fakultě Ostravské univerzity. Aktivně podporuje vědecký dorost a je úspěšná na poli mezinárodní spolupráce. Stala se řešitelkou projektů Grantové agentury České republiky a Grantové agentury Akademie věd České republiky. Odborná veřejnost jí vděčí mimo jiné za transkripci a jazykovou analýzu nesčetných německých středověkých a raně novověkých medicínských rukopisů dochovaných v českých zemích.\n\n\n\n"}
{"id": "1231890", "url": "https://cs.wikipedia.org/wiki?curid=1231890", "title": "Bohunice (okres Levice)", "text": "Bohunice (okres Levice)\n\nBohunice jsou obec na Slovensku v okrese Levice.\n\n"}
{"id": "1231891", "url": "https://cs.wikipedia.org/wiki?curid=1231891", "title": "Stefan Glowacz", "text": "Stefan Glowacz\n\nStefan Glowacz (* 22. března 1965 Tittmoning, Bavorsko) je německý horolezec a sportovní lezec, vicemistr světa, vítěz závodu Sportroccia a trojnásobný vítěz Rock Masteru v lezení na obtížnost. Založil firmu \"Red Chili\", která vyrábí lezeckou obuv, oblečení a doplňky.\n\nV roce 1995 vydal Heinz Zak knihu \"Rock Stars\", kde je mezi nejlepšími skalními lezci světa mezi deseti německými lezci.\n\n\n\n\n\n\n"}
{"id": "1231894", "url": "https://cs.wikipedia.org/wiki?curid=1231894", "title": "Nexter Systems", "text": "Nexter Systems\n\nNexter Systems SA (dříve GIAT industries z francouzského \"Groupement des Industries de l'Armée de Terre\" – \"Průmyslová skupina pozemní armády\") je francouzská státní zbrojovka, která vyrábí munici, obrněné transportéry, vybavení pro dělostřelectvo nebo vojenské elektronické systémy.\n\nV roce 2014 měla 3323 zaměstnanců a obrat 1,048 milardy Euro.\n\n1. července 2014 byla podepsána dohoda s německou firmou Krauss-Maffei Wegmann, podle které měl počátkem roku vzniknout společný podnik \"KANT\" (akronym \"KMW And Nexter Together\").\n\nSmlouva byla uzavřena 29. července 2015. V prosinci 2015 byl založen společný podnik KMW a Nexter nesoucí jméno Honostor NV se sídlem v Amsterdamu.\n\nNexter spolupracuje se společností Tatra při vývoji a výrobě kolového obrněného vozidla Titus.\n\n"}
{"id": "1231896", "url": "https://cs.wikipedia.org/wiki?curid=1231896", "title": "Frischovo–Peierlsovo memorandum", "text": "Frischovo–Peierlsovo memorandum\n\nFrischovo–Peierlsovo memorandum byl první technický popis praktické atomové zbraně. Napsáno bylo Otto Frischem a Rudolfem Peierlsem v březnu 1940, v době kdy oba pracovali na University of Birmingham v Anglii. Memorandum obsahovalo nové výpočty o velikosti kritického množství potřebného pro atomovou bombu a pomohlo urychlit britské a americké snahy o vývoj bomby během druhé světové války.\n\nMark Oliphant prošel dokument na žádost Henryho Tizarda, předsedy Výboru pro vědecký průzkum protivzdušné obrany. Ten následně požádal o vytvoření toho, co se stalo tajným MAUD výborem. Memorandum (kopie je držena Public Record Office v Kew) je z března 1940.\n\nFrisch a Peierls jako první spočítali, že atomová bomba by vyžadovala asi 1 kg izotopu uranu-235. (odhad 1 kg se ukázal být příliš nízký, viz kritické množství.) Předchozí předpoklady měly za to, že štěpná bomba by vyžadovala mnoho tun uranu, což znamená, že by měla být teoreticky možná, ale vojensky nepraktická. Dřívější dopis prezidentu Franklinu D. Rooseveltovi, podepsaný Albertem Einsteinem (ale napsaný Leó Szilárdem), navrhl že pokud by taková zbraň byla dopravena lodí, jedna bomba by mohla zničit celý přístav, ale že může být \"příliš těžká pro leteckou přepravu.\"\n\nMemorandum pomohlo rozhýbat Británii i Ameriku na cestu, která vedla k vyhlášení britského projektu Tube Alloys, projektu Manhattan a nakonec atomovému bombardování Hirošimy a Nagasaki.\n\nMemorandum bylo napsáno ve dvou částech. Druhé bylo vysvětlení vědy podporující závěry memoranda. První bylo elegantním a komplexním nástinem důsledků jejich výpočtů. To zahrnovalo návrh, že nejlepší obranou proti takové zbrani by bylo vytvořit vlastní předtím, než ji získá Německo. Na několika krátkých stránkách tito dva vědci předpokládali politiku odstrašování, které se později stala zásadní geopolitickou strategií Studené války.\n\nMemorandum bylo zahájeno takto:\n\"Přísně důvěrné\"\n\n\"Memorandum o vlastnostech radioaktivní \"super-bomby\"\"\n\n\"Přiložená podrobná zpráva se týká možnosti vytvoření \"super-bomby\", která využívá energii uloženou v atomových jádrech jako zdroj energie. Energie uvolněná při výbuchu takovéto super-bomby je stejná, jako je energie produkovaná při výbuchu asi 1000 tun dynamitu. Tato energie je osvobozená v malém objemu, ve kterém se na okamžik produkují teploty srovnatelné s teplotami uvnitř Slunce. Výbuch by mohl zničit život v celé oblasti. Velikost této oblasti je obtížné odhadnout, ale pravděpodobně půjde o oblast o velikosti centra velkého města.\"\n\n\"Kromě toho, některé části energie budou uvolněny tím, že bomba při výbuchu uvolní množství radioaktivních látek, které budou vydávat velmi silné a nebezpečné záření. Účinek tohoto záření je největší bezprostředně po výbuchu, ale rozkládá se jen postupně a dokonce i po několika dnech po výbuchu bude každá osoba vstupující do postižené oblasti zabita.\"\n\n\"Část této radioaktivity bude šířena spolu s větrem. Kontaminace se tak bude šířit několik kilometrů po větru, kde dále může zabíjet lidi.\"\n"}
{"id": "1231898", "url": "https://cs.wikipedia.org/wiki?curid=1231898", "title": "Galerie 12", "text": "Galerie 12\n\nGalerie 12 je galerie v Náměšti nad Oslavou, je umístěna v ateliéru Pavla Tasovského v Kaštanové ul. čp. 12. Zřizovatelem je Ludmila Tasovská.\n\nGalerie vznikla v roce 2003, tj. ve stejnou dobu jako ateliér kováře Pavla Tasovského. Nachází se v areálu zámeckého parku Zámku Náměsť nad Oslavou, provozována je sezónně. Galerie se podílí na Mezinárodním setkání výtvarníků a také na Folkových prázdninách. V galerii se v roce 2016 konala poslední výstava Adolfa Borna.\n\n\n\n\n\n\n\n\n\n\n\n\n"}
{"id": "1231903", "url": "https://cs.wikipedia.org/wiki?curid=1231903", "title": "Pavel Vaigl", "text": "Pavel Vaigl\n\nPavel Vaigl (* 7. listopadu 1975) je bývalý český fotbalista. Po skončení aktivní kariéry působí jako trenér.\n\nV české lize hrál za FC Viktoria Plzeň. Nastoupil v 1 ligovém utkání. Ve druhé lize hrál i za FK Baník Sokolov. Působil také v TJ Přeštice.\n\n"}
{"id": "1231906", "url": "https://cs.wikipedia.org/wiki?curid=1231906", "title": "Václav Ušák", "text": "Václav Ušák\n\nVáclav Ušák (* 10. srpna 1978) je bývalý český fotbalista.\n\nV české lize hrál za FC Viktoria Plzeň. Nastoupil v 5 ligových utkáních. Ve druhé lize hrál i za FK Hanácká kyselka Přerov.\n\n\n"}
{"id": "1231908", "url": "https://cs.wikipedia.org/wiki?curid=1231908", "title": "Gravitační kontrakce", "text": "Gravitační kontrakce\n\nGravitační kontrakce je proces, při kterém působením vlastní gravitace mezi částicemi vesmírného tělesa dochází k jeho smršťování, přičemž se těleso zahřívá a obyčejně se zrychluje jeho rotace. Velmi silná kontrakce se nazývá gravitační kolaps.\n\nGravitační kontrakce probíhá například při vzniku hvězd z chladných mračen mezihvězdného plynu a prachu, když se mračno smršťuje a zahřívá, přičemž začíná emitovat záření.\nPřestože se protohvězda dokáže ubránit gravitačnímu kolapsu tepelnou rovnováhou, zůstává i nadále závislá na gravitaci. Teplota plynu v centrálních částech protohvězdy po zastavení gravitačního kolapsu je ještě příliš nízká na syntézu jader atomů plynu, nepřevyšuje 150 000 °C. Nová hvězda si musí i nadále doplňovat vyzařovanou energii tepelnou energií, kterou získává gravitačním smršťováním se, kontrakcí. Hvězda při gravitační kontrakcí pouze nepatrně zmenšuje svůj objem, teplota a tlak ve hvězdě naopak narůstá.\n\n"}
{"id": "1231911", "url": "https://cs.wikipedia.org/wiki?curid=1231911", "title": "Charles Chibana", "text": "Charles Chibana\n\nCharles Chibana, (* 9. listopadu 1989 v São Paulo, Brazílie) je brazilský zápasník–judista japonského původu.\n\nPatří k druhé generaci japonských přistěhovalců do Brazílie z šedesátých let dvacátého století. S judem začal v útlém dětství v rodném São Paulo. Členem širší brazilské reprezentace je od roku 2007, ale na pozici jedničky se prosadil teprve v roce 2013. V roce 2016 startoval na domácích olympijských hrách v Riu a jako nenasazený judista dostal v úvodním kole nalosovaného japonského mistra světa Masaši Ebinumu. Ve třetí minutě zápasu neuhlídal Ebinumův nástup do o-soto-gari a po pádu na yuko se následně nechal chytit do osae-komi.\n\n\n"}
{"id": "1231913", "url": "https://cs.wikipedia.org/wiki?curid=1231913", "title": "Anass Fouad", "text": "Anass Fouad\n\nAnass Fouad Houssein, (* 10. ledna 1995) je džibutský zápasník–sambista a judista. V roce 2016 obdržel od tripartitní komise pozvánku k účasti na olympijských hrách v Riu, kde vypadl v úvodním kole.\n\n"}
{"id": "1231924", "url": "https://cs.wikipedia.org/wiki?curid=1231924", "title": "L’asilo d’Amore", "text": "L’asilo d’Amore\n\nL’asilo d’Amore (česky \"Útočiště Lásky\") je slavnostní opera k oslavě narozenin císařovny Alžběty Kristýny. Složil ji vídeňský dvorní skladatel Antonio Caldara na libreto Pietra Metastasia. Původně měla být provedena v zámeckém divadle v Českém Krumlově, když se císařský pár vracel z lázní v Čechách do Vídně. Vzhledem k tragické nehodě na lovu u Brandýsa nad Labem, kdy zahynul Adam František ze Schwarzenbergu, majitel Českého Krumlova, byla opera provedena v Linci.\n\nOpera byla komponována na objednávku císaře Karla VI. pro oslavu narozenin jeho manželky, císařovny Alžběty Kristýny, které připadaly na 28. srpna 1732. Původně měla být provedena v divadle na zámku Český Krumlov během návratu císařského páru z Čech do Rakouska.\n\nDne 10. června 1732 se císař zúčastnil lovu na jelena, který pro něho uspořádal u Brandýsa nad Labem jeho hostitel a nejvyšší císařský štolba Adam František ze Schwarzenbergu. Nešťastnou náhodou císař zasáhl svého hostitele střelou do břicha a Adam František ze Schwarzenbergu následkem této rány druhý den zemřel. Z tohoto důvodu bylo nevhodné, aby se opera uváděla v Českém Krumlově, který byl majetkem zesnulého. Proto byla oslava císařovniných narozenin i provedení opery přesunuto do Lince.\n\nVzhledem k tomu, že se jednalo o dvorní operu, nebyla partitura poskytnuta žádnému divadlu k dalšímu provedení a nebyla tedy znovu uvedena. Dochoval se ale rukopis partitury, který je uchováván v archivu Společnosti přátel hudby ve Vídni (Gesellschaft der Musikfreunde in Wien). Dále se zachovaly partitury v Rakouské národní knihovně a ku příležitosti premiéry bylo v Linci vydáno tiskem libreto opery.\n\nOpera byla znovu provedena po 284 letech na původně plánovaném místě. Česká a novodobá premiéra s barokním souborem Ondřeje Macka \"Hof-Musici\" se konala 16. září 2016 v zámeckém barokním divadle v českokrumlovského zámku, reprízy pak 17. a 18. září 2016. Pro tuto příležitost byly zhotoveny kostýmy hlavních postav podle původních návrhů Daniele Antonia Bertoliho.\n\nPři příležitosti tohoto nového uvedení proběhla ve dnech 17.–18. září 2016 v Českém Krumlově dvoudenní mezinárodní muzikologická konference \"Antonio Caldara nel contesto del suo tempo\" (Antonio Caldara v kontextu své doby).\n\nPobřeží ostrova Kypr, zde stojí Amor, převlečený za malého rybáře. Přichází Venuše a vytýká milovanému synovi jeho nezbednosti a žerty, které rozzlobily i bohy, takže jej hledají a chtějí potrestat. Venuše mu navrvhuje několik možných úkrytů: v houfu nymf, ve skupině mládenců či mezi zralými muži. Amor ale vždy najde argumenty, proč by byl v tom kterém převleku snadno odhalen. Blíží se ale pohněvaní bohové. Amor prosí matku, aby jim šla v ústrety a zdržela je. Ujišťuje ji, že si najde spolehlivou skrýš.\n\nVenušin palác na Kypru. Přicházejí Merkur, Mars, Apollón a Pallas Athéna v doprovodu Géniů a hledají Amora, aby jej předvedli před Iova k potrestání. Bohové přednášejí Venuši svoje stížnosti a popisují Amorova provinění. Apollón si stěžuje, že mu Amor odňal lyru a pobláznil láskou múzy. Mars je rozezlen, že válečníci, okouzleni láskou k ženám nechtějí bojovat. Merkur ukazuje, že láska otupuje lidskou tvořivost a vynalézavost. Pallas upozorňuje, že láska popletla hlavy i mudrcům. Všichni bohové volají po přísném Amorově potrestání.\n\nVenuše uznává provinění synova, ale přesvědčuje bohy o tom, že kdyby byla zahubena láska, byla by to pro svět osudná ztráta. Navrhuje tedy, aby byl Amor jako malý chlapec vychován a napraven. Jako vychvatele Amorovi jsou postupně navrhováni: Čas, Hněv, Námaha či Rozum. Všechny tyto varianty jsou ale bohy zavrženy jako nedostatečné a znovu volají po Amorově potrestání.\n\nNa moři se objeví v lastuře tažené mořskými koníky Próteus. Oznamuje bohům, že Amor se polepšil, zušlechtil a dospěl, když nalezl útočiště v kolébce císařovnině. Bohové po této zprávě upouštějí od své pomsty. Na oslavu usmíření zpívají Bohové i  Géniové, Nereidy a Tritóni tančí.\n\nJak je zmíněno výše, dvůr neposkytoval jím objednaná díla k provedení divadlům či jiným subjektům. Stejné, nebo upravené libreto bylo ale zhudebněno dalšími skladateli.\n"}
{"id": "1231927", "url": "https://cs.wikipedia.org/wiki?curid=1231927", "title": "Uvsunurská kotlina", "text": "Uvsunurská kotlina\n\nUvsunurská kotlina (mongolsky \"Увс нуурын хотгор\", rusky \"Убсунурская котловина\" - tedy \"Ubsunurská kotlina\") je povodí jezera Uvs núr, nejsevernější velká bezodtoká oblast Střední Asie. Tato bezodtoká oblast se rozkládá na území Mongolska (oblast jezera Uvs núr) a Ruska (přírodní rezervace Ubsunurská kotlina). V obou zemích má chráněné území status biosférické rezervace. Celková plocha území zanesených na seznam světového dědictví UNESCO činí 10 688,53 km.\n\nUvsunurská kotlina je severní částí kotliny Velkých jezer. Od jižní části tohoto celku Uvsunurskou kotlinu odděluje nízký hřbet Chan-Chuchijn-Nuruu (vysoký maximálně 2928 m n. m.) a je ho západní pokračování, hřbet Togtochyn-Šil (vysoký maximálně 2357 m n. m.).\n\nDélka Uvsunurské kotliny ze severu na jih činí 160 km, ze západu na východ 600 km.\n\nPůvodně se celé území kotliny nacházelo v Mongolsku, avšak roku 1932 byla mezi Mongolskou lidovou republikou a Tuvinskou aratskou republikou podepsána smlouva, na základě které Mongolsko postoupilo část Uvsunurské kotliny Tuvinské republice. Ta roku 1944 vstoupila do SSSR jakožto Tuvinská autonomní oblast, území tak po rozpadu Sovětského svazu připadlo Ruské federaci jako Tuvinská republika. Současná podoba hranice vychází z mezistátní dohody z roku 1958, kdy došlo k upřesnění mezistátní hranice v této oblasti.\nRoku 2003 bylo přijato rozhodnutí o zápisu povodí jezera Uvs núr na seznam světového dědictví UNESCO. Zapsáno bylo celkem 12 jednotlivých pozemků - 7 na území ruské přírodní rezervace Ubsunurská kotlina, zbytek v mongolských přírodních rezervacích Ubsu-Nur (4) a Tes-Chem (1).\n\nVýznam Uvsunurské kotliny spočívá v tom, že představuje všechny základní typy krajiny, charakteristické pro východní Eurasii. Na jejím území byla zaznamenána velká druhová rozmanitost ptáků, v pouštních částech přebývají vzácné druhy malých savců. Ve vysokohorských částech kotliny žijí velmi vzácné živočišné druhy jako irbus, argali altajský či kozorožec sibiřský.\n\nDaří se zde zvířatům, kterým vyhovují hory i tundra, např. srnec sibiřský a velekur altajský. Vyskytují se zde typičtí obyvatelé tajgy jako jelen maral, rys a rosomák sibiřský. Stepní zvířata představují například kalandra mongolská, jeřáb panenský a sysel dlouhoocasý. Mezi pouštní zvířata patří drop a pískomil jižní. Jenom ptáků zde žije 359 různých druhů. Jakmile začala být oblast Uvsunurské kotliny chráněna, přesunuly se sem také některé jinde ohrožené živočišné druhy. \n"}
{"id": "1231931", "url": "https://cs.wikipedia.org/wiki?curid=1231931", "title": "George Chaloupka", "text": "George Chaloupka\n\nJiří (George) Chaloupka (6. září 1932 Týniště nad Orlicí – 18. října 2011 Darwin) byl česko-australský vědec, průkopník v oblasti studia a dokumentace skalních maleb původního austrálského obyvatelstva kontinentu.\n\nJiří Chaloupka se narodil 6. září 1932 v Týništi nad Orlicí. Vyrůstal zde spolu se svými dvěma bratry, jeho mladší bratr však brzy zemřel. Po komunistickém převratu v roce 1948 byla rodina vystěhována a matka Jiřího Chaloupky poté zemřela. Ve věku 16 let emigroval Jiří Chaloupka spolu se svým starším bratrem do Západního Německa, kde oba mladíci strávili rok v utečeneckém táboře v Bad Aibling u Mnichova. Po roce pobytu v táboře bylo bratrům umožněno vycestovat do Austrálie. \n\nPrvním místem pobytu Jiřího Chaloupky v Austrálii byl Perth, metropole Západní Austrálie. V roce 1956 se vydal na dalekou cestu do Melbourne s úmyslem tam spatřit první letní olympijské hry, uspořádané na jižní polokouli.Tato cesta změnila jeho život. Z blíže neznámých důvodů cestoval přes Darwin, kde mu zřejmě došly prostředky. \nPrvní noc přespal venku na pláži Mindil mezi místními domorodci. Později se setkal s dalším českým emigrantem Ing. Jiřím Petrů, který prováděl hydrologický průzkum vodních toků v Severním teritoriu. Ten nakonec Jiřího Chaloupku zaměstnal. Během pracovních cest Jiří Chaloupka detailně poznal australské vnitrozemí a seznámil se s původními obyvateli – Austrálci, kteří ještě žili svým tradičním způsobem života. Tito domorodci mu ukázali jak původní malby pod skalními převisy, tak i ty, jimiž zdobili odloupnutou kůru stromů nebo své tradiční nástroje – didgeridoo. \n\nTo podnítilo zájem Jiřího Chaloupky o tuto problematiku. Pustil se do intenzívního studia a mapování skalních obrazů na území Severního teritoria. Ačkoli neměl odborné vzdělání, na základě této činnosti získal v roce 1973 místo kurátora v nově otevřeném Muzeu Severního teritoria v Darwinu (Northern Territory Museum), kde pak působil více než dvě desítky let. \n\nV posledním desetiletí svého života bojoval Jiří Chaloupka s rakovinným onemocněním. Zemřel v nemocnici Royal Darwin Hospital 18. října 2011 ve věku 79 let. Byl prvním českým emigrantem, kterému byl v Austrálii uspořádán státní pohřeb (konal se 4. listopadu 2011), což byla poslední z řady poct, kterých se mu v této zemi dostalo. V souladu s přáním Jiřího Chaloupky byla polovina jeho popela pietně uložena v rodném Týništi nad Orlicí. \n\nBěhem svého života Jiří Chaloupka prozkoumal a zdokumentoval 3 500 lokalit na území rozlehlé a řídce obydlené Arnhemské země a v Národním parku Kakadu (Kakadu National Park). V oblasti Arnhemské země, která se rozkládá na ploše 97 000 km², provedl podrobný soupis 25 000 skalních kreseb. Poznatky z této činnosti a ze setkání s původními obyvateli Austrálie promítl ve svém významném díle \"Journey in Time.\" Chaloupkovy aktivity našly podporu i u jeho přítele, dalšího československého emigranta E. J. Brandla, který působil ve funkci vedoucího sociálního úřadu v Darwinu. E. J. Brandl služebně cestoval po celém Severním teritoriu a přitom se zajímal o domorodé umění. Své poznatky zveřejnil v četných publikacích, mezi nejznámější z nich patří dílo \"Australian Aboriginal Painting in Western and Central Arnhem Land\" (1973).\n\nTito a někteří další emigranti, působící v Austrálii, poskytli neocenitelnou pomoc odborníkům z Moravského muzea v Brně, kteří se za éry socialismu v ČSSR s omezenými prostředky vydali na vědeckou expedici do Austrálie. Když po tzv. sametové revoluci navštívil Austrálii prezident Václav Havel, vyžádal si během cesty mezipřistání v Darwinu. V doprovodu Jiřího Chaloupky navštívil Arnhemskou zemi, kde se podrobně seznámil z životem místních Austrálců a jejich kulturou.\n\nPro své znalosti a odbornou publikační činnost byl Jiří Chaloupka jmenován prvním prezidentem Australské asociace pro výzkum skalního umění (\"Australian Rock Art Research Association\"). Jako externí přednášející působil též na odboru prehistorie Pacifických studii při Australské národní univerzitě v Canbeře (\"Department of Prehistory in the Research School of Pacific\" \"Studies at the Australian National University\"). V roce 1998 Jiří Chaloupka získal akademickou hodnost \"Doctor of Letters\" (latinsky \"Litterarum doctor\"; zkr. D.Litt., Litt.D., D. Lit. nebo  Lit. D.) na Northern Territory University v Darwinu (později přejmenovaná na Charles Darwin University). V roce 1990 byl vyznamenán Australským řádem (Order of Australia, založený v roce 1975 britskou královnou Alžbětou II. jako národní vyznamenání pro občany Austrálie).\n\nJako významný odborník na skalní kresby byl Jiří Chaloupka díky svému věhlasu v roce 2001 pozván do Francie, aby prozkoumal prehistorické malby v Chauvetově jeskyni (Grotte Chauvet). \n\nNa podporu dalšího studia a zachování skalních kreseb v oblasti Arnhemské země založil Jiří Chaloupka v roce 2008 v Darwinu nadaci \"George Chaloupka Fellowship.\"\n\n\n\n"}
{"id": "1231941", "url": "https://cs.wikipedia.org/wiki?curid=1231941", "title": "Rakousko na Letních olympijských hrách 2016", "text": "Rakousko na Letních olympijských hrách 2016\n\nRakousko se účastnilo Letní olympiády 2016.\n\n"}
{"id": "1231947", "url": "https://cs.wikipedia.org/wiki?curid=1231947", "title": "Portugalsko na Letních olympijských hrách 2016", "text": "Portugalsko na Letních olympijských hrách 2016\n\nPortugalsko se účastnilo Letní olympiády 2016.\n\n"}
{"id": "1231964", "url": "https://cs.wikipedia.org/wiki?curid=1231964", "title": "Srbsko na Letních olympijských hrách 2016", "text": "Srbsko na Letních olympijských hrách 2016\n\nSrbsko se účastnilo Letní olympiády 2016.\n\n"}
{"id": "1231980", "url": "https://cs.wikipedia.org/wiki?curid=1231980", "title": "Kieslowski", "text": "Kieslowski\n\nKieslowski byla česká akustická pop-folková skupina. Tvořili ji David Pomahač (zpěv, kytara) a Marie Kieslowski (zpěv, klavír). Vznikla v roce 2010. Vydala tři řadová alba, producentem nejnovější nahrávky \"Mezi lopatky\" byl Jan P. Muchow. Hlavním tvůrcem písniček byl David Pomahač, hudbu pak dotvářela spolu s Marií. 17. října 2019 zveřejnila skupina zprávu o konci společné spolupráce v rámci kapely Kieslowski. Oba se nadále věnují vlastním projektům. Marie Kieslowski kapele Zvíře jménem podzim, David Pomahač sólové dráze. \n\n\nNahráli také píseň \"20 deka duše\" na tribute \"\" (2015).\n\n"}
{"id": "1231981", "url": "https://cs.wikipedia.org/wiki?curid=1231981", "title": "Rodrick Kuku", "text": "Rodrick Kuku\n\nRodrick Kuku Ndongala (* 6. dubna 1990) je konžský zápasník–judista. Jeho osobním trenérem je Musi Ndimbu. V roce 2016 dosáhl na africkou kontinentální kvótu pro účast na olympijských hrách v Riu potom co Jihoafrický olympijský výbor nenominoval svého zástupce. Přípravu na olympijské hry absolvoval paradoxně v Jihoafrické republice v Pretorii pod vedením Nikoly Filipova. Na olympijských hrách vypadl v úvodním kole.\n\n"}
{"id": "1231987", "url": "https://cs.wikipedia.org/wiki?curid=1231987", "title": "Crossband", "text": "Crossband\n\nCrossband je česká pop-rocková kapela původně z Nymburka, jež vznikla v roce 2004. Za dobu svého působení vydala skupina 5 alb – \"První nástřel\", \"Auditorium\", \"Cajk\", \"Acoustic\" a \"Normální deska\".\n\nHudební skupinu Crossband založili bratři Jaroslav a Stanislav Křížovi s Michalem Walterem a Vítkem Blažkem. Postupně do kapely dorostl i Vítkův mladší bratr Martin Blažek. V hudbě této kapely se mísily různé hudební styly – rock, pop-rock, blues a folk, příčinou toho je hudební minulost obou bratrů. Kromě společného angažmá v kapelách Te-sla, Pant a Chains se Jaroslav objevil na scéně nymburského Hálkova městského divadla a před televizními kamerami se mihl v seriálech \"Ordinace v růžové zahradě\", \"Redakce\", Ošklivka Katka nebo Doktoři z Počátků. Zatímco jeho bratr Stanislav hrál ve skupině Mimesis a doprovodné kapele Alice Konečné.\n\nV roce 2005 vyšlo první CD kapely s názvem \"První nástřel\". Jednalo se de facto o singl či EP, neboť bylo nahráno pouze pět skladeb. Křest \"Prvního nástřelu\" proběhl v pražském Rock Café. Na přelomu let 2006 a 2007 vyšlo první skutečně studiové album s názvem \"Auditorium\", které zaštítilo vydavatelství Popron. O rok později, roku 2008 následovalo druhé studiové album \"Cajk\".\n\nSkupina Crossband odehrála několik set koncertů v České republice, na Slovensku, v Polsku a Německu, zahrála mimo jiné na velkých českých festivalech Votvírák, Benátská noc, Sázava fest či Noc plná hvězd. Vystoupili také společně s několika kapelami, coby jejich předskokani – Mig 21, Tomáš Klus, XindlX, United Flavour, Blue Effect, Mňaga a Ždorp a další.\n\nV letech 2012 - 2014 kapela hrála akusticky, což stvrdila vydáním třetí studiové desky s názvem \"Acoustic\" v roce 2012, které se křtilo v pražském Bontonlandu. Nejznámější písní se ovšem stal hit „Rozhodčí“, jež vyšel v květnu 2014 a pronikl do éteru českých rádií Frekvence 1, Radia Bonton, Rádia Signál, RCL nebo i slovenského rádia Rebeca. Dalšími známějšími písněmi jsou „Sněží z polštářů“, „Krejčovská panna“ či „Pohoda u řeky“. V roce 2016 vyšlo zatím poslední studiové album kapely s názvem \"Normální deska\", která lehce opouští akustické období kapely a zní již více popově. Album pokřtil XindlX v pražském klubu Limonádový Joe. Jaroslav Špulák označil Normální desku jako jedenáctipísničkový příjemný poslech. Dle jeho slov na albu kapela prokazuje svůj opravdový melodický potenciál.\n\nV roce 2013 byla skupina Crossband v soutěži Český Slavík na  437. příčce. V roce 2014 to bylo již 122. místo a roku 2015 se nacházela na 111. pozici. Kapela také získala první místo ve známé vyhledávací soutěži Rock Nymburk. O tom, že se kapela umí více žánrů, svědčí 2. místo v celostátní soutěži PORTA a 3. místo i v mezinárodním finále této soutěže, které kapela získala ve svém akustickém období.\n\n\n\n"}
{"id": "1231988", "url": "https://cs.wikipedia.org/wiki?curid=1231988", "title": "Sportroccia", "text": "Sportroccia\n\nSportroccia byl první mezinárodní závod ve sportovním lezení, zpočátku se závodilo přímo na skalách v italské obci Bardonecchia u francouzských hranic a v italském městě Arco, až se závody přesunuly na umělou stěnu. Pokračováním myšlenky je závod Arco Rock Master, který se v Arcu koná od roku 1987 každoročně až dosud, v roce 1989 navázal na závody také Světový pohár.\n\n\n\n"}
{"id": "1231993", "url": "https://cs.wikipedia.org/wiki?curid=1231993", "title": "Jelena Mizulinová", "text": "Jelena Mizulinová\n\nJelena Borisovna Mizulinová (roz. Dmitrijeva (\"Дмитриева\"), nepřechýleně Mizulina, rusky \"Елена Борисовна Мизулина\"; * 9. prosince 1954, Buj, Kostromská oblast, SSSR) je ruská politička. Vstoupila ve známost také pod přezdívkou 'koště na gaye'. \n\nJelena Borisovna studovala v letech 1972–1977 právo na Jaroslavské státní univerzitě. Během svého života se politicky angažovala ve vícero politických stranách, např. ve straně Jabloko nebo ve Svazu pravicových sil. Od roku 2007 je poslankyní ruské Státní dumy za stranu Spravedlivé Rusko, roku 2011 svůj mandát obhájila. Ve Státní dumě zastává pozici předsedkyně Výboru pro rodinu, ženy a děti (rusky \"Председатель комитета Госдумы по вопросам семьи, женщин и детей\").\n\nProslavila se především jako autorka mezinárodně kritizovaného zákona proti LGBT propagandě. Dále je zastánkyní omezení svobody slova na internetu, či zákazu adopcí ruských dětí americkými občany.\n\nJelena Borisovna je vdaná a má dvě děti.\n\n\n"}
{"id": "1231997", "url": "https://cs.wikipedia.org/wiki?curid=1231997", "title": "Kostel svatého Zikmunda (Sopotnice)", "text": "Kostel svatého Zikmunda (Sopotnice)\n\nKostel svatého Zikmunda je římskokatolický, orientovaný kostel v Sopotnici. Je farním kostelem farnosti Sopotnice. Kostel je chráněn jako kulturní památka. Stojí na návrší v centru obce, kde tvoří sakrální celek se zvonicí a márnicí.\n\nPůvodně gotický kostel byl vystavěn jako dřevěný zřejmě ve 14. století. Na přelomu 14. a 15. století byl nahrazen kamennou stavbou. Později byl upraven renesančně a barokně. Z původního kostela se dochovaly obvodové zdi presbytáře se sanktuářem a dvě pole křížové klenby se zdobnými konzolami a svorníky. Renesanční zvonice, stojící osamoceně v sousedství kostela, pochází z roku 1573. Barokní věžová zvonice je z roku 1702 a márnice z roku 1815. Při zásadní neogotické úpravě podle B. Dvořáka v roce 1912 byla původní loď s dřevěným tabulovým stropem a dřevěnou kruchtou stržena a k zachovanému presbytáři byla přistavěna nová delší loď. Zachován byl i portál z 18. století se znakem rodu Zárubů z Hustířan.\n\nVarhany z roku 1915 jsou dílem Antonína Mölzera mladšího.\n\nBohoslužby se konají v neděli od 11.00 a ve čtvrtek od 17.30.\n\n"}
{"id": "1232007", "url": "https://cs.wikipedia.org/wiki?curid=1232007", "title": "Luda Kamčija", "text": "Luda Kamčija\n\nLuda Kamčija (), nebo Malka Kamčija () je řeka v Bulharsku (Slivenská, Varenská oblast). Je 201 km dlouhá. Povodí má rozlohu přibližně 1612 km².\n\nPramení na severních svazích pohoří Stara planina. Protéká mezi horami Varbiška a Kamčijska. Nedaleko vesnice Gradec vytváří velky meandry. Ústí zprava do Goljamy Kamčiji. Teprve po soutoku se nazývá Kamčija.\n"}
{"id": "1232009", "url": "https://cs.wikipedia.org/wiki?curid=1232009", "title": "Irlbach", "text": "Irlbach\n\nIrlbach je obec v německé spolkové zemi Bavorsko, v zemském okrese Straubing-Bogen ve vládním obvodu Dolní Bavorsko.\n\nV roce 2015 zde žilo 1 122 obyvatel.\n\nObec leží na pravém břehu řeky Dunaj. Sousední obce jsou: Aiterhofen, Bogen, Niederwinkling, Stephansposching a Straßkirchen.\n\n"}
{"id": "1232014", "url": "https://cs.wikipedia.org/wiki?curid=1232014", "title": "Fakjů pane učiteli 2", "text": "Fakjů pane učiteli 2\n\nFakjů pane učiteli 2 je německá komedie z roku 2015 režiséra Bory Dagtekina. Jedná se o pokračování filmu \"Fakjů pane učiteli\" z roku 2013. V hlavních rolích hrají Elyas M’Barek, Jella Haase a Karoline Herfurth.\n\nBývalý bankovní lupič Zeki Müller pochybuje o své způsobilosti a přemýšlí, zda nadále může vykonávat práci učitele na Goetheho gymnáziu. Jeho přítelkyně Elisabeth „Lisi“ Schnabelstedtová ho v rámci o zlepšení jeho psychického stavu nutí k akupunktuře. Zeki se dozví, že zemřel jeho bývalý komplic z bankovní loupeže a že mu zanechal diamanty v hodnotě desítek tisíc eur. Zeki chce jako učitel skončit co nejdřív, diamanty najde a schová je do plyšových hraček, ty však zanedlouho hodí Lisi do kontejneru u Schillerova gymnázia. Zeki se na školu vydává a ukáže se, že plyšové hračky z kontejneru jsou na cestě do partnerské školy Schillerova gymnázia v Thajsku.\n\nŘeditelka Gersterová chce konkurovat Schillerovu gymnáziu, a proto také vyšle třídu do Thajska. Zeki se hlásí, ale má před sebou problém, jelikož cestovat mohou pouze učitelé a studenti, kteří jsou členy kroužku ochrany životního prostředí. Studenti proto vymění uklidňující prášky za psychedelické u učitelky Leimbach-Knorrové, načež je opět přemístěna do psychiatrické léčebny. Na letišti je Lisi v kabelce nalezen umělý ruční granát, který ji tam potají dali studenti jako žert. Lisi je zadržena policií a nemůže se skupinou do Thajska odletět. Zeki v letadle kvůli turbulencím spolyká velké množství prášků a upadne do hlubokého spánku. Probudí se až v Bangkoku a v šoku zjistí, že se studenti velmi bujaře baví v klubu. Druhý den skupina přijede do thajského města Ban Nam, které je sídlem partnerské školy. V noci se Zekiho skupina vydává do starého vojenského areálu, kde jsou uloženy plyšové hračky. Meike hračku, ve které jsou tajně umístěny diamanty, najde a schová si ji, protože se jedná o školního maskota. Druhý den jdou obě školní skupiny na prohlídku chrámu, kde Zeki uvidí, že jeden ze studentů Schillerova gymnázia maskota ukradne, čímž se rozpoutá rvačka mezi Zekim a Haukem Wölkim, učitelem ze Schillerova gymnázia.\n\nZekiho studenti chytnou podezření, maskota získají zpět a pak Zekiho konfrontují s nalezenými diamanty a s tím, že je chtěl nechat na holičkách, ačkoliv jim slíbil, že je dovede až na konec studia. Diamanty mu proto vyhodí do moře. Zeki odejde a dlouho se nevrací, a tak se ho studenti v čele se Chantal a Dangerem vydají hledat a nakonec ho zachrání od utonutí. Studenti se později Zekimu omluví a slíbí, že mu diamanty vyloví, ale nedaří se jim to. V tu chvíli na ně opětovně zaútočí maskované děti a ukáže se, že to jsou sirotci z tsunami, které se odehrálo před deseti lety. Zekimu se je podaří přesvědčit, aby útoku nechali a pomohli jim s lovením diamantů. Zeki se po návratu do starého vojenského prostoru dozví, že Schillerovo gymnázium nemá žádné sponzory a pěstuje v továrně marihuanu. Učitel Hauke Wölki je iniciátor, který využívá sirotky jako levnou pracovní sílu pracující na plantáži. Zeki polije rostliny benzínem a zapálí, zachrání Haukeho od ohně a později nafotí jeho kompromitující fotky, pro případ, že by je chtěl vydírat. Zeki diamanty použije nakonec pro výstavbu sirotčince. Ředitelka Gerstenová do přijíždí do Thajska a jmenuje Zekiho výhercem reklamní kampaně GGS, což Zeki přijímá pod podmínkou, že výherkyní bude i Lisi. Na závěrečné oslavě si každý musí něco přát. Chantal si přeje, aby Zeki s nimi zůstal, což se jí také splní.\n\nV prosinci 2013 producent Martin Moszkowicz oznámil výrobu druhého dílu. Moszkowicz také potvrdil návrat herce Elyas M’Bareka a hereček Karoline Herfurth a Katji Riemann. Nakonec se většina herců z prvního dílu objevila i v pokračování. Ve třídě 10.B a v učitelském sboru došlo k mírným změnám.\n\nNatáčení začalo 22. února a skončilo 10. května 2015. Scény z Goethovy střední školy se opět natáčely v budově gymnázia Lise Meitnerové. Führerbau v Mnichově, kde se nachází filmová a hudební akademie, svými prostory posloužil do filmu jako interiér Schillerova gymnázia. Některé scény byly natočeny na thajských plážích a též v Bangkoku.\n\nFilm byl financován částkou 1 240 180 euro z německého spolkového filmového fondu. Němečtí daňoví poplatníci tuto podporu kritizovali, protože podle názoru jejich předsedy Reinera Holznagela „není možný fakt, že po úspěšném prvním dílu musí být i jeho nástupce dotován daňovými poplatníky.“\n\n"}
{"id": "1232025", "url": "https://cs.wikipedia.org/wiki?curid=1232025", "title": "Dolce stil novo", "text": "Dolce stil novo\n\nDolce stil nuovo, vyslov \"novo\", v moderní italštině stile nuovo nebo stilnovismo je původem italský literární proud, který vznikl v predrenesančním období ve 13. století a zanikl v 15. století. Do tohoto proudu se řadí slavný italský básník Dante Alighieri, který i poprvé zmínil tento literární proud ve 24. zpěvu svého \"očistce\" jako součást Božské komedie. Vzorem pro \"Dolce stil nuovo\" byly provensálské písně trubadurů, například Janovanů Lafranca Cigala. \"Dolce stil novo\" se zrodil a rozvíjel v Bologni a Florencii.\n\nTento literární žánr byl silně ovlivněn sicilskou školou a toskánskou poezií, její základními tématy byly láska a zdvořilost. Při srovnání s jinými literárními pracemi jsou díla \"Dolce stil novo\" vypracovanější a rafinovanější. Lze zaznamenat pravidelné používání metafor, které vyjadřují citové nuance a jemnosti textu. Zbožňování obrazu ženy, její krásy a ctnosti jsou důležitými vlastnostmi tohoto žánru. Ideální žena je často popisována jako bohyně. Stává se andělem nebo mostem k bohu, jejíž božská krása vede básníka ponořit se do hloubek sebepozorování.\n\nK básníkům \"Dolce stil novo\" patří Guido Guinizzelli jako jejich první inspirátor s písní \"Al cor gentile rempaira sempre Amore\" tvoří základy nové poezie. Domnívá se, že hodnota osobnosti pochází od vznešenosti srdce a ne od jeho oblečení. Byl první, kdo vytvořil obraz milované ženy jako anděla.\n\nJiní autoři často popisují alegorickou představu \"Lásky\", která je zároveň původu lidského, ale také má silný citový neklid. K těmto patří Guido Cavalcanti, Cino da Pistoia a Dante se svou božskou komedií.\n\nMéně známí autoři byli například Gianni Alfani a Lapo Gianni. Na konci 14. století tvořili imitátoři tohoto stylu Fazio degli Uberti (1305? – po 1367), Francesco da Barberino (1264 – 1348) a Giovanni Quirin.\nŽánr \"Dolce stil novo\" je zároveň i zakládajícím stylem novodobé italské literatury ze dvou hlavních důvodů:\n\n\n"}
{"id": "1232027", "url": "https://cs.wikipedia.org/wiki?curid=1232027", "title": "Ma Tuan-pin", "text": "Ma Tuan-pin\n\nMa Tuan-pin (* 28. března 1990 v Pekingu, Čína) je čínský zápasník-judista.\n\nNa mezinárodní scéně se objevuje od roku 2009. V roce 2012 se na olympijské hry v Londýně nekvalifikoval. V roce 2016 se pod vedením zkušeného korejského trenéra Čong Huna kvalifikoval na olympijské hry v Riu. V úvodním kole porazil na judistu z Džibutska submisí, ale v dalším kole nestačil na Japonce Masaši Ebinumu, kterému podlehl na ippon technikou sode-curikomi-goši.\n\n"}
{"id": "1232036", "url": "https://cs.wikipedia.org/wiki?curid=1232036", "title": "Švédsko na Letních olympijských hrách 2016", "text": "Švédsko na Letních olympijských hrách 2016\n\nŠvédsko na Letních olympijských hrách 2016.\n\n"}
{"id": "1232039", "url": "https://cs.wikipedia.org/wiki?curid=1232039", "title": "Jawa 350/361 Sport", "text": "Jawa 350/361 Sport\n\nJawa 350 typ 361 Sport je motocykl, vyvinutý firmou Jawa, vyráběný v letech 1965–1969.\n\nOd klasické kývačky se liší především 19“ koly, proto je i delší zadní kyvná vidlice, jiný radius blatníků a jiný sklon zadních tlumičů pérování. Řídítka jsou širší a typická je pro ně středová hrazdička. Nemají typický panelkový kryt, takže vypadají jako starší typ kývačky.\n\n\n"}
{"id": "1232040", "url": "https://cs.wikipedia.org/wiki?curid=1232040", "title": "Koule (film)", "text": "Koule (film)\n\nKoule je americký sci-fi film. V hlavních rolích hrají Dustin Hoffman, Sharon Stone a Samuel L. Jackson. Film vychází ze stejnojmenné knižní předlohy amerického spisovatele Michala Crichtona.\n\nNa mořském dně je nalezena vesmírná loď, která zde leží již tři sta let. Norman Goodman (Dustin Hoffman), který kdysi pro vládu vytvořil směrnice jak se zachovat při setkání s mimozemským životem, je pověřen coby vedoucí skupiny lidí, které kdysi též sám navrhl, prozkoumat loď a případně navázat kontakt s mimozemskou civilizací. Při vstupu do lodi však záhy zjistí, že loď není mimozemská, ale americká.\n\nV nákladovém prostoru lodi najdou zvláštní kovovou kouli. Současně s nálezem koule začíná na hladině tichomořský cyklón, který odřízne výzkumníky od civilizace a možnosti návratu na hladinu. Během této doby vstoupil Harry Adams (Samuel L. Jackson) do koule. Po jeho návratu se začnou dít podivné události, které zapříčiňují smrt některých členů posádky.\n"}
{"id": "1232042", "url": "https://cs.wikipedia.org/wiki?curid=1232042", "title": "Tenkrát v ráji", "text": "Tenkrát v ráji\n\nTenkrát v ráji (2016) je český film režisérů Lordana Zafranoviće, Petera Pálky a Daniela Krzywoně inspirovaný skutečnými událostmi, resp. životem českého horolezce Josefa Smítky. Hlavního hrdinu Josefa Smítku hraje vodní slalomář Vavřinec Hradilek, pro kterého je to herecký debut.\n\nNatáčení filmu začalo v říjnu 2015, mezi lokacemi natáčení byly například Český ráj, Tatry nebo Terezín.\n\n\n\n\n"}
{"id": "1232044", "url": "https://cs.wikipedia.org/wiki?curid=1232044", "title": "Dmitrij Sergejevič Peskov", "text": "Dmitrij Sergejevič Peskov\n\nDmitrij Sergejevič Peskov (rusky \"Дмитрий Сергеевич Песков\"; * 17. října 1967, Moskva) je ruský diplomat a tiskový mluvčí ruského prezidenta Vladimíra Putina. \n\nDmitrij Sergejevič Peskov pochází z rodiny diplomata. V roce 1989 ukončil studium na Institutu asijských a afrických zemí Lomonosovovy univerzity v Moskvě. \n\nV roce 2015 se oženil s ruskou krasobruslařkou, Taťjanou Navkovou.\n"}
{"id": "1232046", "url": "https://cs.wikipedia.org/wiki?curid=1232046", "title": "Historie Svorné sedmy", "text": "Historie Svorné sedmy\n\nHistorie Svorné sedmy je kniha pro mládež, kterou napsal Jaroslav Foglar. Pojednává o o kamarádství party sedmi dětí z domu \"U Grošáka\", o jejich poznávání přírody i skautských dovedností a nakonec i vstupu do skautských oddílů.\n\nNa rozdíl od ostatních Foglarových knih, kde jsou hlavními postavami vesměs jen chlapci, zde vystupují v rovnocenné míře hoši i děvčata.\n\n"}
{"id": "1232047", "url": "https://cs.wikipedia.org/wiki?curid=1232047", "title": "Causton", "text": "Causton\n\nCauston je název fiktivního města ve fiktivním hrabství Midsomer v britském kriminálním televizním seriálu \"Vraždy v Midsomeru\". \n\nPro potřeby natáčení \"Caustonu\" posloužila obec Wallingford, v hrabství Oxfordshire v jižní Anglii.\n"}
{"id": "1232050", "url": "https://cs.wikipedia.org/wiki?curid=1232050", "title": "Mišík (planetka)", "text": "Mišík (planetka)\n\n(18456) Mišík je planetka hlavního pásu. Velká poloosa dráhy činí 2,2610923 astronomických jednotek, doba oběhu trvá 3,4 roku. Planetka má absolutní hvězdnou velikost 14,7 mag a měří v průměru okolo pěti kilometrů. Objevili ji 8. března 1995 Miloš Tichý a Jana Tichá na hvězdárně Kleť. Pojmenovali ji podle zpěváka Vladimíra Mišíka, který má také narozeniny 8. března a ředitelka observatoře je jeho obdivovatelkou: „Mám hudbu pana Mišíka moc ráda, v některých písničkách se navíc objevují až astronomické souvislosti jako večernice a horké ruce hvězd.“ Mezinárodní astronomická unie pojmenování schválila jako mezinárodně závazné v květnu 2014.\n\n\n"}
{"id": "1232051", "url": "https://cs.wikipedia.org/wiki?curid=1232051", "title": "Sulaiman Hamad", "text": "Sulaiman Hamad\n\nSulaiman Hamad, (* 19. května 1994 v Džiddě, Saúdská Arábie) je saúdskoarabský zápasník–judista. Jeho osobním trenérem je Mamdouh Nemer. Na mezinárodní scéně se objevuje s přestávkami od roku 2011. V roce 2016 dosáhl na asijskou kontinentální kvótu pro účast na olympijských hrách v Riu, kde vypadl v úvodním kole. Na olympijské hry se připravoval ve Španělsku a Maďarsku. Na zahajovácím ceremoniálu olympijských her v Riu nesl vlajku své země.\n\n"}
{"id": "1232054", "url": "https://cs.wikipedia.org/wiki?curid=1232054", "title": "Seznam děkanů Fakulty veterinárního lékařství Veterinární a farmaceutické univerzity Brno", "text": "Seznam děkanů Fakulty veterinárního lékařství Veterinární a farmaceutické univerzity Brno\n\nToto je seznam děkanů Fakulty veterinárního lékařství Veterinární a farmaceutické univerzity Brno.\n\n"}
{"id": "1232055", "url": "https://cs.wikipedia.org/wiki?curid=1232055", "title": "Seznam děkanů Fakulty veterinární hygieny a ekologie Veterinární a farmaceutické univerzity Brno", "text": "Seznam děkanů Fakulty veterinární hygieny a ekologie Veterinární a farmaceutické univerzity Brno\n\nToto je seznam děkanů Fakulty veterinární hygieny a ekologie Veterinární a farmaceutické univerzity Brno.\n\n"}
{"id": "1232056", "url": "https://cs.wikipedia.org/wiki?curid=1232056", "title": "Seznam děkanů Farmaceutické fakulty Veterinární a farmaceutické univerzity Brno", "text": "Seznam děkanů Farmaceutické fakulty Veterinární a farmaceutické univerzity Brno\n\nToto je seznam děkanů Farmaceutické fakulty Veterinární a farmaceutické univerzity Brno.\n\n"}
{"id": "1232061", "url": "https://cs.wikipedia.org/wiki?curid=1232061", "title": "Nikolaj Alexandrovič Alexejev", "text": "Nikolaj Alexandrovič Alexejev\n\nNikolaj Alexandrovič Alexejev (rusky \"Николай Александрович Алексеев\", * 23. prosince 1977, Moskva, SSSR) je ruský novinář, právník a LGBT aktivista. V uplynulých letech se hlavně zasazoval, jako organizátor moskevské Gay Pride, o právo na svobodu shromažďování LGBT osob v Rusku.\n\nNarodil se a vyrostl v Moskvě, svoje studium na Lomonosovově univerzitě ukončil s vyznamenáním. Následně pokračoval na téže fakultě v doktorském studiu, avšak univerzitu musel opustit poté, co bylo zjištěno, že píše práci o právech sexuálních menšin v Rusku a ve světě. \n\n\n"}
{"id": "1232065", "url": "https://cs.wikipedia.org/wiki?curid=1232065", "title": "Marianne Ihlen", "text": "Marianne Ihlen\n\nMarianne Ihlen, také Jensen, (18. května 1935 Larkollen – 28. července 2016 Oslo) byla norská malířka. Jejím prvním manželem byl spisovatel Axel Jensen. S ním v roce 1958 odjela na řecký ostrov Hydra. Zde se setkala s dalším spisovatelem (později hudebníkem) Leonardem Cohenem. Později se spolu sblížili a Marianne se stala jeho múzou. Cohen se jí inspiroval například v písních „So Long, Marianne“ a „Bird on the Wire“. V roce 1979 se jejím manželem stal Jan Stang. Zemřela na leukemii ve věku 81 let. Krátce před smrtí jí Cohen napsal dopis na rozloučenou.\n"}
{"id": "1232074", "url": "https://cs.wikipedia.org/wiki?curid=1232074", "title": "Inès Búbakríová", "text": "Inès Búbakríová\n\nInès Búbakríová (* 28. prosince 1988 Tunis) je tuniská šermířka. \n\nJe čtyřnásobná mistryně Afriky v kordu a sedminásobná ve fleretu, na Afrických hrách vyhrála v letech 2007 a 2015 soutěž jednotlivkyň i družstev, má také dvě zlaté medaile z Panarabských her. Na mistrovství světa v šermu 2014 v Kazani získala bronzovou medaili v soutěži fleretistek. \n\nStartovala na třech olympiádách: v Pekingu 2008 podlehla v prvním kole bývalé olympijské vítězce Ťü-ťie Luan, v Londýně 2012 postoupila do čtvrtfinále, kde ji vyřadila obhájkyně prvenství a celkově třetí Valentina Vezzaliová, v Rio de Janeiru 2016 podlehla v semifinále Italce Elise Di Francisca 9:12 a v zápase o třetí místo porazila Aidu Šanajevovou z Ruska 15:11. Stala se tak historicky první africkou šermířkou, která získala olympijskou medaili. Prohlásila, že svoji medaili věnuje všem arabským ženám jako projev víry v jejich místo ve společnosti.\n\nPřipravuje se ve Francii, od roku 2014 je jejím manželem francouzský fleretista Erwann Le Péchoux. \n\n"}
{"id": "1232086", "url": "https://cs.wikipedia.org/wiki?curid=1232086", "title": "Jakabszállás", "text": "Jakabszállás\n\nJakabszállás je obec v Maďarsku v župě Bács-Kiskun v okrese Kecskemét. Žije v ní 2590 obyvatel (podle sčítání z roku 2015).\n\nJakabszállás leží ve středním Maďarska, ve Velké dunajské kotlině. Nejbližším městem je Kecskemét, vzdálený 15 km. Vesnice se nachází nedaleko národního parku Kiskunság. Vedle obce se nachází letiště.\n\nPřed tureckými nájezdy zde žili Maďaři, kteří byli za nadvlády Turků vyhnáni. Roku 1895 byly zakládány nové farmy a rozšířeno zemědělství. Obec se stala samostatnou v roce 1924.\n\n\n"}
{"id": "1232087", "url": "https://cs.wikipedia.org/wiki?curid=1232087", "title": "František Frýda", "text": "František Frýda\n\nFrantišek Frýda (* 1946, Království, okr. Děčín) je archeolog a muzejník, odborník na středověké sklo a jeho typologii, nadaný manažer a dlouholetý ředitel Západočeského muzea v Plzni.\nNarodil se 1. září 1946 v Království, dnes část obce Šluknov, okr. Děčín, od roku 1948 žil s rodinou ve Zbirohu v Plzeňském kraji, je občanem Města Rokycany. \n\nJe synem úředníka, spisovatele a divadelníka Františka Frýdy (1914 – 1999), dlouholetého režiséra zbirožského ochotnického divadelního spolku J. V. Sládka, a v osmdesátých letech 20. stol. též vedoucího (ředitele) Muzea J. V. Sládka ve Zbirohu.\n\nVystudoval historii a archeologii na Filosofické fakultě Univerzity Karlovy. Nabyté odborné vzdělání zhodnotil mimořádným způsobem zejména v sedmdesátých a osmdesátých letech 20. stol., kdy vedl systematický archeologický průzkum plzeňského podzemí a středověkých studní, při němž se vyprofilovala jedna z jeho vědeckých specializací, typologie českého středověkého skla. V této oblasti se PhDr. František Frýda řadí mezi uznávané odborníky s mezinárodním ohlasem, což stvrzuje jako autor řady unikátních odborných studií, redaktor a výkonný redaktor odborných sborníků, ale i jako předseda odborné pracovní skupiny pro dějiny skla České archeologické společnosti (ČAS).\n\nExterně pedagogicky působí na katedře archeologie Filozofické fakulty Západočeské univerzity v Plzni a jako lektor základního i nástavbového kurzu Školy muzejní propedeutiky pořádaného Asociací muzeí a galerií České republiky, z. s., s podporou Ministerstva kultury ČR.\n\nNicméně, hlavním působištěm, s nímž je osobnost PhDr. Františka Frýdy niterně spjata, je Západočeské muzeum v Plzni, kam nastoupil po studiích již v roce 1964. Zde se postupně vypracoval nejprve na vedoucího oddělení středověkých dějin a po dlouholeté úspěšné odborné i řídící činnosti v této funkci byl zaslouženě jmenován ředitelem celé instituce, kterým je od roku 1992 dodnes.\nV této pozici se posléze projevil nejen jako vynikající odborník, ale také jako mimořádně schopný manažer, jehož neutuchající snaha a energie umožnila vznik a realizaci expozice plzeňské městské zbrojnice v hlavní budově muzea, rozšíření organizace o nové provozy Muzea loutek i Muzea církevního umění plzeňské diecéze, v roce 2013 také otevření dlouho očekávaných historických expozic v hlavní budově muzea, realizovaných pod společným názvem Pohledy do minulosti Plzeňského kraje, ale také znovuzrození Muzea Dr. Bohuslava Horáka v Rokycanech pod hlavičkou Západočeského muzea v Plzni včetně revitalizace národní kulturní památky vodního hamru v Dobřívě. Výše uvedený výčet je však jen špičkou ledovce skutečně vynaloženého úsilí, plného prospěšné a užitečné práce ve prospěch společnosti a poznání.\nPod vedením PhDr. Františka Frýdy obdrželo Západočeské muzeum v Plzni také několik prestižních ocenění Gloria Musaealis, naposledy v roce 2014 Zvláštní ocenění v kategorii Muzejní výstava roku za výstavu \"Džungle za plotem\" autorů Sylvie Pecháčkové a Ondřeje Peksy.\nV roce 2012 obdržel PhDr. František Frýda od primátora statutárního města Plzně jako uznání jeho dlouholeté přínosné práce na území města Plzně Plaketu s vyobrazením historické městské pečeti.\n\n1979: Středověké sklo v západních Čechách – Mittelalterliche Glas in Westböhmen – Cpeдневеkoвoe стекло в Западной Чехии, Sborník Západočeského muzea – Historie II, str. 72–79.\n\n1988: Skleněné číše tzv. českého typu a jejich postavení v hmotné kultuře středověkých Čech – Glass goblets of the Bohemian type and their situation in the material culture of mediaeval Bohemia. In: Sborník Kruhu přátel muzea hlavního města Prahy 1, str. 175–187. Praha.\n\n1990: Typologie středověkého skla v Čechách od 13. do konce 15. století, Sborník Západočeského muzea – Historie V, str. 59–84.\n\n2000: Nálezy skla z Rábí, Gutštejna a Klenové – Glasfunde aus Rábí, Gutštejn und Klenová. In: Historické sklo. 2. Sborník pro dějiny skla, 117–124. Čelákovice.\n\n2007: Nálezy renesančního skla z Plzně. In: Historické sklo. 4. Sborník pro dějiny skla, Čelákovice, 33–66.\n\n\n\n"}
{"id": "1232088", "url": "https://cs.wikipedia.org/wiki?curid=1232088", "title": "Francie na Letních olympijských hrách 2016", "text": "Francie na Letních olympijských hrách 2016\n\nFrancii na Letních olympijských hrách v roce 2016 v Rio de Janeiru reprezentovali sportovci, kteří splnili kvalifikační kritéria, nebo získali pozvání od Mezinárodního olympijského výboru či příslušných sportovních federací. V Riu se představilo 395 francouzských sportovců, z toho 228 mužů a 167 žen, kteří zasáhli do všech sportů vyjma pozemního hokeje.\n\n"}
{"id": "1232089", "url": "https://cs.wikipedia.org/wiki?curid=1232089", "title": "Mitja Marussig", "text": "Mitja Marussig\n\nMitja Marussig (* 1972, Šempeter pri Gorici, SR Slovinsko, SFRJ) je slovinský novinář a hudebník, člen skupiny Zaklonišče prepeva. \n\nMarussig začal být aktivní jako bubeník ve skupině Schotter, a poté jako zpěvák ve skupinách \"Steklina\" a \"Delovna sobota\". V první polovině 90. let spolu s Vanjem Aličem založil skupinu Zaklonišče prepeva, kde hrál na basy a zpíval. Ve videoklipech skupiny hrál fiktivní postavu Miću Muriquiho, kandidujícího na různé politické funkce. Skupinu opustil po vydání desky \"Odoh majko u rokere\", v roce 2006 se do formace zpět vrátil. V období své pauzy působil ve skupině \"Ulična banda\". \n"}
{"id": "1232090", "url": "https://cs.wikipedia.org/wiki?curid=1232090", "title": "Continental Airlines", "text": "Continental Airlines\n\nContinental Airlines byla významná americká letecká společnost. Společnost vznikla v roce 1934, první let se konal o tři roky později, zanikla 3. března 2012 sloučením se se společností United Airlines. Continental měla sídla na letiších v Clevelandu, mezinárodním letišti George Bushe (Houston) a v newyorském Newark Liberty International Airport. Sídlo společnosti se nacházelo Chicagu. Společnost před sloučením provozovala 346 letounů, přičemž létala do 140 destinací do celkem 39 zemí.\n\n"}
{"id": "1232094", "url": "https://cs.wikipedia.org/wiki?curid=1232094", "title": "Dálnice Černo more", "text": "Dálnice Černo more\n\nDálnice Černo more ( \"Aвтомагистрала Черно море\") je dálnice ve východním Bulharsku. Nese označení A5. Má spojovat dálnici Chemus s dálnicí Trakija z Varny do Burgasu. Z plánovaných 103 km je v provozu zhruba 10 km, vede po ní evropská silnice E87 a je součástí panevropského dopravního koridoru 8 (Drač – Tirana – Skopje – Sofie – Burgas – Varna).\n\nDálnice nese jméno podle Černé moře, v blízkosti jehož břehu má vést.\n\nCelková délka dálnice je 10,7 km. Dálnice začíná v nadmořské výšce zhruba 50 m na jihozápadním konci silničního rozpletu na předmostí Asparuchova mostu ve Varně zahrnujícím křižovatku a nájezd ze státní silnice I-9. Ke svému konci ve výšce zhruba 200 m stoupá jihozápadním směrem a zde se znovu napojuje na silnici I-9, jejíž trasu zkracuje téměř na polovinu.\n\n19. května 1964 bylo přijato rozhodnutí o výstavbě bulharské dálniční smyčky, jejíž je součástí spolu s dálnicemi Chemus a Trakija. Projektování dálnice bylo zahájeno v 70. letech, kdy projektový ústav \"Pătproekt\" (Пътпроект) představil trasu o délce 100km. Toto řešení bylo podrobeno expertní analýze, ale žádné konkrétní rozhodnutí nebylo přijato. V 80. letech byl vypracován projekt spojky mezi konci dálnic Chemus a Trakija a byl předložen k projednání. Spojka měla parametry obyčejné dvouproudové silnice s návrhovou rychlostí 80km/h, zatímco dálnice jsou navrhovány alespoň na 120 km/h. Tato trasa překonávala kanál u města Beloslav mostem podobným, jako je Asparuchův most. Čtvrti Beloslavi spojovala komunikace napojená na sjezdy, čímž se propojovaly oba břehy jezera a pominula nezbytnost stávajícího přívozu.\n\nV roce 2001 zahájila firma \"Inžkonsultproekt\" (Инжконсултпроект) práce na novém projektu k projednání a stanovení požadavků investora. Byl vypracován projekt, jehož trasa vedla od dědiny Zvezdica ve třech variantách: východní, západní a přes \"Ďulinskou soutěsku\" (Дюлинския проход). Poslední varianta nahrazovala tunelový přechod Staré planiny prodloužením trasy s levnějšími technickými prvky a v konečném výsledku i vyššími dopravně-provozními náklady. Projekt byl dokončen v roce 2002 a na zasedání expertní komise 18. dubna 2003 byla vybrána východní varianta o délce 95 km a bylo doporučeno zpodrobnit jednotlivé úseky.\n\nV roce 2013 byla vypracována studie proveditelnosti, která posoudila čtyři alternativy řešení: nulovou, rekonstrukci stávající silnice, dálnici a čtyřproudou komunikaci, přičemž nejvýhodnější vyšla poslední alternativa. \n\nV únoru 2016 byl dokončen 10km úsek dálnice, který začíná u Asparuchova mostu ve Varně a končí u dědiny Priselci.\n\nOčekává se, že dálnice značně odlehčí dopravní zatížení mezi černomořskými městy Obzor a Nesebar, protože vyřeší obtíže spojené s překonáním Staré planiny. Plánovaná trasa začíná na konci již postaveného úseku u dědiny Zvezdica, dopravně má nahradit stávající silnici I-9 a má procházet poblíž následujících sídel: Benkovski – Dobri Dol – Kruša – Detelina – Rudnik – Popovič – Priselci – Košarica – Tănkovo – Kableškovo – Lăka – bývalé sídlo Černo More, a končit u silničního křížení silnice I-6 a dálnice Trakija v burgaské čtvrti Vetren. Na křížení se stávajícími silnicemi je navrženo pět sjezdů: Charamijata, Staro Orjachovo, Junec, Tănkovo a Vetren.\n\nPřesto není konečná podoba dálnice dosud (2016) stabilizována, protože náklady na dokončení se odhadují na miliardu leva a výstavba nemá přinejmenším do roku 2022 podporu evropských rozvojových fondů. Uvažuje se také, že by byla vedena jako tříproudová v upravené trase stávající silnice, a to v úseku od Slunečního pobřeží k již dostavěné části. Za prioritní je považováno propojení Burgas – Sluneční pobřeží, a tak byla v dubnu 2016 vypsána soutěž na projekt a rozšíření stávající silnice v úseku Alechoj – Pomorie.\n\nCelá výstavba panevropského koridoru 8 propojí černomořské přístavy Varna a Burgas s jadranskými přístavy Drač a Vlorë v Albánii. V budoucnosti se předpokládá prodloužení k rumunskému přístavu Constanța.\n\nJde o dva jednosměrné železobetonové mosty o délce 400 m, které se nacházejí na staničení km 2,511 až km 2,911. Viadukt musel projít rekonstrukcí záhy po svém zprovoznění.\n\n"}
{"id": "1232095", "url": "https://cs.wikipedia.org/wiki?curid=1232095", "title": "Taras (husitství)", "text": "Taras (husitství)\n\nTaras se nazývala ochrana mezery mezi husitskými bojovými vozy.\n\nTaras byl dřevěný štít, „prkno zpředu zostřené a železem pobité“, používaný k vykrytí mezery mezi husitskými bojovými vozy. \"Taras s berlů a děrů\" (s dřevěnou opěrou a otvorem) byl standardní výbavou bojového vozu.\n\n"}
{"id": "1232101", "url": "https://cs.wikipedia.org/wiki?curid=1232101", "title": "Alexej Mišin", "text": "Alexej Mišin\n\nJméno Alexej Mišin patří těmto osobnostem:\n\n"}
{"id": "1232105", "url": "https://cs.wikipedia.org/wiki?curid=1232105", "title": "Konečného náměstí", "text": "Konečného náměstí\n\nKonečného náměstí je veřejné prostranství v brněnském katastrálním území Veveří, 1,5 km severozápadně od centra města. Vzniklo na začátku 20. století a původně náleželo ke katastrálním územím Křížová (většina náměstí) a Velká Nová Ulice a Červená (domy východně od středu uliční linie, související s ulicí Veveří). Náměstí trojúhelníkového tvaru, které je i křižovatkou důležitých dopravních tepen, je známé především soustavou secesních velkoměstských domů Tivoli.\n\nNáměstím prochází z jihovýchodu na severozápad ulice Veveří a ústí do něj dopravně frekventované ulice Úvoz a Kotlářská. Propojení s Kounicovou ulicí představuje ulice Nerudova a k vedlejším ulicím ústícím do náměstí patří Žižkova a Čápkova. K náměstí směřuje také ulice Jiráskova. Vprostřed náměstí je malý trojúhelníkový park. Oblast je dopravně obsluhována zastávkou tramvají, trolejbusů a autobusů MHD \"Konečného náměstí\" umístěnou na rohu ulic Veveří a Kotlářská u botanické zahrady.\n\nPolní trať na místě, ve kterém náměstí vzniklo, byla na mapách nazývána \"Grosse Simpeln\" či \"Tivoli\". Na toto místo, ještě před tím než bylo zastavěno, cestovali Brňané kvůli své krásné vyhlídce, proto jej nejspíše začali nazývat podle města Tivoli – oblíbeného výletního místa starých Římanů. Na mapách je později tato oblast nazývána i prostě \"Krásná vyhlídka\". Prvním názvem náměstí bylo v roce 1910 \"Am Tivoli\" (Na Tivoli), snad i podle dříve zde stojícího hostince \"Tivoli\" otevřeném roku 1865. Mezi lety 1915 a 1918 bylo náměstí pojmenováno po maršálu Hindenburgovi, pozdějším německém prezidentovi (\"Hindenburgstrasse\"), od konce roku 1918 rozdělené mezi ulice Veveří a Tivoli. Od roku 1925 do roku 1939 se jmenovalo podle Aloise Konečného, právníka, učitele a senátora (německy \"Alois-Konečný-Platz\"). V roce 1940 se však vrátilo k názvu \"Am Tivoli\" či \"Na Tivoli\". Roku 1946 bylo na krátko pojmenováno \"Žižkovo\", záhy ovšem bylo toto pojmenování zrušeno a od 25. září 1946 se udržel dnešní název Konečného náměstí. Pouze od 5. dubna 1974 došlo ke změně osoby, podle níž bylo náměstí pojmenováno, na Hynka Konečného, zasloužilého komunistu z Brněnska (1888–1964), od 27. února 1990 pak došlo opět k návratu zpět k původnímu určenci pojmenování Aloisi Konečnému.\n\nNa místě dnešního náměstí při cestě z Brna do Žabovřesk stával hostinec se zahrádkou \"Na Tivoli\". Cesta vedla až 10 metrů hlubokým úvozem a nebyla obklopena souvislou zástavbou. Prostor byl ve svahu a využíval se i jako vojenské cvičiště. V okolí dnešního náměstí byly hliniště, cihelna a továrna na zápalky. Na severní straně Tivoli, přibližně v místech dnešních domů Veveří č. 73 až 79, stál hostinec \"Krásná vyhlídka.\"\n\nArchitekt, projektant a stavitel Franz Pawlu (1854–1922) navrhl urbanistický plán celé lokality, skoupil zde pozemky, postupně zde vystavěl dvě cihelny a v přilehlé ulici (dnešní Jiráskově) deset nájemných domů. Protože ulice vedla k Tivoli, byla tak i pojmenována. Na konci ulice pak v roce 1902 architekt postavil pětipodlažní dům \"Pawlu Hof\" („dvůr Pavlů“) ve stylu tzv. florální secese, který ohraničoval jižní část budoucího náměstí. Ve 30. letech 20. století byl přejmenován na \"Tivoli\". V tomto domě měl Pawlu svou projekční kancelář a roku 1911 byl dům rozšířen o křídlo směrem do Čápkovy ulice. Při terénních úpravách celého prostoru nechal architekt odstranit velké množství zeminy a v letech 1908–1914 výstavbu náměstí realizoval. Některé z domů na náměstí jsou po restituci stále v majetku rodiny Pawlů.\n\nV roce 2016 proběhla rekonstrukce náměstí. Byla upravena jeho střední část s parkem, kde vznikla místa pro sezení a umělecká socha. Před zahájením rekonstrukce uspořádala radnice městské části Brno-střed anketu mezi občany, ve které se měli k budoucí podobě náměstí vyjádřit. Celková cena rekonstrukce měla dosáhnout 6 milionů korun. Do parku byl umístěn pomník architektovi Franzi Pawlů.\n\n"}
{"id": "1232111", "url": "https://cs.wikipedia.org/wiki?curid=1232111", "title": "Vějířovka", "text": "Vějířovka\n\nVějířovka (\"Scaevola\") je rod vytrvalých rostlin tvořený téměř 100 druhy. Jsou to teplomilné byliny, polokeře, keře nebo i nevysoké stromy, některé jsou i popínavé. Rod se odlišuje svými květy, jejich korunní lístky jsou rozprostřeny do půlkruhu a směřují dolů, lehce tak připomínající vějíř. Tyto většinou planě rostoucí rostliny ve vlhkých tropických krajích dobře rostou, lehce se samovolně šíří semeny a vytvářejí jednodruhové porosty, někdy jsou považované dokonce i za invazní druh.\n\nTěžiště rodu je v Austrálii, na kterou je omezen výskyt většiny druhů. Některé však byly pantropicky rozšířeny po severní i jižní polokouli. Vějířovka takada (\"Scaevola taccada\"), pocházející z Austrálie, je např. rozšířena na pevnině omývané tropickými vodami Tichého a Indického oceánu a druh \"Scaevola plumieri\", původem z tropické Ameriky, roste v Africe a Asii. Na pacifických ostrovech rostou místní endemické druhy.\n\nRostliny jsou porostlé střídavými, nebo vzácně vstřícnými listy se zpeřenou žilnatinou, které jsou přisedlé nebo řapíkaté. Květy vyrůstají jednotlivě neb bývají sdruženy ve vrcholových či úžlabních květenstvích, která mohou tvořit hrozny, klasy anebo vrcholíky.\n\nOboupohlavné pětičetné květy s listenci mají drobný, pětizubý nebo pětilaločný, pohárkovitý, vytrvalý kalich. Trubkovitá, hluboce rozdělená koruna je symetrická jen v jedné ose a má pět, obvykle nestejně velkých lístků zbarvených bíle, modře, fialově, lila nebo žlutě. Pět tyčinek v jednom kruhu má volné, podélnými štěrbinami se otvírající prašníky. Gyneceum je tvořeno ze dvou plodolistů, spodní semeník mívá převážně dva oddíly, někdy dělené nepravou přepážkou a nese jednu čnělku s dvoulaločnou bliznou.\n\nPlody jsou nepukavé peckovice a jejich mezokarp je dužnatý, korkovitý neb víceméně suchý. Semena jsou vejčitá, obsahují hodně endospermu.\n\nZa své široké rozšíření vějířovky děkují schopnosti semen přežít v útrobách ptáků nebo plout několik měsíců po mořské hladině. Rostou většinou na místech s dostatkem dešťových srážek nebo v blízkosti mořských pobřeží, někde tvoří i součást mangrovů. Vysazují se také pro kolonizaci dun a zpevnění narušených písčitých ploch. Plody jsou potravou pro mnohé ptáky i drobné savce. Vytrvalá vějířovka nezlomná (\"Scaevola aemula\") se v evropských zahradách někdy pěstuje jako okrasná letnička.\n\n\n"}
{"id": "1232112", "url": "https://cs.wikipedia.org/wiki?curid=1232112", "title": "Scaevola", "text": "Scaevola\n\nSlovo Scaevola má více významů:\n"}
{"id": "1232113", "url": "https://cs.wikipedia.org/wiki?curid=1232113", "title": "Květoslava Vonešová", "text": "Květoslava Vonešová\n\nKvětoslava Vonešová (* 21. prosince 1935 Nový Jičín) je česká komorní pěvkyně, básnířka, spisovatelka a herečka.\n\nJe absolventkou brněnské konzervatoře v oboru sólového zpěvu. Působila jako pěvecký pedagog a komorní pěvkyně přes Pražské kulturní středisko a Pragokoncert.\n\nObor komorního žánru v sobě zahrnoval nejen díla starých mistrů, ale i díla v té době žijících skladatelů, jako byl například Silvestr Hippmann, Petr Eben, Klement Slavický, Ilja Hurník a mnoho dalších. Během svého působení nastudovala přes 800 písní a árií, a z pěvecké soutěže o nejlepšího písňového interpreta obrdžela Diplom za vynikající pěvecký výkon.\n\nPo revoluci působila částečně i jako filmová herečka převážně v zahraničních filmech a doma ve vedlejších rolích s režisérkou Věrou Chytilovou.\n\nJako spisovatelka má ve své literární činnosti schopnost zaměřit se na různorodá témata, ať už v poučných pohádkách pro nejmenší děti, nebo na profesní\npěveckou tematiku.\n\nČtenáři nejvíce oceněnou knihou se stala její básnická sbírka \"Zpověď Lásky a Nelásky\", která umožňuje čtenářům nejméně v jedné z básní\nnalézt sami sebe.\n\nV její poslední knize (2015) \"Ti, na něž se zapomíná\" autorka vypráví o svém umělecky bohatém životě, historicky se protínajícím fašistickým, komunistickým,\na post-revolučním režimem. Ve své autobiografii se pavdivě vyznává ze svých osobních zkušeností v milostných a mezilidských vztazích, se kterými se rovněž ztotožní\nnejeden čtenář.\n\nV současné době se věnuje charitativní činnosti.\n"}
{"id": "1232114", "url": "https://cs.wikipedia.org/wiki?curid=1232114", "title": "5. pražské jazzové dny", "text": "5. pražské jazzové dny\n\n5. pražské jazzové dny byl jazzový a rockový festival, který ve dnech 5. – 10. dubna 1977 pořádala Jazzová sekce Českého svazu hudebníků.\n\n\nve 20 hodin\nPůvodně plánovaný koncert Pražského Big Bandu neproběhl. Místo toho hráli Jazz Fiddlers.\n4. pražská přehlídka amatérských jazzových a rockových skupin\nod 18 hodin, večerem provázel Miloš Čuřík\n\n4. pražská přehlídka amatérských jazzových a rockových skupin\nod 18 hodin, večerem provázel Miloš Čuřík\n\nOd Moody Blues po Tomitu – pořad Josefa Vlčka \npořad \"Tradiční jazz\" uváděl Mojmír Smékal\n\n17:00 Od Varése po Zappu – pořad Petra Dorůžky\n19:30 pořad \"Moderní jazz a swing\" uváděl A. Benda\n\n23:00 jam session\n\n10:00 a 13:00 \"Easy Rider\", film Dennise Hoppera z roku 1969\n19:30 večer uváděl Lubor Šonka\n\n23:00 jam session\n\n14:00 Jazzrocková dílna\n19:30\n\n\nČlánek je zpracován na základě programů jednotlivých večerů, které vydávala Jazzová sekce Svazu hudebníků ČR. Je možné, že ve skutečnosti došlo ke změnám proti tomuto zveřejněnému programu.\n"}
{"id": "1232117", "url": "https://cs.wikipedia.org/wiki?curid=1232117", "title": "Rosie (film)", "text": "Rosie (film)\n\nRosie je švýcarský hraný film z roku 2013, který režíroval Marcel Gisler podle vlastního scénáře. Film popisuje vztah matky a dospělého syna.\n\nRosie je tvrdohlavá, sedmdesátiletá vdova, která žije sama ve švýcarském Altstättenu. Jednoho dne dostane mrtvici a je převezena do nemocnice, Zde ji navštíví její dvě děti. Dcera Sophie je nešťastně vdaná a žije se svým manželem a dítětem v St. Gallen. Lorenz je úspěšný spisovatel gay literatury, který žije v Berlíně, a právě je v tvůrčí krizi. Ani jeden z nich se o matku nemůže postarat. Sama Rosie se domnívá, že může i nadále žít s malou výpomocí sousedky ve svém domě v Altstättenu a nemusí do domu s pečovatelskou službou.\n\nKdyž se stav Rosie opět zhorší a odmítá domácí péči, Lorenz přijíždí z Berlína do Altstättenu častěji, aby matce vypomáhal. Při jednom nákupu se seznámí s mnohem mladším Mariem, který je dlouho velkým obdivovatelem Lorenzových knih. Mario by chtěl s Lorenzem navázat silnější vztah, Lorenz v něm však vidí jen nerozvážného mladíka. Protože Lorenz musí do Německa kvůli propagačnímu turné jeho nové knihy, a Sophie nemá čas starat se o Rosie, Mario se nabídne, že bude v domácnosti vypomáhat.\n\nPři jednom z návratů do Altstättenu Lorenz potká starý přítele jeho zesnulého otce. Rosie s ním nechce v žádném případě mluvit, aniž nevysvětlí, proč odmítá kontakt s dávným rodinným přítelem. Lorenz se tak pustí do pátrání po stopách svého otce, aby objevil tajemství, které Rosie po dlouhá léta ukrývala.\n\n"}
{"id": "1232122", "url": "https://cs.wikipedia.org/wiki?curid=1232122", "title": "Kostel svatého Michaela archanděla (Oloví)", "text": "Kostel svatého Michaela archanděla (Oloví)\n\nKostel svatého Michaela archanděla je římskokatolický, v minulosti farní kostel v Oloví v okrese Sokolov. Od roku 2000 je chráněn jako kulturní památka České republiky.\n\nPrvní písemná zmínka o kostelu v Oloví je z roku 1524 v době, kdy se stalo Oloví královským horním městem. Kostel byl ovšem nedostačující, z finančních důvodů se však s jeho přestavbou začalo až roku 1597. Přestavba byla dokončena roku 1603. Původně katolický kostel se za protestanské reformace stal luteránským. Evangelickým zůstal do roku 1624, do počátku protireformace v Oloví a až do 1650 zůstal bez duchovního. Prvním katolickým farářem se stal člen dominikánského řádu páter Wilsbach a obyvatelé Oloví se vrátili ke katolické víře.\nRoku 1679 získal kostel novou věž s hodinami. Kostel byl několikrát opravován a roku 1894 se začalo uvažovat o stavbě nového. Roku 1898 byl starý kostel zbourán.\nJiný zdroj uvádí stržení kostela roku 1897.\nV jeho zdech byly nalezeny písemnosti z roku 1698 a mince z té doby.\nNový kostel stavěl podle plánů pražského architekta Rudolfa Vomáčky sokolovský stavitel Emil Lifka. Základní kámen byl položen roku 1901, v červnu 1902 byl na věž kostela vyzdvižen kříž.\nVysvěcení kostela 29. září 1902 se ujal pražský arcibiskup kardinál Lev Skrbenský. Nová fara byla postavena roku 1909. Elektrické osvětlení a elektrický pohon zvonů získal kostel roku 1923. V roce 2001 se léta neopravovaný kostel ocitnul v havarijním stavu. Již dva roky předtím se zde přestaly konat bohoslužby a kostel byl uzavřen. Následně bylo provedeno nové zastřešení, kostel je nepřístupný a je postupně opravován.\n\nPůvodní kostel byl pozdně gotickou jednolodní stavbou s polygonálním presbytářem a mohutnou osmibokou věží. Uprostřed široké sedlové střechy se nacházela malá sanktusová věžička. Při požáru města roku 1700 shořela i radnice, v níž byly uschovány všechny dokumenty týkající se kostela. Znalosti o nejstarší historii kostela a jeho stavební podobě jsou neúplné.\nNový kostel je novogotickou jednolodní obdélníkovou stavbou. Střecha kostela je sedlová, presbytář polygonální, sakristie na severní straně kostela je obdélná. Hranolová věž v západním průčelí kostela má zdobný gotizující ústupkový portál.\nInteriér kostela byl dovybavován postupně. Roku 1660 získal hlavní oltář raně barokní obraz sv. Michaela. Z  roku 1603 pocházejí dvě vitrailová heraldická okna, která byla včleněna do novodobých oken. Kolem roku 1768 byly do kostela instalovány nový hlavní oltář a kazatelna a roku 1765 postranní mariánský oltář, který měl bohatou sochařskou figurální výzdobu. Kruchtu podklenutou třemi křížovými klenbami nesou dva pilíře. Pod kruchtou na západní stěně bývaly kdysi dřevěné rokokové polychromované sochy sv. Ondřeje a sv. Václava z poloviny 18. století. Ty byly přemístěny do kostela v Kraslicích. Presbytář je zaklenut křížovou žebrovou a paprsčitou klenbou. Triumfální oblouk je zakončen lomeným obloukem a v pásu vyzdoben figurálními a dekorativními motivy sokolovského malíře Richarda Krautmanna. Vlevo se nachází sv. Anežka Římská, v ose nad obloukem je vyobrazena Veroničina rouška a vpravo postava Antonína Paduánského. Kruchtu nesou dva pilíře a je podklenutá třemi křížovými klenbami. Většina zařízení kostela je pseudogotická. Pseudogotické jsou oltáře Srdce Páně na evangelní straně a Panny Marie Lurdské na epištolní straně. Obdobně i kazatelna a většina soch světců, například sv. Archanděl Michael hlavního oltáře. Umělecky hodnotný je krucifix ve vstupu do lodi. Je to řezaná práce ve dřevě z druhé poloviny 17. století. Německá regionální literatura se ještě zmiňuje o barokní soše sv. Floriána, původně umístěné v předsíni kostela. Roku 1913 byla posvěcena na východní straně kostela, nejspíše v kamenném baldachýnu. Údajně byla v kostele socha sv. Jana Nepomuckého, jež snad byla roku 1911 snesena. Bližší údaje a umístění nejsou známy.\n\nUmělecky i historicky cennou je socha Assumpty. Pozdně gotická socha Panny Marie s Ježíškem, spočívající na srpku luny, je spojována s kostelem v Oloví, ale dosud není objasněn prvotní vztah k tomuto kostelu. Polychromovaná dřevěná skulptura náleží k produkci orientované na saské sochařství, která získala především v první polovině 16. století v  západních Čechách velkou oblibu. Má typologicky blízko k  Mistru Týneckého Zvěstování, který vedl v Plzni dílnu na výrobu církevního umění. Činnost dílny pokrývala poptávku po mobiliáři pro venkovské a městské kostely v širokém okolí. V literatuře se uvádí, že Assumpta pochází z konce 15. století, ale vzhledem k vztahu na zmiňovaný okruh lze spíše uvažovat o časovém intervalu 1510 až 1520. Korunky a žezlo jsou barokní. Assumpta z Oloví bývala původně umístěna v gotické arše, později v postranním barokním oltáři s bohatou figurální výzdobou. Nakonec se opět ocitla v pseudogotické arše. Tato vzácná umělecká památka je v současné době deponována mimo kostel.\n\nV jižní opěrné zdi pod kostelem jsou osazeny tři náhrobníky, které pochází patrně z původního kostela. Reliéfní písmo, erby i ornamenty podléhají postupně povětrnosti a jsou nečitelné a ztrácejí identifikační znaky. Postupné opotřebení je rozeznatelné i na fotografiích, jež od sebe dělí pouhých dvacet let. Náhrobníky, zřejmě ze 17. století, náleží rodině Stritzelů, místním významným měšťanům, a Winklerům z Heimfeldu.\n"}
{"id": "1232124", "url": "https://cs.wikipedia.org/wiki?curid=1232124", "title": "Kačanická pevnost", "text": "Kačanická pevnost\n\nKačanická pevnost (albánsky Kalaja e Kaçanikut, srbsky Качанички Град/Kačanički Grad) se nachází ve městě Kačanik na jihu Kosova. V samotném městě je umístěna na soutoku říček Lepenac a Nerodimka, blízko místního autobusového nádraží. Jedná se o pevnost vybudovanou Osmanskou říší v 14. století a přestavěnou ve století šestnáctém. Do dnešní doby se jí dochovala jen část.\n\nCílem vybudování pevnosti byla ochrana Kačanické soutěsky na trase ze Skopje do Uroševace před ozbrojenci (hajduk)y, kteří napadali obchodní karavany na území Osmanské říše. Pevnost byla budována v letech 1586 – 1590.\n\nPevnost, která má půdorys nepravidelného mnohohelníku, zabírá malou vyvýšeninu nad ústím obou řek. Hlavní brána do dnešního pozůstatku pevnosti se nacházela vedle jihovýchodní zdi, odkud cesta pokračovala mostem přes řeku Nerodimku do samotného města. Severní brána a severní cesta do pevnosti existují dodnes. V současné době je nejlépe dochována severní zeď pevnosti s věží kruhového půdorysu. Vzhledem k tomu, že místní obyvatelstvo používalo kámen z pevnosti na výstavbu vlastních domů, se nakonec dochovaly především vnitřní stěny areálu.\n\nObjekt je památkově chráněn od roku 1967. V samotném areálu pevnosti vznikl na přelomu 60. a 70. let 20. století moderní hotel, který narušil původní vzhled pevnosti.\n"}
{"id": "1232136", "url": "https://cs.wikipedia.org/wiki?curid=1232136", "title": "Čudovo", "text": "Čudovo\n\nČudovo () je město v Novgorodské oblasti v Ruské federaci. Při sčítání lidu v roce 2010 mělo přes patnáct tisíc obyvatel.\n\nČudovo leží na řece Keresti, levém přítoku Volchova (přítoku Ladožského jezera). Od Novgorodu, správního střediska oblasti, je vzdáleno přibližně 75 kilometrů severovýchodně.\n\nV Čudovu má od roku 1851 stanici železniční trať Petrohrad–Moskva. Vzdálenost od Petrohradu je 118 kilometrů a vzdálenost od Moskvy je přibližně 530 kilometrů.\n\nSouběžně s železnicí vede ve stejném směru také dálnice M10.\n\nMěstem je Čudovo od roku 1937.\n\nZa druhé světové války bylo Čudovo od 20. srpna 1941 obsazeno německou armádou a 29. ledna 1944 bylo dobyto zpět jednotkami Volchovského frontu Rudé armády v rámci Leningradsko-novgorodské operace.\n"}
{"id": "1232138", "url": "https://cs.wikipedia.org/wiki?curid=1232138", "title": "Jiří Šanda", "text": "Jiří Šanda\n\nJiří Šanda (* 18. května 1977) je bývalý český fotbalista, záložník.\n\nV české lize hrál za FC Viktoria Plzeň. Nastoupil ve 2 ligových utkáních.\n\n\n"}
{"id": "1232140", "url": "https://cs.wikipedia.org/wiki?curid=1232140", "title": "Gruzie na Letních olympijských hrách 2016", "text": "Gruzie na Letních olympijských hrách 2016\n\nGruzie se účastnila Letní olympiády 2016.\n\n"}
{"id": "1232141", "url": "https://cs.wikipedia.org/wiki?curid=1232141", "title": "Korea Open 2016", "text": "Korea Open 2016\n\nKorea Open 2016 byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem tenisového centra v soulském olympijském parku. Probíhal mezi 17. až 25. zářím 2016 v jihokorejské metropoli Soulu jako třináctý ročník turnaje.\n\nTurnaj s rozpočtem 250 000 dolarů, sníženým o poloviční částku proti roku 2015, patřil do kategorie WTA International Tournaments. Nejvýše nasazenou hráčkou ve dvouhře se opět stala světová třiadvacátka a obhájkyně trofeje Irina-Camelia Beguová z Rumunska, která dohrála ve druhém kole. Jako poslední přímá účastnice do dvouhry nastoupila 133. hráčka žebříčku Sara Sorribesová Tormová ze Španělska.\n\nDruhý singlový titul kariéry získala 24letá Španělka Lara Arruabarrenová a v následném vydání žebříčku WTA se posunula na kariérní maximum, když 26. září 2016 figurovala na 61. místě. První společnou trofej ze čtyřhry vyhrál belgicko-švédský pár Kirsten Flipkensová a Johanna Larssonová. \n\nNásledující hráčky obdržely divokou kartu do hlavní soutěže:\n\nNásledující hráčka obdržella do hlavní soutěže zvláštní výjimku:\n\nNásledující hráčky si zajistily postup do hlavní soutěže v kvalifikaci:\n\nNásledující páry obdržely divokou kartu do hlavní soutěže:\n\n\n"}
{"id": "1232143", "url": "https://cs.wikipedia.org/wiki?curid=1232143", "title": "Německo na Letních olympijských hrách 2016", "text": "Německo na Letních olympijských hrách 2016\n\nNěmecko na Letních olympijských hrách v roce 2016\n\n"}
{"id": "1232147", "url": "https://cs.wikipedia.org/wiki?curid=1232147", "title": "Houd Zourdani", "text": "Houd Zourdani\n\nHoud Zourdani (* 17. října 1993) je alžírský zápasník–judista, olympionik a mistr Afriky.\n\nNa mezinárodní scéně se objevuje pravidelně od roku 2013 v pololehké váze. V roce 2016 se kvalifikoval na olympijské hry v Riu, kde nestačil ve třetím kole na Mongola Tömörchülega, když se po nepovedené uči-matě nechal chytit do osae-komi.\n\n"}
{"id": "1232150", "url": "https://cs.wikipedia.org/wiki?curid=1232150", "title": "Guangzhou International Women's Open 2016", "text": "Guangzhou International Women's Open 2016\n\nGuangzhou International Women's Open 2016 byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem městské tenisového centra. Probíhal mezi 19. až 24. zářím 2016 v čínském Kantonu jako třináctý ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala světová třicet šestka Sara Erraniová z Itálie, kterou ve druhém kole vyřadila Švýcarka Viktorija Golubicová. Jako poslední přímá účastnice do dvouhry nastoupila 172. hráčka žebříčku Nigina Abduraimovová z Uzbekistánu.\n\nDruhý singlový titul na okruhu WTA Tour získala 27letá Ukrajinka Lesja Curenková. První společnou trofej ve čtyřhře vyhrál americko-čínský pár Asia Muhammadová a Pcheng Šuaj. \n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\nNásledující páry obdržely divokou kartu do hlavní soutěže:\n\n\n"}
{"id": "1232165", "url": "https://cs.wikipedia.org/wiki?curid=1232165", "title": "Kostel svatého Bartoloměje (Březová nad Svitavou)", "text": "Kostel svatého Bartoloměje (Březová nad Svitavou)\n\nKostel svatého Bartoloměje je římskokatolický, orientovaný kostel v Březové nad Svitavou. Je farním kostelem farnosti Březová nad Svitavou. Kostel je chráněn jako kulturní památka.\n\nPůvodní kostel pocházel ze 13. století. Nynější kostel byl přestavěn ve stylu vrcholného baroka v letech 1721-1725, kdy byla přistavěna nová věž v západním průčelí a byla vybudována barokní krypta.\n\nInteriér je klenutý, v presbytáři jsou nástropní malby. Varhany pocházejí z roku 1905, předešlé barokní (z poloviny 18. století) byly tehdy demontovány.\n\nBohoslužby se konají v neděli od 8:30.\n\n"}
{"id": "1232168", "url": "https://cs.wikipedia.org/wiki?curid=1232168", "title": "Duhový had", "text": "Duhový had\n\nDuhový had je bájný tvor, který zaujímá významné místo v mytologii Austrálců od prehistorických dob až po současnost.\n\nDuhový had hraje v mýtech, náboženství a kultuře původních obyvatel Austrálie roli tvůrce a je spojován s plodností, úrodností a hojností. Jeho vyobrazení, které je obvykle kombinací dvou základních motivů – duhy a hada, se opakuje ve výtvarných projevech Austrálců po celá tisíciletí.\n\nDuhový had bývá v pověstech zpravidla líčen jako had mimořádné velikosti, který žije v hlubokých studních, řekách, jezerech či prohlubních pod vodopády. Z těchto míst se vynořuje ještě větší, než dosud, a v tu chvíli je možné ho spatřit jako temný pruh v Mléčné dráze. Lidem na Zemi se zjevuje v podobě duhy, která proniká skrz vodu a déšť. Tato duha – had prochází krajinou, přetváří ji a dává jména jednotlivým místům. Dokáže ale také požírat či topit lidi. Zasvěcené (šamany) posiluje s dává jim schopnosti uzdravovat či přivolat déšť, na jiné lidi však může seslat bolesti, vředy, nemoci a smrt.\n\nV tom článku byly použity některé informace z článku \"Rainbow Serpent\" a \"Australian Aboriginal mythology\" na anglické Wikipedii.\n\n"}
{"id": "1232177", "url": "https://cs.wikipedia.org/wiki?curid=1232177", "title": "Východní Uhersko", "text": "Východní Uhersko\n\nVýchodní Uherské království (maďarsky \"Keleti Magyar Királyság\") je moderní název pro označení té části Uherska, které vládl Jan Zápolský (jako Jan I. Uherský) a poté i jeho syn Jan Zikmund Zápolský (1526 do 1570). Těm připadla po prohrané bitvě u Moháče (1526) a občanské válce (1527–1538), zatím co západní část získali Habsburkové (Ferdinandu I. a Maxmilián II.). Zápolští vládli východní části Uherska, přestože se Habsburkové několikrát pokusili sjednotit Uhersko pod svou vládu, východní království Zápolských mělo mocnou podporu ze strany Osmanské říše, která unifikaci Habsburků účinně zabraňovala.\n\nPo smrti Ludvíka byli dva uchazeči o uherský trůn, Ferdinand a Jan Zápolský. Jan měl velkou výhodou především v silné podpoře uherské šlechty, která nemohla Ferdinandovi odpustit, že neposkytl Ludvíkovi žádnou pomoc u Moháče (Jan i přesto, že se nezúčastnil, tak alespoň přitáhl se svojí armádou).\n\nTo zapříčinilo 10. listopadu 1526 zvolení Jana králem uherskou šlechtou. Korunovace proběhla dalšího dne a Zápolský při ní přijal jméno Jan I. Uherský. Po Janově korunovaci se ale probudila šlechta podporující Ferdinanda v čele s vdovou po Ludvíkovi Marií, sestrou Ferdinandovou, a zvolila si za svého krále Ferdinanda.\n\nKvůli řešení této situace nabídl Jan mírové jednání v Olomouci. Jako prostředník byl zvolen polský král Zikmund. Jan se nechal ukolébat a polevil v obraně. Toho využil Ferdinand, který v roce 1527 opustil jednání, vtrhl s malou armádou do Uher a po několika vítězných bitvách obsadil Budín. Jan jen stěží uprchl do Polska, kde ho zachránil jeho švagr Zikmund, který nevyslyšel Ferdinandovy prosby o Janovo vydání.\nPo této prohře se Jan obrátil s prosbou o pomoc na Istanbul, kde nalezl mocného spojence v podobě sultána Sulejmana, který vycítil územní zisky v Evropě. Již na podzim roku 1528 se Jan mohl vrátit do Sedmihradska a později osmanští spojenci vyhnali Ferdinanda z Uher. Sulejman se zastavil až roku 1529 při obléhání Vídně, odkud musel ustoupit zpět domů. Za sultánovým vojskem ale postupovalo zpět do Uher Ferdinandovo vojsko, které opět úspěšně dobylo mnoho území. Jen Budín se mu podruhé ztéci nepodařilo.\nJan musel do Uher znovu pozvat sultána Sulejmana. Ferdinandovo a Sulejmanovo vojsko se potýkalo tak dlouho, až si Ferdinand s Janem uvědomili, že na tomto konfliktu zdaleka nejvíc vydělává Sulejman. Rovněž pod nátlakem polského krále Zikmunda I. Starého, o jehož nejstarší dceru se Jan již delší dobu ucházel, v roce 1538 uzavřeli mírovou smlouvu (Velkovaradinský mír). Podle jejích ujednání Uhry zůstaly rozděleny mezi Jana a Ferdinanda. Jan si zachoval doživotní titul uherského krále, ale jeho nástupcem měl být Ferdinand a jeho dědicové. Tím tedy případní Janovi potomci neměli mít práv na uherskou korunu. Místo toho se jim mělo dostat peněžního odstupného, knížecího titulu a majetků na Spiši.\n\nV roce 1541 Uhersko ztratilo početná území: asi dvě třetiny dnešního Maďarska připadly Osmanské říši, dosud autonomní Sedmihradsko se osamostatnilo a stalo se vazalem Osmanské říše. Zbytek Uherska (tj. Slovensko, Burgenland a západní Maďarsko, pod názvem Královské Uhry připadlo Habsburkům.\n\nK opětovnému sjednocení Uherska (ale bez Sedmihradska) došlo v letech 1699 (Karlovickým mírem) a roku 1718 dobytím posledních území v jihovýchodním Maďarsku od Turků. Uherské království bylo spojeno personální unií s ostatními dědičnými habsburskými zeměmi.\n\n\n"}
{"id": "1232179", "url": "https://cs.wikipedia.org/wiki?curid=1232179", "title": "Oj chodyť son kolo vikon", "text": "Oj chodyť son kolo vikon\n\nOj chodyť son kolo vikon ( ) je ukrajinská ukolébavka, která patří mezi ukrajinské národní písně. George Gershwin se písní inspiroval při sepsání árie Summertime. Píseň nazpívala v roce 1980 americká zpěvačka ukrajinského původu Kvitka Cisyková.\n"}
{"id": "1232181", "url": "https://cs.wikipedia.org/wiki?curid=1232181", "title": "Jan Žižka (bubeník)", "text": "Jan Žižka (bubeník)\n\nJan Žižka (* 25. září 1954 Praha) je český hudebník. Vstoupil ve známost především tím, když spoluzakládal původně jazzrockový Pražský výběr Michaela Kocába a Pražský Big Band Milana Svobody a v letech 1977–2002 působil jako bubeník v kapele Karla Gotta. Pracuje jako pedagog a manažer. Jeho manželkou je zpěvačka Olivie Žižková.\n"}
{"id": "1232183", "url": "https://cs.wikipedia.org/wiki?curid=1232183", "title": "Hédi Kaddour", "text": "Hédi Kaddour\n\nHédi Kaddour (* 1. červenec 1945, Tunis) je francouzský spisovatel a vysokoškolský pedagog tuniského původu.\n\nHédi Kaddour se narodil jako syn Tunisana a Francouzky. Byl profesorem francouzské literatury na New York University v Paříži (NYUF) a také na \"École des métiers de l'information\" (EMI-CFD). \n\nDo povědomí čtenářů vstoupil roku 2005, a to románem \"Waltenberg\", jenž vznikal v rozmezí sedmi let.\n\n\n\n\n"}
{"id": "1232185", "url": "https://cs.wikipedia.org/wiki?curid=1232185", "title": "Maďarsko na Letních olympijských hrách 2016", "text": "Maďarsko na Letních olympijských hrách 2016\n\nMaďarsko na Letních olympijských hrách v roce 2016.\n\n"}
{"id": "1232186", "url": "https://cs.wikipedia.org/wiki?curid=1232186", "title": "Irsko na Letních olympijských hrách 2016", "text": "Irsko na Letních olympijských hrách 2016\n\nIrsko se účastnilo Letní olympiády 2016.\n\n"}
{"id": "1232194", "url": "https://cs.wikipedia.org/wiki?curid=1232194", "title": "Izrael na Letních olympijských hrách 2016", "text": "Izrael na Letních olympijských hrách 2016\n\nIzrael se účastnil LOH 2016 v Riu, reprezentovalo jej celkem 47 sportovců v 17 sportech. V konečném součtu získal 2 bronzové medaile za judo.\n\n"}
{"id": "1232219", "url": "https://cs.wikipedia.org/wiki?curid=1232219", "title": "Česko na Zimních paralympijských hrách 1994", "text": "Česko na Zimních paralympijských hrách 1994\n\nČesko na Zimních paralympijských hrách 1994 reprezentovalo 6 mužů. Závodili v alpském lyžování a biatlonu.\n\nČeská výprava získala 1 bronzovou medaili a umístila se na děleném 17. místě v pořadí národů.\n\nalpské lyžování\nbiatlon\n\n"}
{"id": "1232220", "url": "https://cs.wikipedia.org/wiki?curid=1232220", "title": "Česko na Zimních paralympijských hrách 1998", "text": "Česko na Zimních paralympijských hrách 1998\n\nČesko na Zimních paralympijských hrách 1998 reprezentovalo 6 sportovců (3 muži, 3 ženy). Závodili v alpském lyžování a v běhu na lyžích.\n\nČeská výprava získala 7 medailí a umístila se na 13. místě v pořadí národů.\n\nalpské lyžování\n\nmuži\n\nženy\nběh na lýžích\n\n"}
{"id": "1232226", "url": "https://cs.wikipedia.org/wiki?curid=1232226", "title": "25. kongres Občanské demokratické strany", "text": "25. kongres Občanské demokratické strany\n\n25. kongres ODS se konal 5. září 2014 v Praze v prostorách Fora Karlín. \n\nMimořádného mobilizačního kongresu se mohl zúčastnit kterýkoliv řadový člen ODS, který zaplatil účastnický poplatek. Nakonec se sešlo okolo 1000 účastníků. Cílem bylo mobilizovat členskou základnu, která se vyrovnávala se svým celkovým snížením a s propadem stranických preferencí. Kongres se zabýval programovými prioritami, které byly představeny v brožuře \"Nebát se jít vlastní cestou\". ODS se tím vrací k původní ideji patnáctiprocentní rovné daně, kterou propagovala už v minulosti, ale v koaličních vládách ji nemohla prosadit. Jedna sazba by měla být zachována u dani z příjmů fyzických osob (a mělo by dojít k odstranění výjimek) a postupně by mělo dojít i ke sjednocení DPH na stejné úrovni. Mezi dalšími body se objevily: snížení povinných odvodů zaměstnavatelů na sociální pojištění zaměstnanců z 25 procent alespoň na 21,5 procenta, zachování a neomezování výdajových paušálů živnostníků, zrušení ekologických či uhlíkových daní, liberalizaci zákoníku práce, roční daňové zvýhodnění pro všechny začínající podnikatele či trvalá výjimku, aby nebylo nutné přijímat euro.\n\"Nejednalo se o volební kongres. Složení vedení zůstalo beze změn oproti předchozímu 24. kongresu ODS.\"\n"}
{"id": "1232237", "url": "https://cs.wikipedia.org/wiki?curid=1232237", "title": "26. kongres Občanské demokratické strany", "text": "26. kongres Občanské demokratické strany\n\n26. kongres ODS se konal 30. května 2015 v Praze v prostorách Fora Karlín. \n\nKongres se konal poměrně brzy po předchozím 25. kongresu ODS a necelá dva roky od pádu vlády Petra Nečase. ODS se od té doby nacházela v opozici s preferencemi okolo 10 procent a hledala způsob, jak oslovit nové či získat zpět ztracené voliče. Na kongresu se sešlo přes 800 členů, aby diskutovali o budoucnosti pravicové politiky. Byly představeny nové programové priority, například rušení zbytečných daní. ODS také odhalila nové logo, jehož autorem je grafický designér Libor Jelínek. Delegáti také přijali nové stanovy, které umožní pružnější fungování strany a zároveň zachovávají demokratické mechanismy. \n\n\"Nejednalo se o volební kongres. Vedení zůstalo ve složení zvoleném na 24. kongresu ODS.\"\n"}
{"id": "1232239", "url": "https://cs.wikipedia.org/wiki?curid=1232239", "title": "Chvostan černý", "text": "Chvostan černý\n\nChvostan černý, nazývaný také saki černý nebo chvostan satanáš (\"Chiropotes satanas\") je kriticky ohrožený druh primáta patřícího do čeledi chvostanovití (Pitheciidae) a rodu \"Chiropotes\". Popsal jej Johann Centurius Hoffmannsegg v roce 1807. Existují dva poddruhy: \"C. s. chiropotes\" a \"C. s. satanas\". Rodové jméno \"Chiropotes\" odkazuje na to, že tento druh často pije vodu z ruky. Vyskytuje se pouze v Brazílii.\nChvostan černý se vyskytuje pouze v Brazílii na omezeném území mezi pravou stranou řeky Tocantins (v oblasti okolo této řeky se vyskytuje především poddruh \"C. s. satanas\") a východem Amazonie o celkové rozloze asi 62 911 km. Dává přednost převážně tropickým deštným pralesům, může žít ale také například v mangrovníkových porostech. Preferuje především střední a vrchní stromové patro, kde tráví až 60 % času.\n\nSamci chvostanů černých měří na délku 40 až 48 bez ocasu, ocas dosahuje délky 40 až 42 cm. Samice jsou menší než samci, měří 38 až 41 cm a ocas je u nich dlouhý 37 až 42 cm. Průměrná hmotnost se pohybuje mezi 2,6 až 3,2 kg. Pro samce je typické velké čelo. Zadní končetiny dosahují větší délky než přední, palce jsou malé a není v plné opozici. Ocas je hustě osrstěný, podobně jako u všech chvostanů. Mláďata se za něj mohou zachytit, dospělci na rozdíl od jiných druhů novosvětských opic tuto schopnost nemají. Srst má černé zbarvení, na zádech má odstíny žluté až hnědé, jejich zbarvení závisí na poddruhu.\n\nVzhledem se podobá chvostanovi bělonosému; odlišuje jej od něj odlišné zbarvení vousů a černá barva nosu.\n\nChvostan černý je denní kočovná stromová opice, noc tráví na stromech, přičemž vždy si ke spánku volí jiný strom. Žije v tlupách složených z osmi až čtyřiceti jedinců, některé velké tlupy se mohou dále dělit na menší skupinky asi o devíti jedincích. Při putování za potravou se některé opice mohou na kratší čas ztratit, v tomto případě obvykle žijí v tlupách jiných druhů. Chvostani černí spolu komunikují především zvukovými projevy, například slabé zapískání signalizuje ostatním opicím nález potravy, pronikavé pištění vydávají jako kontaktní signál, ale také když jsou rozrušeni. Mimo to využívají ke komunikaci také řeč těla, například škubání ocasu. V případě ohrožení se chvostani tisknou blízko k sobě.\nChvostan černý je převážně býložravý druh. Specializuje se především na semena nezralých plodů, jako je ovoce nebo ořechy, které tvoří až 66 % jejich jídelníčku; slouží i jako rozptylovač těchto semen. Dokáže je rozlousknout díky speciálně tvarovaným zubům a čelistem. Konzumace nezralých plodů je pro tento druh výhodná; k potravě se dostanou dříve než ostatní druhy opic a také mladé plody mnohdy obsahují méně toxických látek než uzrálé. Chvostani černí mimo to konzumují také členovce, jako jsou pavouci a hmyz. Zajímavé je, že tento druh někdy pojídá kusy zeminy. Patrně si tak doplňuje minerální látky či zemina pomáhá zlikvidovat jedy z potravy. Opice ji také mohou používat při zažívacích potížích, jako je průjem.\n\nChvostani černí pijí tak, že si nabírají vodu do rukou, což jim vyneslo i jméno \"Chiropotes\" („ruční pití“).\nO rozmnožování chvostanů černých bylo zjištěno málo informací. Druh je převážně polygamní, byly však pozorovány také monogamní opice. Většina mláďat se rodí jednou za rok na začátku období dešťů; v tuto dobu je rovněž dostatek potravy. Zbytek informací ohledně rozmnožování bylo určeno na základě křížení chvostana bělonosého s tímto druhem v zajetí. Doba březosti se odhaduje podle tohoto pozorování na 4 až 5 měsíců, poté se narodí jedno mládě, jež je odstaveno od mateřského mléka po 2 až 3 měsících. O mláďata se starají především samice.\nChvostan černý patří mezi nejvzácnější primáty Amazonie. Nebezpečí pro tento druh představuje ztráta přirozeného prostředí následkem kácení stromů, odvodňování oblastí zemědělci a také stavby silnic a vodních elektráren, přestože se očekávalo, že je tento druh proti ničení přirozeného prostředí odolnější. Rovněž lov pro kožešinu a maso představuje hrozbu, ocasy tohoto druhu jsou používány jako prachovky. Zbytky chvostanů černých se vyskytují v roztříštěných oblastech. Malý počet jedinců může způsobit problémy v rámci příbuzenského křížení. Mezinárodní svaz ochrany přírody chvostana černého zařadil mezi kriticky ohrožené druhy a je rovněž zapsán v Úmluvě o mezinárodním obchodu s ohroženými druhy volně žijících živočichů a rostlin, příloha II. Chráněn je například v rezervaci Gurupi Biological Reserve, ale i zde probíhá odlesňování a lze jej najít také v řadě dalších rezervací. O jeho ochranu usiluje projekt Centro de Protecao de Primatas Brasileiros.\nNejvětšími nepřáteli chvostanů černých mimo člověka je harpyje pralesní (\"Harpia harpyja\") a jaguár americký (\"Panthera onca\"). Opice se před nimi ukrývají v korunách stromů a útěkem pomocí skákání ztěžují pronásledovatelům polapení.\n\n"}
{"id": "1232240", "url": "https://cs.wikipedia.org/wiki?curid=1232240", "title": "Seznam představitelů obce Katovice", "text": "Seznam představitelů obce Katovice\n\nToto je seznam představitelů městyse Katovice (okres Strakonice) od roku 1880.\n\nV tomto období se funkce hlavy obce nazývala starostou.\n\nV 1. knize katovické kroniky lze nalézt záznam z roku 1883: \"Josef Varaus má 140 zlatých služby roční, z toho dává 10 zlatých na petrolej do pouličních lamp.\"\n\nAž do konce 2. světové války zastával funkci nadále starosta.\nV poválečném období se začala pozice hlavy obce nazývat předsedou Místního národního výboru.\n\nKarel Smolka byl ve funkci pouhé 4 dny, poté přešel do funkce předsedy Okreního národního výboru ve Strakonicích.\n\nOd konce roku 1990 se opět přejmenovala funkce hlavy obce na starostu, stejně jako tomu bylo do konce 2. světové války.\n\nStarosta Karel Hejduk zemřel 24. prosince 1993 po dlouhé nemoci. Než byl zvolen nový starosta, zastával jeho funkci tehdejší místostarosta František Kropáček.\n\nMístostarostové Věnceslava Petrášová a František Fábera se v průběhu volebních období vzdali svých pozic a odstoupili z vedení obce.\n\nStarostové a místostarostové od prvního mandátu ve 21. století:\n"}
{"id": "1232243", "url": "https://cs.wikipedia.org/wiki?curid=1232243", "title": "Donnerova výprava", "text": "Donnerova výprava\n\nDonnerova výprava (\"Donner Party\") je označení pro skupinu osadníků směřujících do Kalifornie, jejíž nedobrovolné přezimování v pohoří Sierra Nevada v letech 1846 až 1847 patří k nejtragičtějším epizodám osidlování Divokého západu a stalo se námětem řady knih a filmů.\n\nVýpravu iniciovali obchodníci z Illinois George Donner a James Fraser Reed, kteří se rozhodli přidat k proudu lidí směřujících do bohaté a liduprázdné Kalifornie. Spolu se svými rodinami a několika společníky vytvořili karavanu krytých vozů, která v počtu 87 osob vyrazila 12. května 1846 z města Independence (Missouri) na západ. Ve Fort Bridger se rozhodli odbočit z Oregonské stezky a použít zkratku, kterou ve svém průvodci pro vystěhovalce doporučoval jistý Lansford Hastings. Cesta přes Velkou solnou poušť a podél Humboldtovy řeky však byla tak zdlouhavá, že kolonisté nestihli přejít Sierru Nevadu před příchodem zimy a 28. října je sněhová vánice uvěznila u jezera Truckee (později přejmenovaného na Donner Lake), kde se utábořili.\n\nOsazenstvo tábora trpělo mrazem a nedostatkem potravin. 16. prosince se patnáct členů výpravy vydalo na sněžnicích přes hory, aby našli nejbližší lidská obydlí a přivedli pomoc. Pouze sedm z nich přežilo a 17. ledna 1847 dorazili do kalifornského Sutter's Fort. Nepříznivé počasí způsobilo, že záchranná výprava vyrazila až 5. února a nalezla tábor 19. února. Podařilo se jí dopravit nejnutnější potraviny a odvést přeživší ženy a děti do bezpečí, během března dorazily další dvě skupiny zachránců, které evakuovaly zbytek tábora. Celkem v táboře nebo po cestě z něj zahynulo 41 členů Donnerovy skupiny (včetně dvou indiánů, kteří se k ní přidali cestou), ostatní byli ve zbídačeném stavu. Otřesným svědectvím o životě v odříznutých horách je deník Patricka Breena. \n\nPozději se objevilo podezření, že někteří členové výpravy vděčili za své přežití tomu, že se živili masem svých zemřelých druhů; i když antropologický výzkum ostatků nepřinesl jasné potvrzení, vzhledem k nedostatku jiné potravy v zasněžených horách a narážkám v Breenových zápiscích označil Charles McGlashan ve své knize \"History of the Donner Party\" kanibalismus v táboře i na cestě do Sutter's Fort za nepochybný fakt. Jeden z přeživších, Lewis Keseberg, byl dokonce obviněn, že zavraždil Donnerovu manželku, aby ji mohl sníst, hodnověrné důkazy však chybějí. \n\nNa místě tábora byl v roce 1918 odhalen pomník a v roce 1928 byl zřízen Donner Memorial State Park. O katastrofě vznikl hraný film \"The Donner Party\" (2009), zmiňuje se o ní Jess Walter v knize \"Nádherné trosky\".\n\n"}
{"id": "1232252", "url": "https://cs.wikipedia.org/wiki?curid=1232252", "title": "Lynn Hill", "text": "Lynn Hill\n\nCarolynn Marie \"Lynn\" Hill (* 3. ledna 1961 Detroit, Michigan) je americká horolezkyně, sportovní lezkyně a bouldristka. V roce 1993 jako první volně přelezla cestu \"The Nose\" („\"Nos\"“) na El Capitan v Yosemitském údolí. Patří mezi nejvýznamnější sportovce v Petzl teamu, kteří spoluvyvíjí sportovní vybavení.\n\nV roce 2012 navštívila Českou republiku, v Praze měla přednášku na lezecké stěně SmíchOff.\n\nV roce 1995 vydal Heinz Zak knihu \"Rock Stars\", kde je mezi nejlepšími skalními lezci světa mezi jedenácti americkými lezci.\n\n\n\n\n\n\n"}
{"id": "1232258", "url": "https://cs.wikipedia.org/wiki?curid=1232258", "title": "Česko na Zimních paralympijských hrách 2002", "text": "Česko na Zimních paralympijských hrách 2002\n\nČesko na Zimních paralympijských hrách 2002 reprezentovalo 6 sportovců (2 muži, 4 ženy) a 4 vodiči zrakově postižených. Závodili v alpském lyžování a v běhu na lyžích.\n\nČeská výprava získala 5 medailí a umístila se na 14. místě v pořadí národů.\n\nalpské lyžování\n\nmuži\n\nženy\nběh na lýžích\n\n"}
{"id": "1232263", "url": "https://cs.wikipedia.org/wiki?curid=1232263", "title": "Jiří Havel (básník)", "text": "Jiří Havel (básník)\n\nJiří Havel (27. července 1924 Pěnčín u Jablonce nad Nisou – 18. září 2016) byl český básník a spisovatel, autor literatury pro děti a mládež.\n\nZa druhé světové války byl nuceně nasazen a pak vykonával různé profese. Nakonec zvítězila literatura. I když nejprve napsal pět básnických sbírek pro dospělé, věnoval se hlavně tvorbě pro děti. Proto zakotvil jako redaktor v časopisu \"Pionýr\". Později se vypracoval až na jeho šéfredaktora, v té době v něm mohl publikovat i Jaroslav Foglar.\n\nV roce 1971 byl vyloučen ze Svazu spisovatelů a dál tak mohl tvořit jedině pod pseudonymem.\n\nTak vydal i v nakladatelství Kruh knihu \"Člověče, nemrač se\", spojující říkadla a básničky se slovními hříčkami.\n\nV roce 1976 vyšel v časopisu \"Ohníček\" první z příběhů o psu Barbánkovi, který si získal obrovskou popularitu a vycházel pak pravidelně až do roku 1990. Znovu se pak vrátil v roce 2004 a definitivně se odmlčel až v roce 2009, po smrti ilustrátorky Věry Faltové. Barbánek vyšel i v několika knižních svazcích, kterých se do roku 2014 prodalo na půl milionu výtisků.\n\nPozoruhodným dílem je i jeho básnický triptych \"Veselé noty\", \"Malovaný svět\" a \"Než zazvoní potřetí\", ve kterém s ilustracemi Karla Franty seznamuje děti s uměleckými druhy: hudbou, výtvarným uměním a divadlem. Právě tuto trilogii považoval spolu s knížkou \"Člověče, nemrač se\" za své nejvýznamnější.\n\nHavel spolupracoval také s redakcemi časopisů \"Sluníčko\" a \"Mateřídouška\". Byl i spoluautorem koncepce čítanek pro základní školy.\n\nZemřel v září 2016, ještě krátce před tím ale odevzdal do nakladatelství své dvě poslední knihy.\n\nJeho dcera Lenka Vichnarová je novinářka a spisovatelka.\n\nKe svým 80. narozeninám byl v roce 2004 vyznamenán Zlatou stuhou České sekce IBBY.\n\nV roce 2007 získal hlavní cenu Albatrosu za knihu \"Kdo má smysl pro nesmysl\" a o rok později Cenu učitelů za přínos k rozvoji českého čtenářství.\n\n"}
{"id": "1232277", "url": "https://cs.wikipedia.org/wiki?curid=1232277", "title": "Borisoglebsk", "text": "Borisoglebsk\n\nBorisoglebsk (\"Борисогле́бск\") je ruské město ve Voroněžské oblasti, ležící 200 km východně od Voroněže na řece Vorona (přítok Chopjoru). Žije v něm přes šedesát tisíc obyvatel.\n\nByl založen roku 1646 (podle jiných údajů 1698) jako opěrný bod proti Tatarům. Původně se jmenoval \"Pavlovsk\", roku 1704 dostal současné jméno podle pravoslavných svatých Borise a Gleba. Roku 1779 byl povýšen na město a stal se sídlem újezdu, roku 1781 mu byl udělen znak.\n\nBorisoglebsk se nachází v černozemním pásu Ruska, známém produkcí obilí, a je centrem potravinářského průmyslu: město má pivovar, pekárnu a masokombinát. V okolí jsou dubové lesy a zpracovává se dřevo, významný je závod Borchimmaš, vyrábějící armatury pro petrochemický průmysl. Město je důležitou křižovatkou říční a železniční dopravy, má loděnici a lokomotivní depo. Nachází se zde škola pro vojenské letce, založená roku 1922, a letecká základna. V Borisoglebsku také sídlí pedagogická fakulta Voroněžské univerzity, město má divadlo a výtvarnou galerii. Významnou historickou památkou je Uspenský chrám.\n\nPodle města je pojmenována ruská jaderná ponorka K-496 Borisoglebsk. \n\n\n\n"}
{"id": "1232283", "url": "https://cs.wikipedia.org/wiki?curid=1232283", "title": "27. kongres Občanské demokratické strany", "text": "27. kongres Občanské demokratické strany\n\n27. kongres ODS se konal 16. a 17. ledna 2016 v Ostravě v hotelu Clarion. \n\nKongres se konal dva roky od zvolení Petra Fialy předsedou ODS, kterého potvrdil ve funkci (neměl protikandidáta). Straně se v mezidobí podařilo zastavit propad preferencí, nicméně k výraznému růstu prozatím nedošlo. Tématicky kongresem rezonovala především příprava na nadcházející krajské volby. \n\n"}
{"id": "1232307", "url": "https://cs.wikipedia.org/wiki?curid=1232307", "title": "Cavern Club", "text": "Cavern Club\n\nThe Cavern Club je noční klub na 10 Mathew Street v Liverpoolu.\n\nPůvodní Cavern Club byl otevřen v úterý 16. ledna 1957 jako jazzový klub, později se stal centrem rock and rollové scény v Liverpoolu, během 60. let. Ve svých raných létech zde hráli Beatles.\n\nV březnu 1973 byl uzavřen a zasypán, během stavebních prací na podzemní kolejové spirále Merseyrail. Focus byla poslední kapela, která v původním Cavernu hrála. 26. dubna 1984 byl Cavern Club znovu otevřen poté, co byl přestavěn podle původních plánů. Na stavbu bylo použito mnoho původních cihel.\n\nCavern Club otevřel Alan Sytner, který byl inspirován jazzovou čtvrtí v Paříži, kde byla řada klubů ve sklepních prostorách. Po návratu do Liverpoolu se Sytner snažil otevřít klub podobný Le Caveau de la Huchette, což je jazzový klub v Paříži. V Liverpoolu našel sklad ovoce, kde měli lidé pronajatý sklep, předtím se prostory používaly jako úkryt před nálety, během druhé světové války. Klub byl otevřen 16. ledna 1957. První kapelou, která v klubu vystoupila, byla Merseysippi Jazz Band.\n\nCo začalo jako jazzový klub, se nakonec stalo putykou pro skifflové kapely. Ve středu 7. srpna 1957 v klubu poprvé hrála kapela The Quarrymen (založena Johnem Lennonem), což zařídil Nigel Walley, když hrál golf se Sytnerovým otcem - Dr. Josephem Sytnerem. V té době byl v klubu tolerován skiffle, ale ne rock and roll. Po zahájení se skifflovou písní, vyzval John Lennon ostatní, aby začali hrát píseň od Elvise Presleyho „Don’t Be Cruel“. Rod Davis Lennona varoval, že ho diváci „sežerou za živa“, ale Lennon to ignoroval a začal hrát píseň sám, ostatní byli poté nuceni se k němu přidat. V půlce písně se publikem prorval Sytner a předal Lennonovi zprávu, ve které stálo: „Vypadněte s tím zatraceným rock and rollem“. Paul McCartney hrál (s The Quarrymen) v Cavernu poprvé 24. ledna 1958. George Harrison zase 9. února 1961.\n\nV roce 1959 prodal Sytner Cavern Club Rayovi McFallovi a přestěhoval se do Londýna. V raných 60. letech se v klubu začali pravidelně objevovat bluesové a beatové kapely. První beat večer se konal dne 25. května 1960 a představoval vystoupení Rory and the Hurricanes (společně s Ringem Starrem za bicími).\n\nCavern hostil Beatles při jejich prvním vystoupení, ve čtvrtek 9. února 1961. Brian Epstein, manažer Beatles, viděl kapelu poprvé dne 9. listopadu 1961 v tomto klubu. Od roku 1961 do roku 1963 měli Beatles v Cavernu 292 vystoupení. Poslední vystoupení proběhlo 3. srpna 1963, měsíc poté, co kapela nahrála „She Loves You“ a pouhých šest měsíců před první cestou Beatles do USA.\n\nV následujících deseti letech se v klubu představilo několik populárních hudebníků, jako The Rolling Stones, The Yardbirds, The Hollies, The Kinks, Elton John, Black Sabbath, Queen, The Who a John Lee Hooker. Budoucí hvězda Cilla Black pracovala v klubu jako šatnářka. V suterénu přilehlé budovy otevřeli Nigel Greenberg a Peter Hepworth nahrávací studio „Cavern Sound“. V březnu 1973 byl klub uzavřen a zasypán, během stavebních prací na podzemní kolejové spirále Merseyrail. Focus byla poslední kapela, která v původním Cavernu hrála.\nV dubnu 1984 byl klub zabrán hráčem Liverpool FC, Tommym Smithem, ve spolupráci s Royal Life. Klub byl znovu vybudován z mnoha původních cihel. Nový design se měl, co možná nepřesněji, podobat originálu. V roce 1989 byl klub, kvůli finanční situaci, na 18 měsíců opět uzavřen. V roce 1991 dva kamarádi - učitel Bill Heckle a taxikář Dave Jones - Cavern znovu otevřeli. Klub provozují dodnes a jsou tak nejdelšími vlastníky v historii. Přesto, že je světově proslulým turistickým místem, klub i nadále funguje především jako živé hudební dějiště. Mezi preferovanou hudbu se řadí klasický pop, indie, rock a moderní hity od 60. do 90. let.\n\nDne 14. prosince 1999 se do klubu vrátil Paul McCartney, aby zde vystoupil v rámci propagace svého nového alba, \"Run Devil Run\". Každý týden klub hostí asi 40 živých kapel; jak tributní, tak originální, ačkoli většina předvádí vlastní materiál. Zadní prostor Cavernu je nejčastěji používán pro zájezdová představení a losovací soutěže, v nedávné době zde vystupovali The Wanted, Adele a Jessie J. Cavern je také používán pro takzvané Warm-Up Tour, kdy jsou poloutajené koncerty oznámeny na poslední chvíli. V říjnu 2005 takhle vystupovali Arctic Monkeys a v listopadu 2013 zase Jake Bugg, stejně jako mnozí jiní před nimi, například Travis a Oasis.\n\nPřední místnost je hlavní turistická atrakce, kam lidé přicházejí, aby si pořídili fotografie na slavném jevišti, se jmény kapel, které jsou zde napsány na zdi. Od pondělí do čtvrtka tato místnost hostí živou hudbu, a to od 12 hodin do půlnoci. V pátek a o víkendu je to od 12 hodin do zavírací doby. V období od listopadu 2005 do září 2007 přední místnost hostila Cavern Showcase, což byla akce pro muzikanty ze 60. let, kterou pořádali Kingsize Taylor, jeho žena Marga a nejlepší přítel Wes Paul.\n\nV listopadu 2008 byla ze zdi slavných odstraněna cihla s jménem Garyho Glittera.\n\nOd roku 2003 zde několikrát vystupovala kladenská skupina The Beatles Revival, včetně 50. výročí The Beatles v roce 2007.\n\nCavern Pub je hospoda nacházející se naproti Cavern Clubu v Mathew Street. Zvenku je obložena cihlami, na kterých jsou jména hudebníků, kteří hráli v Cavern Clubu. Kromě Beatles jsou zde zaznamenány jména jako Chuck Berry, Eric Clapton, The Who, Stevie Wonder, Elton John, Jimi Hendrix, Adele, Jessie J, Jake Bugg nebo Arctic Monkeys.\n\nUvnitř hospody se nachází mnoho památek na dřívější vystoupení v Cavernu, včetně kytary podepsané Arctic Monkeys. Hospoda vlastní limitovanou edici jukeboxu Yellow Submarine, takže si návštěvníci mohou pustit své oblíbené písně. Kromě toho je tu také živá hudba, a to většinou v noci, pouze o víkendu už odpoledne. Cavern Pub má otevřeno 7 dní v týdnu a vstup je zdarma.\n\nCavern Mecca bylo první muzeum o Beatles v Liverpoolu, které zřídili a provozovali Liz a Jim Hughesovi. Když Liz Hughes zemřela bylo muzeum uzavřeno. \n\nKluby založené na počest Cavernu existují v Dallasu, Buenos Aires, Tokiu, Wellingtonu a Costa Teguise na Lanzarote.\n\nPodobně vypadající klub se objevil v muzikálním filmu Across the Universe. Pravý Cavern zase ve filmech Příběh Johna Lennona a Nowhere Boy.\n\nCavern Club se objevil také v hudební videohře .\n\nRestaurace a hotelový řetězec Hard Rock Cafe vlastní ochrannou známku na „Cavern Club“, ve Spojených státech. Když byl v roce 1991 podnik postaven v Bostonu, zahrnoval zděný sklep Cavern Club, který byl reprodukcí liverpoolského klubu. V roce 2006 se restaurace přesunula na nové místo, a přestože má stále jevištní prostor zvaný „Cavern Club“, tak s pravým klubem již nemá žádnou podobnost. V roce 2014 byla k soudu zaslána žádost na odebrání obchodní značky „Cavern Club“, kterou podalo samo Hard Rock Cafe.\n\n"}
{"id": "1232311", "url": "https://cs.wikipedia.org/wiki?curid=1232311", "title": "Itálie na Letních olympijských hrách 2016", "text": "Itálie na Letních olympijských hrách 2016\n\nItálii na Letních olympijských hrách v roce 2016.\n\n"}
{"id": "1232313", "url": "https://cs.wikipedia.org/wiki?curid=1232313", "title": "Electronic Frontier Foundation", "text": "Electronic Frontier Foundation\n\nElectronic Frontier Foundation (EFF) je mezinárodní nezisková organisace založená v roce 1990 v San Franciscu.\n\nEFF poskytuje finance při soudních procesech, představuje amicus curiae, brání jednotlivce a technologie před zneužíváním právních hrozeb, snaží se odhalovat porušování předpisů státní mocí, poskytuje poradenství pro soudy a vládu, organisuje politické akce a rozesílání hromadných emailů, podporuje nové technologie, u nichž předpokládá pozitivní vliv na osobní svobody a online občanské svobody, udržuje databázi a webové stránky informací a novinek s tím spojených, monitoruje a oponuje právní předpisy, u nichž věří, že by mohly poškozovat osobní svobody a fair use, a snaží se vytvářet seznam toho, co považuje za zneužít patentů se snahou bránit ty, jichž se to týká, bez nároku na odměnu.\n\n"}
{"id": "1232315", "url": "https://cs.wikipedia.org/wiki?curid=1232315", "title": "Římskokatolická farnost Nová Paka", "text": "Římskokatolická farnost Nová Paka\n\nŘímskokatolická farnost Nová Paka je územním společenstvím římských katolíků v rámci jičínského vikariátu královéhradecké diecéze.\n\nZ roku 1357 pochází první zmínka o kostele v Nové Pace. V roce 1701 přišel do Nové Paky na pozvání majitele panství řád paulánů, který zde zřídil jeden ze svých konventů s kostelem Nanebevzetí Panny Marie. V souvislosti se stavbou konventu byl přestavěn i dosavadní farní kostel sv. Mikuláše.\n\nV souvislosti se slučováním farností v královéhradecké diecézi afilovala novopacká farnost dosavadní samostatné farnosti \"Levínská Olešnice\" a \"Úbislavice\" a expozituru \"Stará Paka\".\n\nFarnost má sídelního duchovního správce, který spravuje pouze tuto jedinou farnost.\n\n\n\n\n\n\n\n\n"}
{"id": "1232316", "url": "https://cs.wikipedia.org/wiki?curid=1232316", "title": "Civilní obrana", "text": "Civilní obrana\n\nCivilní obrana (též civilní ochrana, zkratka \"CO\") je soustava úkolů a opatření zaměřených na ochranu života, zdraví a majetku obyvatelstva, jakož i národního hospodářství. Tento termín zahrnuje i organizace a instituce provádějící tyto úkoly (civilní obrana) a opatření (civilní ochrana obyvatelstva). Spočívá zejména v analýze možného ohrožení, při provádění opatření ke snížení nebo eliminaci rizik ohrožení a v odstraňování následků mimořádných událostí, včetně ohrožení civilního obyvatelstva během vojenských konfliktů.\n\nCivilní obrana se začala rozvíjet počátkem 20. a v průběhu 30. let 20. století. Významně ji urychlil rozvoj vojenského a především bombardovacího letectva, který způsobil během druhé světové války velké ohrožení civilního obyvatelstva i v hlubokém týlu bojujících armád. Později se rozvíjela v důsledku možnosti použití zbraní hromadného ničení, především jaderných zbraní, také jako ochrana při únicích nebezpečných látek, průmyslových nehodách a živelních pohromách. Opatření a postupy civilní obrany byly organizovány na všech úrovních společnosti v městech, vesnicích, závodech, školách, úřadech a podobně. Vytvářely se i objektové útvary, jejichž cílem byla ochrana obytných domů, škol či závodů. Od konce studené války se ochrana civilního obyvatelstva přestala soustředit na obranu před vojenskými útoky, ale zaměřila se na ochranu před katastrofami a havarijními situacemi všeobecně.\n\n"}
{"id": "1232317", "url": "https://cs.wikipedia.org/wiki?curid=1232317", "title": "Zemětřesení v severním Chile 2014", "text": "Zemětřesení v severním Chile 2014\n\nK zemětřesení v severním Chile 2014 s maximální intenzitou VIII (velice silné) na Mercalliho stupnici došlo večer 1. dubna 2014. Mělo sílu 8,2 stupně momentové škály a jeho epicentrum leželo 95 km severozápadně od města Iquique. Tsunami měřila okolo dvou metrů.\nJedná se o nejsilnější zemětřesení na světě v roce 2014; zemřelo při něm 6 lidí (většinou na infarkt) a 9 jich bylo zraněno.\n"}
{"id": "1232320", "url": "https://cs.wikipedia.org/wiki?curid=1232320", "title": "Li Pchan-lung", "text": "Li Pchan-lung\n\nLi Pchan-lung (, 1514–1570) byl čínský spisovatel a literární teoretik působící v říši Ming, vůdčí osobnost sedmi pozdějších mistrů a jedna z předních osobností kultury mingské Číny.\n\nLi Pchan-lung používal zdvořilostní jméno Jü-lin () a literární pseudonym Cchang-ming ().\n\nLi Pchan-lung pocházel z Li-čchengu (dnes městský obvod v šantungském Ťi-nanu), narodil se roku 1514. Studoval konfucianismus, absolvoval úřednické zkoušky a roku 1544 složil i jejich nejvyšší stupeň – palácové zkoušky a získal titul \"ťin-š’\". Poté nastoupil úřednickou kariéru. Sloužil v Pekingu i regionech, roku 1557 byl odvolán a poté žil ve svém rodišti.\n\nKoncem 40. let společně s mladším Wang Š’-čenem kolem sebe soustředili skupinu básníků, tzv. pozdějších sedmi mistrů a stal se jejich vůdčí osobností. V čele sedmi pozdějších mistrů prosazoval názor archaizujícího literárního hnutí, že nejlepší prózu psali autoři chanské doby (a starší), zatímco v poezii nejvýše hodnotil tchangské básníky vrcholného období; autoři by podle něj měli vycházet z jejich postupů. Ostatní ze sedmi pozdějších mistrů i celého archaizujícího hnutí však nebyli tak soustředění na básníky jednoho období a nevybírali si vzory tak úzce.\n\nJeho básně, napodobující skladby vrcholně tchangských autorů, si současníci necenili, měli je za nudné a neoriginální. Význam získal editorskou činností, když vydal sbírky tchangské poezie \"Ku-ťin š’-šan\" (, \"Správné vydání staré a moderní poezie\") a \"Tchang-š’ süan\" (, \"Výběr z tchangské poezie\"), které zakotvily vysoký status vrcholně tchangských autorů.\n"}
{"id": "1232323", "url": "https://cs.wikipedia.org/wiki?curid=1232323", "title": "FSF Free Software Awards", "text": "FSF Free Software Awards\n\nFree Software Foundation (FSF) uděluje každý rok dvě ocenění. O roku 1998 FSF uděluje Advancement of Free Software (Za rozvoj svobodného softwaru) a od roku 2005 také Free Software Award for Projects of Social Benefit (Cena Svobodného softwaru pro společensky přínosný projekt).\n\nV roce 199 byla cena předána v Centru Jacoba Javitse v New York City. Ceremoniál v roce 2000 se konal v Museu židovského umění a kultury v Paříži. Od roku 2001 do roku 2005 byla cena předávána v Brusselu na FOSDEMu. Od roku 2006 jsou ceny předávány na výročním setkání členů FSF v Cambridge.\n\nKaždoročně je předávána Free Software Foundation (FSF) lidem, o nichž se domnívá, že významnou měrou přispěli k rozvoji svobodného softwaru skrze činnost v souladu s myšlenkou svobodného softwaru.\n\nZdroj: Award for the Advancement of Free Software\n\n\n\n\n\n\nZdroj: The Award for Projects of Social Benefit\n\nFree Software Award for Projects of Social Benefit je výroční cena udělovaná Free Software Foundation (FSF). Při vyhlašování ocenění FSF uvedlo, že:\n\nDle Richarda Stallmana, Presidenta FSF, byla cena inspirovaná projektem Sahana, který vznikl a byl užíván pro organisování humanitární pomoci obětem tsunami na Srí Lance v roce 2004.\n\nCena byla poprvé udělena v roce 2005, oceněnými jsou:\n\n"}
{"id": "1232324", "url": "https://cs.wikipedia.org/wiki?curid=1232324", "title": "Byl jednou jeden… vynálezce", "text": "Byl jednou jeden… vynálezce\n\nByl jednou jeden… vynálezce (ve francouzském originále Il était une fois… les découvreurs) je francouzský vzdělávací animovaný televizní seriál premiérově vysílaný v letech 1994 až 1995, jež patří do řady seriálů \"Byl jednou jeden…\". Autorem námětu a režisérem seriálu je francouzský producent a scenárista Albert Barillé.\n\nDíly seriálu jsou věnovány příběhům vynálezců či nových vynálezů v dějinách lidstva.\n\n\n\n"}
{"id": "1232328", "url": "https://cs.wikipedia.org/wiki?curid=1232328", "title": "Saša (film)", "text": "Saša (film)\n\nSaša (v německém originále Sascha) je německý hraný film z roku 2010, který režíroval Dennis Todorović podle vlastního scénáře. Film popisuje problémy černohorského mladíka žijícího v Německu.\n\nSaša Petrović bydlí s rodiči a starším bratrem Bokim v Kolíně nad Rýnem. Rodina pochází z Černé Hory a v Německu žije již mnoho let. Saša je nadaný pianista, který se připravuje na přijímací konkurs na prestižní konzervatoř. Chodí pravidelně na soukromé hodiny a je tajně zamilovaný do svého učitele hudby Gebharda. Ten se však bude stěhovat do Vídně, což Sašu velmi zasáhne. Rodičům se svěřit nemůže, především ne svému temperamentnímu otci, a proto předstírá, že chodí se svou nejlepší kamarádkou Jiao. Tajemství se však nepodaří udržet a vypluje na povrch po konkursu.\n\n"}
{"id": "1232330", "url": "https://cs.wikipedia.org/wiki?curid=1232330", "title": "Loučenský potok", "text": "Loučenský potok\n\nLoučenský potok je malý vodní tok v okresech Most a Teplice, který stéká úbočím Krušných hor do Mostecké pánve.\n\nPramení jihozápadně od Dlouhé Louky na jižním svahu Vlčí hory, odkud prudce klesá Loučenským údolím a protéká Loučnou. Pokračuje dál k jihu, východně od Lomu se stáčí k severovýchodu a umělým korytem ústí do Klášterského potoka, který se však dále označuje jako Loučenský. Na jihu míjí Duchcov a mezi Lahoštěm a vodní nádrží Všechlapy se vlévá do Bouřlivce. Větším levostranným přítokem je Osecký potok.\n\nDélka původního koryta byla 7,7 km, plocha povodí měřila 11,5 km² a průměrný průtok v ústí byl 0,16 m³/s. Po úpravách toku měří Loučenský potok od pramene k ústí do Bouřlivce 14,67 km. V povodí, jehož rozloha dosahuje 47,32 km², se nachází 35,7 ha vodních ploch, z nichž největší je nádrž Leontýna (5 ha) a Kravský rybník (2,8 ha).\n\n"}
{"id": "1232336", "url": "https://cs.wikipedia.org/wiki?curid=1232336", "title": "Vojenský hřbitov (Chlum u Všestar)", "text": "Vojenský hřbitov (Chlum u Všestar)\n\nVojenský hřbitov v Chlumu u Všestar na Královéhradecku se nachází jihozápadně od vsi, na jižním okraji vrcholové plošiny vrchu Chlum. Hřbitov o ploše 838 m² je spolu s dalšími pomníky a památníky na místech bojiště chráněn jako nemovitá Kulturní památka České republiky. Je součástí památkové zóny \"Areál bojiště bitvy 1866 u Hradce Králové\", prohlášené Ministerstvem kultury ČR vyhláškou č. 208/1996 Sb.\n\n3. července 1866 proběhla severozápadně od městské fortifikace Hradec Králové jedna z bitev prusko-rakouské války, známá jako bitva u Hradce Králové. Na bojišti v rozsáhlé lokalitě mezi řekou Labe a vesnicemi Hořiněves, Benátky, Sadová, Mokrovousy a Dolní Přím, zůstalo téměř 8000 mrtvých a více než 23000 raněných vojáků. Téměř okamžitě po skončení bojů byly budovány pomníky a památníky bitvy, mrtví vojáci i jejich velitelé byli pohřbíváni většinou na místě bojů. V areálu historického bojiště se nachází více než 460 pomníků, pohřebišť a symbolických památníků. Jednou z lokalit závěrečných bojů je vyvýšenina Chlum mezi obcemi Chlum a Lípa, kde proběhla bitva bezprostřeně po boji na vrchu Svíb mezi obcemi Máslojedy a Čistěves. Roku 1888 vznikl Komitét pro udržování pomníků na bojišti Králové-hradeckém. Každý rok začátkem července se na místě bojiště konají pietní vzpomínkové akce k výročí bitvy. Setkání vrcholí velkou bitevní ukázkou.\n\nHřbitov leží přibližně 250 metrů západně od kostela Proměnění Páně při jižní straně polní cesty. Má obdélný půdorys, na kratší východní straně je vchod.\nNaproti vchodu u západní strany hřbitova se nachází pomník pruské 1. gardové pěší divize - vysoký mramorový podstavec, na jehož vrcholu je bronzová plastika spícího lva. Pomník věnovali důstojníci gardové pěší divize (pomník č. 199).\n\nUprostřed jižní delší strany vlevo od vchodu byl vztyčen litinový kříž na pískovcovém podstavci, věnovaný všem padlým rakouským a pruským vojákům v bitvě u Chlumu (pomník č. 200).\n\nDalším výrazným pomníkem je pomník rakouského 46. pěšího pluku - zlomený sloup zhotovený z pískovce a ozdobený pískovcovým věncem. Pomník stál do roku 1975 na jihovýchodním okraji vsi, poté byl přemístěn na hřbitov vlevo od vchodu do jihovýchodního rohu. Věnoval jej pluk, vysvěcen byl 30. června 1868 (pomník č. 31).\n\nNa hřbitově kryjí hroby obětí války ještě dvě tumby, dvě záklopní desky, jeden pískovcový balvan, čtyři pískovcové typové pyramidy, z nichž jedna stojí u čtyř neoznačených hrobů (pomník č. 251), a dva ohraničené hroby s křížem, ve kterých jsou pohřbeny přenesené ostatky tří pruských důstojníků.\n\nPseudogotická tumba pruského pplk. a velitele střeleckého praporu 1. gardového pěšího pluku Heinricha Gottfrieda Ernsta von Helldorfa je bohatě zdobená (pomník č. 198).\n\nDruhá pískovcová tumba věnovaná pruskému poručíku Hansi von Papemu od 2. gardového pěšího pluku je zdobená reliéfem erbu (pomník č. 194).\n\nPískovcová záklopní deska, věnovaná pruským ministerstvem války, kryje hrob pruského npor. Oscara Vogeleye od gardového střeleckého pluku (pomník č. 195).\n\nDruhá pískovcová záklopní deska zdobená reliéfem erbu, též věnovaná pruským ministerstvem války, kryje hrob pruského por. Hanse Gustava svobodného pána von Maltzahna od gardového střeleckého pluku (pomník č. 196).\n\nPískovcový balvan kryje hrob pruského gpor. Johanna Wilhelma svobodného pána Hillera von Gärtringena, velitele 1. gardové pěší divize (pomník č. 197).\n\nPískovcová pyramida věnovaná rodinou rakouskému ppor. Jaroslavu Jičínskému od 52. pěšího pluku (pomník č. 32).\n\nPískovcová typová pyramida rakouského setníka Franze Sángera od 8. dělostřeleckého pluku, kterou věnoval Komitét (pomník č. 267).\n\nPískovcová typová pyramida s nápisem: \"Památce třiceti pruských vojínů a jednoho c. k. poručíka\" (pomník č. 212).\n\nPřenesený hrob - kříž typu č. 12 pruského por. Richarda Gusovia od východopruského mysliveckého praporu č. 1. Hrob se původně nacházel v zahradě čp. 9. Roku 1936 byly ostatky exhumovány při rozšiřování stavení a přeneseny na hřbitov (pomník č. 201).\n\nPřenesený hrob - kříž typu č. 12 dvou pruských důstojníků byl věnován johanity (pomník č. 203).\n\nNa hřbitově u kostela Proměnění Páně v Chlumu je pohřbeno několik důstojníků padlých v bitvě roku 1866 - například pruský mjr. Heinrich Richard von Reusse od 2. gardového pěšího pluku a dva pruští důstojníci, jejichž ostatky sem byly přeneseny ze zaniklého hrobu (zaniklý pomník č. 262), jsou pohřbeni ve společném hrobě zatíženém žulovým balvanem (pomník č. 202). Pod vysokým žulovým křížem ozdobeným bronzovou trnovou korunou je pohřben rakouský mjr. a křídelní pobočník vrchního velitele Ferdinand Graf Grünne. Kříž s bronzovým erbem na soklu věnovala rodina (pomník č. 25). Hrob rakouského gmjr. Ferdinanda Poschachera von Poschach, velitele brigády od I. armádního sboru, je označen pseudogotickým pískovcovým náhrobkem s křížem zdobeným kamenným věncem. Pomník věnovala rodina, ostatky byly přeneseny na hřbitov po exhumaci z hromadného hrobu 24. dubna 1867 (pomník č. 26).\n\nMohutný mramorový kříž stojící na skalce uprostřed obce věnovala rodina rakouskému setníku Oscaru Beckersovi hraběti zu Westerstetten od 46. pěšího pluku (pomník č. 28).\n\nVlevo od kříže se nachází pískovcový pomník věnovaný rakouskému ppor. a prapornímu adjutantovi Oscaru Stelzneravi od 34. pěšího pluku, věnovaný rodinou. Pomník byl přemísťován a kříž je uražený (pomník č. 29).\n\nPseudogotlické ossarium západně od pruského hřbitova bylo původně zhotoveno z litavského vápence a vysvěceno 2. listopadu 1899. Dal jej zhotovit vídeňský stavební rada Wasserburger podle plánů prof. F. v. Schmidta z Vídně, práce řídil F. Vondráček z hořické školy. Ta stavbu realizovala. Pro špatný stav bylo ossarium sneseno, nově postaveno z hořického pískovce roku 1936. Žulový sarkofág je krytý střechou na šesti sloupech. Každý rok na výročí bitvy jsou zde ukládány ostatky nalezené na různých místech bojiště. U ossaria se nachází mramorová nápisní deska na žulové skalce, která nese bronzový portrét prvního protektora Ústředního spolku pro udržování vojenských pomníků Viléma prince ze Schaumburg-Lippe. Model portrétu zhotovil prof. hořické školy Moriz Černil, pomník byl odhalen 24. května 1908. Věnoval jej Ústřední spolek (pomník č. 416).\n\nObelisk byl zhotoven ze šedé mauthausenské žuly, ozdoben bronzovými vojenskými emblémy a jeho vrchol obohacen o bronzovou plastiku orla. Památník věnovaný Paulem Wasserburgerem z Vídně byl odhalen 11. října 1896 jihovýchodně od pruského hřbitova (pomník č. 296).\n\nPomník rakouské jízdní dělostřelecké baterie č. 7./VI1I, takzvané \"Mrtvé baterie\", tvoří pískovcový sloup, který má na svém vrcholu sochu Austrie. Je zdoben bronzovými reliéfy a drobnými plastikami s vojenskými náměty. Pomník byl zhotoven Janem Janderou z Hořic podle návrhu architekta Václava Weinzettla. Sochu Austrie zhotovil Antonín Šešina z Hořic podle návrhu prof. Arnošta Poppa. Firma V. Maška z Prahy - Karlína dodala pro pomník bronzové odlitky, měděný věnec cizelér František Houdel z Prahy, železné řetězy bratři Pechánkovi z Hořic. Pomník pořízený nákladem Komitétu s přispěním vojenského řádu Marie Terezie a rakouského dělostřelectva byl odhalen 3. října 1893 severně od pruského hřbitova na kraji lesa (pomník č. 275).\n\nPseudogotický kříž na památku padlých vojáků rakouské armády byl postaven 17. prosince 1866 jihozápadně od ossaria a vysvěcen 12. května 1867. Věnoval jej kníže Max Egon zu Fürstenberg s chotí Leontinou, odlit byl v Novém Jáchymově ve slévárně Fürstenbergů. Sochy lvů z mušlového vápence pocházející z Itálie byly umístěny poblíž kříže roku 1900. Darovalo je rakouské ministerstvo války Ústřednímu spolku, zhotoveny byly rakouskými sochaři sloužícími jako vojáci v Itálii (pomníky č. 22 a 381).\n\nÚzemím bojiště prochází Naučná stezka Centrální bojiště Chlum, která byla zřízena Muzeem východních Čech v Hradci Králové roku 2000. Dalšími naučnými stezkami v oblasti jsou „Les Svíb“, od roku 2006 zpřístupněná Naučná stezka „Josefov-Smiřice-Chlum 1866“ a od téhož roku Naučná stezka „Bitva u Hradce Králové 3. 7. 1866 – jižní křídlo“, vybudovaná Komitétem 1866 ve spolupráci s Mikroregionem Nechanicko, svazkem obcí Mikroregion obcí Památkové zóny 1866 a MVČ Hradec Králové.\n\nNad vsí Lípa u dvora vzniklo Muzeum války 1866.\n\n\n\n"}
{"id": "1232337", "url": "https://cs.wikipedia.org/wiki?curid=1232337", "title": "My Own Grave", "text": "My Own Grave\n\nMy Own Grave (v českém překladu z angličtiny \"můj vlastní hrob\") je švédská thrash/death metalová kapela založená roku 2001 ve městě Sundsvall ve středním Švédsku.\n\nPrvní demo \"New Path / Same Path\" vyšlo v roce 2001, následovaly tři další (\"Dissection of a Mind\", \"Blood and Ashes\", \"Progression Through Deterioration\").\nDebutní studiové album \"Unleash\" spatřilo světlo světa v roce 2006.\n\n\n\n\n"}
{"id": "1232345", "url": "https://cs.wikipedia.org/wiki?curid=1232345", "title": "1,2-dichlorbenzen", "text": "1,2-dichlorbenzen\n\n1,2-dichlorbenzen, neboli ortodichlorbenzen (ODCB), je organická sloučenina se vzorcem CHCl. Je to bezbarvá tekutina, která je mírně rozpustná ve vodě, a mísitelná s většinou organických rozpouštědel. Je to derivát benzenu.\n\n1,2-dichlorbenzen je získáván jako vedlejší produkt výroby chlorbenzenu.\n\nCHCl + Cl → CHCl + HCl\n\nTato reakce také poskytuje 1,4- a malé množství 1,3- izomeru. 1,3- izomer je neobvyklý, protože je to meta- produkt, přičemž atom chlóru, jako všechny halogeny, je orto/para řídící jednotka ve vztahu k elektrofilní aromatické substituci.\n\nJe hlavně používán jako prekurzor pro 1,2-dichlor-4-nitrobenzen, který se využívá jako meziprodukt v syntéze agrochemikálií.\n\nZ hlediska specializovaných aplikací je 1,2-dichlorbenzen všestranné rozpouštědlo s vysokou teplotou varu. Je to vhodné rozpouštědlo pro rozpouštění a práci s fullereny. 1,2-Dichlorbenzen je také používán pro změkčení a odstraňování kontaminací na kovu, které jsou založeny na uhlíku.\n\nPři vystavení lidského organismu koncentraci 100 ppm byly nahlášeny případy sporadického podráždění očí a dýchacího traktu. Národní institut pro bezpečnost a ochranu zdraví stanovil pro osmihodinové směny maximální limit 50 ppm.\n\n\n"}
{"id": "1232355", "url": "https://cs.wikipedia.org/wiki?curid=1232355", "title": "Vojenský technický ústav elektroniky", "text": "Vojenský technický ústav elektroniky\n\nVýzkumný ústav 060 (VÚ 060) neboli Vojenský technický ústav elektroniky (VTÚE) byl podstatnou součástí procesu vzniku a rozvoje vojenské elektroniky pro armádu Československé republiky a poté České republiky. Počátek etapy předcházející historii jeho vzniku navazoval na vznik československého spojovacího vojska (již v roce 1917). Vycházel z dlouhé tradice předválečných Vojenských telegrafních dílen (VTD) v Praze, které v třicátých letech po celé období trvání ČSR položily pevné základy pro poválečný rozvoj čs. vojenské elektroniky. V poválečné době byly institucionálně nositeli rozvoje čs. vojenské elektroniky organizace – předchůdci VÚ 060, jejichž název se postupně několikrát změnil. Název Výzkumný ústav 060 (od roku 1960) prošel po dobu své historie rovněž mnoha změnami až po poslední název Vojenský technický ústav elektroniky (VTÚE) Praha (před zánikem ústavu v roce 2004).\n\nPo celou dobu svého trvání VÚ 060/VTÚE zajišťoval pro čs. armádu (poté pro AČR) vojenské elektronické systémy a zařízení (včetně různých speciálních systémů a prostředků) jak vlastním výzkumem, vývojem a v některých případech i výrobou (malosériovou), tak i řízením a koordinací příslušných výzkumných, vývojových a výrobních programů v čs. průmyslu. V předválečné a těsně poválečné době byla čs. vojenská elektronika představována převážně komunikačními (dříve spojovacími) zařízeními a prostředky, v následujících letech postupně přibývaly zařízení a prostředky dalších odvětví elektroniky.\n\nVÚ 060/VTÚE byl součástí komplexní výzkumné a vývojové základny armády pod správou ministerstva obrany (dříve ministerstva národní obrany, MNO), která dále zahrnovala organizace s odbornostmi pokrývajícími obory techniky letectva a protivzdušné obrany, dělostřelecké techniky, tankové techniky, ženijní techniky, techniky chemického vojska, automobilní techniky a další.\n\nTak jako jinde ve světě, byly i ve vzniklé samostatné Československé republice (jinak také první republice) počátky vojenské elektroniky představovány oborem vojenských komunikací (tehdejšího vojenského telegrafního a telefonního spojení, realizovaného dobovými technickými prostředky vznikajícího spojovacího (tehdy telegrafního) vojska. Nositelem a hybatelem rozvoje národních vojenských komunikačních prostředků pro čs. brannou moc (v té době název čs. ozbrojených sil) byly Vojenské telegrafní dílny (VTD). Po bohaté prehistorii zahájily svou činnost v květnu 1923. Přes skrovné začátky vznikl na základě výnosu MNO z VTD útvar, jehož význam v dalším značně přesahoval obvyklý obsah skromného pojmu „dílny“ v názvu organizace. Široký záběr zahrnoval vlastní vědecko-výzkumnou činnost, vývoj i tovární výrobu komunikačních prostředků telegrafního vojska armády meziválečné ČSR.\n\nV ČSR zpočátku neexistovaly žádné podniky zabývající se vývojem a výrobou vojenských spojovacích ani jiných elektronických systémů a zařízení. V období Rakousko-Uherska byla výroba tehdejších rádiových stanic soustředěna ve Vídni, v pobočkách německých průmyslových firem Lorenz AG a Telefunken GmbH/AG. V tehdejším čs. průmyslu se podnik, který by mohl převzít vývoj a výrobu vojenských elektronických prostředků nenašel, tak v této situaci zavedly VTD vlastní vývoj a výrobu aktuálně potřebných zařízení, včetně radiotechnických součástek (kondenzátorů, rezistorů, indukčních cívek atd.). Výjimkou byly elektronky, jejichž výroba byly osvojena v pražském hloubětínském podniku Elektra.\n\nOrganizačně byly VTD rozděleny do tří laboratoří a čtyř výrobních oddělení (montážního, mechanického, zámečnického a truhlářského). Základním východiskem pro tvůrčí činnost VTD byla práce oddělení laboratoří, kde se prováděly náročné analytické a experimentální práce, navrhovaly a rozpracovávaly se nové vzory spojovacích prostředků a přístrojů, navrhovala se zdokonalení již zavedených a provozovaných prostředků a uskutečňovala se měření, bez kterých se VTD, ani provozovatelé v telegrafním vojsku nemohli obejít. Právě laboratoře VTD byly faktickými předchůdci výzkumných a vývojových pracovišť VÚ 060 / VTÚE Praha. Velkým úsilím dělného kolektivu VTD se podařilo v krátké době založit a zahájit samostatnou a nezávislou československou výrobu tolik potřebných rádiových stanic. Produkce z VTD se vlastnostmi a kvalitou vyrovnala prvotřídním zahraničním (tehdy především francouzským, anglickým a německým) výrobkům příslušných druhů.\n\nZ prehistorie VTD měla již od listopadu 1918 velký význam činnost tzv. Telegrafní setniny (poté s názvem Telegrafní rota č. 13) sídlící nejdříve v kasárnách Na Újezdě, potom v kasárnách Na Pohořelci. Zajistila soustřeďování a třídění spojovacích prostředků zbylých po rakousko-uherské armádě. Z nich byla vytvořena telefonní síť pro ministerstvo národní obrany a další důležité instituce s ústřednou na Pražském hradě. Telegrafními a telefonními prostředky byla vybavována vojska přesouvaná na Slovensko i útvary a jednotky na území Čech a Moravy. Sedmičlenná studijní komise odborníků, vytvořená v listopadu 1921, byla faktickým původním počátkem výzkumné a vývojové činnosti pozdějších VTD. Zásadní význam v činnosti komise mělo zahájení vývoje nové zákopové rádiové stanice TRD 1, jejímiž řešiteli byli kpt. Dr. Ing. Otto Tomský (stal se ředitelen VTD), npor. Karel Deyl (absolvent Vysoké školy radiotelegrafní v Paříži, který se stal zakladatelem a vedoucím laboratoří VTD) a kpt. Ing. Jan Racek (stal se zakladatelem a vedoucím výroby VTD). Rádiová stanice byla hned úspěšně nasazena na vojenských manévrech v prostoru Poličky. V ničem neustupovala obdobným zahraničním vzorům.\n\nTrojice osobností Tomský – Deyl – Racek poté v historii VTD sehrála nezastupitelnou roli. Dalším pokračovatelem se stal vynikající vědecký pracovník Dr. Ing. Bedřich Goldschmied, který se stal vedoucím laboratoří VTD později. Ve své důležité práci pokračoval i v poválečném období. Jako člen ČSAV ještě potom sehrál rozhodující roli při koncipování fyzikálních pracovišť nově zřizované Československé akademie věd v roce 1952.\n\nZa zmínku stojí skutečnost, jak tehdejší čs. armáda myslela na svého vrchního velitele. V roce 1924 byla ve VTD vyrobena speciální osmilampová rádiová stanice se superheterodynním přijímačem, tehdy v ČSR prvním svého druhu. Ta byla velením armády předána prezidentovi T. G. Masarykovi jako dar čs. branné moci k Novému roku. Byla stylově provedena v leštěné mahagonové skříni se zlaceným kováním. Za příznivých podmínek umožňovala i příjem amerických rozhlasových stanic.\n\nReálné výsledky činnosti VTD, zhmotnělé v zařízeních zaváděných do čs. armády, byly mimořádně přesvědčivé. Ve svých laboratorních provozech začaly VTD zaměstnávat také externí erudované matematiky a fyziky. Rozvinula se i oboustranně přínosná spolupráce VTD s vysokými školami. Když se v říjnu 1926 přestěhovaly z pohořeleckých kasáren do velkých prostor nových budov kasáren v Praze-Kbelích, mohla se výroba nových spojovacích prostředků rozjet na plné obrátky. Z hlediska vojenských komunikací úspěšné výsledky práce VTD pozvedly tehdejší čs. branné síly na úroveň vyspělých evropských armád.\n\nVzrůstající požadavky na výrobu vojenských spojovacích prostředků si postupně přece jen vynutily zapojení tehdejšího československého průmyslu do výroby radiotechnických součástek i dalších komponent elektronických zařízení. To iniciovalo a stimulovalo rozvoj čs. národního slaboproudého průmyslu a napomohlo růstu jeho rozsahu a kvality produkce. Z podniků, které patřily k nejvýznamnějším uveďme alespoň firmy Microphona, Telegrafia a Radioelektra.\n\nVznikem VTD byla fakticky zahájena historie čs. vojenské elektroniky. Až do hořkého konce československého státu v roce 1939 to byly VTD, které byly významným a důstojným nositelem pokroku v této, pro ČSR nově vzniklé, oblasti československého vojenství.\n\nMnichovská kapitulace, rozbití Československé republiky a okupace území státu německou nacistickou armádou nadlouho přerušila a fakticky ukončila úspěšnou činnost výzkumu a vývoje čs. národní vojenské elektroniky ve VTD. Po vytvoření Protektorátu Čechy a Morava v březnu 1939 byl výzkumný, vývojový a výrobní potenciál VTD násilně podřízen účelům výroby vojenských zařízení ve prospěch hitlerovského Wehrmachtu. V době války musely VTD i podniky čs. elektrotechnického průmyslu zaměřit využívání svých vývojových a výrobních kapacit na podporu vojenské mašinérie nacistického Německa. VTD byly nejprve přejmenovány na \"Telegrafe Werkstaten\" a později začleněny do říšského válečného průmyslu jako \"Ostmarkwerke Prag-Gbell\". To však nikterak nemůže zastínit světlé stránky a obrovský přínos prvorepublikových VTD pro bojovou sílu čs. armády a pro Československou republiku. Ostatně opravdové vlastenectví příslušníků VTD březnem 1939 neskončilo (viz níže).\n\nV období německé okupace státu probíhala v bývalých VTD výroba i podle německé dokumentace. Tak se například vyráběly malé rádiové stanice s ručním pohonem zdrojů, nabíjecí soupravy, měřící přístroje atd. Ve velkém rozsahu se také vyráběly křemíkové krystaly udávající a stabilizující kmitočet v oscilátorech různého určení.\n\nJeště je nutné uvést skutečnost, že technika telegrafního vojska čs. armády se stala významnou kořistí Wehrmachtu. I když rozsah a počty prostředků čs. armády nelze srovnávat s obdobnými ukazateli německých ozbrojených sil, byla výzbroj a technické prostředky, které spadly okupací Wehrmachtu „do klína“ pro jeho další válečné plány nezanedbatelným posílením. Celková hodnota výzbroje a výstroje čs. armády, která byla Německu předána činila 24 416 milionů korun. Z toho spojovací materiál představoval hodnotu 372 milionů korun, tedy pouhých 1,52 % celkové hodnoty ukořistěného materiálu.\n\nNezanedbatelná část pracovníků bývalých VTD se v době okupace státu zapojila do protifašistického odboje. Původně štábní kapitán a nakonec plukovník Dr. Ing. Otto Tomský, ředitel VTD po celou dobu jejich existence, prošel terezínským ghettem a při věznění v koncentračním táboře Osvětim II-Birkenau v březnu 1944 zahynul v plynové komoře. V několika koncentračních táborech byl vězněn i výše zmíněný Dr. Ing. Bedřich Goldschmied. Smutný osud potkal řadu zatčených pracovníků. Gestapo pozatýkalo i členy ilegální skupiny LÍPA, v níž byli mnozí bývalí pracovníci VTD.\n\nV době druhé světové války logicky došlo k prudkému rozvoji elektroniky, včetně několika oblastí vojenské elektroniky. Jednou z hlavních oblastí s nesmírně rychlým rozvojem byla technika a technologie vojenských komunikací, která byly v předválečné době náplní práce VTD. Vzhledem k německé okupaci státu a velmi těžkému válečnému stavu státu, ztratila většina bývalých odborníků VTD se silným vzestupem vojenské elektroniky kontakt. Ve snaze navázat na tradici předválečných VTD byly v červenci 1945 Vojenské telegrafní dílny formálně obnoveny. Vedle toho byl vytvořen tzv. Vojenský slaboproudý ústav, který přetrval pouze do jara 1946.\n\nZákladem výstavby poválečné čs. armády byly jednotky 1. čs. armádního sboru zformovaného v SSSR, vybavené sovětskými technickými prostředky. V letectvu to byli především příslušníci českých perutí britského Královského letectva, jejichž jednotky byly vybaveny britskými technickými prostředky, dílem také příslušníci 1. smíšené letecké divize z SSSR. Vedle toho zůstalo na československém území velké množství technických prostředků po poraženém německém Wehrmachtu. Z československých pracovišť, které se zabývaly výzkumem a vývojem elektronických prostředků, byly v poválečném státě jen zbytky.\n\nJako součást modernizačních snah v čs. armádě došlo 13. července 1945 ke změně názvu druhu vojska a z telegrafního vojska se stalo spojovací vojsko čs. armády. Technická základna pro jeho poválečné budování byla v základě dána zbrojní výrobou průmyslu bývalého Protektorátu Čechy a Morava. Německá konstrukční škola, která byla i na území československého státu na vysoké odborné úrovni a využívala tehdy nejnovější technologie, spolu s tradicí předmnichovských VTD, odstartovala již po květnu 1945 bouřlivý rozvoj národních spojovacích prostředků. Bylo tomu tak i přestože hlavním úkolem bylo zpočátku uvádění do provozu německé kořistní spojovací techniky. Výborní čs. konstruktéři, kteří dříve nuceně pracovali na válečné výrobě, dali pod vlivem německé konstrukční školy vzniknout nové generaci čs. poválečných spojovacích prostředků (např. rádiových stanic RF-11, RO-21 a RM-31). Počátkem padesátých let bylo na různém stupni vývoje a přípravy k sériové výrobě na 17 typů rádiových stanic.\n\nZ oblasti vojenské elektroniky se odborníci a ostatní pracovníci bývalých organizací výzkumu a vývoje spolu se zbytky výbavy pracovišť postupně soustředili a organizačně včlenili do II. odboru (elektrotechnického, vzniklého z Vojenského slaboproudého ústavu) jako součásti Vojenského technického ústavu Praha (předtím to byl Vědecký technický ústav v Praze). Ten, kromě II. odboru zahrnoval I. odbor (výzbroje), III. obor (motorizace), IV. odbor (chemických zbraní) a V. odbor (ženijní a strojní). Díky úsilí pracovníků II. odboru se rozběhla efektivní odborná činnost. Velký význam měla například činnost radiolokačního pracoviště na pražské Ořechovce. Pomohla vybavit a vyškolit příslušníky prvních jednotek protivzdušné obrany kořistními německými radary, které se jim předtím podařilo uvést do provozu.\n\nVznik II. odboru VTÚ Praha byl spojen s faktickým zánikem Vojenských telegrafních dílen v jejich krátké poválečné historii. Odboru podléhala tři pražská odborná pracoviště. Pracoviště Kbely, kde byla konstrukce a výrobní dílny (včetně výroby radiotechnických součástek), zaměřené na oblast rádiových stanic a techniky telefonních komunikací. Pracoviště Jenerálka s výzkumem a vývojem speciálních elektronických prostředků pro zbraňové systémy, systémy nočního vidění (noktovize) a jiné, výzkumem, vývojem i výrobou vakuových elektronek pro velmi vysoké kmitočty (magnetrony a klystrony pro radiolokátory), obrazovek a televizních snímacích elektronek, a rovněž výzkumem a vývojem speciálních analogových počítačů pro potřeby armády. Třetí pracoviště – Ořechovka specializované na radiolokační techniku (přehledové a střelecké radiolokátory) s širokým rozmachem činnosti jeho pracovníků. Odborníci tohoto pracoviště, vedle vlastního výzkumu a vývoje, již od roku 1947 přednášeli radiolokaci na ČVUT Praha, kde pomohli založit radiolokační specializaci (později byla převedena na fakultu radiotechniky v Poděbradech). Po vzniku Vojenské akademie v Brně pomohli založit radiolokační obor i tam.\n\nČinnost uvedených pracovišť již byla úzkou spoluprací propojena s řadou průmyslových podniků, zejména s již tehdy existujícími podniky Tesla (např. v Praze Tesla Karlín a Strašnice, v Kolíně, Valašském Meziříčí apod.). Do spolupráce se zapojila celá řada zkušených i začínajících inženýrů. Vzrostla dynamika řešení výzkumných a vývojových projektů a zrychlila se jejich realizace v čs. průmyslu.\n\nPři rychlém rozvoji výzkumu a vývoje pro potřeby čs. armády došlo v řízení ze strany všezahrnujícího Vojenského technického ústavu Praha k odtržení jeho práce od reálných potřeb vojsk, což přivedlo k radikální decentralizaci výzkumné a vývojové základny. Odbory ústavu byly zrušeny a z jednotlivých organizací se stala výzkumná a vývojová pracoviště příslušných druhů vojsk nebo správ ministerstva národní obrany.\n\nV roce 1954 byla ve výzkumné a vývojové základně MNO provedena reorganizace. Výzkumné spojovací středisko Kbely (oficiálně od listopadu 1956 s obnovením vývoje) bylo podřízeno spojovacímu vojsku a např. radiolokační pracoviště Ořechovka bylo jako výzkumné zkušební středisko podřízeno dělostřelectvu. V roce 1957 vedl Výzkumné spojovací středisko Kbely podplukovník Ing. Boris Malák.\n\nPo uvedených reorganizačních změnách byl koncem roku 1958 z původních výzkumně-vývojových středisek vytvořen Vojenský elektronický ústav Praha, který byl v podřízenosti zástupce náčelníka generálního štábu pro technické věci. Ten pak byl k 1. říjnu 1960 přejmenován na Výzkumný ústav 060 se zkráceným označením VÚ 060. Prvním náčelníkem Výzkumného ústavu 060 se stal plukovník Ing. Boris Malák. V květnu 1961 došlo k redislokaci VÚ 060 ze Kbel do Jinonic v Praze. Začalo dlouhé, hodnotnou prací naplněné, období historie ústavu. Vznik ústavu, jako jediné reprezentativní organizace pro vojenskou elektroniku v resortu obrany, zdůraznil význam elektroniky pro moderní armádu. Reagoval na její rychlý systémový i technologický rozvoj a skutečnost jejího rychlého pronikání do všech oborů vojenské techniky.\n\nČeskoslovenská armáda započala pod novým názvem Československá lidová armáda (ČSLA) svoji existenci od června 1954. Připomeňme, že krátce předtím (v květnu 1954) se usnesením „O vytvoření Spojeného velení ozbrojených sil států zúčastněných na Smlouvě o přátelství, spolupráci a vzájemné pomoci“ vytvořila organizace Varšavské smlouvy jako politicko-vojenská organizace evropských socialistických států a protiváha Severoatlantické aliance – NATO, jako euroatlantického mezinárodního vojenského paktu, k jehož vzniku došlo již v dubnu 1949. Vznik organizace Varšavské smlouvy se fakticky stal předzvěstí konce pro většinu čs. národních výzbrojních projektů. I v oblasti spojovacích a jiných vojenských elektronických prostředků pro čs. armádu nastával stav podřízenosti národních vývojových a výrobních organizací tvrdým požadavkům na unifikaci výzbroje a vojenské techniky spojeneckých ozbrojených sil. V širším měřítku vznik organizace Varšavské smlouvy zahájil novou kapitolu vývoje ČSLA. Nezapomínejme, že v tehdejším době se hlavním prostředkem vedení války ve světě staly jaderné zbraně. Protože čs. armáda nebyla na tuto skutečnost připravena, vyžádal si i tento faktor náročné přezbrojování.\n\nNíže se uvádí charakteristika období ČSLA podle hlavních oborů profilujících činnost ústavu v dané době.\n\nZpočátku se situace v technických prostředcích vojenských komunikací vyznačovala koexistencí prostředků získávaných osvojováním licenční výroby sovětských produktů (především rádiových stanic) a dosti širokého spektra produktů z původního čs. výzkumu a vývoje. Poté se v praxi nová situace související s trendem tuhé unifikace po vzniku organizace Varšavské smlouvy začala projevovat postupným útlumem vývoje spojovacích prostředků, zejména rádiových stanic čs. konstrukční školy. Po nějakou dobu se ještě zabezpečovalo krátkovlnné (KV) rádiové spojení rádiovými stanicemi (menšího výkonu) čs. konstrukce a vedle řady sovětských velmi krátkovlnných (VKV) rádiových stanic taktického stupně se dále používaly čs. VKV rádiové stanice pro spojení na stupni rota.\n\nV dalším období se čs. národní koncepce po vzniku organizace Varšavské smlouvy v poměrně širokém měřítku zachovala pouze v oboru radioreléového spojení (tehdy by rozšířen pojem \"směrové\" spojení). V tomto oboru velmi perspektivních vojenských komunikací byla dosti specifická situace. Díky vynikajícím českým rádiovým výzkumným pracovníkům a konstruktérům Dr. Augustinu Ditlovi, již výše zmíněnému Dr. Ing. Bedřichu Goldschmiedovi a panu Josefu Ženíškovi z dřívějších VTD, zachytila čs. vojenská radiotechnika včas trend rozvoje radioreléových spojovacích prostředků a s využitím znalostí a osobních zkušeností s vývojem výborných německých radioreléových stanic v pásmu decimetrových rádiových vln (německá radiotechnika a její vývojový a výrobní koncern Lorenz AG zde značně předběhla ostatní vyspělé státy ve světě) rychle osvojovali výrobu i zavádění prostředků radioreléového spojení do čs. armády.\n\nReálné výborné dosahované výsledky (více o tom v kapitole Hlavní výsledky a přínosy) pomohly ještě dlouhou dobu udržet obor čs. národních vojenských radioreléových komunikací „nad vodou“ i v podmínkách Varšavské smlouvy. Vhodné kombinace technických prostředků dovážených z členských zemí organizace Varšavské smlouvy s čs. národními prostředky se dařilo zajišťovat v nových velkých a nákladných převozných soupravách spojovacích uzlů divize (SUD), armády (SUA) a frontu (SUF), které zabezpečovaly místní i dálkové utajené spojení v místech velení a byly do čs. armády zaváděny od roku 1963.\n\nRelativně samostatnou tematiku tvoří elektronika systémů a prostředků automatizace velení a řízení. V čs. resortu obrany se začala prosazovat od poloviny padesátých let minulého století. V počátečních etapách byl proces automatizace vcelku logicky zaměřen na práci s informacemi v orgánech a pracovištích MNO. Teprve později (kolem roku 1960) se začalo uvažovat o možnosti využití tehdejších prostředků výpočetní techniky (založených převážně na děrnoštítkové technologii) pro polní činnost velitelů a štábů. Významnými pracovišti byly jinonický Výzkumný ústav 060 (v technickém směru) a Středisko mechanizace a automatizace v Praze-Braníku (pracoviště spíše provozního charakteru, z kterého později vznikl Výzkumný ústav 401). Při Vojenské akademii v Brně byla také vytvořena speciální katedra pro vojenskou výpočetní techniku. Prvními zavedenými počítači byly sovětský MINSK-21 a československý (tehdy ještě elektronkový) univerzální počítač EPOS 1.\n\nVývoj systémů a prostředků automatizace velení vojskům v organizaci Varšavské smlouvy byl předznamenán tím, že v květnu 1964 byl zadán vývoj rozsáhlého sovětského systému automatizovaného velení vojskům frontu, probíhající poté dlouhá léta jako velmi rozsáhlý projekt „Maněvr“ ve dvou provedeních systému pro operační a pro taktický stupeň velení. Od systému taktického stupně byla později odvozena verze pro spojenecké armády Varšavské smlouvy, známá jako polní automatizovaný systém velení vojskům „PASUV“. ČSLA byla jednou z armád, do které byly později vybrané podsystémy taktické verze PASUV v omezeném rozsahu zaváděny.\n\nPro koordinaci v rámci tehdejších spojeneckých vojsk bylo ve Varšavské smlouvě zahájeno zavádění polního automatizovaného systému velení vojskům (PASUV – \"polevaja avtomatizirovannaja sistěma upravlenija vojskami\") sovětské výroby, přednostně PASUV taktického stupně velení. Souběžně byl ve vývoji PASUV operačního stupně velení a již se připravovaly dodávky modernizovaného PASUV taktického stupně velení. Záměrem bylo zajištění jednotného, unifikovaného komplexu automatizačních prostředků v bojových obrněných vozidlech schopného plnit tehdejší požadavky na velení vojskům v armádách Varšavské smlouvy. Program byl řízen a koordinován mezinárodní organizací INTER-ASU.\n\nV bývalé ČSLA byl PASUV používán pouze v rámci ověřovacího provozu u 1. tankové divize (Slaný) od 1. června 1986. Systém byl zařazen u velitelství svazku, tankových pluků, motostřeleckého pluku, dělostřeleckého pluku, spojovacího praporu a baterie velení a dělostřeleckého průzkumu. K jeho zavedení k ostatním vševojskovým svazkům nedošlo.\n\nSystém PASUV představoval polní automatizační komplex sovětské provenience, který byl umístěn v obrněných vozidlech a umožňoval provoz a komunikaci mezi vozidly i během přesunu. Byl využíván k řešení komplexních úloh technického zabezpečení bojových sil armády a používal se až do roku 1989. V rámci systému se počítalo s využíváním speciálních vozidel, rozmístěných na velitelském stanovišti divize, vševojskových pluků a dělostřeleckého pluku.\n\nSystém sestával ze tří součástí: vševojskového podsystému, podsystému raketového vojska a dělostřelectva (RVD) a podsystému protivzdušné obrany (PVO) a letectva. Na velitelském stanovišti svazku se počítalo s vozidly všech tří podsystémů, která ke své činnosti měli využívat: v rámci vševojskového podsystému – velitel (MP-21M), zástupce velitele (MP-21M), náčelník štábu (MP-21M), náčelník chemického vojska (MP-21M2) a zpravodajský náčelník (MP-21M3), společně se speciálním vozidlem BETA-3M pro počítačový systém; v rámci podsystému RVD – náčelník RVD (MP-24M), náčelník štábu RVD (MP-24M1), společně se speciálním vozidlem BETA-3M pro výpočetní techniku; v rámci podsystému PVO a letectva – náčelník PVO (MP-22), náčelník skupiny bojového velení letectva (MP-23), společně se speciálním vozidlem MP-25 pro sběr radiolokačních informací.\n\nCelkově se jednalo o 12 vozidel, využívajících prodlouženého podvozku obrněného transportéru MT-LB. Na velitelském stanovišti tankových a motostřeleckých pluků se uvažovalo o nasazení v rámci vševojskového podsystému vozidel MP-31 (na podvozku BVP-1) pro velitele a náčelníka štábu, společně s vozidlem MP-24M2 (na podvozku MTLBu) pro náčelníka dělostřelectva v rámci podsystému RVD. U dělostřeleckého pluku se předpokládalo využívání vozidla MP-24M2 pro velitele a MP-24M1 pro náčelníka štábu (obě vozidla na podvozku MTLBu). Celkově mělo být u divize provozováno 26 specializovaných vozidel.\n\nS časovým překrytím a mírným časovým posuvem se pod vedením sovětských vojenských orgánů za účasti zástupců armád členských zemí Varšavské smlouvy řešil program nového polního automatizovaného spojovacího systému PASS (\"polevaja avtomatizirovannaja sistěma svjazi\"). Ve VÚ 060 byla práce na programu PASS obsahem projektu „OSNOVA“.\n\nV ČSLA byl na začátku sedmdesátých let minulého století (ve spolupráci s průmyslem) podniknut celkem nezdařilý pokus o využití prvků národní komerční počítačové techniky pro velení vojskům v polních podmínkách. Na bázi komponent sálové výpočetní techniky z výroby ZPA Čakovice byla ve spolupráci s čs. průmyslem v dnes neuvěřitelném provedení vytvořena souprava převozného počítače „PŘÍPRAVA-II“. Soupravu tvořily čtyři návěsové automobily o délce 14,5 m a k tomu ještě dva terénní nákladní automobily Praga V3S s elektrocentrálami pro napájení celého komplexu. To vše se uplatnilo pouze na několika cvičeních tehdejšího Západního vojenského okruhu, při prováděných výpočtech pro operační úkoly okruhu, zejména v oblasti týlového (logistického) zabezpečení.\n\nEfektivní používání výpočetní techniky v armádě nebylo možné bez technických prostředků pro přenos dat, podle tehdejších požadavků již se spolehlivým utajením obsahu přenášených informací. Čs. armáda neměla v době počátků používání počítačů pro vojenské účely zavedené žádné vojenské prostředky pro přenos dat, tím méně pro utajený přenos dat. Pro experimentální ověřování se pro armádu kupovaly vzorky zahraničních komerčních zařízení přenosu dat. Pro zajištění přenosu dat v důležitých stacionárních systémech armády se v 70. letech minulého století používala vybraná zahraniční komerční zařízení z dovozu. Například v orgánech velení protivzdušné obrany státu (PVOS) to byla komerční zařízení dodaná z NDR, která však rychle zastarala a stále méně vyhovovala uživatelským potřebám (o to více, že nebyla schopná zajistit utajení přenášených dat).\n\nJak vyplývá z výše uvedeného, velením armády byl v té době rozvoj automatizace velení zaměřen na import prostředků polního automatizovaného systému velení vojskům „PASUV“ ze Sovětského svazu. Počítalo se s tím, že pokryje i potřeby čs. armády v utajeném přenosu dat pro velení vojskům, ač ve skutečnosti byly prostředky přenosu dat v „PASUV“ specifickou integrovanou součástí systémů pevně zabudovaných v pásových obrněných vozidlech a platila pro ně zvláštní omezení vývozu mimo SSSR. S tehdejší Správou spojovacího vojska Generálního štábu dlouhodobě existoval konflikt VÚ 060 o dalším směřování – uspokojením potřeby systému utajeného přenosu dat v čs. armádě vlastním (národním) vývojem a výrobou, nebo nejasným, nejistým a navíc ekonomicky nevýhodným importem tehdy v podstatě neznámých a velmi specifických prostředků z SSSR, úzce účelově zaměřených na provoz v komplexech „PASUV“ v dodávaných pásových obrněných vozidlech.\n\nPro naléhavou potřebu nových souprav utajeného přenosu dat především ve vojsku protivzdušné obrany státu (PVOS) se nakonec sériové výroby čs. vojenských souprav s kódovým názvem „PÁSKA“ vyvinutých ve Výzkumném ústavu 060 ujal renomovaný výrobní podnik Metra Blansko, schopný zajistit také velmi citlivou a náročnou výrobu šifrovacího zařízení (s kódovým názvem „PAŠA“ a „PAŠA-M“), které bylo součástí soupravy „PÁSKA“.\n\nVstupními a výstupními datovými zařízeními byly tehdy děrnopáskové a magnetopáskové jednotky, pro výstup dat též řádková tiskárna (byla to zařízení z nomenklatury Jednotného systému elektronických počítačů – JSEP). Úpravy provedené v soupravě „PÁSKA“ poté umožnily on-line provoz s počítačem ADT-4500 (ZPA Čakovice) zabudovaným ve skříňové karoserii vozidlové soupravy mobilního počítače „MOMI-2“. Na rozdíl od výše uvedené obludné soupravy převozného počítače „PŘÍPRAVA-II“, byla souprava „MOMI“, a její dokonalejší verze „MOMI-2“ a „MOMI-3“, vybavená komponentami kompletu „PÁSKA“, již zcela reálným a v armádě využívaným čs. národním polním prostředkem automatizace velení a řízení. Veliteli a štáby byl obzvlášť ceněný zejména pro zajištění možnosti jejich práce jak na operačním, tak i na operačně-taktickém stupni velení s jednotnými společnými informacemi.\n\nV mobilní (vozidlové) verzi se zástavbou do skříňové karoserie terénního automobilu Praga V3S vyráběl pod řízením VÚ 060 Praha soupravy „PÁSKA“ s označením ZPD 4800 Opravářský závod 064 Hradec Králové (OZ 064), který byl podřízen Správě spojovacího vojska generálního štábu. Mobilní soupravy přenosu dat ZPD 4800 zabezpečovaly mj. pravidelné relace přenosu dat mezi výpočetními středisky velitelství Západního vojenského okruhu Tábor a generálním štábem Praha.\n\nVelmi významné pro armádu i pro export čs. výrobků do zahraničí bylo začlenění systémových komponent soupravy „PÁSKA“ do sestavy pasivního radiotechnického pátrače PRP2 (KRTP-81) „RAMONA“ (předchůdce modernějšího světově proslulého pasivního radiotechnického pátrače KRTP-86 „TAMARA“). Komponenty soupravy „PÁSKA“ zajišťovaly přenos dat mezi vyhodnocovacími pracovišti radiotechnického pátrače (vybavenými pátracím a sledovacím zařízením) a pracovišti s velkoplošným zobrazovacím a kreslícím zařízením „PLANŽET“. Přenosy se uskutečňovaly po okruzích radioreléových spojů vytvářených radioreléovými stanicemi MT15 (MT31) z výroby pražské Tesly Hloubětín.\n\nVe VÚ 060 byla zpracována koncepce řešení celé soupravy pro utajený přenos dat „PÁSKA“ (včetně „hotových“ zařízení, nakupovaných a včleňovaných do soupravy), byly vypracovány veškeré podklady a dokumenty pro zahájení a uskutečnění výzkumných prací a vývoje zařízení M4T257 (koncového zařízení přenosu dat KZPD), M4T258 (šifrovacího zařízení „PAŠA-M“) a M4T264 (zařízení linkové výbavy) realizovaného v ústavu. Na pracích projektu „PÁSKA“ se v jednotlivých etapách ve VÚ 060 podílely útvary technického rozvoje, laboratorních oddělení, konstrukce  a prototypových dílen. Výzkumné práce a vývoj hlavního zařízení soupravy – KZPD probíhal zhruba v letech 1969 až 1973.\n\nByl to příklad „vítězství“ čs. národní orientace ve významném projektu, což znamenalo značný přínos nejen pro uspokojení potřeb čs. armády, ale ve značné míře i pro rozvoj a zachování schopností řešení náročných vojenských zakázek v čs. národním obranném průmyslu. Neocenitelné byly také zkušenosti, které získal VÚ 060 v projektu „PÁSKA“ při řízení a praktickém uskutečňování celého cyklu, tj. výzkumu a vývoje ve VÚ 060 – přípravy výroby v čs. průmyslu – sériové výroby – zavedení a provozu u vojsk, včetně zástavby mobilní soupravy ZPD 4800 do vozidel.\n\nČinnost Výzkumného ústavu 060 je nerozlučně spjata s výzkumem a vývojem čs. národních (pasivních) elektronických pátračů radiotechnického průzkumu, a to především z hlediska počtu a mimořádné odborné kvalifikace vynikajících odborníků VÚ 060 zapojených do výzkumu a vývoje, ale i z hlediska doby, kdy byla řešitelská pracoviště přímo organizačně včleněna do struktury ústavu. Problematika pasivních radiotechnických pátračů, které vykonávají funkce detekce a průzkumu vzdušných cílů, je natolik specifická a náročná, že se jejím řešením zabývá velmi omezený okruh mimořádně vyspělých vědecko-technických pracovišť ve světě. Československo mělo to štěstí, že se v ní našli lidé, kteří se mohli stát nositeli jak vědeckého řešení principů daného oboru, tak i jeho převádění do reálných produktů pokročilé vojenské elektroniky založených na používání tzv. časoměrně-hyperbolického principu. Pro tuto oblast byla založena vysoce specializovaná vědecko-výzkumná a vývojová pracoviště v pražském Výzkumném ústavu 060 a nové Výzkumné pracoviště protiradiotechnické služby (VPRS) při brněnské Vojenské akademii. Pro specifičnost daného oboru a mimořádnost čs. podmínek i v této oblasti měla čs. výzkumně-vývojová základna v tuhých podmínkách Varšavské smlouvy značný stupeň volnosti.\n\nNa rozdíl od klasického radiolokátoru (radaru), který vysílá rádiové signály a pak zachycuje a sleduje jejich odrazy od vyhledávaných vzdušných objektů, pasivní radiotechnický pátrač sám nic nevysílá, ale přijímá a vyhodnocuje rádiové signály vysílané vzdušným objektem. Výpočtem a vyhodnocovací logikou získané informace umožňují zjistit potřebné informace o vzdušných cílech. Pasivní radiotechnický pátrač tak charakterem své činnosti umožňuje překonat a odhalit i tzv. radarem neviditelné letouny – chloubu nejnovějších leteckých technologií. Jaké důsledky to nese je nasnadě.\n\nZ pohledu účasti VÚ 060 v procesu výzkumu a vývoje lze rozeznat tři generační stupně radiotechnických pátračů. Prvním bylo zařízení „KOPÁČ“ (název byl odvozen od slov korelační pátrač), jehož řešení později přešlo ve vývoj tzv. přesného radiotechnického pátrače číslo 1 (PRP 1) jako soupravy použitelné pro radiotechnický průzkum v míru i za války. Vývojové práce byly rozděleny tak, že vývoj přijímací části soupravy probíhal ve VÚ 060 Praha, vývoj vyhodnocovací části ve VPRS Brno. Celá výsledná souprava představovala čtyři skříňové automobily Praga V3S s náročnou zástavbou (dvě vozidla tvořila střední stanoviště s vyhodnocovací částí, dvě byla vzdálená boční pracoviště).\n\nV roce 1962 se uskutečnily podnikové kontrolní zkoušky, které prokázaly perspektivnost principů, na nichž byl pátrač PRP 1 postaven. V říjnu a listopadu 1963 následovaly vojenské zkoušky a od začátku roku 1964 byl zahájen praktický provoz. Detekce a zjišťování letové činnosti vzdušných cílů bylo na vysoké úrovni. Ve většině případů se nejen bezpečně zjišťoval typ cizího letounu, ale podle režimu provozu palubní elektroniky vzdušného cíle bylo možné určit i druh jeho bojové činnosti. Vysoce se hodnotila snadnost obsluhy, rychlost vypátrání cílů a změření jejich souřadnic.\n\nNásledoval program zvyšování dokonalosti radiotechnického průzkumu a vývoje přesného radiotechnického pátrače číslo 2 (PRP 2), později známého pod názvem „RAMONA“ (KRTP-81). Ten již ve stádiu laboratorního vzoru převyšoval svými možnostmi a složitostí svého předchůdce PRP 1 nejméně o dva řády. Šlo zejména o ověření možnosti automatického měření hyperbolických souřadnic vzdušných cílů podle vyzařování jejich palubních radarových prostředků, a také zcela nově podle signálů odpovídačů jejich identifikátorů (tzv. IFF a SIF, jimiž byly vybaveny všechny vojenské i civilní letouny a lodě) s porovnáním a přiřazováním poloh a tras letu cílů s využitím informací z obou zdrojů.\n\nPrvní výzkumně-vývojové práce začaly v letech 1964–1965 (ještě před oficiálním schválením projektu PRP 2 na podzim 1966). V červnu a červenci 1968 proběhly zkoušky laboratorního vzoru s prvky soupravy. Po celý rok 1969 se uskutečňoval vývoj prvního funkčního vzoru. Pro řízení činnosti komponent systému pátrače se osvědčil jednoúčelový automat „VÍKO“ vyvinutý VÚ 060 Praha, bylo však stále zjevnější, že se pro řízení souprava neobejde bez řádného počítače v odolném (polním) provedení. Tím se stal v létě 1971 polský počítač RODAN 10 z výroby ELWRO Wroclaw (zodolněná verze anglického počítače ICL 1900).\n\nZmínku si zaslouží málo známá epizoda související s výzkumně-vývojovými pracemi na komponentách projektu PRP 2. Jedním z klíčových oborů v rámci projektu byly speciální anténní systémy pro velmi vysoké kmitočty rádiových vln. Pro tento obor se z iniciativy vynikajícího odborníka Ing. Františka Nového, CSc. podařilo VÚ 060 Praha vybudovat speciální měřící anténní polygon vysoké úrovně. Byl zřízen na střechách budovy Elektrotechnické fakulty ČVUT a v tehdejší době to bylo nejmodernější pracoviště svého druhu v republice. Jeho přístrojová výbava byla na úrovni, s kterou pracovala americká NASA v kosmických programech. Speciální antény se na tom pracovišti měřily po dlouhou řadu let, a to nejen ve prospěch daného projektu.\n\nV roce 1971 bylo brněnské pracoviště VPRS organizačně včleněno do sestavy Výzkumného ústavu 060 Praha a pokračovalo v činnosti jako pobočka ústavu v Brně. Styky pracovníků obou pracovišť se tak prohloubily a staly se operativnějšími. V témže roce bylo rozhodnuto, že vedoucím podnikem čs. průmyslu pro vývoj a výrobu souprav radiotechnického pátrače „RAMONA“ bude jeden z největších a nejvýznamnějších elektronických podniků Tesla Pardubice, který již dříve osvědčil vysokou kvalitu a spolehlivost svých výrobků pro čs. armádu, především v oblasti vojenských rádiových stanic. I v tomto případě se prokázalo, že to bylo moudré strategické rozhodnutí.\n\nNa přelomu let 1971/1972 se schylovala k závěru realizace druhého funkčního vzoru pátrače PRP 2, již s oficiálním názvem „RAMONA“. Ten již tvořily tři výsuvné stožáry s kulovými kopulemi naditými elektronikou přijímací části a s namontovanými anténami. V přijímací části soupravy bylo významným pokrokem dálkové synchronní ladění přijímačů na všech třech stanovištích soupravy. Vyhodnocovací část ve skříňové karosérii vozidla středového pracoviště měla vyvedeny výstupní informace do počítače (ve funkčním vzoru izraelského ELBIT 100). Novým, tehdy převratným, uživatelským výstupním zařízením bylo velkoplošné zakreslovací zařízení „PLANŽET“ vyvinuté pod řízením VÚ 060 Praha (při spolupráci s ostatními řešiteli) ve velmi vyspělém slovenském podniku obranného průmyslu Konštrukta Trenčín (později bylo značnou měrou modernizované vyvinutím verze „PLANŽET-M“). Umožňovalo zakreslovat trasy letu vzdušných cílů a doplňovat je příslušnými údaji na velké průsvitce (120 formula_1150 cm). Již v první verzi bylo možné současně sledovat údaje až o dvaceti vzdušných cílech. Zkoušky druhého funkčního vzoru pátrače „RAMONA“ byly ukončeny v září 1972. Tím byla zdárně uzavřena i celá výzkumná etapa projektu. Výstupy výzkumné etapy s matematickým a teoretickým popisem principů a funkcí pátrače byly významným vědeckým dílem, kterému se např. příbuzné práce uskutečňované v USA, přiblížily až koncem devadesátých let.\n\nV letech 1973–1974 byly výsledky výzkumné etapy předávány do vývoje (v roce 1974 pro to bylo zpracováno zadání ve formě rozsáhlého seznamu logických rovnic. Čas vývoje komponent soupravy plynul a v období leden až březen 1979 proběhly podnikové zkoušky prototypu soupravy pátrače. Již koncem března se uskutečnilo předání prototypu do vojskových zkoušek. Úspěšné vojskové zkoušky umožnily zavedení souprav do výzbroje ČSLA, ke kterému oficiálně došlo v červenci 1981. Již v prosinci 1980 se však v rámci exportu uskutečnila první dodávka soupravy z výroby do SSSR. Další exportní dodávky souprav pak podle dohod směřovaly do tehdejší NDR a do Sýrie.\n\nJeště dlouho před předáním pátrače druhé generace „RAMONA“ do výroby v čs. průmyslu promýšleli jeho tvůrci možnosti radikálního zdokonalení jeho vlastností a uživatelských možností a tak plynule připravovali logickou cestu pro nástup radiotechnického pátrače třetí generace. Šlo o další zvětšování počtu současně sledovaných vzdušných cílů (20 pomocí radarových signálů, plus 50 pomocí signálů IFF/SIF s možností dalšího zvětšení využitím signálů systému TACAN), zjišťování tras letounů podle signálů impulsně-dopplerovských radarů letounů (doplněné analýzou vnitroimpulsní modulace signálů) a řešení některých dalších více či méně souvisejících problémů. Zámyslem bylo radikální zdokonalení přijímací a vyhodnocovací části pátrače zavedením efektivního mikroprocesorového řízení jejich činnosti. Uvažovalo se o úplném přepracování polostacionárního stožáru ze soupravy pátrače „RAMONA“ s cílem podstatného zvýšení stupně mobilnosti nové soupravy. Do důkladné modernizace se měl zapojit nejen vedoucí podmik Tesla Pardubice s Ústavem pro výzkum radiotechniky (ÚVR) v Opočínku u Pardubic, ale i většina dalších kooperujících organizací.\n\nZahájil se projekt radiotechnického pátrače třetí generace s názvem „TAMARA“ (KRTP-86). Nadcházející nový systém byl charakterizován jako integrovaná soustava časoměrně-hyperbolických a směroměrně-interferometrických pozemních a letounových stanovišť, přičemž ta letounová stanoviště byla myšlena v další perspektivě. Stejně tak se pro další perspektivu zvažovala idea zaměřování letounových radiotechnických prostředků pouze z jedné lokality. Rozborové práce a proces jejich schvalování probíhal v první polovině roku 1981. Důležitým se stal požadavek na možnost využívání výsledků radiotechnického průzkumu v automatizovaném systému velení a řízení protivzdušné obrany státu s postupným zavedením pátrače „TAMARA“ přímo do systémů protivzdušné obrany.\n\nZávěrečné oponentní řízení celého projektu pátrače „TAMARA“ se uskutečnilo v prosinci 1983, z hlediska etapy vývoje byl rozhodujícím rok 1984. Již v září toho roku byly zahájeny typové zkoušky pátrače, ty pak pokračovaly po celý rok 1985. Podle metodiky podnikových a kontrolních zkoušek schválených VÚ 060 proběhly podnikové zkoušky do října 1986. Již v roce 1986 byla vyrobena první souprava pátrače „TAMARA“ pro exportní dodávku do SSSR. Vojskové zkoušky se oproti původnímu záměru na červen 1986 uskutečnily až v období červenec až září 1987. Závěrečné oponentní řízení se konalo ke konci roku 1988. Nabídky zahraničního obchodu na dodávky souprav byly kromě SSSR učiněny celkem čtrnácti zemím, mezi nimi Francii, Indii, Iráku, Polsku, Maďarsku, ČLR a dalším. Jednu ze souprav dodaných NDR získal po sjednocení Německa Bundeswehr. Traduje se to, že přes Omán (jeden z uvedených 14 států) se pátrač „TAMARA“ dostal také k odborníkům USA.\n\nSoučasná následnická organizace Tesly Pardubice a ÚVR Opočínek, pardubická společnost ERA, je nyní v nových podmínkách významným výrobcem a dodavatelem radiotechnických pátračů čtvrté generace VERA-NG. Jistá míra kontinuity ve stále perspektivním oboru je tak zajištěna.\n\nZhruba ve druhé polovině 70. let minulého století byla zahájena dosti zásadní změna v zaměření výzkumně-vývojové činnosti Výzkumného ústavu 060. Na rozdíl od dřívějších dob začala být značná pozornost věnována elektronickým technologiím a prostředkům zbraňových (jmenovitě palebných) systémů. To bylo provázeno zvyšováním důrazu kladeného na vlastní výzkumné, vývojové a podpůrné práce složek ústavu na úkor aktivit směrovaných na spolupráci a součinnost s čs. průmyslem. V tehdejších podmínkách ČSLA se dostal do popředí zájem vývoje, výroby a zavedení moderního národního systému automatizovaného řízení palby tanků T-54 a T-55. Bylo to plně ve shodě se světovými trendy digitalizace a počítačového řízení palebných systémů. Aby byl palebný systém co nejúčinnější, musel se pro jeho řízení brát v úvahu velký počet faktorů ovlivňujících výslednou přesnost a účinnost palby a bylo nutné celkově optimalizovat jejich působení. To nebylo bez počítačového zpracování značného množství dat myslitelné.\n\nVe VÚ 060 se počínaje rokem 1981 uskutečnil vývoj národního systému řízení palby tanku pod názvem „KLADIVO“. Cílem bylo zajistit pro osádku tanku zkrácení času potřebného k ničení tanků a jiných cílů protivníka, zvýšení pravděpodobnosti zásahu cíle první ranou při zvětšených délkách účinné střelby, což mělo celkově výrazně zvýšit efektivnost palby a tím i bojovou sílu tanku. Současně se řešilo varování osádky tanku při detekci ozáření laserovými prostředky protivníka.\n\nKlíčovým blokem celého systému byl mikroprocesorový balistický počítač z vlastního vývoje s příslušným programovým vybavením. Automaticky zpracovával data přiváděná z osmi senzorů, vstup dalších dat se zajišťoval ručně. Vstupními daty automaticky přicházejícími ze senzorů do počítače byly vybrané údaje o balistických a povětrnostních faktorech (například rychlosti jízdy tanku, natočení věže, polohovém úhlu a náklonu kanonu, teplotě prachové náplně náboje, vektoru pohybu cíle). Doplňkovými informacemi byly údaje zaváděné do počítače ručně operátorem (například počáteční rychlost střely daného typu náboje, teplota a tlak vzduchu, hmotnostní parametry střeliva). Prvky střelby (v náměru i odměru) se zpracoval balistický počítač během méně než 0,4 sekundy s přesností 0,2 dílce.\n\nVně tanku, na pancéřovém krytu kanonu byl umístěn aktivní laserový dálkoměr pracující v neviditelné části spektra elektromagnetických vln. Měření se uskutečňovalo v rozsahu 200 až 3900 m s vysokou dálkovou rozlišitelností cílů. Během jedné minuty bylo možné získat výsledky šesti měření. Pasivní systém detekce a indikace ozáření tanku laserovými prostředky protivníka pracoval ve čtyřech sektorech až na vzdálenosti pěti kilometrů od zdroje laserového záření s výkonem jednoho megawattu (v impulsu). Osádka tanku měla možnost rozlišovat došlo-li k ozáření laserovým dálkoměrem, anebo ozáření od zaměřovače.\n\nPři vojskových zkouškách systému řízení palby tanku „KLADIVO“ bylo prokázáno při střelbě z místa 6,4 násobné, z krátkých zastávek 3,6 násobné a za jízdy trojnásobné zvýšení počtu zásahů oproti střelbě bez automatizovaného řízení palby. Vycvičené osádky tanků zasáhly až 47,9 % cílů prvním výstřelem (13,3 krát více než při střelbě bez automatizovaného řízení palby).\n\nV Československu se tanky vybavené systémem „KLADIVO“ podle typu modernizovaného tanku označovaly jako verze T-54AM1 nebo T-55AM1. Vzhledem k velmi vysokému počtu tanků ve výzbroji tehdejší ČSLA (před pádem předlistopadového režimu více než čtyři tisíce) se celková potřeba systému řízení palby tanku „KLADIVO“ předpokládala v počtu 2829 souprav (včetně opravářských zásob). Celkové náklady na dodávky měly dosáhnout 2 462 090 milionů Kčs. Prvních 40 souprav prototypové série bylo ČSLA dodáno v roce 1982, do roku 1985 se předpokládalo dodání 860 souprav, ostatní v letech 1986–1989 a 1991–1995. Zástavbu souprav „KLADIVO“ do tanků prováděly opravárenské závody tankové a automobilové správy MNO, využívaly se i vybrané prapory oprav vojenské techniky vševojskových svazků. Motostřeleckým divizím se přidělovaly modernizované tanky T-54AM1, tankovým divizím tanky typu T-55AM1. Ke konci výcvikového roku 1985/86 se u vojsk Západního vojenského okruhu provozovalo na 760 modernizovaných tanků, o rok později 990 tanků, na sklonku výcvikového roku 1987/88 to bylo 1120 tanků, rok poté již 1190 modernizovaných tanků. Po radikální redukci počtů tankové bojové techniky armáda ke konci listopadu 1991 využívala 600 modernizovaných tanků T-54/T-55, z nichž po rozdělení státu Armádě ČR připadlo 401 strojů.\n\nModernizace tanků jejich vybavováním systémem řízení palby „KLADIVO“ se neomezila pouze na ČSLA, stala se i předmětem exportu. Dodávky systému směřovaly také do Německé demokratické republiky a Maďarska, kde je příslušné místní národní opravárenské základny montovaly do tanků jejich armád a poskytovaly jim technické zabezpečení.\n\nProbíhající změny v organizaci vševojskových divizí ČSLA přinesly i přezbrojování a potřebu velkého počtu bojových vozidel pěchoty (BVP). Jejich výroba v obranném průmyslu na Slovensku probíhala ve velkých sériích v Podpolianských strojírnách (PPS) a v ZTS Dubnica nad Váhom. Generačně šlo o typy BVP-1 a BVP-2. Podvozek vozidla BVP-1 byl využit jako pásová mobilní platforma pro bojové průzkumné vozidlo (BPzV). Vozidly byly vyzbrojovány průzkumné jednotky ČSLA.\n\nBloky systému řízení palby „KLADIVO“ (balistický počítač, senzory, blok laserového dálkoměru) z vývoje VÚ 060 byly v dalším upraveny pro montáž do bojových vozidel pěchoty, speciálně do bojového průzkumného vozidla BPzV, které bylo vyvinuto na bázi podvozku BVP-1. Upravený systém „KLADIVO“ pro BPzV dostal označení „SVATAVA“, který se pak ujal a používal jako název celého průzkumného vozidla. Dálkoměr doplněný televizní kamerou byl umístěn na výsuvné plošině upraveného vozidla. Cíle se zaměřovaly pomocí záměrného kříže na televizní obrazovce a k tomu se zajišťoval výpočet vzdálenosti a směru cíle.\n\nNa bázi prodlouženého podvozku BVP-1 byl slovenským podnikem Konštrukta Trenčín vyvinut samohybný 120 mm minomet (ShM) „PRÁM-S“ s moderním automatickým nabíjením. Po úspěšných zkouškách prototypů byla v ZTS Martin vyrobena ověřovací série palebného prostředku. VÚ 060 zajišťoval potřebnou řídící a expertní podporu při zpracování jednotných takticko-technických požadavků a následném vývoji systému řízení palby na stupních, oddíl, baterie, palebný prostředek.\nPo osvobození Československa od německých fašistických sil došlo mezi radiotechnickými odborníky bývalých Vojenských telegrafních dílen k značnému vzepětí tvůrčí iniciativy, které se prakticky projevilo v konkrétních krocích k obnovení vývoje spojovacích prostředků pro potřeby nově se formující Československé armády. Také bývalý zbrojní průmysl se připravoval na osvojování výroby a dodávání výrobků spojovací techniky domácí produkce do armády.\n\nVelký objem kvalitní odborné práce byl vykonán při aplikaci značného množství kořistních spojovacích prostředků, které zůstaly na našem území po německém Wehrmachtu, pro výcvikové účely a provozování v čs. armádě. Pokrývaly se tak potřeby československé armády v poválečném období. Z oblasti klasických rádiových stanic byly nejrozšířenější různé sestavy rádiových spojovacích prostředků skládané z krátkovlnných rádiových vysílačů 30W.S.a (s výkonem 30 W) a 80W.S.a (s výkonem 80 W), spolu s krátkovlnnými (KV) a velmi krátkovlnnými (VKV) přijímači MW.E.c a Torn.E.b. Zařízení se zabudovávala do skříňových terénních automobilů Tatra 805 se sníženou karosérií. Vytvářely se tak různé typy radiovozů pojmenovaných např. „ČTVRTEK“ nebo „PÁTEK“. Podle určení a konkrétních potřeb se sestavy klasických rádiových stanic doplňovaly o velmi dokonalou kořistní decimetrovou radioreléovou stanici DMG 7K „MICHAEL“.\n\nI když poválečná koncepce rozvoje komunikační techniky pro armádu nebyla do potřebné míry ujasněna, byla zřejmá akutní potřeba nahradit nepřehledné a nesourodé spektrum technických prostředků, většinou opotřebovaných a bez potřebných záloh náhradních dílů, jednotnými prostředky převážně tuzemské produkce.\n\nPostupně se rozběhl čs. národní vývoj řady nových přístrojů pro spojovací vojsko, zpočátku bez náležité koordinace. V roce 1947 to byl vývoj například netypické malé jednoduché simplexní rádiová stanice s názvem „PŘILBA“ pracující v pásmu decimetrových vln. Byla určena pro spojení na vzdálenosti do 1 km v průzkumných jednotkách. Vyvinutý radiomaják „PAŘEZ“ z roku 1948 sloužil k navádění letounů do míst plnění úkolů ve prospěch výsadkových jednotek (pro skrytou činnost sloužil radiomaják „PÁLKA“, k vyhledávání vysazovaného materiálu se používala souprava „METEOR“). Do tohoto období patřil i úspěšný vývoj legendární malé decimetrové rádiové stanice RDM-61 všeobecně známé podle jména tvůrce pod názvem „ŽENÍŠEK“. Přístroj se vyráběl v letech 1952 až 1956 ve dvou sériích ve dvou místech (ve Spojovací základně Hradec Králové a v podniku Elektrosignál Praha IX). Objem výroby dosáhl kolem tisíce souprav a později byla rádiová stanice modernizována na typ RDM-61M.\n\nVývojovou řadu rádiových stanic RM 471, RO 21 a rodinu RM 31 z přelomu 40. a 50. let spojovaly společné principy a konstrukční rysy, pro které byla charakteristická volba pracovního kmitočtu vysílačů a přijímačů na bázi syntezátoru kmitočtů, tzv. přepínatelné kmitočtové ústředny s řízením a stabilizací pracovního kmitočtu pomocí krystalu. Důmyslný systém přepínání krystalů a směšování signálů umožnil s úsporným počtem krystalů vytvářet potřebný počet pracovních kmitočtů. Použitý princip se stal se významným vkladem československých radiotechnických konstruktérů do daného oboru.\n\nVývoj podle nové koncepce začal malou krátkovlnnou rádiovou stanicí RM 471 pojmenovanou „TÁŇA“, zkonstruovanou v roce 1947 ještě s použitím kořistních německých součástek včetně elektronek. Vývoj byl předčasně ukončen a do výroby se stanice nedostala. Rádiová stanice RO 21 s názvem „LIBEŇ“ byla simplexní stanice primárně určena pro spojení v malých jednotkách za pohybu, proto byla konstruována tak, aby radista nebyl v pohybu a vedení bojové činnosti výrazněji omezován.\n\nGeneračním přelomem se stala rádiová stanice RM 31 „SUPERTÁŇA“ jako přímý následník stanice RM 471 „TÁŇA“. S tou se již dříve počítalo pro rozsáhlou sériovou výrobu. Měla vysílač o výkonu 10 W a vyznačovala se účelnou modularitou s precizním elektronickým a mechanickým propracováním. První funkční vzorek rádiové stanice „SUPERTÁŇA“ pocházel z roku 1948, definitivní verze byla dokončena v roce 1950. Do výzbroje byla zařazena v lednu 1951 jako univerzální stanice pro spojení na úrovni divize-pluk-prapor ve všech druzích vojsk a jako náhrada stávajících radiostanic ve všech tancích čs. armády. Vyráběla a provozovala se v několika verzích – pěchotní (RM 31P), velitelské (RM 31A), tankové (RM 31T) a pro samohybná děla (RM 31S). Vybrané verze stanice se staly základní komponentou velitelských radiovozů „SOBOTA“ ve snížené skříňové karosérii terénního automobilu Tatra 805 (nahrazujících či doplňujících výše zmíněné radiovozy „ČTVRTEK“ a „PÁTEK“).\n\nDokud doba ještě přála vlastnímu národnímu vývoji byla s použitím nejlépe osvědčených prvků stanice RM 31 v Tesle Pardubice odvozena modernizovaná verze – rádiová stanice RM 31-M s názvem „TŘINEC“, výkonem vysílače 100 W spadající do kategorie středních KV rádiových stanic. Nominálně byla určena pro provoz v divizních a dělostřeleckých sítích, a také na rádiových směrech u průzkumných jednotek. Souprava rádiové stanice se vyráběla ve třech verzích – komplet pro zástavbu do snížené skříňové karosérie terénního automobilu Tatra 805, tj. jako radiovůz RM 31-M-a („TŘINEC“) a dvě verze souprav pro převoz v transportních bednách.\n\nNejvýznamnějším přínosem byla vozidlová rádiová stanice „TŘINEC“. S tříčlennou osádkou vozidla umožňovala vést zcela autonomní provoz v kterékoli denní a roční době při elektrickém napájení stanice z akumulátorů nebo vezené elektrocentrály provozované i během jízdy. Konstrukční provedení zástavby v případě potřeby umožňovalo pobyt i spánek osádky přímo ve vozidle.\n\nNové spojovací prostředky z původního národního vývoje, v němž hrál výzkumný ústav klíčovou roli, pokrývaly i tehdejší potřeby spojovacího vojska v oblasti označované jako linková technika.\n\nNejrozšířenějším a nejpoužívanějším spojovacím prostředkem u jednotek armády (nejen) v poli se stal bezesporu polní telefonní přístroj TP-25 z první poloviny 50. let. Přístroj s místní baterií (MB) umožňoval zřizování různých druhů vojenských telefonních stanic a zajišťoval velitelům i příslušníkům štábů vedení osobních hovorů v poli na všech stupních velení. Provozoval se nejčastěji po dvoudrátovém telefonním vedení z polního kabelu PK-2 („kroucené dvoulinky“). Ve výjimečných nouzových podmínkách byl možný provoz pouze po jednom vodiči, kdy funkci druhého vodiče nahrazovala zem s použitím uzemňovacího bodce na obou koncích linky. Příslušenstvím TP-25 byl ruční mikrotelefon (s vyměnitelnou mikrofonní a telefonní vložkou a připojovací šňůrou se zástrčkou), propojovací šňůra s kolíky na koncích, klička návěstního induktoru a nosný popruh. Sériovou výrobu přístroje v průmyslu zajišťovaly podniky Tesla Valašské Meziříčí a Tesla Stropkov.\n\nPro zvýšení funkčnosti a rozšíření možností využívání byla k polnímu telefonnímu přístroji TP-25 vyvinuta řada důležitých doplňkových zařízení a přídavků. Doplňkovým zařízením tak byl polní koncový zesilovač PZK, který umožňoval překlenout vyšší hodnoty útlumu telefonního vedení a zesílit ve stanici příchozí hovorový signál, případně celkově zlepšit slyšitelnost a kvalitu hovoru. Dalším zařízením, které bylo možné umístit přímo do skříňky TP-25 byl doplněk AUTP, který pomocí rotační číselnice umožňoval provolbu z polní telefonní sítě MB do stacionární automatické telefonní sítě (nebyl součástí standardního příslušenství). Přídavným zařízením byl rovněž polní translátor TR-1 umožňující vícenásobné využívání dvoudrátových vedení vytvářením fantomových, případně superfantomových konfigurací.\n\nByly vyvinuty také přídavky umožňující pomocí polního telefonního přístroje dálkově ovládat vybrané typy rádiových stanic. Přídavek RM 31-20 byl určen pro dálkové ovládání rádiové stanice RM 31, přídavek RS 41-12 pro ovládání rádiové stanice typu RM 31-M-a a přídavek TP-25Rd pro ovládání v čs. armádě rozšířených sovětských VKV rádiových stanic řady ASTRA.\n\nLogickou součástí výstavby polních telefonních sítí s telefonními přístroji TP-25 byly ruční polní telefonní přepojovače zřizované na spojovacích uzlech a v místech velení taktických stupňů.\n\nTelefonní přepojovač TÚ-11 byl ruční šňůrový přepojovač s místní baterií (MB) a induktorovým navěštěním umožňující u všech druhů vojsk vytvářet malé polní telefonní ústředny pro 10 účastníků je určen k budování malých telefonních přepojovačů u jednotek a útvarů všech druhů vojsk. Propojením dvou přepojovačů je možno zvýšit kapacitu na 20 účastníků. Soupravu bylo možné rozšířit o přídavné zařízení na zprostředkování hovorů do sítě systému ústřední baterie (ÚB), s automatickou nebo obsluhovanou (manuální) telefonní ústřednou a náhlavní sluchátko.\n\nTelefonní přepojovač TÚ-21 z vývoje podniku Tesla Kolín v roce 1949 (s pokračováním do roku 1954 v Tesle Karlín) byl ruční šňůrový přepojovač s místní baterií (MB) a induktorovým navěštěním určený k budování středních a velkých telefonních ústředen na spojovacích uzlech velitelství vyšších taktických stupňů. Ze základní stavebnice telefonního přepojovače TÚ-21 bylo možné sestavit telefonní ústřednu pro 20 až 120 účastníků. Automobilová telefonní ústředna TÚ-21 pro 20 a 30 účastníků byla tvořena přepojovačem zabudovaným ve spojovací základně Hradec Králové ve skříňové karoserii terénního automobilu Tatra 805 (druhý automobil byla tzv. výpravna).\n\nPro vojenské sítě telegrafního spojení byl na přelomu 50. a 60. let byl pod řízením vojenských organizací předcházejících Výzkumný ústav 060 vyvinut elektromechanický páskový dálnopisný stroj D-302 „DALIBOR“ vyráběný ve Zbrojovce Brno. Pracoval s pětiprvkovým impulsním sériovým kódem a s mezinárodní telegrafní abecedou č. 2. Dálnopisný stroj obsahoval řadu originálně řešených komponent z konstrukčního pracoviště VÚ 060, např. důmyslný systém typových tiskacích koleček pro otisk značek na papírovou pásku. Stroj byl přizpůsoben pro doplnění děrnopáskovými zařízeními – vestavným automatickým vysílačem 303 a vestavným děrovačem 304. Ve spojení s tímto vysílačem mohl Dalibor pracovat ve všech druzích provozu telegrafní (dálnopisné) sítě ve spojení se zavedenými dálnopisnými ústřednami. Používal se také v radiotelegrafním provozu.\n\nS využitím principu heslové posloupnosti vkládané na děrné pásce bylo na bázi dálnopisného stroje „DALIBOR“ kolem roku 1965 Zvláštní správou ministerstva vnitra vyvinuto šifrovací zařízení ŠD-3. Stroj se pak používal buď pro přímé šifrované dálnopisné relace po telegrafním vedení, nebo v tzv. režimu předběžného šifrování (off-lne, tj. bez připojení na vedení) následně odesílaného textu.\n\nVe výzbroji čs. armády byl dálnopisný stroj „DALIBOR“ od 60. let. Od 70. let byl původní čs. páskový dálnopisný stroj D-302 postupně nahrazován stránkovým dálnopisným strojem T 100 vyráběným v licenci německé firmy Siemens. Řada strojů původního typu se však na různých místech v armádě provozovala až do 90. let.\n\nProvozování radioreléových spojovacích prostředků započalo v čs. armádě krátce po skončení druhé světové války kdy byly využívány kořistní německé rádiové stanice typu DMG 2T (jinak též FuG 01 „ELSTER“), DMG 7K („MICHAEL“) a DMG 3a G („RUDOLF“). Zařízení pracovala v pásmu decimetrových rádiových vln na kmitočtech mezi 400 až 600 MHz. Tyto typy stanic byly po roce 1954 zařazeny do výzbroje čs. armády. Nejrozšířenějším prostředkem byla stanice DMG 7K („MICHAEL“), která za války zajišťovala pro Hitlerovo velení spojení Rommelova Afrikakorpsu po radioreléové trase zřízené ze severní Afriky až do Berlína.\n\nV čs. armádě byla stanice zabudována jako radiovůz do snížené skříňové karosérie terénního vozidla Tatra 805. V provozu se používala ve stacionární i mobilní verzi ještě koncem padesátých let.\n\nBudoucí intenzivní rozvoj radioreléových komunikací v čs. armádě prakticky předznamenala velmi úspěšná decimetrová rádiová stanice RDM-61 a její modernizovaná verze RDM-61M. Funkční vzor (ještě s některými komponentami německé válečné součástkové základny) pocházel již z roku 1947. Byla to duplexní rádiová stanice pro spojení předsunutých taktických míst velení, která umožňovala bezdrátově nahrazovat celé úseky telefonního vedení s přenosem hovoru i navěštění. Pracovala v kmitočtovém rozsahu 390 až 410 MHz (novější verze RDM-61M v rozsahu 235 až 260 MHz).\n\nKolem roku 1950 vznikla čs. radioreléová stanice RDV-68 „HORA“ pracující v kmitočtovém rozsahu 630 až 720 MHz s průměrným výkonem vysílače 2 W (impulsním 40 W). Umožňovala uživateli vést hovory až na osmi telefonních kanálech. Stanici tvořily dva terénní automobily Tatra 805 se skříňovou karoserií, jeden se stanicí a stožárem, druhý s dvěma elektroagregáty a anténním příslušenstvím. Sama stanice byla osazena ještě německými elektronkami z doby války. Ač byla v roce 1955 let zavedena do výzbroje armády, pro náročnost obsluhy a značnou poruchovost byla od samého počátku neperspektivní.\n\nPerspektivní se na poměrně dlouhou dobu stala střední čtyřkanálová radioreléová stanice RDS-66 „DUHA“ pracující na decimetrových vlnách (v kmitočtovém rozsahu 360 až 390 MHz), dílo vývojového kolektivu Josefa Ženíška, zavedená do výzbroje čs. armády v roce 1957. Jejím primárním určením bylo zajištění bezdrátového telefonního spojení pro místa velení mezi stupni armáda – divize a divize – pluk, používala se také pro další speciální úkoly. Pro zvětšení počtu vedených telefonních hovorů a dálnopisných relací se v provozu využívala se zařízeními nosné telefonie (NOT) a tónové telegrafie (TOT). Čs. průmysl zahájil sériovou výrobu stanice RDS-66 v podniku Tesla Praha, Hloubětín, jehož část se do budoucna specializovala na vývoj a výrobu radioreléových stanic (později v něm vznikla divize radioreléových zařízení).\n\nRadioreléové soupravy RDS-66 se v počtu tří stanic na zásobovací a opravárenské základně spojovacího vojska v Hradci Králové zabudovávaly do snížené skříňové karoserie terénních automobilů Tatra 805. Zpočátku měl komplet soupravy dvě vozidla Tatra 805, v jednom zabudované stanice, druhý pro pobyt a život osádky tvořené dvěma až třemi muži. V dalším bylo z úsporných důvodů druhé vozidlo zrušeno. První stanice „DUHA“ z let 1956–1957 především nahrazovaly německé kořistní stanice DMG 7K „MICHAEL“. Stanice se rychle zaváděla do jednotek spojovacího vojska. Po nějaké době byla modernizována na typ RDS-66M a ve výzbroji ČSLA vydržela až do 80. let. Rozsah výroby byl značný, celkem bylo vyrobeno kolem 1700 stanic daného typu.\n\nSedmdesátá léta minulého století znamenala v radioreléových komunikacích ČSLA příchod generačně nových, na svoji dobu vskutku moderních stanic čs. konstrukce RDM-6 a RDM-12 vyvinutých pod přímým řízením Výzkumným ústavem 060, opět v podniku Tesla Praha, Hloubětín. Byť byly nové stanice (jak to odpovídalo tehdejší době) stále ještě analogové, přinesly řadu inovativních systémových a technických řešení. Jejich vývoj si vynutily nové systémové požadavky, zejména nutnost spolehlivého utajení obsahu přenášených informací a schopnost kvalitního přenosu dat nastupujících prostředků počítačové techniky. Zkoušky prototypů radioreléové soupravy RDM-6 byly ve VÚ 060 ukončeny v listopadu 1970.\n\nRadioreléové stanice RDM-6 a RDM-12 byly určeny pro zajištění spolehlivého vícekanálového spojení na operačních a operačně-taktických stupních velení. Stanice pracovaly s kmitočtovou modulací a při provozu na místě zajišťovaly současné přenosy na šesti (RDM-6) nebo dvanácti (RDM-12) účastnických a jednom služebním kanálu. Provozovaly se jako koncové, retranslační nebo uzlové stanice. Jejich součástí byly soubory zařízení nosné telefonie SNT-6 nebo SNT-12 vyráběné podnikem Tesla Pardubice.\n\nStanice RDM-6 byla jednovozidlová, zabudovaná ve skříňové karoserii sovětského terénního automobilu ZIL-131, stanice RDM-12 byla zabudovaná ve skříňové karoserii dvou čs. terénních automobilů Praga V3S.\n\nV roce 1976 bylo dosaženo 100% naplněnosti spojovacího vojska plánovanými počty radioreléových stanic RDM-12. Těmito stanicemi se přezbrojovala i stálá radioreléová stanoviště ČSLA vybavená sovětskými radioreléovými stanicemi R-400M. V roce 1977 byly radioreléové prostředky ČSLA sjednoceny, což umožnilo snadné připojování polních mobilních stanic k stacionárním pomocným spojovacím uzlům stálé radioreléové sítě.\n\nO rozsahu výroby a dodávek svědčí skutečnost, že ještě ke konci roku 1990 mělo spojovací vojsko k dispozici 350 souprav RDM-6 a 268 souprav RDM-12 reálně zajišťujících spojení po radioreléových trasách.\n\nPoznamenejme ještě to, že kromě hlavního výrobce a dodavatele – hloubětínské Tesly, se na výrobě souprav podílela řada subdodavatelů z čs. a maďarského elektronického a strojírenského průmyslu. Kromě základního přínosu pro armádu pomohl vývoj a výroba uvedených typů radioreléových stanic zainteresovaným průmyslovým podnikům osvojovat nové technologie a značně zvýšit kvalitativní úroveň provozně a odolnostně náročných výrobků vojenské elektroniky jako předpoklad úspěšného řešení dalších náročných vývojových a výrobních programů nedaleké budoucnosti.\n\nDosud nebyla zmíněna souprava plně digitalizované stacionární radioreléové stanice programu budování stálé radioreléové sítě ČSLA s kódovým názvem „TEMPO“. Prvním krokem bylo zpracování počátečního zadání již na počátku 80. let minulého století. Rychlý technologický rozvoj tehdejší doby si vynutil řadu změn v koncepčním záměru a přípravě náročného programu značného rozsahu. Bylo nutné definovat a vypracovat koncepci komplexního celoúzemního komunikačního systému zajišťujícího připojení všech míst dislokace vojsk AČR. To kromě přenosových prostředků (vysílací a přijímací části) zahrnovalo zařízení pro hierarchické plesiochronní multiplexování s časovým dělením traktů a okruhů, anténní systémy určené k budování na věžích územních terénních dominant, systém pro dohled, správu a řízení, atd.\n\nPrvní fáze výzkumu proběhla v roce 1989, druhá fáze pak 1990. Výzkum byl zaměřen na řešení zejména klíčových komponent – mikrovlnných zesilovačů, modulačních obvodů, adaptivních anténních systémů, komponent systémového a síťového managementu. Kromě hlavního řešitele – TESLA Praha a.s., se na něm podílel Výzkumný ústav telekomunikací Praha (dnes TTC Telekomunikace, s.r.o.) v části multiplexních zařízení, Tesla Blatná v části mikrovlnných obvodů, Ramet Kunovice v části parabolických antén a Konštrukta Trenčín (dnes Konštrukta-Industry Trenčín) v části anténního rotátoru. \n\nPo zpracování a schválení příslušného vojenského, technického a ekonomického rozboru byl v Tesle Praha (Hloubětín) zahájen vývoj radioreléové stanice pod typovým označením SRRD 8000 (stac.) „TEMPO“ umožňující digitální přenosy informací velkými přenosovými rychlostmi. Probíhal v letech 1991 až 1995. Vývoj byl jednoznačně orientován na koncept hierarchie multiplexních zařízení s impulsní kódovou modulací (PCM) dle mezinárodních standardizačních doporučení ITU-T. Týkal se především základních bloků radioreléové stanice: Přijímacího/vysílacího zařízení pro různé provozní sestavy s přenosovou rychlostí 8448 kbit/s a souvisejících parabolických antén (o průměru 0,9 a 1,7 m), bloku koncových zařízení se zásuvnými moduly multiplexu 2. řádu, včetně jednotek pro optické a metalické linkové zakončení, generátoru synchronizačních kmitočtů, digitálního přepojovacího pole 32 formula_1 32 skupinových traktů E1, přepojovače služebních okruhů a flexibilního multiplexu PCM 1. řádu pro různé typy analogového a digitálního zakončení. Relativně samostatnou součástí byl vývoj aplikačního softwaru počítače pro dálkové řízení a dohled (v samostatné lokální síti řídících jednotek všech bloků radioreléových stanic). Souběžně bylo vývojově řešeno i typové, tzv. projektové příslušenství pro konfigurování různých sestav uzlových nebo koncových stanic sítě.\n\nStavebnicová konstrukce stanice umožňovala její použití pro 8, 32, 64 a 128 kanálů. Od roku 1990 začala ve stálé radioreléové síti nahrazovat provozované stanice RDM-12 a RDM-6. Prototyp stanice „TEMPO“ z roku 1994 umožnil provést v dalším roce 1995 na zkušební trase Praha-Dejvice – Petřín – Javorová skála – Tábor vojskové zkoušky, jejichž kladný výsledek byl podmínkou pro zavedení stanic do provozu v AČR. Jedním z důležitých výsledků vojskových zkoušek bylo doporučení pokračovat ve vývoji a zajistit zvýšení přenosové rychlosti na 34 368 kbit/s (vývoj proběhl v roce 1996). Po zahájení sériové výroby v Tesle, akciové společnosti Praha, se uskutečnila montáž prvních 21 stanic na vybraná stanoviště. Postupně se vybudovalo přes třicet stacionárních radioreléových uzlů na vrcholech územních terénních dominant v objektech, které jsou dílem vlastněny ministerstvem obrany (jako je nejznámější v Praze na Petříně), dílem jsou ve vlastnictví jiných subjektů (např. na Klínovci v Krušných horách). Vzniklo tak významné infrastrukturní přenosové prostředí pro stálou vojenskou spojovací síť (SVSS) ministerstva obrany/Armády České republiky.\n\nVýzkumný ústav 060 hrál důležitou roli v řídící, koordinační a expertní činnosti po celou dobu vývoje, výroby a zavádění technických prostředků programu „TEMPO“ do čs. armády. Podílel se i na vlastním vývoji, např. systému dohledu a řízení a odpovídajícího aplikačního softwarového vybavení (v navazujícím projektu „VELÍN“).\n\nProgram vývoje, výroby a zavádění systému „TEMPO“ se stal i významným faktorem osvojení nových digitálních přenosových technologií českým elektronickým průmyslem a jeho schopnosti komplexně zajišťovat dodávky složitých systémů pro resort obrany.\n\nRadioreléové stanice SRRD 8000 (stac.) stále tvoří síťovou strukturu s vysoce propustnou konektivitou zajištěnou přes stálé radioreléové uzly (SRRU) a stálé koncové radioreléové stanice (SKRRS) až do posádek a dalších dislokačních míst AČR. V dalších obdobích (léta 2002 až 2004 a dále) se realizovala optimalizace stálé radioreléové sítě tak, aby držela krok s novými podmínkami a požadavky.\n\nNová kapitola v historii čs. radioreléových komunikací se však začala psát až vývojem digitálních radioreléových stanic pro polní komunikační systém Armády České republiky. Digitalizované či digitální radioreléové stanice se používají k vytváření digitálních spojů (přenosových tras) v rozsazích pracovních kmitočtů odpovídajících zpravidla kmitočtovým pásmům NATO I (225–400 MHz) a NATO III (1350–2000) MHz pro přenos digitálních informací s odpovídajícím počtem kanálů potřebnými vysokými rychlostmi. V terénu umožňují rychlé rozvinutí a uvedení do provozního stavu k zajištění spolehlivých dvoubodových přenosů (nebo přenosů z jednoho bodu do více bodů v sektoru) se schopností rychlé obnovy komunikací po výskytu poruch. Zpravidla mají pokročilý konfigurační management se značnými možnostmi manévru s pracovními kmitočty. Velký důraz se klade na vlastnosti zajišťujícími ochranu proti průzkumu a rušení.\n\nDigitalizované taktické radioreléové stanice, spolu s taktickými uzlovými přepojovači digitálních okruhů (s nimiž jsou plně kompatibilní), jsou základními prvky nového polního komunikačního systému AČR zajišťujícími činnost velitelů a štábů brigád (brigádních úkolových uskupení) a praporů (praporních úkolových uskupení) v jejich místech velení. Jejich vývoj se uskutečnil podle zadání (TTP) a pod přímým řízením a koordinací Výzkumného ústavu 060 Praha v podniku Tesla Praha, Hloubětín od roku 1995, po náročných zkouškách byla v témž podniku zahájena sériová výroba.\n\nRadioreléové stanice RR-300 a RR-1600 s kódovým názvem „RACEK“ jsou dvěma verzemi společného rádiového a konstrukčního řešení digitalizované radioreléové stanice nové koncepce. Jsou určeny k vytváření digitálních radioreléových spojů (tras) na stupních velení brigáda nebo brigádní úkolové uskupení (BÚU) a prapor nebo praporní úkolové uskupení (PrÚU). Včleňují se také do sestavy vyšších typů komunikačních a informačních modulů míst velení (KIM) strukturovaných podle potřeb nadcházející mise. Pracují v kmitočtových pásmech 225–400 MHz a 1350–1850 MHz s přenosovými rychlostmi a rozhraními odpovídajícími dřívějším vojenským standardům EUROCOM a mezinárodním doporučením ITU-T. Kromě uživatelských kanálů zajišťují i služební kanály pro operátory, správu a řízení. Mají pokročilý systém interní diagnostiky a možnost připojení na dohledovou síť. K snadné konfiguraci přispívá použití speciálního plnícího zařízení pro zavádění potřebných druhů provozních údajů do stanice.\n\nVysoký stupeň odolnosti proti působení prostředků elektronického boje protivníka (rádiovému průzkumu a rušení) se zajišťuje automatickým adaptivním řízením vysílacího výkonu, možností rychlého přelaďování na přednastavené kmitočty, korekčním kódováním metodou FEC aj.\n\nMalá radioreléová stanice RR-2200 (RR-2202) s kódovým názvem „POSEL“ je určena k vytváření jednoduchého radioreléového spoje na nižších taktických stupních velení, typově v místě velení (velitelském vozidle) na stupni rota nebo rotní úkolové uskupení (RÚU). Včleňuje se také do sestavy nižšího typu komunikačního a informačního modulu (KIM) s ohledem na přidělený bojový úkol jednotky. Stanice pracuje v kmitočtových pásmech 2025–2070 MHz a 2200–2245 MHz s nominální přenosovou rychlostí traktu 2048 kbit/s (rádiová bitová rychlost 2468 kbit/s).\n\nVětšina dalších vlastností a uživatelských možností je s určitými omezeními shodná či obdobná s vlastnostmi a možnostmi stanic RR-300 (RR-1600) „RACEK“.\n\nFunkční uživatelské možnosti a technické vlastnosti sítí polního komunikačního systému jsou v základě dány způsobem řešení a vlastnostmi prvků, které zajišťují přepojování okruhů a směrování dat v uzlech sítí. Rozvoj uzlových přepojovacích a směrovacích zařízení pro nový polní komunikační systém (PKS) Armády České republiky podle koncepce vypracované Výzkumným ústavem 060/Vojenským technickým ústavem elektroniky Praha zaznamenal a dále zaznamenává řadu vývojových stádií s tím, že každý nový přírůstek představuje významné inovační kroky.\n\nZákladní komponenty přepojovacích a směrovacích prvků pro uzly sítí PKS tvořily rodinu taktických digitálních přepojovačů DTP-100, DTP-40 a DTP-10, ke kterým postupně přibyly následné modifikace. V přenosové části přepojovací a směrovací prvky řady DTP navazují na parametry a funkční schopnosti digitálních radioreléových stanic RR-300, RR-1600 a RR-2200, s kterými společně tvoří jádro přístupových, tranzitních, případně dalších provozoven spojovacích uzlů PKS, jakož i komunikačních a informačních modulů (KIM) v různých, uživatelsky volených sestavách.\n\nJednotlivé typy přepojovačů/směrovačů řady DTP/DTPS, včetně postupně doplňovaných novějších modifikací, se od sebe vzájemně odlišují především počty různých účastníků (připojovaných účastnických koncových zařízení) a počty meziuzlových propojovacích spojů v sítích. To souvisí s hierarchickým nasazováním jednotlivých typů prvků na odpovídajících stupních velení. To však nevylučuje možnost tvorby nehierarchických sítí striktně plošného charakteru se stejnolehlými a rovnocennými uživatelskými stanicemi. Vzhledem ke koncepční jednotnosti typů je mnoho uživatelských možností, jakož i funkčních vlastností a technických řešení shodných či obdobných.\n\nNejvýznamnějšími inovačními opatřeními v nových modifikacích taktických digitálních přepojovačů řady DTP jsou systémově-technická řešení pro doplnění dvou původních základních režimů provozu – digitální sítě s integrovanými službami ISDN dle ITU-T pro hovor a data (BRI 2B+D a PRI 30B+D) a provozu dle vojenských standardů pro rozhraní a protokolové steky EUROCOM D/1 nebo NATO STANAG 4206 – o služby vedení hovoru po síťovém protokolu IP (VoIP) a datové služby sítí IP. Tím se plní jeden ze základních požadavků koncepce síťově podporovaných schopností NNEC (NATO Network Enabled Capability), včetně národní koncepce NEC v národních ozbrojených silách ČR, a rovněž standardizačního programu v oblasti taktických komunikací pro období po roce 2000 (TACOMS Post 2000).\n\nV českém obranném průmyslu se vedoucí organizací pro vývoj, sériovou výrobu a dodávky přepojovacích a směrovacích zařízení PKS do AČR stala společnost TTC TELEKOMUNIKACE, s.r.o., Praha.\n\nTaktický digitální přepojovač DTP-100 s dalšími verzemi DTP-100M1, DTP-100P (T) a zejména přepojovač/směrovač DTPS-100, DTPS-100P-G2 (T-G2) jako základní prvky pro výstavbu PKS v části uzlových komunikací zajišťuje přepojování provozu účastnických koncových zařízení a sítí různých typů a generací, typově v mobilní přístupové/tranzitní provozovně stupně brigáda (či BÚU), nebo komunikačním a informačním modulu KIM-100. Zajišťuje služby sítí pro dřívější typy analogových zařízení (MB, ÚB, AUT), nová zařízení digitálních sítí, hovorové a datové služby pro služby na bázi ISDN a rozhraní CNRI pro připojení a provoz s taktickými rádiovými stanicemi VKV a KV kmitočtových rozsahů. Ve verzi přepojovače/směrovače řeší problém migrace od sítí s provozem ISDN k sítím s provozem podle síťového protokolu IP, včetně služby hovor po IP (VoIP) a dalšího rozvoje v duchu konceptu „\"vše po IP\"“ (\"All-over-IP\").\n\nTaktický digitální přepojovač DTP-40 s dalšími verzemi, zejména přepojovač/směrovač DTPS-40 jako základní prvky pro výstavbu PKS v části uzlových komunikací zajišťuje přepojování provozu účastnických koncových zařízení a sítí různých typů a generací, typově v mobilní přístupové/tranzitní provozovně stupně prapor (či PrÚU), nebo komunikačním a informačním modulu KIM-50. Zajišťuje služby sítí pro až 16 účastníků s dřívějšími typy analogových zařízení (MB, ÚB, AUT), nová zařízení digitálních sítí, až osm účastníků s hovorovými a datovými službami na bázi ISDN a jednoho nebo dva účastníky s rozhraním CNRI pro připojení a provoz s taktickými rádiovými stanicemi VKV a KV kmitočtových rozsahů. Na dálkové straně má možnost připojení k až dvěma širokopásmovým spojům 2048 kbit/s (dle ITU-T G.703) a k až dvěma spojům 256 kbit/s (dle STANAG 4206). Většina dalších uživatelských možností, jakož i funkčních vlastností je shodná či obdobná jako u DTP-100 (DTPS-100).\n\nTaktický digitální přepojovač DTP-10 s dalšími verzemi, zejména přepojovač/směrovač DTPS-10 je nejmenším členem rodiny zařízení řady DTP (DTPS). Zajišťuje přepojování provozu účastnických koncových zařízení a dálkových spojů v malých sítích, typově ve velitelském vozidle stupně rota (či RÚU), nebo komunikačním a informačním modulu KIM-10 při decentralizovaně vedené bojové činnosti malých jednotek, často rozptýlených na větších plochách v terénu.\n\nV rámci programů vývoje českých národních vojenských rádiových stanic se z iniciativy průmyslového podniku dočkaly významné inovace i polní telefonní přístroje. Jejich vývoje a výroby se za součinnosti s VTÚE Praha ujal současný nejvýznamnější výrobce národních vojenských rádiových stanic, organizace DICOM, spol. s r. o., Uherské Hradiště. Při vývoji analogového a digitálního polního telefonního přístroje racionálně zohlednil tradiční funkce a vlastnosti s požadavky na nové uživatelské možnosti v přenosu hovoru a dat v rámci PKS AČR.\n\nAnalogový polní telefonní přístroj TPA-97 se může provozovat v základních tradičních telefonních režimech – místní baterie (MB), ústřední baterie (ÚB) a klasické automatické telefonní ústředny (AUT). Umožňuje uskutečňovat jak tónovou, tak i impulsní volbu. Je, mimo jiné, plnohodnotnou, ovšem podstatně vylepšenou náhradou historického polního telefonního přístroje TP-25 a jiných obdobných dřívějších přístrojů své doby. Vyznačuje se mnoha nadstandardními odolnostními parametry a uživatelskými vlastnostmi. Mezi ně patří například paměť na deset předvolených telefonních čísel a paměť posledního volaného čísla. TPA-97 je možné použít k dálkovému ovládání rádiové stanice po telefonním vedení. Číselnice TPA-97 má 16 tlačítek a umožňuje tak volbu účastnického telefonního čísla i operativní používání předvoleb.\n\nZákladem pro vývoj digitálního polního telefonního přístroje TPD-97 byl původně vojenský standard EUROCOM/EES. V souladu s ním je analogový hovorový signál digitalizován pomocí adaptivní delta modulace. K tomu poznámka: V současnosti má podnik DICOM zvládnutou progresivní, vokodérovou technologii digitalizace hovorového signálu (MELP, použita v personální rádiové stanici PR20) standardizovanou v NATO. Vyvinutý TPD-97 byl vojensky odolnou verzí telefonního přístroje poskytujícího uživateli funkce dle standardu Euro ISDN přes rozhraní S (2B + D), jak v režimu místní (MB), tak i ústřední (ÚB) baterie. Má v sobě vestavěný terminálový adapter pro přenos dat. Umožňuje připojení počítače, nebo jiného datového zařízení, přes standardní sériové rozhraní RS232C pro datové přenosy rychlostmi do 38,4 kbit/s při současném přenosu hovoru a dat. Zajišťuje využívání velkého souboru doplňkových služeb a uživatelských vlastností.\n\nRozšíření možností na pokrytí koncepce „hovor po IP“ (VoIP) zajišťuje podnik DICOM samostatným přídavným modulem RIP23 (VoIP SIP Gateway).\n\nSpojení v systému taktických rádiových komunikací (STRK, viz níže) PKS AČR zajišťují převážně vojenské rádiové stanice tuzemské výroby, jejímž reprezentantem je DICOM, společnost s r. o. Uherské Hradiště, dceřiná organizace MESIT holding a. s. Uherské Hradiště, zaměřená na vývoj a výrobu komunikační, navigační a další elektroniky pro AČR, Policii ČR a speciální výrobu.\n\nNejrozsáhlejší oblastí vývoje a dodávek rádiových stanic do AČR se staly rádiové stanice řady RF 13 pro kmitočtové pásmo velmi krátkých vln (VKV), které pracují klasicky na jednom pevném pracovním kmitočtu (dokud se ručně nepřeladí). Jsou to spolehlivé, klimaticky a mechanicky odolné komunikační prostředky od kategorie malé a lehké ruční stanice RF 1301 s výkonem 1 W, přes větší přenosné stanice RF 1305 s výkonem 5 W, až po sestavy poměrně rozměrných a těžkých vozidlových stanic RF 1325 s výkonem 25 W a RF 1350 s výkonem 50 W zajišťující hovorové a datové komunikace v polních podmínkách. Historie vývoje rádiových stanic této řady sahá poměrně dosti do minulosti, kdy se ve Výzkumném ústavu pro sdělovací techniku (VÚST) A. S. Popova, v Praze-Braníku pracovalo na rádiové stanici s kódovým názvem „RADMILA“. Na tu se pak navázalo, nejdříve ve společnosti MESIT a pak DICOM při vývoji řady RF 13. Systémové a technické řešení stanic uvedené řady umožňuje s příslušnými doplňkovými jednotkami propojování účastníků rádiových sítí s účastníky telefonních sítí. Řada RF 13 pracuje v obvyklém kmitočtovém rozsahu NATO 30 až 88 MHz a i jinak splňuje požadavky standardu STANAG 4204. Rychlosti přenosu dat dosahují nominální hodnotu 16 kbit/s.\n\nPro překonání omezení daných šířením rádiových vln v silně členitém terénu je řada RF 13 vybavena speciální sestavou retranslačního stanoviště AR13.1.\n\nRádiové stanice řady RF 13 se dodávají do AČR převážně s cílem zástavby do velitelských vozidel a mobilních provozoven PKS. Výběr typů rádiových stanic pro zástavby do mobilních prostředků se řídí vlastními pravidly a přístupy tak, aby se respektovaly specifické podmínky provozu více rádiových stanic (tzn. i více antén na vozidle) s možnostmi vzájemného ovlivňování (vlastního rušení provozu).\n\nPKS počítá i s používáním krátkovlnných (KV) rádiových stanic, jednak v uzlech KV rádiového přístupu pro spojení na velké vzdálenosti a také při zajišťování vazby KV rádiových sítí na stacionární komunikační sítě. I v KV rádiových sítích je možné propojovat jejich účastníky s účastníky telefonních sítí.\n\nDalší rozvoj pokračoval cestou vhodné symbiózy vývoje jednak podle zadání (VTÚE Praha) na základě potřeb spojovacího vojska, a pak také na základě firemní iniciativy společnosti DICOM. Tak byla na jedné straně vyvinuta personální rádiová stanice PR20 jako individuální prostředek pro hovorové a datové spojení, například na nejnižší taktické úrovní, na druhé straně pak zahájen vývoj řady patřící již do kategorie tzv. softwarově definovaných rádiových stanic s vlastnostmi mnohopásmových mnohoúčelových a mnohorežimových prostředků (tzv. 3M), v mnohém přizpůsobitelných konkrétním potřebám provozu přímo uživatelem. Spolu se systémem ruční rádiové stanice RF1302 a vozidlové rádiové stranice RF13250 je to cesta nástupu nové generace prostředků pro rádiové komunikace v AČR. Jako samozřejmé se již bere slučitelnost nových prostředků s dřívějšími.\n\nSpoluprací podniku DICOM s dlouhodobě tradiční a prestižní německou společností Rohde & Schwarz GmbH & Co. KG vznikla řada rádiových stanic R150M se značnou šíří kmitočtových pásem tak, aby pokrývaly kmitočtové rozsahy KV a VKV/UKV rádiových vln a mohly být optimalizovány s ohledem na konkrétní podmínky provozu a nasazení v AČR. Zavedením rádiových stanic řady R150M se stala možnou ochrana proti průzkumu a rušení pomocí metody kmitočtových skoků (FH) ve všech pokrývaných kmitočtových rozsazích. Základní parametry stanic odpovídají příslušných standardům NATO (STANAG) a ozbrojených sil USA (MIL-STD), což zajišťuje potřebný stupeň slučitelnosti v provozu.\n\nPřenosná rádiová stanice má rozšířené kmitočtové rozsahy – přijímače 1,5 až 512 MHz, vysílače 1,5 až 108 MHz a je určena pro vojáky nižších taktických stupňů, kteří plní své bojové úkoly mimo vozidla. V pásmu VKV pracuje s maximálním vysílacím výkonem 10 W, v pásmu KV až 20 W. Rychlost přenosu dat je v pásmech VKV/UKV volitelná v rozmezí 16 až 72 kbit/s, v pásmu KV v rozmezí 75 až 3600 bit/s.\n\nVozidlová stanice s širokým kmitočtovým rozsahem 30 až 512 MHz (přijímač i vysílač) při provozu na KV s vysílacím výkonem odstupňovaným od 1 do 50 W, při provozu na VKV 10 / 50 W, pro nasazení na stupních brigáda (BÚU) a níže ve všech druzích vojsk a služeb. Rychlosti přenosu dat jsou stejné jako u R150MP.\n\nRovněž vozidlová stanice je odvozenou verzí stanice R150M1 lišící se zejména doplněným zesilovačem výkonu pro pásmo KV, který zajišťuje maximální vysílací výkon 150 W, k tomu také vysílací anténní ladící jednotkou.\n\nVozidlová stanice je konstrukčně přepracovanou verzí stanice R150M2 pro provoz především v pásmu KV tak, aby představovala kompaktní celek. KV výkonový zesilovač je integrován v jednom modulu, který pojme i přijímač/vysílač rádiové stanice a umožňuje vypustit výkonový zesilovač pro pásma VKV/UKV. Jsou doplněny i další uživatelsky přínosné funkce.\n\nSystém RF20 je tvořen ucelenou, funkčně provázanou řadou moderních ručních a vozidlových rádiových stanic umožňujících zajistit provoz se základním stupněm utajení přenášených informací a ochrany provozu proti průzkumu a rušení v náročných podmínkách současného bojiště. Svým provedením jsou to stanice s vlastnostmi 3M, provozně slučitelné s řadou rádiových stanic RF13 a systémem rádiových komunikací RF40.\n\nZákladní zařízení systému rádiových komunikací RF20 tvoří jedna ruční a jedna vozidlová rádiová stanice.\n\nRuční rádiová stanice RF23 se základním utajením a ochranou provozu proti průzkumu a rušení je určena pro taktické rádiové komunikace na nižších stupních velení s důrazem na malý zajímaný objem, nízkou hmotnost a spotřebovanou elektrickou energii. Pracuje v kmitočtovém rozsahu 25 až 146 MHz s vysílacím výkonem do 5 W, na pevném pracovním kmitočtu nebo v režimu kmitočtových skoků. Zajišťuje datové komunikace se síťovým protokolem IP a s vestavěným přijímačem systému zjišťování polohy GPS umožňuje provoz aplikace průběžného sledování polohy vlastních vojsk jako obdobu aplikace BFT (Blue Force Tracking) či NFFT (NATO Friendly Force Tracking).\n\nVozidlová rádiová stanice RF2350 se od ruční stanice RF23 liší především vysílacím výkonem do 50 W při zachování nebo rozšíření ostatních základních vlastností a uživatelských možností.\n\nSystém RF40 doplněný kódovým názvem \"Thoroughbred\" (což je „Plnokrevník“) představuje v České republice první kroky k přechodu na vývoj rádiových stanic pro nové, samočinně se organizující taktické mobilní sítě typu MANET (Mobile Ad-hoc Networking) vyznačující se mimo jiné tím, že pro jejich provoz není nutné rozvinovat na bojišti žádné infrastrukturní prvky.\n\nRádiové stanice systému RF40 zajišťují hovorové a datové komunikace v kmitočtových rozsazích VKV/UKV 30 až 512 MHz, vícekanálový provoz, a rovněž výměnu polohových informací a navigaci pomocí tří družicových systémů GPS, GALILEO a GLONASS. Přenosy se mohou uskutečňovat jak na pevném kmitočtu, tak i v režimu kmitočtových skoků.\n\nJe důležité poznamenat to, že u řady RF40 se činí významný krok k integraci tzv. modulů misí do rádiové stanice. Jde o možnost přidávání nových funkcí charakteristických pro plnění specifických misí danou jednotkou na bojišti. Zajišťuje to nový, vyšší stupeň flexibility ve využívání rádiových stanic v sítích různých stupňů velení. Na bázi přijaté síťové architektury s otevřenou platformou a standardním rozhraním je možné doplňovat vybrané nové aplikace.\n\nDatové komunikace jsou možné s vysokorychlostním přenosem dat na principu sítě MANET, standardně s šířkou kanálu 250 kHz rychlostí až 270 kbit/s, volitelně s šířkou kanálu až 40 MHz a kapacitou v řádech desítek megabitů za sekundu (jako modul mise). Lze používat přenos dat podle standardu MIL-STD-188-220 s možností retranslace.\n\nZákladní zařízení systému rádiových komunikací RF40 tvoří ruční vícepásmová rádiová stanice RF40, která je jádrem systému. Pracuje v kmitočtovém pásmu 30 až 512 MHz s vysílacím výkonem 5 W (v nárazovém provozu až 10 W). Druhy signálů, s kterými se provozuje, odpovídají signálovým průběhům řad rádiových stanic RF13 a RF20, a přibývá signálový průběh WF40, charakteristický pro síť typu MANET. Díky tomu lze využívat i širokopásmové datové přenosy a vést komunikace ve více než jednom kanále. S použitím modulu mise, který zajišťuje rozhlašovací provoz na kmitočtech pásma „L“ nebo „S“, je možné stanici RF40 provozovat jako plnohodnotnou dvoukanálovou ruční rádiovou stanici.\n\nPřidáním 50 W výkonového zesilovače pro zástavbu do vozidel, lze z ruční rádiové stanice RF40 vytvořit vozidlovou soupravu RF40V. Je samozřejmostí, že rádiovou stanici RF40 lze používat jak s výkonovým zesilovačem ve vozidle, tak i vyjmout a vynášet pro provozování bez zesilovače mimo vozidlo.\n\nPočátkem devadesátých let se pro vojenské komunikace a celou vojenskou elektroniku AČR objevily zcela nové možnosti. Otevřel se přístup k vyspělým západním výrobním základnám a k součástkové základně nejnovějších komunikačních a informačních technologií. Díky tomu bylo možné zahájit přechod od již nevyhovujících analogových komunikací k totální digitalizaci komunikačního prostředí v armádě. Současně s tím byla započata radikální modernizace existující stálé vojenské spojovací sítě (SVSS). Její analogové ústředny sítě nestačily zabezpečovat potřeby orgánů MO i velitelů a štábů ozbrojených sil. Běžně používané veřejné telekomunikační přenosové spoje již nezajišťovaly požadované rychlosti ani další požadavky. Jejich provoz byl navíc značně nákladný.\n\nPrioritou v tomto období se stalo budování digitálního prostředí pro účastníky spojovacích sítí resortu obrany. Výzkumný ústav 060 / Vojenský technický ústav elektroniky Praha se v tomto procesu účastnil (podílel) na tvorbě koncepce, výběru, budování a zavádění nových, převážně zahraničních, komerčně pořizovaných systémů a zařízení, jakož i vývoji, procesu výroby a zavádění nových tuzemských prostředků.\n\nHlavními směry byly zahájení výstavby nových telefonních ústředen francouzského výrobce ALCATEL ALSTHOM a urychleně se pod přímým řízením VÚ 060 Praha v podniku Tesla, a.s. Praha (Hloubětín) dokončoval vývoj digitálního přenosového systému na bázi tuzemského radioreléového kompletu „TEMPO“ (viz výše), s cílem jeho praktického začlenění do stacionární spojovací soustavy. Současně ve VÚ 060 Praha probíhala naplno etapa stanovení požadavků na vývoj rodiny digitálních prostředků nového polního komunikačního systému pod označením „TAKOM“.\n\nZákladem nového stacionárního komunikačního systému (SKS) MO/AČR se původně stala nově vybudovaná stálá vojenská spojovací síť (SVSS) se souběžně budovanou celoarmádní datovou stí (CADS) jako nadstavbou a s podsystémy a prvky přenosového prostředí (transportní sítě) tvořené z velké části spoji (trakty) stálé radioreléové sítě na bázi kompletů radioreléových stanic TEMPO 8M/34M, zčásti spoji pronajímanými od externích provozovatelů.\n\nSVSS/CADS vyla za spolupráce a expertní činnosti VÚ 060 Praha vybudována jako stacionární infrastrukturní digitální komunikační síť resortu MO plošně pokrývající území České republiky s uzly (ústřednami) rozmístěnými v místech vojenských posádek. Byla určena pro zajištění přenosu různých druhů informací pro strategický stupeň řízení obrany státu a velení vojskům AČR v míru a při přechodu na vyšší stupně bojové připravenosti. Spolu s připravovaným polním komunikačním systémem (PKS) AČR tvořila SVSS/CADS základ jednotné a integrované komunikační infrastruktury obrany ČR.\n\nSíťová struktura SVSS/CADS byla vybudována na bázi robustních digitálních ústředen ALCATEL 4300L s určením pro kritické infrastruktury (později doplňována a modernizována ústřednami ALCATEL-LUCENT 4400). Kromě přenosu informací určených pro přímé využívání člověkem (telefonní a faxové komunikace) bylo úkolem SVSS/CADS zajistit datové komunikace ve prospěch automatizovaných informačních a řídících systémů MO/AČR.\n\nSpektrum uživatelských služeb SVSS/CADS odpovídalo telekomunikačním službám zajišťovaným moderními digitálními sítěmi s integrovanými službami (ISDN). Jako speciální nadstavba SVSS/CADS v oblasti komunikačně informačních služeb se formou integrované součásti vybudoval vojenský systém zprostředkování zpráv (VSZZ) X.400-MIL poskytující vybraným uživatelům MO/AČR široký rozsah zprávových (ITU-T: X.400 a STANAG 4406) a adresářových (ITU-T: X.500) služeb.\n\nV cílovém řešení měla síť zahrnovat do 280 digitálních ústředen ALCATEL 4300L s celkovou kapacitou kolem 90 000 účastnických přípojek různého typu. Kapacita jednotlivých ústředen se měla pohybovat od 50 do 4000 účastnických přípojek.\n\nVybavení ústředen umožňovalo uskutečňovat datové komunikace v režimu přepojování paketů, přepojování okruhů a po pevných vyčleněných okruzích. Vzhledem k omezené propustnosti datových komunikací zajišťovaných ústřednami ALCATEL 4300L v režimu přepojování paketů, byly v mezidobí do realizace konečného řešení vysoce propustného jádra CADS datové komunikace v uzlech s vysokou provozní zátěží řešeny formou směrovačové datové sítě se síťovým protokolem IP (Internet Protocol), s využitím směrovačů Cisco Systems, na které byla orientována výstavba CADS.\n\nNa SVSS/CADS v oblasti datových komunikací navazovaly automatizované informační systémy MO/AČR zahrnující lokální sítě (LAN) Ethernet na ústředních orgánech a velitelstvích různých stupňů, které SVSS/CADS využívaly pro dálkové datové komunikace a představovaly pro ni koncové uživatelské systémy. Dohromady tvořily rozsáhlou intersíť tvořenou kombinací sítí LAN/WAN s příslušnými intersíťovými prvky.\n\nPřenosové prostředí pro SVSS/CADS s ústřednami ALCATEL 4300L tvořila kombinace digitálních skupinových traktů E1 (2048 kbit/s) pronajímaných od SPT Telecom s trakty E1 vojenské radioreléové sítě vytvářenými digitálními radioreléovými stanicemi SRRD 8000s (modernizovanými pro trakty hlavního jádra sítě na verzi TEMPO 34M s trakty E3 o rychlosti 34 368 kbit/s, které bylo možné demultiplexovat na trakty E1.\n\nResortní síť SVSS/CADS MO/AČR vybudovaná na bázi digitálních ústředen A4300L (poté též A4400), tvořila po mnoho let základ komunikačně informační infrastruktury pro řízení obrany státu a pro velení AČR v míru a při zvyšování stupňů bojové připravenosti. Pro veškerou činnost MO/AČR měla a v mnohém ještě má nezastupitelný význam. Každodenní činnost MO/AČR v době míru, udržování bojové připravenosti armády, v případě nutnosti přechod na válečný stav byl na spolehlivé činnosti, bezpečnosti SVSS/CADS a ochraně přenášených informací životně závislý. V tomto smyslu měla SVSS/CADS pro obranu státu strategický význam.\n\nPoznámka: Pro překotně rychlý rozvoj v oblasti tvorby moderních komunikačních sítí a s tím související morální zastarávání prostředků CADS se v posledních letech budovala a zavádí se do provozu zcela nová tzv. Globální datová síť resortu obrany, která CADS nahradí.\n\nPro koncipování operačně taktických komunikací polního komunikačního systému (PKS) na operačně-taktických stupních velení v AČR byl použit základní organizační princip, který je prakticky ve všech moderních armádách shodný. Je to kombinace \"uzlových komunikací míst velení spolu s rádiovými sítěmi\" na stupních brigáda (BÚU) a prapor (PrÚU) a komunikací omezených na rádiové sítě na nižších taktických stupních (pod stupněm prapor či PrÚU). Na bázi uzlových komunikací a struktur rádiových sítí se vytvářejí \"datové sítě\" pro přenos digitálních informací podsystémů Operačně-taktického systému velení a řízení pozemních sil OTS VŘ PozS. V rámci uzlových komunikací vyšších stupňů velení je to operačně-taktická datová síť – uzlová (OTDS-U) představující horní část tzv. taktického internetu AČR, v rámci rádiových sítí nižších stupňů velení je to taktická datová síť – rádiová (TDS-R) představující dolní část taktického internetu AČR.\n\nPolní komunikační systém, jako jádro komunikační infrastruktury OTS VŘ PozS AČR, zase vytváří jádro informační infrastruktury integrovaného prostředí NEC OS ČR. Základními součástmi PKS, které podporují aplikace OTS VŘ PozS (jak v části ASVŘ, tak i v části BVIS) jsou právě polní datové sítě, ať již operačně taktická datová síť – uzlová (OTDS-U), nebo taktická datová síť – rádiová (TDS-R). Tyto představují nadstavbu nad operačně taktickým komunikačním systémem (OTKS) a systémem taktických rádiových komunikací (STRK) a jsou tak velmi těsně provázány s těmito prvky infrastrukturních sítí PKS.\n\nKomunikační prostředí brigády (BÚU) a praporu (PrÚU) v AČR tvoří spojovací uzly míst velení, operačně taktický komunikační systém (OTKS) a systém taktických rádiových komunikací (STRK). Spojovací uzel je součástí místa velení. Zahrnuje komunikační prostředky OTKS a STRK, rozmístěné na daném místě velení a sloužící pro jeho komunikační zabezpečení a to včetně vnitřních účastnických rozvodů hovorových komunikací i lokální datové sítě LAN.\n\nSystém OTKS zajišťuje komunikace mezi místy velení stupňů brigáda a prapor. Jeho základem je tranzitní síť, tvořená tranzitními uzly, radioreléovými, případně i linkovými spoji mezi nimi, přípojnými spoji k místům velení, k místům velení nadřízeného a podřízených a, podle potřeb a možností, ke stálé vojenské spojovací síti (SVSS). Je určen k zabezpečení přenosu hovorů velitelů a štábů a slouží jako dálková síť WAN pro podsystémy OTS VŘ PozS. Kromě tranzitních uzlů OTKS používá přístupové uzly. Přístupové uzly míst velení jsou tvořeny přístupovými provozovnami, telefonními a datovými přepojovači, účastnickými rozvody a výbavou pracovišť obsluhy.\n\nSystém STRK je určen k zabezpečení hovorového spojení velitelů a spolu s tím pro přenos dat v bojovém vozidlovém informačním systému (BVIS). Je tvořen rádiovými sítěmi velitelů jednotlivých stupňů, s prostředky zabezpečujícími přenos dat.\n\nZ technických prostředků OTKS a STRK se účelově vytvářejí sestavy zabudovávané do mobilních dopravních prostředků představující výbavu provozoven míst velení, spojovacích uzlů, velitelských a bojových vozidel. Zpravidla jde o nedělitelné provozovny používané jako celek.\n\n\n(Dělící čára VTD – VÚ 060/VTÚE)\n\n"}
{"id": "1232356", "url": "https://cs.wikipedia.org/wiki?curid=1232356", "title": "Éra velkého sjednocení", "text": "Éra velkého sjednocení\n\nVe fyzikální kosmologii, za předpokladu, že je příroda popsána teorií velkého sjednocení, byla éra velkého sjednocení obdobím ve vývoji raného vesmíru po Planckově éře. Začala asi 10 sekundy po Velkém třesku, kdy byla teplota ve vesmíru srovnatelná s charakteristickými teplotami teorie velkého sjednocení. Pokud je energie velkého sjednocení 10 GeV, odpovídá to teplotám vyšším než 10 K. Během tohoto období byly tři ze čtyř základních interakcí, elektromagnetismus, silná interakce a slabá interakce, sjednoceny do jediné síly. Gravitace se oddělila od této jednotné interakce na konci Planckovy éry. Během éry velkého sjednocení byly fyzikální vlastnosti, jako hmotnost, náboj, vůně a barevný náboj nesmyslné.\n\nÉra velkého sjednocení skončila přibližně 10 sekund po Velkém třesku. V tomto okamžiku došlo k několika klíčovým událostem. Silná interakce se oddělila od ostatních základních interakcí. Teplota vesmíru klesla pod prahovou hodnotu, při které může docházet ke vzniku X a Y bosonů, zbývající X a Y bosony se rychle rozpadaly. Je možné, že některé části tohoto procesu rozpadu porušovaly zachování baryonového čísla a daly vzniknout malému přebytku hmoty nad antihmotou. Předpokládá se rovněž, že tento fázový přechod spustil proces kosmické inflace, která ovládala vývoj vesmíru během následující inflační éry.\n\n"}
{"id": "1232357", "url": "https://cs.wikipedia.org/wiki?curid=1232357", "title": "Inflační éra", "text": "Inflační éra\n\nVe fyzikální kosmologii byla inflační éra období ve vývoji raného vesmíru, kdy podle teorie inflace vesmír prošel extrémně rychlou exponenciální expanzí. Tato rychlá expanze zvýšila lineární rozměry raného vesmíru faktorem nejméně 10 (ale možná mnohem větším faktorem) a tak došlo ke zvýšení objemu vesmíru o faktor alespoň 10.\n\nPředpokládá se, že prudká expanze vesmíru byla spuštěna fázovým přechodem, který znamenal konec předcházející éry velkého sjednocení přibližně 10 sekund po Velkém třesku. Jedním z teoretických produktů tohoto fázového přechodu bylo skalární pole nazývané inflatonové pole. Když se toto pole usadilo do svého nejnižšího energetického stavu v celém vesmíru, vytvořilo odpudivé síly, které vedly k rychlé expanzi prostoru. Tato expanze vysvětluje různé vlastnosti současného vesmíru, které jsou obtížně vysvětlitelné bez takovéto inflační éry.\n\nNení přesně známo kdy inflační éra skončila ale předpokládá se, že to bylo mezi 10 a 10 sekund po Velkém třesku. Rychlá expanze vesmíru znamenala, že elementární částice, které zůstaly od éry velkého sjednocení, byly nyní rozloženy velmi řídce v celém vesmíru. Nicméně obrovská potenciální energie inflačního pole byla na konci inflační éry uvolněna, což vedlo k zaplnění vesmíru hustým, horkým kvark-gluonovým plazmatem, které vstoupilo do elektroslabé éry.\n\n17. března 2014 oznámili astrofyzikové z experimentu BICEP2 detekci reliktních gravitačních vln v B-mode polarizace reliktního záření, což měl být první jasný experimentální důkaz pro kosmologickou inflaci a Velký třesku. Nicméně 19. června 2014 bylo toto pozorování zpochybněno a ani následná analýza dat ze sondy Planck ho nepotvrdila.\n\n\n"}
{"id": "1232358", "url": "https://cs.wikipedia.org/wiki?curid=1232358", "title": "Elektroslabá éra", "text": "Elektroslabá éra\n\nVe fyzikální kosmologii byla elektroslabých éra obdobím ve vývoji raného vesmíru, kdy byla teplota vesmíru dostatečně vysoká, aby byly elektromagnetismus a slabá interakce sloučeny do jednotné elektroslabé interakce (> 100 GeV). Elektroslabá éra začala, když došlo k oddělení silné interakce od elektroslabých interakcí (za předpokladu, že k němu nedošlo současně s rozdělením elektroslabé interakce, pak by byla totožná s taktéž hypotetickou érou velkého sjednocení). Někteří kosmologové umisťují tuto události na začátek inflační epochy, do času přibližně 10 sekund po Velkém třesku. Další možné umístění je čas přibližně 10 sekund po Velkém Třesku, kdy došlo k narušení potenciální energie inflatonového pole, které řídilo inflaci vesmíru během inflační epochy, tím jak se vesmír plnil hustým horkým kvark–gluonové plazmatem. Interakce částic v této fázi byli dostatečně energetická na to, aby vytvořila velké množství exotických částic, včetně W a Z bosonů a Higgsových bosonů. Jak se vesmír rozpínal a chladl, interakce se staly méně energetické a v době kdy byl vesmír starý 10 sekundy se přestaly tvořit W a Z bosony. Zbývající W a Z bosony se rychle rozpadaly a slabá interakce se stala krátkodosahovou silou v následující kvarkové éře.\n\nFyzika elektroslabé éry je méně spekulativní a mnohem lépe pochopená, než fyzika z předchozích období raného vesmíru. Existence W a Z bosonů byla prokázána a ověřeny byly i další předpovědi teorie elektroslabých interakcí.\n"}
{"id": "1232359", "url": "https://cs.wikipedia.org/wiki?curid=1232359", "title": "Kvarková éra", "text": "Kvarková éra\n\nVe fyzikální kosmologii byla kvarková éra obdobím ve vývoji raného vesmíru, kdy základní interakce, tedy gravitace, elektromagnetismus, silná interakce a slabá interakce získaly současné podoby. Teplota vesmíru byla ale stále příliš vysoké, než aby umožnila kvarkům vázat se dohromady a vytvořit hadrony. Kvark éra začala přibližně 10 sekundy po Velkém třesku, když skončila předchozí elektroslabá éra rozdělením elektroslabé interakce na slabou interakci a elektromagnetismus. Během kvarkové éry vesmír obsahoval husté, horké kvark–gluonové plazma, které obsahovalo kvarky, leptony a jejich antičástice. Kolize mezi částicemi byly příliš energické na to, aby se kvarky spojily do mezonů nebo baryonů. Kvarková éra skončila, když byl vesmír starý 10 sekundy, tehdy průměrná energie částicových interakcí klesla pod vazebnou energii hadronů. Následující období, kdy byly kvarky uvězněny uvnitř hadronů, je známo jako hadronová éra.\n\n"}
{"id": "1232360", "url": "https://cs.wikipedia.org/wiki?curid=1232360", "title": "Hadronová éra", "text": "Hadronová éra\n\nVe fyzikální kosmologii byla hadronová éra obdobím ve vývoji raného vesmíru, během kterého největší část hmotnosti vesmíru tvořily hadrony. Začala přibližně 10 sekund po Velkém třesku, kdy teplota vesmíru klesla natolik, že se kvarky z předchozí kvarkové éry svázaly dohromady do hadronů. Zpočátku byla teplota dostatečně vysoká, aby umožnila tvorbu párů hadronů a antihadronů, které držely hmotu a antihmotu v tepelné rovnováze. Nicméně, jak teplota vesmíru i nadále klesala, přestalo docházet k tvorbě párů hadronů a antihadronů. Většina hadronů i antihadronů byla zničena při anihilaci, kterou přežil jen malý zlomek hadronů. Anihilace byla skončena asi jednu sekundu po Velkém třesku, kdy začala leptonová éra.\n\n"}
{"id": "1232361", "url": "https://cs.wikipedia.org/wiki?curid=1232361", "title": "Leptonová éra", "text": "Leptonová éra\n\nVe fyzikální kosmologii byla leptonová éra obdobím ve vývoji raného vesmíru, ve kterém leptony dominovaly hmotě vesmíru. Začala zhruba 1 sekundu po Velkém třesku, poté co anihilovala většina hadronů a antihadronů na konci hadronové éry. Během leptonové éry byla teplota vesmíru ještě dostatečně vysoká na to, aby se vytvářely páry leptonů a antileptonů, takže leptony a antileptony byly v tepelné rovnováze. Přibližně 10 sekund po Velkém Třesku teplota vesmíru klesla k bodu, kdy přestalo docházet k tvorně leptonových a antileptonových párů. Většina leptonů a antileptonů pak byla zničena při anihilaci, přežila pouze malá část leptonů. Energie vesmíru byla následně tvořena především fotony, vesmír tak vstoupil do následující fotonové éry.\n\n"}
{"id": "1232362", "url": "https://cs.wikipedia.org/wiki?curid=1232362", "title": "Fotonová éra", "text": "Fotonová éra\n\nVe fyzikální kosmologii byla fotonová éra obdobím ve vývoji raného vesmíru, ve kterém fotony dominovaly celkové energii vesmíru. Fotonová éra začala poté, kdy došlo k anihilaci většiny leptonů a antileptonů na konci leptonové éry, asi 10 sekund po Velkém třesku. Atomová jádra byla vytvořena v procesu nukleosyntézy, k níž došlo během prvních několika minut fotonové éry. Pro zbytek fotonové éry vesmír obsahoval horké husté plazma tvořené jádry atomů, elektrony a fotony. 379 000 let po Velkém Třesku teplota vesmíru klesla natolik, že se jádra mohla kombinovat s elektrony za vzniku neutrálních atomů. Výsledkem bylo, že fotony již neinteragovaly s hmotou, vesmír se stal průhledným, bylo vytvořeno reliktní záření a později došlo ke vzniku prvních struktur.\n"}
{"id": "1232363", "url": "https://cs.wikipedia.org/wiki?curid=1232363", "title": "Diabolique", "text": "Diabolique\n\nDiabolique byla švédská doom/gothic metalová kapela založená roku 1995 ve městě Göteborg po rozpadu skupiny Liers in Wait, kdy kytaristé Kristian Wåhlin (ex-Grotesque, ex-Liers in Wait) a Johan Österberg (ex-Decollation) začali s tvorbou skladeb pro novou kapelu. Diabolique tvořili hudebníci z kapel göteborské scény melodického death metalu. Název vychází z francouzského filmu \"Les Diaboliques\" z roku 1955 (v češtině pod názvem \"Ďábelské ženy\").\n\n\n\n\n"}
{"id": "1232368", "url": "https://cs.wikipedia.org/wiki?curid=1232368", "title": "Moselle Open 2016", "text": "Moselle Open 2016\n\nMoselle Open 2016 byl tenisový turnaj pořádaný jako součást mužského okruhu ATP World Tour, který se hrál na krytých dvorcích s tvrdým povrchem komplexu Parc des Expositions de Metz Métropole. Probíhal mezi 18. až 25. zářím 2016 v francouzských Metách jako devatenáctý ročník turnaje.\n\nTurnaj s rozpočtem 520 070 eur patřil do kategorie ATP World Tour 250. Nejvýše nasazeným hráčem ve dvouhře se stal desátý tenista světa Dominic Thiem z Rakouska. Jako poslední přímý účastník do hlavní singlové soutěže nastoupil 86. německý hráč žebříčku Dustin Brown..\n\nPremiérový titul na okruhu ATP Tour vybojoval Francouz Lucas Pouille, který se v následném vydání žebříčku ATP z 26. září 2016 posunul na kariérní maximum, když mu patřilo 16. místo. Třetí společnou trofej v roce získal chilsko-argentinský pár Julio Peralta a Horacio Zeballos, jenž tak navýšil aktivní sezónní poměr výher a proher na 13–3. \nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1232371", "url": "https://cs.wikipedia.org/wiki?curid=1232371", "title": "St. Petersburg Open 2016", "text": "St. Petersburg Open 2016\n\nSt. Petersburg Open 2016 byl tenisový turnaj pořádaný jako součást mužského okruhu ATP World Tour, který se hrál v aréně Sibur na dvorcích s tvrdým povrchem Portable Rebound Ace. Probíhal mezi 19. až 25. zářím 2016 v severoruském Petrohradu jako dvacátý první ročník turnaje.\n\nTurnaj s rozpočtem 986 380 dolarů patřil do kategorie ATP World Tour 250. Nejvýše nasazeným hráčem ve dvouhře se stal třetí tenista světa a aktuální vítěz US Open, Stan Wawrinka ze Švýcarska. Jako poslední přímý účastník do hlavní singlové soutěže nastoupil 89. litevský hráč žebříčku Ričardas Berankis.\n\nPremiérový titul na okruhu ATP vybojoval Němec Alexander Zverev, jenž se v 19 letech stal prvním teenagerem, který ovládl singlovou událost od roku 2008, kdy v New Havenu triumfoval tehdy také 19letý Marin Čilić. Po odvráceném mečbolu vyhrál první společnou trofej ze čtyřhry britsko-finský pár Dominic Inglot a Henri Kontinen, jenž trofej obhájil. \n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1232373", "url": "https://cs.wikipedia.org/wiki?curid=1232373", "title": "Patrik Rezek", "text": "Patrik Rezek\n\nPatrik Rezek (* 18. června 1976) je bývalý český fotbalista.\n\nV české lize hrál za FK Švarc Benešov. Nastoupil v 1 ligovém utkání proti SK Hradec Králové. V nižší soutěži hrál i za SK Votice.\n\n\n"}
{"id": "1232378", "url": "https://cs.wikipedia.org/wiki?curid=1232378", "title": "Hnutí skautů a skautek Belgie", "text": "Hnutí skautů a skautek Belgie\n\nGidsen- en Scoutsbeweging in België (Nizozemsky) nebo Guidisme et Scoutisme en Belgique (Frencouzky) (GSB) je národní skautská federace v Belgii. Chlapecký skauting v Belgii má počátky v roce 1911, následovaný dívčím skautingem v roce 1915. Belgičtí skauti byly mezi zakládajícími členy World Organization of the Scout Movement (WOSM) roku 1922, a také World Association of Girl Guides and Girl Scouts (WAGGGS) v roce 1928. Federace čítá 96 837 skautů (k roku 2011) a 59 268 skautek (k roku 2010).\n\nČlenem federace jsou\n\nBelgický skauting\n\n"}
{"id": "1232388", "url": "https://cs.wikipedia.org/wiki?curid=1232388", "title": "Čertovy kazatelny (Račí údolí)", "text": "Čertovy kazatelny (Račí údolí)\n\nČertovy kazatelny jsou skály a skalní vyhlídka na území přírodní rezervace Račí údolí u Javorníka ve Slezsku (okres Jeseník, Olomoucký kraj). \n\nSkalní ostroh, který se tyčí nad kaňonovitým údolím Račího potoka, je rulový skalní útvar s 13 metrů vysokou skalní stěnou na jižní straně. Po skalním ostrohem se nachází několik menších skalek, které jsou podobně, jako skalní vyhlídka, zajištěny železným zábradlím.\n\nSkalní podklad je tvořen sněžnickými rulami gieraltowské facie. Střídají se v nich polohy výrazně usměrněných biotitických rul s polohami bez výrazného usměrnění. Na protilehlém břehu Račího potoka se vyskytují v prostředí granulitických rul světlé a pyroxenické granulity. Několik desítek metrů západním směrem od Čertovy kazatelny se nachází pruh granátických aplitických rul. Rulový komplex je intenzivně zvrásněný a v blízkosti okrajového sudetského zlomového systému silně tektonicky porušený. Při úpatí rokle jsou v gieraltowských rulách amfibolitové brekcie.\n\nČertovy kazatelny jsou významnou součástí přírodní rezervace Račí údolí, sevřeného údolí se strmými, až 140 metrů vysokými svahy s četnými skalními výstupy, se suťovými lesy a s bukovým porostem pralesního charakteru. Geologicky významné fenomény na této lokalitě bylo doporučeno zahrnout do předmětu ochrany celého území, které je součástí kandidátského Geoparku Jeseníky.\n\nČertovy kazatelny jsou vzdáleny od javornického zámku vzdušnou čarou 2,5 km, cesta po červené turistické značce, souběžné s trasou \"Naučné stezky Rychlebskými horami\", je dlouhá zhruba 3 km. Příjezd autem je možný po silnici I/60, vedoucí z Jeseníka do Javorníka. Dojet lze až na turistické parkoviště v Račím údolí. Odtud zbývá už jen 250 metrů k infocentru Tančírna v Račím údolí, od které vede zeleně značená turistická stezka vzhůru na skalní vyhlídku. Nejbližší nádraží je \"Javorník ve Slezsku\", konečná stanice jednokolejné regionální železniční trati, navazující v Lipové Lázních na trať č. 292 Šumperk - Krnov. \n\n"}
{"id": "1232392", "url": "https://cs.wikipedia.org/wiki?curid=1232392", "title": "Ryszard Gabryś", "text": "Ryszard Gabryś\n\nRyszard Gabryś (* 2. prosince 1942, Goleszów) je polský hudební skladatel, pedagog a hudební teoretik. Jeho působení je spjato především s regionem Horního Slezska.\n\nPůsobil na Hudební akademii v Katovicích (\"Akademia Muzyczna w Katowicach\") a na těšínské pobočce Slezské univerzity (\"Uniwersytet Śląski – filia w Cieszynie\").\n\nJeho synem je Aleksander Gabryś.\n\n"}
{"id": "1232416", "url": "https://cs.wikipedia.org/wiki?curid=1232416", "title": "Raymond Ovinou", "text": "Raymond Ovinou\n\nRaymond Ovinou (* 6. září 1984 v Port Moresby, Papua-Nová Guinea) je papuánský zápasník–judista. S judem začal v 18 letech. Na mezinárodní scéně se objevuje od roku 2007. V rámci grantu Mezinárodního olympijského výboru se připravuje na tréninkových kempech v různých koutech světa. V roce 2014 se účastnil Her Commonwelathu. V roce 2012 a 2016 dosáhl na oceánskou kontinentální kvótu pro účast na olympijských hrách v Londýně a olympijských hrách v Riu, kde v obou přípradech vypadl v úvodním kole.\n\n"}
{"id": "1232436", "url": "https://cs.wikipedia.org/wiki?curid=1232436", "title": "Imad Bassou", "text": "Imad Bassou\n\nImad Bassou (* 4. července 1993) je marocký zápasník–judista.\n\nNa mezinárodní scéně se objevuje pravidelně od roku 2014 v pololehké váze. V roce 2016 se kvalifikoval na olympijské hry v Riu. V úvodním kole porazil judistu z Austrálie na yuko kontrachvatem uči-mata-sukaši, ale v dalším kole podlehl na yuko technikou sumi-gaeši Kanaďanu Antoine Bouchardovi.\n\n"}
{"id": "1232438", "url": "https://cs.wikipedia.org/wiki?curid=1232438", "title": "Taras (jméno)", "text": "Taras (jméno)\n\nTaras je mužské křestní jméno, rozšířené především na Ukrajině. V České republice se jedná o jméno zcela výjimečné.\n\nJméno je odvozeno od názvu původně řeckého města Taras, založeného v 8. století před n. l. (dnes Taranto – česky Tarent – Itálie). Pochází od jména Taras, syna boha Poseidóna a nymfy Satyrion. Patronem je svatý Tarasij (730-806), bývalý konstantinopolský patriarcha.\n\nPodle polského katolického kalendáře má svátek 25. února, podle pravoslavného 10. a 22. března. Od křestního jména Taras je odvozeno příjmení Tarasov.\n\n\nV roce 2016 bylo v ČR 31 nositelů jména Taras. Četnost příjmení byla 41 Taras, 16 Tarasov a 42 Tarasova nebo Tarasová.\n"}
{"id": "1232449", "url": "https://cs.wikipedia.org/wiki?curid=1232449", "title": "Nitrid stříbrný", "text": "Nitrid stříbrný\n\nNitrid stříbrný je explozivní chemická sloučenina se vzorcem AgN. Je to černá, kovově vypadající pevná látka, která se tvoří, když se oxid stříbra nebo dusičnan stříbrný  rozpustí v koncentrovaném roztoku amoniaku, což způsobí vznik stříbro-amidový nebo imidový komplex, který se následně štěpí na AgN. Standardní volná energie směsi je asi +315 kJ/mol, což znamená, že je to endotermická sloučenina, která se explozivně rozkládá na kovové stříbro a dusík.\n\nNitrid stříbrný byl dříve označován jako třaskavé stříbro, ale to může způsobit záměnu s fulminátem stříbrným, azidem stříbrným nebo jinými sloučeninami stříbra, které byly také označovány tímto jménem. Fulminát a azid se netvoří ze čpavkového roztoku AgO.\n\nNitrid stříbrný je slabě rozpustný ve vodě, ale rozkládá se v minerálních kyselinách. Rozklad je explozivní v koncentrovaných kyselinách. Rozkládá se také ve vzduchu při pokojové teplotě a exploduje při zahřátí na 165 °C. \n\nNitrid stříbrný se často nechtěně vytvoří během laboratorních experimentů, které zahrnují sloučeniny stříbra a amoniaku, což vede k náhlým detonacím. Jestli je nitrid stříbrný vytvořen závisí na koncentraci amoniaku v roztoku. Oxid stříbrný ve 1.52 M roztoku amoniaku se snadno převede na nitrid, zatímco oxid stříbra v 0.76 M roztoku nitrid netvoří. Nitrid stříbrný je více nebezpečný, když je suchý, suchý nitrid stříbrný je citlivý na mechanické podněty. Explozi může způsobit sebemenší dotek nebo třeba i padající vodní kapka. Je také výbušný, když je vlhký, i když méně, a výbuchy se nešíří dobře na vlhkém podkladu sloučeniny.\n\nNitrid stříbrný se může objevit ve formě černých krystalů, zrn, krusty nebo jako lesklé usazeniny na stěně nádoby. Podezřelé usazeniny by měli být rozpuštěny přidáním ředěného roztoku amoniaku nebo koncentrovaným roztokem uhličitanu amonného, čímž se odstraní nebezpečí exploze.\n\nNázev „nitrid stříbrný“ se také někdy používá k popisu reflexní vrstvy, skládající se ze střídajících se tenkých vrstev stříbra a nitridu křemíku. Tento materiál není výbušný a není to pravý nitrid stříbrný. Používá se k potahování zrcadel a brokovnicí.\n"}
{"id": "1232457", "url": "https://cs.wikipedia.org/wiki?curid=1232457", "title": "Radan Hubička", "text": "Radan Hubička\n\nRadan Hubička (* 5. listopadu 1960 Praha) je český autorizovaný architekt. Patří do České komory architektů, je známým zastáncem mrakodrapů v Praze. Jeho otcem je Stanislav Hubička, který navrhl například Nuselský most v Praze. \n\nHubička se narodil v roce 1960 v Praze. Roku 1985 vystudoval ČVUT v Praze, fakultu architektury. V roce 1989 byl na stáži v projekční kanceláři CBC Paříž. V roce 1990 nastoupil do Architektonického studia Tadeusz Spychala ve Vídni, mezi lety 1991–1995 spolupracoval se studiem Borise Podrecca (Vídeň).\n\nV roce 1995 založil v Praze vlastní architektonické studio – \"Architektonický ateliér Radan Hubička (AARH)\". Studio spolupracuje s českým Ministerstvem kultury a s Ministerstvem zahraničních věcí, ateliér Radana Hubičky je zakládajícím členem České rady pro šetrné budovy.\n\n\n\n"}
{"id": "1232461", "url": "https://cs.wikipedia.org/wiki?curid=1232461", "title": "Gannat", "text": "Gannat\n\nGannat je francouzská obec v departementu Allier v regionu Auvergne-Rhône-Alpes. V roce 2013 zde žilo 5 841 obyvatel.\n\nObec leží u hranic departementu Allier s departementem Puy-de-Dôme. Sousední obce jsou: Bègues, Ébreuil, Champs (Puy-de-Dôme), Charmes, Mazerier, Monteignet-sur-l'Andelot, Poëzat, Saint-Genès-du-Retz (Puy-de-Dôme), Saint-Priest-d'Andelot a Saulzet.\n\n\"Počet obyvatel\"\n\n"}
{"id": "1232462", "url": "https://cs.wikipedia.org/wiki?curid=1232462", "title": "Kostel Nejsvětější Trojice (Štikov)", "text": "Kostel Nejsvětější Trojice (Štikov)\n\nKostel Nejsvětější Trojice je římskokatolický filiální kostel ve Štikově, místní části Nové Paky. Zajímavostí kostela je jeho obrácená orientace, hlavním vchodem k severovýchodu a oltářem k jihozápadu. Svým umístěním a štíhlou věží zvýrazňuje panorama obce.\n\nNeogotický filiální kostel byl postaven roku 1883 stavitelem Františkem Wolfem z Nové Paky. Postaven byl z peněz nadace, kterou roku 1845 založil ze svých prostředků místní rychtář Antonín Wagner. Základní kámen byl položen a vysvěcen 10. června 1882. Kostel byl postaven na pozemku Františka Groha, který při dokončení stavby v roce 1883 vyzdvihl na věži kříž. Slavnostně byl kostel vysvěcen 4. července 1884 královéhradeckým biskupem Josefem Haisem za asistence novopackého faráře P. Josefa Fidlera, který převzal kostel jako filiální pro novopackou farnost.\n\nJednolodní obráceně orientovaná stavba se čtvercovým presbytářem a štíhlou hranolovou věží ve vstupním průčelí. Je postaven z kvádrů hořického pískovce v prostém provedení.\n\nMobiliář je novogotický. Oltářní obraz Nejsvětější Trojice a čtrnáct zastavení křížové cesty zhotovila novopacká malířská dílna Antonína Mühla.\n\nVarhany pořídila v roce 1889 na svůj náklad obec a jsou dílem varhanáře Josefa Kobrleho z Lomnice nad Popelkou.\n\nBohoslužby se konají 4 x ročně v neděli od dubna do října.\n\n\n"}
{"id": "1232463", "url": "https://cs.wikipedia.org/wiki?curid=1232463", "title": "Uspenskij", "text": "Uspenskij\n\nRuské příjmení Uspenskij () má více nositelů:\n\n"}
{"id": "1232464", "url": "https://cs.wikipedia.org/wiki?curid=1232464", "title": "Nathan Katz", "text": "Nathan Katz\n\nNathan Katz, (* 17. ledna 1995 v Fitzroyi, Austrálie) je australský zápasník–judista.\n\nPochází z judistické rodiny. Jeho matka Kerrye se účastnila v roce 1988 olympijských her v Soulu jako reprezentantka Austrálie v ukázkové disciplíně ženského juda a jeho otec Rob se věnuje trenérské práci. S judem začínal společně se svým bratrem Joshem v Sydney pod vedením svých rodičů. Od roku 2013 žije s bratrem ve Spojeném království v Camberley, kde se připravují pod vedením Luka Prestona. V roce 2016 mu body z oceánského mistrovství stačily pro přímou kvalifikaci na olympijské hry v Riu, kde vypadl v prvním kole.\n\n"}
{"id": "1232466", "url": "https://cs.wikipedia.org/wiki?curid=1232466", "title": "Seznam seznamů děkanů fakult Masarykovy univerzity", "text": "Seznam seznamů děkanů fakult Masarykovy univerzity\n\nToto je seznam děkanů fakult Masarykovy univerzity (MU) se sídlem v Brně, seřazený chronologicky podle data založení fakulty:\n\n"}
{"id": "1232468", "url": "https://cs.wikipedia.org/wiki?curid=1232468", "title": "I. A třída Jihomoravské župy 1997/98", "text": "I. A třída Jihomoravské župy 1997/98\n\nV soubojích 5. ročníku I. A třídy Jihomoravské župy 1997/98 (jedna ze skupin 6. nejvyšší fotbalové soutěže) se utkalo 28 týmů (ve dvou skupinách po 14 účastnících) dvoukolovým systémem podzim–jaro.\n\nZdroj: \n\nZdroj: \n\n"}
{"id": "1232483", "url": "https://cs.wikipedia.org/wiki?curid=1232483", "title": "Breaux Greer", "text": "Breaux Greer\n\nBreaux Greer (* 19. listopadu 1976 v texaském Houstonu) je bývalý americký atlet, závodící v hodu oštěpem. Je osminásobným americkým šampionem v této disciplíně, a zároveň i držitelem národního rekordu výkonem 91,29 metru z roku 2007. Tento výkon jej řadí na 13. místo v dlouhodobých tabulkách této disciplíny (po změně těžiště oštěpu). Jeho trenérem byl Fin Kari Ihalainen. V průběhu kariéry měřil 188 cm a vážil 100 kilogramů. Nikdy nezískal velkou zlatou medaili na mistrovství světa nebo olympijských hrách, jeho největším úspěchem byla bronzová medaile z MS v Ósace roku 2007. V roce 2008 ukončil svoji závodní kariéru.\n\n\n"}
{"id": "1232488", "url": "https://cs.wikipedia.org/wiki?curid=1232488", "title": "Ivo Brožek", "text": "Ivo Brožek\n\nIvo Brožek (7. ledna 1951 Teplice - 16. února 2018) byl český knihovník. \n\nV roce 1974 absolvoval obor knihovnictví a vědecké informace na Filozofické fakultě Univerzity Karlovy v Praze. V letech 1974–1977 pracoval v oddělení vědeckoinformační a knihovnické služby Krajského ústavu národního zdraví v Ústí nad Labem (zabýval se bibliografickou a rešeršní činností). V letech 1984–2012 byl vedoucím ústřední knihovny Pedagogické fakulty v Ústí nad Labem (od roku 1991 Pedagogické fakulty Univerzity J. E. Purkyně v Ústí n. L.). Od května 2012 do dubna 2016 byl ředitelem Vědecké knihovny Univerzity J. E. Purkyně v Ústí n. L. Zabýval se řízením knihoven, získáváním a zpracováním knihovních fondů, elektronickými informačními zdroji a vzděláváním uživatelů. Dlouhodobě se věnoval výuce (výběrový kurz Základy knihovnictví a bibliografie). Byl řešitelem řady rozvojových projektů. Od roku 1995 do 2016 působil jako člen Dozorčí komise Svazu knihovníků a informačních pracovníků ČR (v letech 1998–2013 byl jejím předsedou). V letech 2004–2013 byl členem výkonného výboru Asociace knihoven vysokých škol ČR. \n\nV roce 1978 se oženil, s manželkou Zdeňkou má dvě dcery, Ivu (1979) a Janu (1993), a syna Zdeňka (1981). Jeho otcem je český teoretik v oboru barev, výtvarný pedagog Jaroslav Brožek, jeho bratrem je český knihovník a vexilolog Aleš Brožek.\n\nV roce 2003 mu byla udělena Medaile Z.V. Tobolky, v roce 2014 Cena českých knihovníků za celoživotní přínos českému knihovnictví a podporu Svazu knihovníků a informačních pracovníků.\n\nJe autorem četných článků z různých oblastí knihovnictví (zejména ve sbornících z konferencí Knihovny současnosti, v časopisech Ikaros nebo Čtenář). \n\n\n \n"}
{"id": "1232491", "url": "https://cs.wikipedia.org/wiki?curid=1232491", "title": "Železniční nehoda v Brně-Židenicích", "text": "Železniční nehoda v Brně-Židenicích\n\nŽelezniční nehoda v Brně-Židenicích se udála 18. září 1941 na trati č. 260 na nádraží v brněnských Židenicích. Opožděný rychlík tu v ranních hodinách najel do davu lidí čekajících na osobní vlak, který je měl odvézt do 13 km vzdáleného Adamova. Při nehodě zahynulo 18 lidí a mnoho dalších bylo raněno.\n\nVe čtvrtek 18. září 1941 mezi čtvrtou a pátou hodinou ranní čekalo na železniční stanici v brněnských Židenicích téměř tisíc cestujících. Většinu z nich tvořili dělníci, kteří odjížděli do adamovských strojíren. Zde se nacházela zbrojovka, ve které pracovali jako totálně nasazení. Z bezpečnostních důvodů platilo během války na území Protektorátu nařízení o zatemnění, takže v takto brzkých hodinách nebylo na celém nádraží vidět dále než na několik metrů. Částečně zatemněná světla měly i jedoucí vlaky.\n\nOsobní vlak, na který cestující čekali, musel být pozastaven, protože bylo podle válečného nařízení nutno nejdříve umožnit průjezd blížícímu se vojenskému nákladnímu vlaku číslo 94002, který byl téměř o hodinu a tři čtvrtě opožděn. Výpravčí Jaroslav Dvořák o tomto upřednostnění chtěl vyrozumět staničního zaměstnance, který však prodával jízdenky a neměl čas přijmout jeho telefonát. Cestující mylně považovali blížící se vojenskou soupravu za svůj očekávaný osobní vlak do Adamova a vykročili do kolejiště, aby stihli zaujmout místa. V tu chvíli však v protějším směru projížděl od Prahy rovněž zpožděný rychlík číslo 148 a najel do davu lidí v kolejišti. Usmrtil 18 lidí a mnoho dalších zranil.\n\nDeset z osmnácti obětí mělo 20. září 1941 společný pohřeb na židenickém hřbitově. Pohřbu se účastnil i moravský zemský prezident Jaroslav Mezník, který o dva měsíce později zahynul ve věznici v Kounicových kolejích. Při vyšetřování provedl ohledání obětí soudní lékař František Berka. Gestapo vyšetřovalo železničního zřízence Josefa Hájka a výpravčího Jaroslava Dvořáka, ovšem po 10 dnech je bez trestu propustilo, neboť lidé vstoupili do kolejiště na vlastní nebezpečí. Protektorátní vláda odškodnila pozůstalé celkovou částkou 200 000 korun. Dalších 50 000 korun daroval prezident Emil Hácha a stejnou částku říšský protektor Konstantin von Neurath.\n\n"}
{"id": "1232497", "url": "https://cs.wikipedia.org/wiki?curid=1232497", "title": "Národní park Lahemaa", "text": "Národní park Lahemaa\n\nNárodní park Lahemaa (estonsky \"Lahemaa rahvuspark\") je národní park na severu Estonska. Byl založený 1. června 1971 pro ochranu, studium a popularizaci přírody a kulturního dědictví, včetně ekosystémů, biodiverzity, krajiny a etnické kultury. Rozkládá se na ploše 74 784 ha, z toho 47 910 ha zabírá pevnina a 26 874 ha moře.\n\nJde o chráněnou krajinnou oblast, jejímž předmětem ochrany jsou lesy, mokřady a pobřežní ekosystémy, ale i polo-přírodní společenstva (alvar), geologické, historické a architektonické památky. Je turisticky navštěvovaný pro své rozsáhlé možnosti turistiky a cykloturistiky. Nachází se v něm 10 krátkých naučných tras a 5 dlouhých značených tras vhodných pro pěší a cykloturistiku. Vzhledem k tomu, že se v národním parku nesmí stanovat na divoko, jsou podél turistických tras tábořiště (estonsky \"telkimisala)\" vybaven\"á\" krytým ohništěm, lavicemi se stolem, suchou toaletou a zásobou dřeva včetně nářadí.\n"}
{"id": "1232500", "url": "https://cs.wikipedia.org/wiki?curid=1232500", "title": "Heinrich Lumpe", "text": "Heinrich Lumpe\n\nHeinrich Lumpe, také znám jako Jindřich Lumpe (16. února 1859 Doubice – 22. února 1936 Dubí), byl ústecký podnikatel, velkoobchodník, mecenáš, ornitolog a ochránce přírody.\n\nHeinrich Lumpe se narodil jako šesté ze dvanácti dětí obchodníka se dřevem. Učil se obchodníkem v Děčíně a zkoušky pak složil u svého strýce Ignaze Lumpeho, majitele železářského a koloniálního obchodu v Ústí nad Labem. Po několika letech strávených na zkušené v Německu (velkoželezářství Hennemann v Halle) se ujal ústeckého rodinného podniku přejmenovaného na \"Lumpe und Neffe\" (Lumpe a synovec). V podnikání byl úspěšný, obchod rozšířil, vystavěl novou prodejnu a sklady v Dlouhé ulici. Posléze založil novou firmu Nordböhmische Wasserbaugesellschaft, která se specializovala na výstavbu vodních děl. Budoval vodovodní sítě v Ústí nad Labem a mimo jiné vystavěl i vodovod na Sněžku, roku 1916 ovšem společnost zkrachovala a Lumpe se nadále věnoval jen obchodu.\n\nByl znám jako velký mecenáš a filantrop, od dětství miloval přírodu a angažoval se v její ochraně. Nejvíce investoval do ochrany ptactva. V Ústí nad Labem vybudoval první středoevropskou ptačí rezervaci a položil tak zároveň základní kámen ústecké zoologické zahrady. Za svou činnost obdržel celou řadu ocenění, např. čestný doktorát univerzity v Greifswaldu nebo čestnou zlatou medaili univerzity ve Vídni. V roce 1933 získal čestný titul „Otec evropského ptactva“ za svou snahu přimět Itálii v čele s Benitem Mussolinim, aby se přidala k evropské ochraně ptactva.\n\nZemřel za nevyjasněných okolností v Dubí na Teplicku, kde se léčil z nervové vyčerpanosti; v noci odešel ze svého pokoje v sanatoriu a byl nalezen utopený v zamrzlém rybníku.\n\nDne 19. září 1894 se v Kundraticích u Litoměřic oženil s dcerou historika Julia Lipperta Marií (1864-??).\n\n"}
{"id": "1232503", "url": "https://cs.wikipedia.org/wiki?curid=1232503", "title": "Seznam děkanů Agronomické fakulty Mendelovy univerzity v Brně", "text": "Seznam děkanů Agronomické fakulty Mendelovy univerzity v Brně\n\nToto je seznam děkanů Agronomické fakulty Mendelovy univerzity v Brně.\n\n"}
{"id": "1232506", "url": "https://cs.wikipedia.org/wiki?curid=1232506", "title": "Seznam děkanů Lesnické a dřevařské fakulty Mendelovy univerzity v Brně", "text": "Seznam děkanů Lesnické a dřevařské fakulty Mendelovy univerzity v Brně\n\nToto je seznam děkanů Lesnické a dřevařské fakulty Mendelovy univerzity v Brně.\n\n"}
{"id": "1232507", "url": "https://cs.wikipedia.org/wiki?curid=1232507", "title": "Seznam děkanů Provozně ekonomické fakulty Mendelovy univerzity v Brně", "text": "Seznam děkanů Provozně ekonomické fakulty Mendelovy univerzity v Brně\n\nToto je seznam děkanů Provozně ekonomické fakulty Mendelovy univerzity v Brně.\n\n"}
{"id": "1232508", "url": "https://cs.wikipedia.org/wiki?curid=1232508", "title": "Seznam děkanů Zahradnické fakulty Mendelovy univerzity v Brně", "text": "Seznam děkanů Zahradnické fakulty Mendelovy univerzity v Brně\n\nToto je seznam děkanů Zahradnické fakulty Mendelovy univerzity v Brně.\n\n"}
{"id": "1232509", "url": "https://cs.wikipedia.org/wiki?curid=1232509", "title": "Seznam děkanů Fakulty regionálního rozvoje a mezinárodních studií Mendelovy univerzity v Brně", "text": "Seznam děkanů Fakulty regionálního rozvoje a mezinárodních studií Mendelovy univerzity v Brně\n\nToto je seznam děkanů Fakulty regionálního rozvoje a mezinárodních studií Mendelovy univerzity v Brně.\n\n"}
{"id": "1232519", "url": "https://cs.wikipedia.org/wiki?curid=1232519", "title": "Jan Barta", "text": "Jan Barta\n\nJan Barta (* 18. 4. 1985) je český internetový podnikatel, investor a obchodník na burze.\n\nNarodil se v Kalifornii, kam jeho rodiče emigrovali. V devadesátých letech se s rodiči přestěhoval zpět do jižních Čech, kde vyrůstal. Barta pochází z rodu vynálezce obloukové lampy Františka Křižíka. Podnikat začal v patnácti letech. \nStudoval na Anglickém gymnáziu v Praze a je absolventem londýnské University College London.\n\nPodnikat začal na základní škole. Začal prodejem melodií a tapet na mobily a obchodováním na burze. Později působil jako internetový podnikatel, který vydělal miliony korun na obchodování a zpeněžování návštěvnosti internetových domén, které bylo zastřešeno firmou Elephant Orchestra. V roce 2013 se společníky otevřel největší výstavní a prodejní galerii drahých kamenů v Evropě Mineralia.\n\nV doménovém segmentu se stále pohybuje, i když už ho nechce dál rozvíjet. Jako investor má ale podíl i v dalších projektech - například Extra.cz, Crazy Tomato, Semantic Visions, Mineralia, v současnosti se chystá na produkci biomasy a rozjíždí i projekt, který se bude týkat obchodování na burze. Barta je hlavní akcionář ePojištění.cz.\n\nJan Barta podporuje několik výzkumných projektů, podporuje neziskové organizace a pomáhá studentům z chudých rodin. Každý rok si vybírá jedno až dvě děti ze sociálně slabých rodin, kterému po dobu 6 let platí školné a kapesné.\n\nDíky lásce k fotbalu, který hrál v mládí, v roce 2016 sponzoruje českou fotbalovou ligu.\n"}
{"id": "1232522", "url": "https://cs.wikipedia.org/wiki?curid=1232522", "title": "Spojené arabské emiráty na Letních olympijských hrách 2016", "text": "Spojené arabské emiráty na Letních olympijských hrách 2016\n\nSpojené arabské emiráty na Letních olympijských hrách 2016.\n\n"}
{"id": "1232524", "url": "https://cs.wikipedia.org/wiki?curid=1232524", "title": "Mathews Punza", "text": "Mathews Punza\n\nMathews Punza (* 27. dubna 1988 v Lusace, Zambie) je zambijský zápasník–judista.\n\nCivilním zaměstnáním policista se na mezinárodní scéně objevuje od roku 2010, kdy získal grant od Mezinárodního olympijského výboru pro přípravu v zahraničí. Jeho první destinací byl Oran v Alžírsku, kde ladil přípravu k olympijských hrách v Londýně s krajanem Boasem Munyongou. Na olympijské hry v Londýně se nakonec na úkor Munyongi nepodíval. Od února 2015 se připravuje v Uzbekistánu. V roce 2016 dosáhl na africkou kontinentální kvótu pro účast na olympijské hry v Riu. Na olympijských hrách se představil ve výborném světle. V úvodním kole jeho schopnosti podcenil favorizovaný Izraelec Golan Polak, kterého po minutě boje chytil na zemi do držení a užil si chvilku slávy, kdy mu tleskala zaplněná hala. V dalším kole svůj výkon nezopakoval a prohrál poměrně jednoznačně na wazari-ippon se Slovincem Adrianem Gombocem. \n\n"}
{"id": "1232525", "url": "https://cs.wikipedia.org/wiki?curid=1232525", "title": "Trinidad a Tobago na Letních olympijských hrách 2016", "text": "Trinidad a Tobago na Letních olympijských hrách 2016\n\nTrinidad a Tobago na Letních olympijských hrách 2016.\n\n"}
{"id": "1232528", "url": "https://cs.wikipedia.org/wiki?curid=1232528", "title": "Ázerbájdžán na Eurovision Song Contest", "text": "Ázerbájdžán na Eurovision Song Contest\n\nÁzerbájdžán se zúčastnil soutěže Eurovision Song Contest již jedenáctkrát. Poprvé se tak stalo v roce 2008, když zpěváci Elnur & Samir skončili osmí. V roce 2011 zvítězilo ázerbájdžánské duo Ell & Nikki s písní \"\"Running Scared\"\". Eurovize 2012 se konala v ázerbájdžánském hlavním městě Baku.\n\n"}
{"id": "1232529", "url": "https://cs.wikipedia.org/wiki?curid=1232529", "title": "Nigérie na Letních olympijských hrách 2016", "text": "Nigérie na Letních olympijských hrách 2016\n\nNigérie se účastnil Letní olympiády 2016.\n\n"}
{"id": "1232531", "url": "https://cs.wikipedia.org/wiki?curid=1232531", "title": "Moldavsko na Letních olympijských hrách 2016", "text": "Moldavsko na Letních olympijských hrách 2016\n\nMoldavsko se účastnilo Letní olympiády 2016.\n\n"}
{"id": "1232532", "url": "https://cs.wikipedia.org/wiki?curid=1232532", "title": "Maroko na Letních olympijských hrách 2016", "text": "Maroko na Letních olympijských hrách 2016\n\nMaroko na Letních olympijských hrách v roce 2016.\n\n"}
{"id": "1232533", "url": "https://cs.wikipedia.org/wiki?curid=1232533", "title": "Hamza Humo", "text": "Hamza Humo\n\nHamza Humo (30. prosince 1895 Mostar, Bosna a Hercegovina – 19. ledna 1970 Sarajevo, Socialistická federativní republika Jugoslávie) byl bosenskohercegovský novinář a spisovatel bosňáckého původu.\n\nV rodném Mostaru vystudoval mekteb, základní školu a gymnázium. Po vypuknutí první světové války roku 1914 byl společně s dalšími mostarskými mladíky pro protistátní postoje internován v uherském Aradu, o rok poději byl donucen narukovat do rakousko-uherské armády. Do konce války působil jako písař ve vojenské nemocnici v uherském Rábu. Po skončení bojů se vrátil do Mostaru, kde konečně složil maturitní zkoušku (1919). Na vysokoškolská studia dějin umění se zapsal v Záhřebu, jistý čas ale studijně pobýval i ve Vídni a Bělehradě.\n\nV letech 1923–1924 redigoval sarajevský časopis \"Zabavnik\" a nato mezi lety 1927 a 1931 vedl muslimský časopis \"Gajret\" (Úsilí), tiskový orgán stejnojmenného podpůrného spolku. Před druhou světovou válkou spolupracoval i s bělehradským listem \"Politika\". Období války prožil v obci Cim u Mostaru. Po změně režimu v letech 1945–1946 v Sarajevu redigoval muslimský časopis \"Novo doba\" (Nová doba), pak se stal redaktorem v Radiu Sarajevu, založeném roku 1945, a nakonec od roku 1946 působil jako první ředitel Galerie umění (od 1969 Umělecká galerie Bosny a Hercegoviny).\n\nAvdo se oženil s chorvatskou pianistkou Ankou Ivačić (1903–1962), která od roku 1931 do války vyučovala v gymnáziu v Sarajevu, nato krátce roku 1945 v Mostaru a nakonec od roku 1947 do své smrti na Střední hudební škole v Sarajevu.\n\nJeho synovec Avdo Humo (1914–1983) byl významným představitelem komunistického partyzánského hnutí a po druhé světové válce dlouhá léta vykonával vysoké politické funkce.\n\nNa motivy Humova románu Adem Čabrić byl roku 1982 uveden televizní seriál pod názvem \"Kože\" (Kůže).\n\n\n"}
{"id": "1232534", "url": "https://cs.wikipedia.org/wiki?curid=1232534", "title": "Tafefobie", "text": "Tafefobie\n\nTafefobie (z řeckého τάφος - táfos, \"hrob\" a φόβος - fóvos, \"strach\") je abnormální, psychopatologický strach z pohřbení zaživa, strach z umístění do hrobu, zatímco je člověk ještě živý v důsledku nesprávného prohlášení za mrtvého. \n\nPřed příchodem moderní medicíny tento strach nebyl zcela iracionální. V historii byly četné případy lidí, kteří byli pohřbeni náhodou zaživa. V roce 1905 anglický reformátor William Tebb shromáždil případy předčasného pohřbu. Zjistil 219 případů pohřbení na hranici života a smrti, 149 skutečných pohřbů za živa, 10 případů pitvy za živa a 2 případy probuzení při balzamování.\n\nV průběhu 18. století došlo k vývoji resuscitační techniky dýchání z úst do úst a primitivních defibrilačních postupů, užívaných pro oživení osob považovaných za mrtvé. Při Royal Humane Society byla založena \"Společnost pro oživování osob domněle utopených\".. Přesto ještě v roce 1772 vévoda Fridrich Meklenburský zavedl povinný třídenní odklad pohřbení ode dne úmrtí, aby se zabránilo možnému pohřbení zaživa. V roce 1896 americký ředitel pohřebního ústavu T.M. Montgomery hlásil, že \"téměř 2% z těch, kteří byli exhumováni, byli pohřbeni pravděpodobně v bezvědomí\", ačkoli folklorista Paul Barber uvedl, že výskyt pohřbení zaživa byl nadhodnocen a že normální účinky rozkladu jsou mylně považovány za známky života.\nTehdy bylo mnoho městských legend o lidech, kteří byli omylem pohřbeni zaživa. Legendy zahrnovaly případy, kdy se někdo dostane do stavu soporu nebo do kómatu, probudí se o řadu let později a zemře strašnou smrtí. Jiné legendy hovoří o otevřených rakví, v nichž se našly mrtvoly s dlouhým vousem nebo mrtvoly s rukama nad hlavou a dlaněmi směřující vzhůru. Za zmínku stojí zejména legenda o předčasném pohřbu Ann Hill Carter Lee, manželky Jindřicha Lee III. \n\nLiteratura našla živnou půdu při zkoumání přirozeného strachu z pohřbení zaživa. Jeden z hororů Edgara Allana Poea, Předčasný pohřeb, je o osobě trpící tafefobií. Další Poeovy příběhy o předčasném pohřbu jsou \"Zánik domu Usherů\", \"Sud vína amontilladského\" a v menší míře \"Černý kocour\".\n\nStrach z pohřbení zaživa byl zpracován do té míry, že ti, kteří si to mohli dovolit, si zajistili všechny druhy opatření pro výstavbu \"bezpečnostní rakve\", kterými se tomuto chtěli vyhnout (např. skleněné poklice pro pozorování, lana k signalizačním zvonkům či dýchací potrubí pro přežití do doby záchrany). Tyto rakve byly vyráběny od poloviny 19. století až do roku 1934. \n\nTafefobií trpěly některé známé osobnosti, jako např. Nikolaj Gogol, Alfred Nobel a jeho otec, Immanuel Nobel, který dokonce vynalezl jednu z prvních \"bezpečnostních rakví\", anglický romanopisec Wilkie Collins či německý filozof Arthur Schopenhauer. Jeho pohřeb pět dní po smrtí provázel pach rozkládajícího se těla. Svým způsobem legendou se stala Hannah Beswick z anglického Manchesteru. V souladu s její poslední vůlí bylo její tělo roku 1758 balzamováno a stalo se dokonce jako \"manchesterská mumie\" muzejním exponátem v \"Manchester Natural History Society\". Teprve v roce 1868, po uznání Hannah Beswick \"neodvolatelně a nezpochybnitelně mrtvou\", bylo její tělo nakonec pohřbeno.\n\nMěstská legenda říká, že rčení \"ukládat se zvonkem\" a \"mrtvý zvoník\" jsou obě odvozena od konceptu, kdy je lano připojené k zvonku mimo rakve, který by mohl varovat lidi, že nedávno pohřbená osoba není dosud zesnulá. Tyto teorie byly prokázány jako hoax.\n"}
{"id": "1232535", "url": "https://cs.wikipedia.org/wiki?curid=1232535", "title": "Dominikánská republika na Letních olympijských hrách 2016", "text": "Dominikánská republika na Letních olympijských hrách 2016\n\nDominikánská republika se účastnila Letní olympiády 2016.\n\n"}
{"id": "1232537", "url": "https://cs.wikipedia.org/wiki?curid=1232537", "title": "Tunisko na Letních olympijských hrách 2016", "text": "Tunisko na Letních olympijských hrách 2016\n\nTunisko se účastnilo Letní olympiády 2016.\n\n"}
{"id": "1232540", "url": "https://cs.wikipedia.org/wiki?curid=1232540", "title": "Egypt na Letních olympijských hrách 2016", "text": "Egypt na Letních olympijských hrách 2016\n\nEgypt se účastnil Letní olympiády 2016.\n\n"}
{"id": "1232595", "url": "https://cs.wikipedia.org/wiki?curid=1232595", "title": "Mladogramatická škola", "text": "Mladogramatická škola\n\nMladogramatická škola byla skupina německých jazykovědců, kteří se na Lipské univerzitě na konci 19. století věnovali historicko-srovnávací lingvistice. Jedním z jejich přínosů byla hypotéza o zákonitosti hláskových změn, jež měla lingvistiku posunout na úroveň přírodních věd. Označení mladogramatikové, německy \"Junggrammatiker\", původně posměšné, poukazovalo na jejich mladickou nezkušenost a polemickou bojovnost; skupina se k němu však později sama přihlásila.\n\n\nHlásková změna podle mladogramatiků nastává zároveň (a bezvýjimečně) u všech slov, u nichž ji hláskové okolí umožňuje.\n\nPříkladem takové pravidelné hláskové změny je u germánských jazyků Vernerův zákon, který pomohl vysvětlit nepravidelnost, která se týkala Grimmova zákona.\n\n"}
{"id": "1232615", "url": "https://cs.wikipedia.org/wiki?curid=1232615", "title": "FC Malacky", "text": "FC Malacky\n\nFC Malacky (celým názvem: Football Club Malacky) je slovenský fotbalový klub, který sídlí ve městě Malacky v Bratislavském kraji. Založen byl v roce 2013 po krachu původního ŠK Malacky FO. Od sezóny 2017/18 působí ve čtvrté lize Bratislavského futbalového zväzu.\n\nSvé domácí zápasy odehrává na stadionu v Zámockom parku s kapacitou 1 800 diváků.\n\n\nZdroj: \n\n\n\nZdroj: \n\n"}
{"id": "1232619", "url": "https://cs.wikipedia.org/wiki?curid=1232619", "title": "Zootechnická fakulta Vysoké školy zemědělské a lesnické v Brně", "text": "Zootechnická fakulta Vysoké školy zemědělské a lesnické v Brně\n\nZootechnická fakulta Vysoké školy zemědělské a lesnické v Brně byla jednou z několika fakult této školy, dnešní Mendelovy univerzity v Brně. Existovala v letech 1952–1959.\n\nFakulta vznikla při reorganizaci Vysoké školy zemědělské (VŠZ) rozdělením Zemědělské fakulty na fakulty Agronomickou a Zootechnickou roku 1952. V prvním roce existence na ní studovalo 450 posluchačů. V roce 1953 byla na ní zřízena rybářská specializace. O dva roky později byl na VŠZ změněn systém studia, které se v případě Zootechnické fakulty stalo ze čtyřletého pětiletým. V akademickém roce 1956/1957 zde studovalo 882 řádných posluchačů. Roku 1959 byla Zootechnická fakulta sloučena do Agronomické fakulty, kde vznikl obor agronomický a obor zootechnický.\n\nNíže je uveden seznam děkanů Zootechnické fakulty:\n"}
{"id": "1232623", "url": "https://cs.wikipedia.org/wiki?curid=1232623", "title": "FK Vajnory", "text": "FK Vajnory\n\nFK Vajnory (celým názvem: Futbalový klub Vajnory) je slovenský fotbalový klub, který sídlí v bratislavské městské části Vajnory. Založen byl v roce 1933. Klubové barvy jsou červená, bílá a modrá. Od sezóny 2016/17 působí ve třetí fotbalové lize, sk. Bratislava.\n\nSvé domácí zápasy odehrává na stadionu FK Vajnory s kapacitou 1 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1232630", "url": "https://cs.wikipedia.org/wiki?curid=1232630", "title": "TJ KOVO Beluša", "text": "TJ KOVO Beluša\n\nTJ KOVO Beluša (celým názvem: Telovýchovná jednota KOVO Beluša) je slovenský fotbalový klub, který sídlí v obci Beluša v Trenčínském kraji. Založen byl v roce 1951. Od sezóny 2016/17 působí ve třetí fotbalové lize, sk. Západ.\n\nSvé domácí zápasy odehrává na stadionu TJ KOVO Beluša s kapacitou 1 200 diváků. V 2018/19 vyhrali 3.ligu ale nesli hore lebo nemali penaze.Najlepší hráči :Peter Mišutka,Matej Gorelka, Jozef Ciesar\n\n\nZdroj: \n\n\n\nZdroj: \n\n"}
{"id": "1232631", "url": "https://cs.wikipedia.org/wiki?curid=1232631", "title": "ŠK 1923 Gabčíkovo", "text": "ŠK 1923 Gabčíkovo\n\nŠK 1923 Gabčíkovo (celým názvem: Športový klub 1923 Gabčíkovo) je slovenský fotbalový klub, který sídlí ve městě Gabčíkovo na jihozápadě země. Založen byl v roce 2016 po přesunu seneckého ŠK do Gabčíkova. Od sezóny 2016/17 působí ve třetí fotbalové lize, sk. Západ.\n\nŠK v názvu odkazuje na klub ŠK Senec, od kterého gabčíkovský klub zdědil licenci ve slovenských ligových soutěžích. Letopočet 1923 odkazuje na starý klub OFC Russel Gabčíkovo, který jeho majitel Győrgy Csőrgő nechal v roce 2016 pro nedostatečnou podporu města zrušit.\n\nSvé domácí zápasy odehrává na stadionu Gabčíkovo s kapacitou 1 000 diváků.\n\nZdroj: \n\n"}
{"id": "1232632", "url": "https://cs.wikipedia.org/wiki?curid=1232632", "title": "Naviják", "text": "Naviják\n\nNaviják je mechanické zařízení, které se používá na navíjení a případné uložení lana, kabelu nebo řetězu. Skládá se z otočné cívky či bubnu na hřídeli a z jeho pohonu. Pracuje na principu jednoduchého stroje kola na hřídeli.\nNejjednodušší naviják tvoří pevně uložená otočná cívka čili navíjecí buben. Připojením kliky vzniká ruční zařízení zvané rumpál. Pro větší síly může být hřídel bubnu poháněn šnekovým převodem, s ručním nebo elektrickým pohonem. Takové zařízení se nazývá vrátek. Pokud má vrátek sloužit ke zvedání břemen, upevňuje se na nosnou konstrukci; pohon se pak obstarává ručně řetězem anebo elektromotorem (tzv. kočka). Vrátek s možností pojezdu po kolejnici nebo na pohyblivém rameni tvoří jeřáb.\n\nNaviják může být vybaven elektromagnetickou a/nebo mechanickou brzdou nebo také ozubenou západkou, která jistí buben proti samovolnému odvíjení. Taková ráčna je důležitá zejména při napínání drátů či lan, případně jejich svazků.\n\nPatrně nejstarším použitím navijáku je rumpál u studny, který sloužil k vytahování vědra s vodou. Velmi staré je i použití navijáku na stavbách, kde slouží ke zvedání kamenů a stavebního materiálu. Zvláštním druhem použití je stavba elektrických vedení, podzemních i vzdušných, kde slouží také k napínání drátů. Navijáky jsou vlastní funkční součástí jeřábů, vleků i lanovek. Používají se v dolech, kde slouží jak k vytahování vytěženého materiálu, tak ke spouštění zařízení a dělníků do šachty. Navijáky se užívají k vlečení aut, lodí nebo kluzáků. Vlečné a vyprošťovací navijáky se často montují na nákladní auta, na traktory, případně i na pásová vozidla a tanky.\n\nRůzné navijáky se vyskytují na lodích, kde slouží ke spouštění a vytahování kotva|kotvy, plachet nebo záchranných člunů. Malý naviják s důmyslnou mechanikou je důležitou součástí rybářského prutu. V divadle jsou navijáky součástí jevištní techniky a slouží k manipulaci s kulisami.\n\nNejvětší naviják na světě je na hlubinném stavebním plavidle DVC Balder, které slouží ke kladení podmořských potrubí, zejména ropovodů. Jeho buben má průměr 10,5 metru a bezpečnou nosnost 275 metrických tun.\n\n"}
{"id": "1232633", "url": "https://cs.wikipedia.org/wiki?curid=1232633", "title": "ŠK Šurany", "text": "ŠK Šurany\n\nŠK Šurany (celým názvem: Športový klub Šurany) je slovenský fotbalový klub, který sídlí ve městě Šurany v Nitranském kraji. Od sezóny 2017/18 působí ve čtvrté lize Západoslovenského futbalového zväzu, sk. Jihovýchod.\n\nSvé domácí zápasy odehrává na stadionu ŠK Šurany s kapacitou 1 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1232636", "url": "https://cs.wikipedia.org/wiki?curid=1232636", "title": "Bouřlivec", "text": "Bouřlivec\n\nBouřlivec je malý vodní tok v okrese Teplice, který stéká úbočím Krušných hor do Mostecké pánve. U Hostomic se vlévá do Bíliny. Je dlouhý 18,2 km, plocha jeho povodí měří 99,5 km² a průměrný průtok v ústí je 0,62 m³/s. Část koryta byla v důsledku těžby hnědého uhlí přeložena.\n\nPotok pramení v nadmořské výšce asi 750 metrů severozápadně od Mikulova a Mikulovským údolím stéká směrem na jih k Hrobu. Obtéká město podél jeho východního a jihovýchodního okraje a dále pokračuje širokým obloukem vyklenutým na západ k Oldřichovu. V nejzazší části oblouku se na pravém břehu potoka nachází přírodní památka Háj u Oseka. Za ní Bouřlivec protéká golfovým hřištěm a na okraji Oldřichova se stáčí k jihu. Na pravém břehu míjí Jeníkov, za kterým se stočí k jihovýchodu. Protéká Lahoštěm, zprava přijímá vodu Loučenského potoka a brzy poté vtéká do vodní nádrže Všechlapy. Pod hrází teče přes Želénky a na okraji Hostomic se v nadmořské výšce 190 metrů vlévá do Bíliny.\n"}
{"id": "1232637", "url": "https://cs.wikipedia.org/wiki?curid=1232637", "title": "Tajný rada", "text": "Tajný rada\n\nCísařský tajný rada (německy \"kaiserlicher Geheimrat\", starým pravopisem \"Geheimrath\"), později císařsko-královský tajný rada (většinou zapisovaný jako c. k. tajný rada) a konečně císařský a královský tajný rada (c. a k. tajný rada) byl původně rádcem císaře, členem dvorského úřadu zvaného tajná rada, který založil Ferdinand I. Habsburský (římským králem v letech 1531–1564, císařem od roku 1556) v roce 1527. Od 20. let 17. století se však začal proměňovat v čestný úřad a měl tedy spíše reprezentativní funkci. Souviselo to se strmým nárůstem počtu nositelů tohoto úřadu. Zatímco v 16. století se počet tajných radů pohyboval v rozmezí pěti až 10 šlechticů, za Ferdinanda II. (císařem 1619–1637) už to bylo 20 jedinců (1628) a za vlády jeho vnuka Leopolda I. (císařem 1657–1705) dokonce kolem sto deseti osob (1700). Za Josefa I. Habsburského (císařem 1705–1711) vzrostl jejich počet na 164.\n\nUž v roce 1669 byla vytvořena tajná konference, která nahradila tajnou radu jako poradní orgán panovníka především v zahraniční politice a kterou tvořilo maximálně deset skutečných tajných radů. Hodnost skutečných tajných radů dlouho označovala fakticky činné příslušníky císařových poradních orgánů, později se však i ona proměnila ve formální titul, protože někteří z těchto šlechticů dlouhodobě pobývali mimo Vídeň.\n\nČestný titul tajného rady potvrzoval jeho nositeli, že patřil ke dvoru nejurozenějšího světského vládce Evropy, a při nejrůznějších dvorských slavnostech mu garantoval přednostní postavení. V hierarchii rozhodoval služební věk šlechtice. Teprve po tajných radech následovali císařští komorníci a jedinci, kteří nedosáhli ani na jeden z čestných úřadů. Naopak o stupínek výše byl titul skutečného tajného rady. Z pestrého davu císařského dvora se vedle komorníků a tajných radů dále vydělovali rytíři Zlatého rouna. Čestný titul existoval až do zániku Rakousko-uherské monarchie v roce 1918.\n\nProtože tajným radům náleželo u habsburského dvora nejpřednější postavení, byl jejich počet původně velmi nízký a ve starších dobách byl spojen většinou jen s držbou nejvyšších dvorských úřadů. Na počátku 17. století ale došlo k zásadní změně, když se začalo rozlišovat mezi skutečnými tajnými rady (\"wirkliche geheime Räte\") a titulárními tajnými rady (\"geheime Räte ad honores\"). Obě skupiny sice tvořily tzv. stálý doprovod knížete, ale jen prvním náleželo privilegium jeho nejvyšších poradců. Titulární tajní radové měli pouze právo přístupu ke dvoru, kde jim náleželo zvláštní privilegované postavení, ale místo skutečných pravomocí vykonávali jen určité čestné povinnosti. Na počátku 18. století se tajní radové rozdělili dokonce do několika skupin odstupňovaných i výší tax. Tajný rada bez hodnosti (\"Geheimer Rat ohne Rang\") tak musel od roku 1720 za své jmenování zaplatit 1000 zlatých, tajný rada s hodností, ale bez místa a hlasu (\"Geheimer Rat mit Rang ohne session und voto\") 1500 zlatých. Pokud byl titulární tajný rada (tzv. dekretista) jmenován radou skutečným, stála ho tato hodnost ještě dalších 1500 zlatých. Protože od roku 1753 nebyli tajní radové k jednáním o státních záležitostech již zváni, začal se rozdíl mezi titulárními a skutečnými postupně stírat a Josef II. již jmenoval pouze skutečné tajné rady.\n\nDo roku 1740 jim náležel titul císařský tajný rada, protože je do jejich hodností jmenoval výlučně římský císař. Během vlády Karla VII. (císařem 1742–1745) ale Marie Terezie jako česká a uherská královna jmenovala královské tajné rady a po nástupu Františka I. Štěpána na říšský trůn pak všem radům, stejně jako i úřadům a jiným institucím dědičných zemí, náležel titul císařsko-královský (\"kaiserlich-königlich\"). Nejvyšším listem císaře Františka Josefa I. ze 17. října 1889 byl tento stav s ohledem na přání Uherska změněn a vojsko, společné úřady a samozřejmě také tajní radové užívali označení císařský a královský (\"kaiserlich und königlich\").\n\nTajní radové stáli na prvním místě stupnice dvorských hodnostářů. Šlo o nejvyšší hodnost v celém Rakousko-Uhersku, jejíž nositelé měli nárok na titul Excelence (\"Exzellenz\") a zvláštní uniformu. Pouze tento titul otevíral cestu do dvorské společnosti i neurozeným a novošlechticům, protože nebyl vázán na průkaz původu. To však rozhodně neznamenalo, že se tyto osoby zároveň staly i členy první společnosti monarchie otevřené jen aristokracii. Navíc až do šedesátých let 19. století mezi tajnými rady jednoznačně dominovali aristokraté a jejich počet výrazně klesl až později. Přesto však ještě kolem roku 1878 nebyl tajným radou žádný skutečný zástupce podnikatelské nové nobility a dokonce i rodina Rothschildů se po dlouhou dobu musela smířit s faktem, že peníze nejsou kouzelným klíčem ke všem dveřím. Většina neurozených tajných radů totiž i v pozdější době pocházela převážně z řad generality a vysoké byrokracie, profesních skupin, které byly největšími příjemci řádů monarchie. A právě tyto osoby často získávaly nejvyšší třídy řádů Leopoldova a Železné koruny, se kterými byl až do roku 1884 spojen automatický zisk titulu tajného rady. Přestože po tomto datu byla tato hodnost udílena jen panovníkovým nejvyšším rozhodnutím, majoritní podíl úředníků a generality mezi tajnými rady zůstal zachován.\n\nAž do roku 1918 představovali tajní radové privilegovanou skupinu, třebaže jejich skutečná práva byla minimální. Povinnosti tajných radů se omezovaly na přítomnost při zvláštních dvorských slavnostech a státních aktech, mezi které patřily například renunciace arcivévodkyň. V takovém případě se dostavovali na zvláštní pozvání a působili jako svědkové. Jejich postavení bylo kodifikováno dvorským hodnostním řádem z roku 1873. Nejvýše postaveným tajným radou byl ministr c. a k. domu a zahraničních věcí, který se při dvorských slavnostech řadil bezprostředně za nejvyššího hofmistra a hlavy mediatizovaných knížecích rodů. Teprve za nimi stáli ostatní členové mediatizovaných knížecích rodů a hlavy a členové knížecích rodů nepatřících k vysoké šlechtě.\n\nPak teprve měl své místo nejvyšší komoří, nejvyšší maršálek, nejvyšší štolba, tři nejvyšší dvorští hodnostáři, kteří museli být zároveň c. (a) k. komořími, a druhý nejvyšší hofmistr. Na dalších stupních stály hlavy mediatizovaných hraběcích rodů a předlitavský a zalitavský ministerský předseda následováni ostatními tajnými rady seřazenými podle data jmenování.\n\nNa rozdíl od komořích, stolníků a pážat nebyli tajní radové podřízeni žádnému ze čtyř zmíněných nejvyšších dvorských hodnostářů. Pouze úřad dvorského maršálka vyřizoval potřebnou administrativu, protože vedl jejich soupis a zval je na oficiální akce ke dvoru.\n\nLetopočet udává rok jmenování\n\n\n\n\n\n\n\n\n\n\n"}
{"id": "1232638", "url": "https://cs.wikipedia.org/wiki?curid=1232638", "title": "Císařský komorník", "text": "Císařský komorník\n\nCísařský komorník, případně císařský komoří (německy \"kaiserlicher Kämmerer\"), později císařsko-královský komorník (většinou zapisovaný jako c. k. komorník), případně císařsko-královský komoří (c. k. komoří) byl dvorský úřad původně zajišťující obsluhu v císařských pokojích, který se však od 20. let 17. století z důvodu výrazného narůstu počtu jeho držitelů proměnil v čestný úřad a měl tedy spíše reprezentativní funkci. Vedle skutečných komorníků s právem přístupu ke dvoru a s pevným místem v dvorském hodnostním řádu postupně vznikly úřady titulárních neboli mimořádných komořích, kteří nepobírali žádnou mzdu a vykonávali pouze některé přesně určené ceremoniální úkoly u dvora.\n\nNa počátku vlády Ferdinanda I. Habsburského (římským králem v letech 1531–1564, císařem od roku 1556) byli vedle nejvyššího komorníka jmenováni jen tři nositelé komornických klíčů, za vlády Matyáše (císařem 1612–1619) už jich bylo třicet (1615), o patnáct let později za Ferdinanda II. (císařem 1619–1637) přibližně tři sta. V druhé polovině 16. století za vlády Maxmiliána II. Habsburského (císařem 1564–1576) se začalo rozlišovat mezi skutečnými a titulárními komorníky. Skuteční komorníci (\"wirklicher Kämmerer\") fakticky vykonávali službu v pokojích císaře, u tabule a v kapli, zatímco titulární komorníci na císařském dvoře dlouhodobě vůbec nemuseli působit. Na přelomu 16. a 17. století došlo k další výrazné změně, kdy se oddělili placení komorníci od neplacených. Toto bylo počátkem přerodu úřadu v ryze titulární. Nositelé úřadu pocházeli z vyšší šlechty. Ziskem komornických klíčů bylo potvrzeno, že jejich nositelé patřili ke dvoru nejurozenějšího světského vládce Evropy. Skuteční komorníci byli součástí domácnosti panovníka a pobývali v jeho bezprostřední blízkosti. Pomáhali císaři s osobní hygienou, oblékali ho a obsluhovali ho během stolování. Doprovázeli ho při oficiálních i soukromých příležitostech, konkrétně na mše, do divadla, na procházky a vyjížďky, na lov, do jízdárny a míčovny, trávili s ním čas při hudbě, tanci nebo u biliáru. V roce 1708 obnášel roční plat skutečného komorníka 480 zlatých. Často však za tuto službu nepobírali žádný stálý plat. \n\nCísař Ferdinand II. jmenoval v letech 1617–1637 více než 670 nových komorníků. Zisk tohoto virtuálního úřadu byl především odměnou šlechticům za podporu v průběhu třicetileté války. Také Ferdinandův vnuk Leopold I. (císařem 1657–1705) jmenoval v prvních třiceti letech panování bezmála 700 komorníků. \n\nV hierarchii stáli o stupínek výše nad císařskými komorníky tajní radové, takže při nejrůznějších dvorských slavnostech se komorníci řadili až za ně. Mezi jednotlivými nositeli tohoto čestného úřadu byl pak rozhodující služební věk šlechtice. Z pestrého davu císařského dvora se vedle čestných úřadů komorníků a tajných radů dále vydělovali rytíři Zlatého rouna.\n\nSymbolem úřadu byl zlatý klíč, který šlechtic obdržel při jmenování do úřadu. Nosili ho na černé stuze u opasku nebo na kapse kalhot. V baroku císařský dvůr disponoval zhruba třemi sty klíči. Za počet a kvalitu komorníků zodpovídal nejvyšší komorník, právě on uděloval a odebíral klíče. Po jmenování do úřadu komorníkem následovala přísaha právě do rukou nejvyššího komorníka. \nSloužící komorníky měli i ostatní členové císařské rodiny.\n\nPodle dvorského hodnostního řádu kodifikovaného v roce 1873 měli nositelé této hodnosti místo bezprostředně za tajnými rady, kteří ale na rozdíl od nich nemuseli být aristokratického původu. Hodnost komořího ale nepředstavovala jen obyčejné čestné vyznamenání, byla také označením skutečného úřadu, jehož nositel byl povinen vykonávat předepsané povinnosti u dvora. Mezi ně patřila především osobní přítomnost na všech dvorských slavnostech a ceremoniích. Pokud se jich nemohl zúčastnit, byl povinen tuto skutečnost včas oznámit úřadu nejvyššího komoří. Dalšími, zvláštními povinnostmi byla osobní služba u císaře či členů císařského domu, případně u zahraničních suverénů, pokud pobývali u vídeňského dvora, nebo povinnost být přítomen při předávání pověřovacích listin nových zahraničních vyslanců a velvyslanců ve Vídni. K takovému zvláštnímu úkolu bývali komoří povoláváni zvláštním listem nejvyššího komoří, který předával zvláštní úředník označovaný jako „ohlašovatel komořích“ (\"Kammerherrn-Ansager\"). Zisk tohoto čestného titulu byl základní podmínkou udělení některého z nejvyšších dvorských úřadů, které byly obsazovány výlučně z řad komořích. \n\nČestný titul komorníka existoval až do zániku Rakousko-uherské monarchie v roce 1918.\n\nK zisku úřadu bylo zapotřebí prokázat bezchybný šlechtický původ ze šestnácti předků (příslušnost k vyšší šlechtě nebyla stejně jako u Řádu zlatého rouna podmínkou), po osmi z otcovy a matčiny strany. Tato podmínka byla později zmírněna a po přeslici dostačovalo doložení čtyř ve šlechtickém stavu narozených předků. Pokud byl otec c. (a) k. komořím a (nebo) matka dámou Hvězdového kříže, nemusel žadatel své starobylé šlechtictví dokazovat. Před předáním odznaku úřadu musel každý ještě složit zvláštní přísahu (\"Hofdiensteid\"), jež v případě, že byl zároveň tajným radou, odpadala. \n\nMezi další podmínky patřilo rakouské či uherské občanství, dosažení alespoň 24 let věku, bezchybné morální a politické chování a také dostatečný majetek umožňující stavovsky přiměřený život. Hodnost se navíc neudílela zadarmo. Pokud císař poplatek ze zvláštní milostí neodpustil, byl žadatel povinen zaplatit 1050 zlatých, tedy stejnou taxu jaká se hradila při povýšení do prostého šlechtického stavu. V případě, že novopečený komoří byl již dříve pážetem, platil pouze polovinu.\n\nKomořím náležela zvláštní dvorská uniforma ve dvou provedeních – obyčejná a slavnostní (tzv. galauniforma), obě s vyšitým zlatým klíčem na levé zadní straně kabátu. Odznakem samotného úřadu komořích byl s iniciálou vládnoucího panovníka, který jim při investituře předával nejvyšší komoří nebo (v případě jeho nepřítomnosti) pověřený tajný rada.\n\nLetopočet udává rok jmenování.\n\n\n\n\n\n\n\n\n"}
{"id": "1232639", "url": "https://cs.wikipedia.org/wiki?curid=1232639", "title": "Kaple svatého Prokopa", "text": "Kaple svatého Prokopa\n\nKaplí zasvěcených sv. Prokopu je více:\n\n\n"}
{"id": "1232640", "url": "https://cs.wikipedia.org/wiki?curid=1232640", "title": "Keep Your Name", "text": "Keep Your Name\n\n„Keep Your Name“ je píseň americké skupiny Dirty Projectors. Představena byla dne 22. září 2016. Byl k ní natočen také videoklip, jehož režiséry byli David Longstreth a Elon Rutberg. Longstreth, vůdce skupiny Dirty Projectors, v tomto černobílém videoklipu také vystupuje. V době vydání písně nebylo jasné, zda bude součástí nějakého alba či nikoliv. V únoru 2017 píseň vyšla na desce \"Dirty Projectors\". Píseň obsahuje smyčku ze starší písně kapely nazvané „Impregnable Question“.\n"}
{"id": "1232642", "url": "https://cs.wikipedia.org/wiki?curid=1232642", "title": "These Systems Are Failing", "text": "These Systems Are Failing\n\nThese Systems Are Failing je studiové album amerického hudebníka Mobyho. Jde o jeho první desku s projektem The Void Pacific Choir. Vydáno bylo 14. října 2016. Vydání alba bylo oznámeno v září 2016, kdy byla rovněž představena píseň „“. Moby již v minulosti vydal několik písní v rámci projektu The Void Pacific Choir (tato nahrávka je však prvním albem, předtím šlo pouze o jednotlivé písně).\n"}
{"id": "1232645", "url": "https://cs.wikipedia.org/wiki?curid=1232645", "title": "Quadrio", "text": "Quadrio\n\nQuadrio je skupina multifunkčních budov v centru Prahy ve Spálené ulici, nad stanici metra Národní třída. Jeho název odkazuje na tvar budovy a také čtyři funkce, jež komplex plní: obchod, práce, bydlení a volný čas. Skládá se tedy obchodního centra OC Quadrio, bytů a kanceláří. Quadrio sousedí a je propojeno s obchodním domem MY Národní (dříve OD Máj).\n\nInvestorem celé stavby ve velmi frekventované lokalitě v centru Prahy byl CPI Property Group podnikatele Radovana Vítka, cena byla 3,1 miliardy Kč. Architektonické provedení navrhlo studio Cigler Marani Architects.\n\nPřed komplexem Quadrio se na místě nacházela proluka s jednopodlažní budovou obchodu Tesco a stanice metra jež vznikla při výstavbě metra. Původně zde stál historický blok domů U Bílého lva, U Bílé boty a U Černého koně. Ty na recepci Quadria připomínají plastiky českého umělce Maxima Velčovského.\n\nPřed výstavbou byla zahájena demolice objektu Tesco s přilehlým parčíkem. Před výstavbou musel být proveden archeologický výzkum, při němž byly v podzemí odhaleny gotické sklepy, židovské náhrobní kameny a doklady o osídlení z raného středověku. Zóna se stala památkově chráněnou, poté se podařilo odstranit status kulturní památky půlce gotickým sklepům, které na místě zůstaly i po výstavbě. Z tohoto důvodu musel developer přistoupit k omezení kapacity podzemního parkování.\n\nVýstavba začala po mnoha odkladech v roce 2012, nová stanice metra Národní třída byla otevřena již 1. července. Obchodní centrum bylo úspěšně zkolaudováno a otevřeno 31. října 2014. Projekt se původně jmenoval Copa centrum, v roce 2013 byl přejmenován na současný název.\n\nDne 21. dubna 2018 se zde odehrál incident napadení číšníků před restaurací Polpo, ve Vladislavově ulici.\n\nObjekt má čtyři podzemní a osm nadzemních podlaží. Dělí se na dvě části, první je pět spojených bloků, shora připomínající čtyřlístek, ve kterých se nachází obchodní centrum a kanceláře. Druhou část tvoří samostatný bytový dům. Komplex nabízí 250 neveřejných parkovacích míst, ve spodních částech je stanice metra a obchodní centrum. Budova v nejvyšší prostřední části dosahuje výšky 35 metrů, celková podlažní plocha je 51 000 m².\nSoučástí výstavby je také malý park s 19 stromy, ve kterém je instalována 10,6 metrů vysoká pohyblivá socha hlavy spisovatele Franze Kafky. 42 pohyblivých pater z nerezového plechu vytváří jeho obličej, socha byla navržena umělcem Davidem Černým. Za sochu investor zaplatil 30 milionů korun. Uvnitř obchodního centra se nachází také plastiky designéra Maxima Velčovského, znázorňující bílého lva a černého koně, jež připomínají historii místa.\n\nObchodní centrum se nachází v celkem čtyřech podlažích, dvou podzemních a dvou nadzemních, zabírá celkem přes 8500 m². V obchodním centru je přes šedesát obchodů, restaurací a služeb. Kanceláře jsou umístěny celkem v šesti horních patrech objektu. Mají k dispozici terasu s výhledem na Pražský hrad, kde je možné pořádat například večírky. Součástí objektu je také samostatná část s třinácti luxusními byty, které byly rozprodány ještě před dostavěním. Původně bylo bytů plánováno devatenáct, ale někteří kupci si přáli prostornější dispozice.\n\nArchitekt a novinář Adam Gebrian ve svém pořadu \"Gebrian versus\" v díle speciálně o budově Quadrio pochválil, jak se investor a architekti vypořádali s tak velkým prostorem a naopak kritizoval přístup města, které prodalo investorovi jeden takto velký pozemek najednou, tudíž nemohlo očekávat různorodou zástavbu.\n\nArchitekt Quadria Jakub Cigler z ateliéru Jakub Cigler Architekti projekt po dvou letech fungování pochválil, kvůli němu totiž podle něj obživlo blízké okolí, vznikla zde spousta kaváren a restaurací. Zvýšily se také ceny okolních nemovitostí.\n\nVeřejnost často při otevírání kritizovala, že v centru Prahy přibyly další kancelářské prostory a obchodní centrum, i když jich byl dostatek. Stavba se v roce 2016 umístila na třetím místě v soutěži \"Skleněné peklo posledního čtvrtstoletí\", pořádané spolkem Arnika.\n\n\n"}
{"id": "1232648", "url": "https://cs.wikipedia.org/wiki?curid=1232648", "title": "Osecký potok (přítok Loučenského potoka)", "text": "Osecký potok (přítok Loučenského potoka)\n\nOsecký potok je drobný vodní tok v okrese Teplice, který stéká úbočím Krušných hor do Mostecké pánve. Je dlouhý 6,2 km, plocha jeho povodí měří 6,4 km² a průměrný průtok v ústí je 0,07 m³/s.\n\nPotok pramení v západním úbočí Stropníku v nadmořské výšce asi 860 metrů. Hlubokým údolím, ve kterém obtéká ostroh se zříceninou hradu Rýzmburka, stéká k jihu a pod hradem se stočí k jihovýchodu. Proteče Osekem, za kterým pokračuje napřímeným korytem, a po jednom kilometru se v nadmořské výšce 225 metrů zleva vlévá do Loučenského potoka.\n"}
{"id": "1232653", "url": "https://cs.wikipedia.org/wiki?curid=1232653", "title": "Ivan Origone", "text": "Ivan Origone\n\nIvan Origone (* 31. března 1987 Aosta) je italský reprezentant v rychlostním lyžování. Začínal jako sjezdař, rychlostnímu lyžování se věnuje od roku 2005. Má bronzovou medaili z mistrovství světa juniorů v rychlostním lyžování 2005, na mistrovství světa v rychlostním lyžování dospělých vyhrál v roce 2015 a byl druhý v roce 2011. Vyhrál osmnáct závodů světového poháru a v letech 2008 a 2015 byl první v celkové klasifikaci. Na sjezdovce ve Vars vytvořil 26. března 2016 platný světový rekord v rychlostním lyžování 254,958 km/h. Překonal tak dosud nejlepší čas, jehož držitelem byl jeho starší bratr Simone Origone.\n"}
{"id": "1232655", "url": "https://cs.wikipedia.org/wiki?curid=1232655", "title": "Telnický potok", "text": "Telnický potok\n\nTelnický potok je drobný vodní tok v okrese Ústí nad Labem, který stéká úbočím Krušných hor do Mostecké pánve. Plocha jeho povodí měří 14,9 km² a průměrný průtok v ústí je 0,13 m³/s.\n\nPotok pramení východně od Adolfova v nadmořské výšce 740 metrů. Hlubokým údolím teče nejprve k východu, ale postupně se stáčí na jih. Protéká Telnicí, pod kterou změní směr k jihozápadu, a na jižním okraji Žandova se v nadmořské výšce 250 metrů vlévá zleva do Ždírnického potoka.\n"}
{"id": "1232658", "url": "https://cs.wikipedia.org/wiki?curid=1232658", "title": "Vějířovka takada", "text": "Vějířovka takada\n\nVějířovka takada (\"Scaevola taccada\") je stálezelený, nenáročný keř, výjimečně i malý strom. Je jedním z téměř stovky druhů rodu vějířovka, které rostou v subtropickém a tropickém pásu po obou stranách rovníku.\n\nDruh pochází z oblasti Austrálie a byl v dávné minulosti rozšířen na pláže a korálové útesy tropického Indického a Tichého oceánu, roste od východního pobřeží Afriky, přes jižní a jihovýchodní oblasti Asie a Austrálii, přes mnohé tichomořské ostrovy až po Havaj. V nedávné době se vějířovka takada dostala do Karibiku i na Floridu, kde je pro své rychle rozmnožování považována za invazní rostlinu; zarůstá písčité břehy v tradičních hnízdících oblastech mořských želv a brání jim tak v přístupu do míst, kde hodlají snést vejce.\n\nVyskytuje se v pobřežních oblastech v mangrovech, v písčitých dunách, v narušených plochách s písčitou nebo kamenitou půdou a dostává se i na pláže. Roste také v plantážích palem a v pobřežních lesích. Vytváří rozlehlé kolonie a vytlačuje tak původní rostlinné druhy. Je tolerantní ke slané vodě i slaným mlhám, roste na místech s ročním úhrnem srážek nejméně 500 mm a průměrnou roční teplotou nad 19 °C.\n\nVytrvalý, široce rozložitý keř, nebo ojediněle strom, nejčastěji dorůstající do výše 1 až 3 metrů. Má kulaté, až 1 cm hrubé, lysé větévky na koncích střídavě porostlé nahloučenými řapíkatými listy. Jejich lesklé, mírně masité čepele s voskovitým povlakem bývají dlouhé10 až 25 cm a 5 až 10 cm široké. Tvar mají podlouhlý či dlouze obvejčitý, u báze jsou klínovité a na konci tupě zaoblené, většinou jsou na okraji podvinuté a z jejich úžlabí vyrůstají dlouhé chlupy. Po obvodě jsou celistvé nebo u vrcholu mají několik mělkých zářezů.\n\nOboupohlavné, asi 2 cm velké, příjemně vonící květy na krátkých stopkách rostou v hustých, krátkých úžlabních vrcholících, nejvíce u konců větví. Pětičetné, jen v jedné ose symetrické květy mají čárkovité kališní lístky a asi 1 cm dlouhou rozštěpenou korunní trubku, která se rozšiřuje do lístků rozložených do půlkruhu směřující obloukem dolů a vzdáleně tak připomíná vějíř. Tyto lístky jsou kopinaté, asi 1 cm dlouhé, bývají bílé až bledě žluté, mají nafialovělé žilky a po okrajích bývají brvité.\n\nRostlina vykvétá již v prvém roce věku a květ je otevřen ve dne i v noci po dobu asi pěti dnů. Hojně bývá navštěvován včelami přinášející pyl na jeho širokou bliznu. Květy jsou protandrické, pyl v prašnících dozrává dříve než blizny. Ploidie druhu je 2n = 16.\n\nPlod je vejčitá, bělavá peckovice asi 1 až 1,5 cm dlouhá se zbytkem květního obalu na vrcholu a s dužnatým mezokarpem. Přepážkou je uvnitř rozdělená na dvě části, z nichž každá obsahuje jednu, asi 0,8 mm velkou pecku s vrásčitým korkovitým osemením.\n\nRostliny se pomoci semen (pecek) nejčastěji rozšiřují podél řek, kanálů i mořského pobřeží. Lehký, korkovitý mezokarp umožňuje semenům plout bez újmy i rok po mořské hladině. Plody jsou také potravou ptáků a ti v trusu roznášejí klíčivá semena. Semena klíčí tím rychleji, čím déle byla namočena ve slané vodě, klíčí však jen v půdě se zálivkou sladké vody.\n\nTento druh také koření z řízků ulomených větví nebo kořenů, které mohou být z dospělé rostliny odděleny lidskou činností nebo nepřízní počasí (voda, vítr). Proto se tento druh vyskytuje hlavně v blízkosti vodních toků nebo podél pobřežní čáry.\n\nVějířovka takada se i přes velké rozšíření využívá jen málo. Na některých ostrovech v Pacifiku bývá vysazován na písčitá místa, kde dochází k půdní erozi pobřeží. V Polynésii se používá k pletení tradičních věnců, k výrobě košíků a bývá součásti rybářských sítí. V tradiční asijské a polynéské medicíně se listů používá proti zánětům, horečce, diabetu, proti srážlivosti krve i uvolnění svalových křečí.\n\n"}
{"id": "1232660", "url": "https://cs.wikipedia.org/wiki?curid=1232660", "title": "21:9", "text": "21:9\n\nJako 21:9 (2.3:1) se označuje poměr stran u videí, obrázků a nejčastěji u filmů. Označení znamená, že šířka je delší v poměru 21:9 než výška a výška je kratší v poměru 9:21 než šířka. Ve skutečnosti je poměr 64:27 (2.:1), ale označení 21:9 bylo firmou Phillips zvoleno jako jednodušší. \n\nO těchto obrázcích či videích se říká, že jsou ve formátu 21 ku 9. Nejčastější poměr stran bývá .\n\nJe navržen tak, aby se promítal u filmů na Cinemascope. \n"}
{"id": "1232663", "url": "https://cs.wikipedia.org/wiki?curid=1232663", "title": "Pointe Denis", "text": "Pointe Denis\n\nPointe Denis je poloostrov v Gabonu u ústí řeky Gabon do Atlantského oceánu rozkládající se jižně od hlavního města Libreville. Na severním cípu poloostrova se nachází stejnojmenné turistické a rekreační středisko. Jméno Denis pochází od místního krále narozeného v roce 1780.\n\nJižně od střediska se nacházejí přírodní rezervace Pongara a park v La Nyonié. Jde o řídce obydlené území s velmi zachovanou přírodou, která je lákadlem pro turisty. Tento poloostrov slouží jako hnízdiště kožatek velkých, ročně je zde spočítáno až 2000 jejich vajec. Dále je zde možné vidět například keporkaky, delfíny či hrochy.\n"}
{"id": "1232664", "url": "https://cs.wikipedia.org/wiki?curid=1232664", "title": "Mezinárodní letiště Léon-Mba", "text": "Mezinárodní letiště Léon-Mba\n\nMezinárodní Letiště Léona Mby je hlavním dopravním uzlem v Libreville. Letiště se nachází na severu hlavního města, nedaleko francouzské vojenské základny Charles De Gaulle. Je pojmenováno podle prvního prezidenta Gabonu.\n\nHlavní dopravní společnosti zajišťující spoje s ostatními zeměmi jsou:\nDomácí linky Nationale Régionale Transport létají na tyto letiště:\n"}
{"id": "1232666", "url": "https://cs.wikipedia.org/wiki?curid=1232666", "title": "Plovoucí věžáky", "text": "Plovoucí věžáky\n\nPlovoucí věžáky (\"Płynące wieżowce\") je polský hraný film z roku 2013, který režíroval Tomasz Wasilewski podle vlastního scénáře. Film zachycuje problematiku postavení gayů v současné polské společnosti. Snímek měl světovou premiéru na filmovém festivalu Tribeca 18. dubna 2013.\n\nPětadvacetiletý Kuba bydlí ve Varšavě, věnuje se profesionálnímu plavání, už dva roky má stálou přítelkyni Sylwiu, dobře vychází se svou matku Ewou, u které s přítelkyní bydlí. Tento dokonalý život se mu začne hroutit ve chvíli, kdy na večírku potká studenta Michała. Od tohoto setkání Kuba začíná přemýšlet o své potlačované homosexualitě. Opakovaně má orální sex s jedním ze členů plaveckého týmu. Stále častěji se vídává s Michałem a zamiluje se do něj. Sylwia začne mít pochybnosti. Michał mezitím oznámí své matce Krystyně, že se zamiloval do Kuby. Sylwia je kvůli svému snoubenci stále více podrážděná. Ewa zakáže Kubovi, aby se vídal s Michałem a řekne mu, že je Sylwia těhotná. Ewa tím přinutí syna, aby ukončit svůj vztah s Michalem a věnovat se sportovní kariéře, kterou opustil. Mezitím je Michał napaden homofobními útočníky.\n"}
{"id": "1232669", "url": "https://cs.wikipedia.org/wiki?curid=1232669", "title": "Ntoum", "text": "Ntoum\n\nNtoum je městečko ležící asi 38 kilometrů na východ od Libreville. Okolo Ntoumu se vyskytují plantáže olejové palmy.\n\nMěsto protíná silnice N1, která jde směrem z Libreville na Kango, Bifoun a Lambaréné. V centru městečka se nachází křižovatka, kde se N1 střetává se silnicí vedoucí na jižní pobřeží zátoky Estuaire du Gabon.\n"}
{"id": "1232673", "url": "https://cs.wikipedia.org/wiki?curid=1232673", "title": "Makapansgat", "text": "Makapansgat\n\nMakapansgat (též Makapanovo údolí) je soustava krasových jeskyní, nacházející se ve stejnojmenném údolí v kraji Limpopo v Jihoafrické republice, nedaleko města Mokopane (dříve Potgietersrus). Od roku 2005 je součástí významné paleoantropologické a archeologické oblasti zvané Kolébka lidstva, patřící ke světovému dědictví UNESCO. \n\nNejstarší a ve světě nejznámější je místo původního lomu na travertin (\"Limeworks Cave\"), v němž byly zachyceny ostatky homininů druhu \"Australopithecus africanus\". V okolí se ale nachází i množství dalších jeskyní, dokumentujících vývoj oblasti v době kamenné a železné. Současně se jedná o místa, těsně spjatá i s nedávnou historií oblasti.\n\nStejně jako v ostatních krasových jeskyních v jižní Africe se i v Makapansgat na počátku 20. století (asi v letech 1908-1936) těžil travertin. Místní učitel Wilfred Eitzman si ve 20. letech 20. století povšiml fosilií, které byly těžbou odhalovány. Upozornil na ně R. A. Darta a současně mu odeslal vzorky nálezů. Dart ve zlomcích brekcie objevil mimo jiné zčernalé kosti obratlovců. Chemická analýza prokázala zvýšený obsah volného uhlíku, což vedlo Darta k názoru, že kosti byly záměrně spáleny. Na místo se ale nevydal.\n\nRobert Broom navštívil Makapansgat v roce 1936, ale vzhledem ke značné vzdálenosti od Pretorie ani on výzkumy nezahájil.\n\nV červnu roku 1937 zkoumal C. Van Riet Lowe nedalekou jeskyni \"Cave of Hearths\" (Jeskyně ohnišť), v níž zachytil množství kamenných nástrojů. Již v lednu zde přitom objevil popelovitou vrstvu, kterou pokládal za pozůstatky ohnišť, což dalo jeskyni jméno. \n\nV červnu roku 1945 pak P. V. Tobias na popud Roberta Brooma uspořádal první ze série studentských expedic do údolí Makapan. Cílem se stala \"Cave of Hearths\", kde byly nalezeny další kamenné nástroje. Zkoumáno však bylo i místo původního lomu (\"Limeworks Cave\"), odkud byly získány ostatky paviánů, turovitých i koňovitých. Výprava prokázala, že Makapansgat je z hlediska paleontologie a archeologie velmi slibným místem, a proto se expedice v letech 1945-1947 ještě pětkrát opakovala. Jedné z nich se na přelomu května a června roku 1946 zúčastnil i Raymond Dart. Místu se ale začal plně věnovat až v roce 1947, kdy tu James Kitching zachytil mozkovnu australopitéka. Výzkumy v Makapansgat poté vedl až do roku 1966 a během té doby odhalil další vzorky homininů. Přepokládal, že právě australopitékové opálili zvířecí kosti, které obdržel již ve 20. letech od učitele Eitzmana. Nalézané ostatky homininů proto s odkazem na bájného řeckého hrdinu Prométhea pojmenoval jako \"Australopithecus prometheus\". Později však bylo prokázáno, že černé skvrny na kostech zvířat způsobila příměs manganu ve stěnách jeskyně, zatímco zvýšený obsah uhlíku zapříčinily odstřely dynamitem v době těžby travertinu. Asi od poloviny 60. let jsou nálezy australopitéků z Makapansgat řazeny do druhu \"A. africanus\".\n\nV roce 1947 začal také velký systematický výzkum jeskyně \"Cave of Hearths\", který ukončily stejně obsáhlé publikace. V současnosti tak toto místo představuje patrně nejlépe dokumentovanou lokalitu v jižní Africe.\n\nV oblasti se nachází tři hlavní jeskyně – \"Limeworks Cave\", \"Cave of Hearths\" a \"Historická\" (též Makapanova) \"jeskyně\", stejně jako množství menších dutin. \n\nSedimenty v této jeskyni jsou nejstarší v celém údolí – pocházejí z doby zhruba před 1,6 – 3,7 milionu let. Bylo v nich nalezeno přes 50 000 kusů velmi dobře dochovaných ostatků živočichů. Ačkoliv v jižní Africe existují i bohatší lokality, nálezy z Makapansgat vyčnívají především svou různorodostí, tedy širokým spektrem nalézaných druhů zvířat. Mezi nimi bylo zjištěno také 29 vzorků druhu \"A. africanus\", představujících pozůstatky nejméně 10 jedinců. \n\nDataci usazenin a v nich obsažených nálezů ztěžuje fakt, že početné krasové útvary rozdělily jeskyni na množství menších dutin. Ty byly po propadu stropu samostatně zaplněny, takže vztahy jednotlivých vrstev zůstávají nejasné. Sedimenty v celé jeskyni byly rozděleny na 5 jednotek (Member 1 – Member 5), přičemž ostatky australopitéků pocházejí z jednotky 3. Jejich stáří se obvykle udává asi na 2,5-3 miliony let. \n\n\"Cave of Hearths\" (Jeskyně ohnišť) představuje unikátně kompletní záznam kontinuálního lidského osídlení od starší doby kamenné až do doby železné (cca 220 tisíc let). Nalezené ostatky člověka druhu \"Homo sapiens\" mohou představovat nejstarší zástupce moderních lidí v jižní Africe.\nJeskyně se nachází v těsném sousedství \"Cave of Hearths\" a vydává nálezy z doby železné. Je známá především jako místo střetu búrských oddílů s místními obyvateli kmene Kekana. Po předchozích sporech se kmenový vůdce Makapan (Mokopane) společně s většinou svých lidí a také s dobytkem ukryl do jeskyně, kde zůstali téměř měsíc (25. října – 21. listopadu 1854), než bylo místo dobyto. V roce 1936 byla Historická jeskyně uznána za národní památník.\n\nFíkovníková jeskyně získala jméno podle kořenů druhu \"Ficus ingens\", které zakrývají vstup do jeskyně. Uvnitř se nachází podzemní jezírko a udržuje se tu i velká kolonie netopýrů. Výplň jeskyně vydává nálezy z doby železné i pozůstatky z 19. století. Svahy kolem jeskyně nesou stopy původních terasových úprav z doby železné.\n\nNachází se přímo pod Historickou jeskyní. Jsou zde nalézány artefakty střední doby kamenné a kultury Piertersburg (stáří 50-100 tisíc let).\n\nZ dalších jeskyní je třeba jmenovat:\n\nPro paleontology je významné především místo původního travertinového lomu (\"Limeworks Cave\"). Ačkoliv zde bylo nalezeno mnoho tisíc kostí různých živočichů, zájem budí zejména nálezy australopitéků. Do současnosti bylo zachyceno celkem 32 vzorků těchto homininů, jedná se tedy jen o mizivou část všech nálezů, mnohem početnější jsou ostatky turovitých, případně prasatovitých či paviánů.\n\nKosti se v jeskyni nahromadily v důsledku lovecké aktivity masožravců, přičemž nejvýraznějším původcem jsou podle stop okusu na kostech zřejmě hyeny (snad vyhynulá \"Hyena makapani\") a v menší míře i dikobrazi. Méně početné ostatky z jednotky (Member) 4 na místo zanesli spíše leopardi a draví ptáci. K hromadění kostí v jeskyních mohly přispět i přírodní procesy, například splachování zeminy z povrchu při větších deštích. Na rozdíl od původních názorů R. A. Darta však nelze předpokládat, že by se o koncentraci zvířecích kostí v jeskyni výrazně přičinili australopitékové. \n\nNa základě nálezů poškozených ostatků kostí zvířat z Makapansgat Raymond Dart formuloval tzv. osteodontokeratickou kulturu australopitéků – nástroje z kostí, zubů a rohů, sloužící k zabití a porcování kořisti. Později se však ukázalo, že se jedná o kosti poškozené přírodními procesy nebo činností masožravců a že australopitékové byli spíše býložraví.\n\nJiž Wilfred Eitzman si při prvních obhlídkách jeskyně povšiml zvláštního oblázku červenohnědého jaspisu, který připomíná lidskou tvář. Jedná se s určitostí o přírodně vymodelovaný kámen, ovšem je pravděpodobné, že do jeskyně jej donesli právě australopitékové, když je zaujal svým vzhledem. Ložiska takového kamene se totiž nachází ve značné vzdálenosti od jeskyně. Pokud je tomu tak, představuje oblázek jeden z prvních dokladů symbolického myšlení, tolik typického pro lidi.\n\nPřed 2-3 miliony let (v době přítomnosti australopitéků) pokrýval údolí Makapan poměrně hustý subtropický les s dostatkem vláhy, v okolí však zřejmě obklopený sušší otevřenou travnatou krajinou. Na existenci křovin a hustších lesních porostů ukazuje poměrně velký podíl kostí plodožravých a stromových živočichů. Ostatky vodních živočichů naznačují přítomnost řeky a záplavových území, lužního lesa. Vlhkému teplému podnebí odpovídá i poměrně masivní vrstva sintru, pokrývajícího stěny a strop jeskyní. O tom, že les mohl být jen ostrůvkem v jinak otevřené krajině svědčí i fakt, že hyeny, považované za hlavního původce kosterních nálezů v jeskyních, loví především v otevřených prostorách.\n\nNálezy zvířecích kostí v mladších vrstvách naznačují postupný úbytek srážek i lesních porostů ve prospěch travnatých plání. Málo početné ostatky z nejmladší jednotky (Member 5) pak již dokládají výrazně suché, otevřené prostředí, podobné dnešní krajině. Zastoupení vodních druhů zvířat však ukazuje na přetrvávající vlhká či bažinatá místa.\n"}
{"id": "1232675", "url": "https://cs.wikipedia.org/wiki?curid=1232675", "title": "Scoresbyho záliv", "text": "Scoresbyho záliv\n\nScoresbyho záliv (dánsky \"Scoresby Sund\", grónsky \"Kangertittivaq\") je největší fjord na Zemi o rozloze 38 000 km². Nachází se na východním pobřeží Grónska a je pojmenován podle anglického polárníka Williama Scoresbyho, který ho prozkoumal v roce 1822. \n\nJeho ústí je 29 km široké a záliv zasahuje 110 km hluboko do pevniny, kde se větví na množství ramen, maximální délka činí asi 350 km. Břehy fjordu jsou tvořeny horami vysokými až 2000 metrů, pokrytými tundrou nebo ledovci, hloubka moře dosahuje až 1450 metrů. Největším ostrovem v zálivu je Milneland (3 913 km²). Na pobřeží leží Ittoqqortoormiit, jediná vesnice východogrónské provincie Sermersooq. Hlavní obživou místních obyvatel je rybolov.\n\nNejvětšími rameny zálivu jsou Fønfjord, Røde Fjord, Vestfjord, Gåsefjord, Øfjord, Harefjord, Rypefjord, Snesund, Nordvestfjord a Flyver Fjord. \n\n"}
{"id": "1232679", "url": "https://cs.wikipedia.org/wiki?curid=1232679", "title": "Rodoljub Roki Vulović", "text": "Rodoljub Roki Vulović\n\nRodoljub „Roki“ Vulović (* 1. května 1955, Bijeljina, Jugoslávie) je srbský zpěvák. Působil též jako profesor a rektor na Zemědělské a zdravotnické vysoké škole v Bijeljine.\n\nRodoljub Vulović se narodil 1. května 1955 v Bijeljine. Svou kariéru hudebníka započal v roce 1972, kdy zveřejnil své prvé dvě písne „Kristina“ a „Napustićeš me ti“. V roce 1988, po vydání alba „Paša“, cestoval evropskými zeměmi s vysokým zastoupením srbského obyvatelstva. Po vydání alba „Paša“ vydal dalších 6 alb. Jeho sedmé album (první mu vyšlo, když měl 16 let) vyšlo na začátku roku 2017. Vulović je již v důchodu.\n\nV průběhu války v Jugoslávii bylo centrum města Bijeljina úplně zničené, rovněž tak i Vulovićův dům, který stál na Ulici Gavrila Principa.\nVulović byl dobrovolníkem v První lehké pěší Semberské brigádě, odkud pochází název jeho alba „Semberski junaci“. Některé písně byly věnovány jeho přátelům, některé jeho druhům ve zbrani a některé jeho velitelům. Celý zisk z prodeje alba věnoval na léčbu zraněných vojáků.\n\nPo úspěchu jeho prvního alba vstoupil Vulović do Prvé bijeljinské lehké pěší brigády, zvané Garda Panteri. Zde, z iniciativy svého velitele Pera Čoliće, vydal v roce 1993 další album. Toto album se ukázalo jako nenahraditelné: vojakům dodalo sílu a motivaci k boji, zatímco Rokiho proslavilo.\n\nCrni bombarder (1995) bylo poslední vojensky zaměřené album, po kterém Roki vydal milostné album „Zbog tebe“.\n\n\nRokiho otec se zúčastnil druhé světové války, v roce 1941 padl do zajetí a byl deportován do nacistického Německa, odkud se po válce vrátil. Rokiho dědeček byl z Černé Hory.\n\nRokiho manželka, Jelica (jazykovědec), je spoluautorkou mnohých jeho písní. Roki má dvě děti – syna a dceru. Mluví plynně italsky a francouzsky, také se domluví německy.\n\nV průběhu jeho života a mnohých turné navštívil mnohé země západní Evropy – jediná větší země západní Evropy, ktorou dosud nenavštívil, je Španělsko. Jeho snem byla návštěva Ruska. \n\nZa zmínku též stojí, že v průběhu devadesátých let byli několikrát zamítnuty jeho žádosti o americké vízum. Jedním z důvodů, dle amerického velvyslanectví, byla skutečnost, že zpíval revoluční a anti-NATO písně.\n\nVulović věří, že největší přátelé Srbska jsou Rusové a Řekové. Také řekl, že Bosňáci jsou ve všobecně dobří lidé, pokud je nedráždíte. Myslí si, že jak Četnici, tak i jugoslávští partyzáni jsou hrdinové Druhé světové války, ovšem obě tyto skupiny se dopouštěli zločinů vůči civilnímu obyvatelstvu.\n\nJosip Broz Tito a Vladimir Putin jsou jedni z těch, které velice respektuje. Nepodporuje vstup Srbska do Evropské unie, a říká, že ani jeden ze srbských prezidentů, Tadić ani Nikolić nikdy nebrali v úvahu postoj lidí k této otázce.\n\nHrdinové v písních nebyli jenom známí srbští hrdinové, ale také Rokiho druhové ve zbrani a velitelé.\n\n"}
{"id": "1232682", "url": "https://cs.wikipedia.org/wiki?curid=1232682", "title": "Sapere aude", "text": "Sapere aude\n\nSapere aude je latinské rčení, které poprvé použil Horatius ve svém díle \"Epistulae\" (\"Listy\") v prvním století před naším letopočtem. Poté, co jej roku 1784 Immanuel Kant zmínil ve své eseji \"Odpověď na otázku: Co je to osvícenství?\", je považováno za motto osvícenství. V překladu znamená \"„Odvaž se vědět“\", v přeneseném významu \"„Měj odvahu používat vlastní rozum“\".\n\n"}
{"id": "1232684", "url": "https://cs.wikipedia.org/wiki?curid=1232684", "title": "Vratislav Karel Novák", "text": "Vratislav Karel Novák\n\nVratislav Karel Novák (13. prosince 1942 Praha – 12. února 2014 Jablonec nad Nisou) byl český sochař, šperkař a vysokoškolský pedagog.\n\nNarodil se v pražské rodině právníka. V letech 1957–1961 vystudoval střední průmyslovou školu bižuterní v Jablonci nad Nisou, obor rytí kovů. Ve studiu pokračoval v letech 1961–1967 na Vysoké škole uměleckoprůmyslové v Praze v ateliéru pro umělecké zpracování kovů u profesora Jana Nušla. Zalíbilo se mu Jablonecku, kde začal svou kariéru sochaře a šperkaře. Mnohá léta bydlel na bývalé faře kostela sv. Ducha v Rýnovicích, bývalou márnici si adaptoval na ateliér. V letech 1990–2007 učil jako profesor VŠUP v Praze, kde vedl ateliér nově nazvaný \"Kov a šperk\". Od roku 2008 vedl ateliér průmyslového designu na Západočeské univerzitě v Plzni. Jako šperkař a sochař se věnoval tvorbě šperků a objektů na nahém těle (Body art), světelných nebo pohyblivých objektů tzv. kinetismu, jimiž si vydobyl světové uznání.\n\nByl třikrát ženat, z prvního manželství se šperkařkou Karlou Šourkovou měl syna Ondřeje, který se věnuje překladatelství. Z druhého manželství s historičkou průmyslového designu Janou Pauly měl dceru Kateřinu, která je historička umění a věnuje se uměleckému řemeslu jako kurátorka Severočeského muzea v Liberci. Potřetí se oženil s jabloneckou šperkařkou Ludmilou Šikolovou a měl s ní Filipa a Lenku.\n\nSvými díly je zastoupen ve dvou desítkách muzeí a galerií v Česku, Německu a Rakousku. Z jeho početného díla jsou nejznámější:\n\nKinetické objekty na veřejných prostranstvíchː\n\n\n\n\nKinetické šperky-objekty:\nstříbrné nebo ocelové zpravidla drátěné konstrukce, mj. s ptačími peříčky, zastoupeny ve sbírkách českých: Uměleckoprůmyslového muzea v Praze, Muzea skla a bižuterie v Jablonci nad Nisou, Moravské galerie v Brně, Muzea českého ráje v Turnově\n\n\n"}
{"id": "1232688", "url": "https://cs.wikipedia.org/wiki?curid=1232688", "title": "Packaňovo", "text": "Packaňovo\n\nPackaňovo () je obec ležící v západní části Ukrajiny, na území Zakarpatské oblasti - v Česku převážně označované jako Podkarpatská Rus.\n\nVývoj na tomto území ovlivňovaly četné změny státní příslušnosti v průběhu 20. století, vycházející z těsného sousedství Polska, Slovenska, Maďarska a Rumunska: po mnoha letech v rakousko-uherské monarchii byla přes meziválečné roky Podkarpatská Rus součástí 1. československé republiky avšak za doby druhé světové války byla okupována Maďarským královstvím. Následně, po několika desetiletích existence v Sovětském svazu, se území konečně stalo součástí samostatné Ukrajiny.\n\nPrvní písemná zmínka o obci pochází z roku 1600. V průběhu let měla obec různé názvy jako třeba \"Potokóš\" (\"Потокош\") či \"Packaňovc\" (\"Пацканьовц\"). Původ současného názvu však není jednoznačný. Podle jedné verze je jméno obce odvozeno od jejího zakladatele, jehož příjmení bylo „Packan“ (\"Пацкан\"). Další verze přisuzuje název historickému faktu, že místní ženy pekly široce proslulé mazance (\"па́ска\" – \"pácka\" je ukrajinsky mazanec). Jiná verze odvozuje jméno obce od hlodavců (\"Пацюк\" – \"pacjůk\" je ukrajinsky potkan) kteří se hojně vyskytovali v místních dubových lesích.\n\nPrvní usedlosti vznikaly v horních (severovýchodních) částech obce a dále se obec rozšiřovala jihovýchodně, směrem do údolí. V původní horní části, v místě zvaném \"Starý kostel\" (\"Стара Церков\"), kdysi stával dřevěný kostel řeckokatolické církve. Poté co byl tento kostel požárem zcela zničen, byl roku 1776 postaven ve střední části obce nový pravoslavný kostel sv. Michala. Mezi významnější události obce lze zařadit zbudování prvního vodního mlýnu v roce 1898, velký požár z roku 1932, který zničil dvě desítky chat a smrt muže zavaleného v místním kamenolomu v roce 2016.\n\nHistorii obce se soustavně věnuje místní rodačka Mária Mychajlivna Paňko (\"Марія Михайлівна Панько\"). V roce 1984 (toho času v úřadu starostky obce) založila za podpory \"Sdružení ochrany historických památek a kultury\" místní \"Muzeum národní architektury a bydlení\". Jedná se o skanzen zbudovaný ze staré selské chaty a představuje autentické obydlí Packaňova a jeho vybavenost z doby počátku 20. století. Na realizaci muzea spolupracovaly rovněž místní ženy, které se za tím účelem v domě pravidelně scházely a následně v roce 1985 založily ženský sbor \"Hazdyni\" (ukrajinsky \"Газдині\", český překlad „selky“ či „hospodářky“) pod vedením Márii Paňko. Národní sbor Hazdyni se věnuje zpěvu lidových písní, stejně jako oživování a udržování místních zvyklostí. Tradiční pokrmy, výtvarné umění a kulturu obec každoročně představuje a připomíná festivalem \"Červená třešeň\" (\"Червона черешень\") pojmenovaným na počest vyhlášených packaňovských třešní.\n\nV roce 2016 byla v obci založena komunitní ekofarma, jejímž cílem je probudit původní praktiky selského hospodářství, jako je pečení tradičního chleba, pěstování ovoce a zeleniny a celkově tradiční vztah člověka k zemi, ve které žije . Ekofarma byla založena na pozemcích několika stavení dvojicí Maryana Babyč a Bolodymyr Vaško (orig.: Марина Бабич, Володимир Вашко).\n\nPackaňovo se rozprostírá podél horního toku říčky Bystrá (\"Бистра\"), jihozápadním směrem se krajina otvírá do Velké dunajské kotliny, severovýchodním směrem obec uzavírají těžko prostupné lesy podhůří Karpat. Terén je vlnitý až kopcovitý, nejnižší bod na jihozápadě je cca 200 m n. m., nejvyšší bod na severovýchodě pak cca 400 m n. m. – tím vzniká průměrné stoupání 5 % (výpočet odečtem dat z mapy). Husté, těžko prostupné lesy poskytují vydatný zdroj dřeva, jsou bohaté na lesní plody jako maliny, ostružiny či jahody a také jedlé houby. Z kulturních plodin se zde pěstují zejména brambory, kukuřice, vinná réva a různé druhy ovoce, především třešně. Z přírodního bohatství dále stojí za zmínku pramen v místě zvaném \"Svjata voda\" (\"Свята вода\") se specifickým sirným zápachem. V dávných dobách využívali léčebného účinku této vody lidé s širokého okolí.\n\nZástavbu obce tvoří přibližně 400 stavení podél jediné, asi 7 km dlouhé silnice. Jde převážně o rodinné domy s přilehlými hospodářskými staveními. Z občanské vybavenosti se v obci nachází obecní úřad, mateřská i základní škola, poštovní oddělení, 2 obchody, kulturní dům vybavený knihovnou a sálem pro 250 osob a v neposlední řadě \"Muzeum národní architektury a bydlení\". V katastru obce se nachází kamenolom, jehož těžba je v současné době zastavena.\n\nAdministrativně Packaňovo spadá do Zakarpatské oblasti, blížeji do Užhorodského rajónu. Obec spravuje místní, packaňovská selská rada. Skládá se z 12 členů a předsedá ji starosta Jurij Vasylovyč Boň (\"Юрій Васильович Бонь\"). Obec je elektrifikovaná, plynofikovaná a vybavená pouličním osvětlením. S většími aglomeračními celky je obec propojena místní komunikací pouze z jednoho směru – do údolí, kde se napojuje na silnici spojující města Užhorod a Mukačevo. Veřejnou dopravu zajišťuje pravidelná autobusová linka Užhorod-Packaňovo.\n"}
{"id": "1232700", "url": "https://cs.wikipedia.org/wiki?curid=1232700", "title": "Katar na Letních olympijských hrách 2016", "text": "Katar na Letních olympijských hrách 2016\n\nKatar se účastnil Letní olympiády 2016.\n\n"}
{"id": "1232701", "url": "https://cs.wikipedia.org/wiki?curid=1232701", "title": "Filipíny na Letních olympijských hrách 2016", "text": "Filipíny na Letních olympijských hrách 2016\n\nFilipíny se účastnily Letní olympiády 2016 v 6 sportech. Zastupovalo je 12 sportovců.\n\n"}
{"id": "1232702", "url": "https://cs.wikipedia.org/wiki?curid=1232702", "title": "Niger na Letních olympijských hrách 2016", "text": "Niger na Letních olympijských hrách 2016\n\nNiger se účastnil Letní olympiády 2016.\n\n"}
{"id": "1232703", "url": "https://cs.wikipedia.org/wiki?curid=1232703", "title": "Grenada na Letních olympijských hrách 2016", "text": "Grenada na Letních olympijských hrách 2016\n\nGrenada se účastnila Letní olympiády 2016. Zastupovalo ji 10 sportovců (6 mužů a 4 žen) ve 4 sportech.\n\n"}
{"id": "1232704", "url": "https://cs.wikipedia.org/wiki?curid=1232704", "title": "Burundi na Letních olympijských hrách 2016", "text": "Burundi na Letních olympijských hrách 2016\n\nBurundi na Letních olympijských hrách 2016.\n"}
{"id": "1232706", "url": "https://cs.wikipedia.org/wiki?curid=1232706", "title": "Mongolsko na Letních olympijských hrách 2016", "text": "Mongolsko na Letních olympijských hrách 2016\n\nMongolsko se účastnilo Letní olympiády 2016.\n\n"}
{"id": "1232707", "url": "https://cs.wikipedia.org/wiki?curid=1232707", "title": "Port-Gentil", "text": "Port-Gentil\n\nPort-Gentil [\"pór-žantil\"] je druhé největší město v Gabonu a jeho hlavní přístav. Leží na ostrově v nejzápadnějším výběžku země, nedaleko ústí řeky Ogooué, a má asi 80 tisíc obyvatel. Je střediskem těžby ropy a dřeva, od roku 1960 je zde velká rafinerie ropy a od roku 1968 i zemního plynu.\n\nV roce 1722 se odehrála u mysu Cap Lopez bitva mezi piráty vedenými Bartholomew Robertsem a loďstvem Royal Navy, při které byl Bartholomew Roberts zabit. V roce 1873 byl založen na místě přístav a pojmenován po vedoucím kolonie Émile Gentilovi.\n\nHlavním odvětvím je těžba ropy ze zálivu Port-Gentil na severu města. Těžební terminály jsou na dohled od přístavu. Na severozápadě u letiště se rozkládá ohrazená průmyslová zóna rafinerie Sogara (\"Société gabonaise de raffinerie\"). Klesající ceny ropy na světových trzích mají dopad na ekonomiku Port-Gentilu.\n\nPort-Gentil leží u pobřeží na ostrově Mandji, který však nemá s gabonským vnitrozemím pozemní spojení ani most. Silniční doprava se omezuje zatím (v roce 2016) na oblast ostrova Mandji. Z centra lze vyjet na severozápad k letišti a dál podél pobřeží až k mysu Cap Lopez. Tam silnice končí u skladišť ropy.\nNa jih lze dojet asi 15 kilometrů od města a poté se asfaltová cesta proměňuje v prašnou a špatně udržovanou cestu podél nových čtvrtí N'Tchengue. Za dalších 10 kilometrů cesta končí a začíná savana Mpega, kterou lze projet terénním autem až do Ozouri (asi 35 kilometrů) v ústí řeky Ogooué. Souběžně s cestou na planině Mpega se staví asfaltová silnice, která v budoucnu spojí Port-Gentil s Libreville.\n\nCena plavby mezi Libreville a Port-Gentil činí 5000 CFA franků na osobu (2015). Plavba trvá 4 až 8 hodin podle typu lodi a počasí.\n\nVedle lodní dopravy poskytuje letiště v Port-Gentil jediné spojení s hlavním městem Gabonu Libreville. Letiště se nachází na severozápadě od města. Letecké společnosti létají z Port-Gentil také do přístavních měst Tchibanga v Gabonu a Pointe-Noire v Konžské republice.\n"}
{"id": "1232709", "url": "https://cs.wikipedia.org/wiki?curid=1232709", "title": "Indie na Letních olympijských hrách 2016", "text": "Indie na Letních olympijských hrách 2016\n\nIndie se účastnila Letní olympiády 2016.\n\n"}
{"id": "1232710", "url": "https://cs.wikipedia.org/wiki?curid=1232710", "title": "Venezuela na Letních olympijských hrách 2016", "text": "Venezuela na Letních olympijských hrách 2016\n\nVenezuela se účastnila Letní olympiády 2016.\n\n"}
{"id": "1232712", "url": "https://cs.wikipedia.org/wiki?curid=1232712", "title": "Litva na Letních olympijských hrách 2016", "text": "Litva na Letních olympijských hrách 2016\n\nLitva se účastnila Letní olympiády 2016.\n\n"}
{"id": "1232714", "url": "https://cs.wikipedia.org/wiki?curid=1232714", "title": "Kunbaracs", "text": "Kunbaracs\n\nKunbaracs je obec v Maďarsku v župě Bács-Kiskun v okrese Kecskemét. Žije v ní 618 obyvatel (podle sčítání z roku 2015).\n\nKunbaracs leží ve středním Maďarsku, ve Velké dunajské kotlině. Nejbližším městem je Kerekegyháza, vzdálená 8 km. Vesnice se nachází v polích na severozápad od Kecskemétu.\n\nVe 14. století zde stál kostel. První písemná zmínka pochází z roku 1440. Za turecké éry vyla vesnice opuštěna. V roce 1703 tu František II. Rákóczi porazil Srby. Poté zde byly zakládány farmy. Obec se osamostatnila roku 1950.\n\nNyní se v obci nachází škola, školka, knihovna, pošta, lékař, lékárna.\n\n\n"}
{"id": "1232715", "url": "https://cs.wikipedia.org/wiki?curid=1232715", "title": "Mexiko na Letních olympijských hrách 2016", "text": "Mexiko na Letních olympijských hrách 2016\n\nMexiko se účastnilo Letní olympiády 2016.\n\n"}
{"id": "1232717", "url": "https://cs.wikipedia.org/wiki?curid=1232717", "title": "Merriweather Post Pavilion (album)", "text": "Merriweather Post Pavilion (album)\n\nMerriweather Post Pavilion je studiové album americké hudební skupiny Animal Collective. Vydáno bylo v lednu roku 2009 společností Domino Records. První singl z alba vyšel až více než dva měsíce po vydáíní desky samotné. Šlo o píseň „“. Následovaly singly „“ (červen) a „“ (listopad). Svůj název album dostalo podle koncertního sálu Merriweather Post Pavilion, který se nachází ve městě Columbia v americkém Marylandu. Na nahrávce se podíleli pouze tři ze čtyř členů skupiny: David Portner (Avey Tare), Noah Lennox (Panda Bear) a Brian Weitz (Geologist). Kytarista Josh Dibb (Deakin) na nahrávku nepřispěl. V hitparádě Billboard 200 se album umístilo na třinácté příčce.\n\nAutory všech skladeb jsou členové skupiny Animal Collective.\n"}
{"id": "1232718", "url": "https://cs.wikipedia.org/wiki?curid=1232718", "title": "Malajsie na Letních olympijských hrách 2016", "text": "Malajsie na Letních olympijských hrách 2016\n\nMalajsie se účastnila Letní olympiády 2016.\n\n"}
{"id": "1232719", "url": "https://cs.wikipedia.org/wiki?curid=1232719", "title": "Tádžikistán na Letních olympijských hrách 2016", "text": "Tádžikistán na Letních olympijských hrách 2016\n\nTádžikistán na Letních olympijských hrách v roce 2016.\n\n"}
{"id": "1232720", "url": "https://cs.wikipedia.org/wiki?curid=1232720", "title": "Singapur na Letních olympijských hrách 2016", "text": "Singapur na Letních olympijských hrách 2016\n\nSingapur se účastnil Letní olympiády 2016.\n\n"}
{"id": "1232721", "url": "https://cs.wikipedia.org/wiki?curid=1232721", "title": "Feels", "text": "Feels\n\nFeels je studiové album americké hudební skupiny Animal Collective. Vydáno bylo v říjnu roku 2005 společností FatCat Records. Na rozdíl od předchozího alba \"Sung Tongs\" se na tomto opět podíleli všichni čtyři členové kapely. Dále se na albu podíleli dva hosté: islandská hudebnice Kristín Anna Valtýsdóttir a americký houslista Eyvind Kang. Internetové stránky Pitchfork Media desku zařadily na pětapadesátou příčku žebříčku dvou set nejlepších alb dekády. Autorem obalu alba, který byl inspirován Henrym Dargerem, je David Portner.\n\nAutory všech sklaedb jsou členové skupiny Animal Collective.\n"}
{"id": "1232722", "url": "https://cs.wikipedia.org/wiki?curid=1232722", "title": "Portoriko na Letních olympijských hrách 2016", "text": "Portoriko na Letních olympijských hrách 2016\n\nPortoriko se účastnilo Letní olympiády 2016.\n\n"}
{"id": "1232723", "url": "https://cs.wikipedia.org/wiki?curid=1232723", "title": "Here Comes the Indian", "text": "Here Comes the Indian\n\nHere Comes the Indian je studiové album americké hudební skupiny Animal Collective. Vydáno bylo v červnu roku 2003 společností Paw Tracks. Jde o první album vydané pod názvem (svá předchozí společná alba hudebníci vydávali pod svými jmény). Jde zároveň o první album, na kterém se podíleli všichni čtyři členové.\n\n"}
{"id": "1232724", "url": "https://cs.wikipedia.org/wiki?curid=1232724", "title": "Jordánsko na Letních olympijských hrách 2016", "text": "Jordánsko na Letních olympijských hrách 2016\n\nJordánsko se účastnilo Letní olympiády 2016.\n\n"}
{"id": "1232725", "url": "https://cs.wikipedia.org/wiki?curid=1232725", "title": "Rostislav Pavelka", "text": "Rostislav Pavelka\n\nRostislav Pavelka (* 7. října 1976) je bývalý český fotbalový záložník. Na vrcholové úrovni se věnoval též futsalu.\n\nByl v brněnském širším kádru v sezoně 1995/96, v nejvyšší soutěži však nenastoupil. Hrál také za SK Šlapanice, FC Zeman Brno, SK Dolní Kounice, FC Slovan Rosice a FC Sparta Brno. Působil také v Rakousku.\nV sobotu 15. července 1995 nastoupil za Boby Brno v utkání Poháru Intertoto na hřišti rumunského klubu Ceahlăul Piatra Neamț (prohra 0:2).\n\nNa vrcholové úrovni se věnoval též futsalu v brněnských klubech Helas a Kormidlo. Za Helas nastoupil během 1 ročníku v 6 utkáních nejvyšší futsalové soutěže, aniž by skóroval. Ve druhé futsalové lize zasáhl za Kormidlo do 2 sezon, v nichž odehrál 22 zápasy a vstřelil 11 branek.\n\n"}
{"id": "1232726", "url": "https://cs.wikipedia.org/wiki?curid=1232726", "title": "Sung Tongs", "text": "Sung Tongs\n\nSung Tongs je studiové album americké hudební skupiny Animal Collective. Vydáno bylo v květnu roku 2004 společností FatCat Records. Na albu se podíleli pouze dva ze čtyř členů kapely: David Portner (Avey Tare) a Noah Lennox (Panda Bear). Autory obalu alba jsou Rob Carmichael a Abigail Portner. Píseň „“ byla použita v epoizodě „Super věc, kterou Bart už nikdy neudělá“ seriálu \"Simpsonovi\" (23. řada). Stejná píseň byla zařazena na soundtrack filmu \"Shortbus\". V prosinci 2017 Portner s Lennoxem album přehráli v celém svém rozsahu u příležitosti 21. výročí založení serveru Pitchfork Media.\n\nAutory všech skladeb jsou členové skupiny Animal Collective.\n"}
{"id": "1232728", "url": "https://cs.wikipedia.org/wiki?curid=1232728", "title": "Fidži na Letních olympijských hrách 2016", "text": "Fidži na Letních olympijských hrách 2016\n\nFidži na Letní olympiádě 2016 v brazilském Rio de Janeiru startovalo mezi 5. až 21. srpnem 2016. Od první fidžijské účasti na LOH 1956 se zúčastnilo všech letních her vyjma dvou případů z let 1964 a 1980, kdy země následovala bojkot Američanů.\n\nFidžijský olympijský výbor poslal do Brazílie nejpočetnější výpravu ve své dosavadní historii díky účasti v turnajích mužského fotbalu a sedmičkového ragby. Celkem výpravu tvořilo 54 olympioniků, z toho 37 mužů a 17 žen soutěžících v 10 sportech, za doprovodu 35 činovníků a trenérů. Vždy jediný Fidžan zasáhl do lukostřelby, boxu, juda, střelby a stolního tenisu. \n\nNa olympiádu se vrátili již dříve startující zpod pěti kruhů, včetně lukostřelce Roba Eldera, oštěpaře Leslieho Copelanda, plavkyně na 200 m volný způsob Matelity Buadromové, vzpěrače Manuela Tula (muži do 56 kg) a džudisty Josatekiho Nauleho (muži do 81 kg). 53letý trapista Glenn Kable, jenž nechyběl na žádných hrách od roku 2004, byl nejstarším a nejzkušenějším sportovcem výpravy. Naopak nejmladší členkou se stala 17letá stolní tenistka Sally Yee. Kapitán ragbistů Osea Kolinisau byl vybrán za vlajkonoše při zahajovacím ceremoniálu.\n\nHistoricky první olympijskou medaili i první zlatou pro Fidži zajistilo vítězství mužů v sedmičkovém ragby.\n"}
{"id": "1232729", "url": "https://cs.wikipedia.org/wiki?curid=1232729", "title": "Chrám svatého Štěpána Uroše V. (Uroševac)", "text": "Chrám svatého Štěpána Uroše V. (Uroševac)\n\nChrám svatého Štěpána Uroše V. (srbsky Саборна црква Светог Цара Уроша/Saborna crkva svetog Cara Uroša, albánsky Katedralja e Shën Uroshit) se nachází v centru města Uroševac na jihu Kosova. Administrativně spadá pod Rašsko-prizrenskou eparchii Srbské pravoslavné církve. Chrám byl zbudován v roce 1933; pro srbskou komunitu v Kosovu má sice velký symbolický význam, nejedná se však o historicky významnou stavbu.\n\nChrám byl vybudován v 30. letech za existence království Jugoslávie. Vznikl podle návrhu architekta Josifa Mihailoviće ze Skopje. Vybudován byl jako pětikupolová stavba z betonu a kamene, která byla po dokončení omítnutá. Za vzor pro jeho realizaci sloužil Klášter Gračanica. Vyzdoben je uvnitř šachovými poli s kříži a květinovými motivy. Hlavní kupole byla umístěna na čtyřech velkých sloupech. \n\nKostel, který se nachází hned vedle Velké mešity, byl v letech 1999 a 2004 poničen během nepokojů. Následně byl hlídán vojáky KFOR z USA a Řecka. Po útocích byl obehnán betonovou zdí, která byla odstraněna po roce 2010. Nedlouho poté byl chrám samotný rekonstruován.\n"}
{"id": "1232731", "url": "https://cs.wikipedia.org/wiki?curid=1232731", "title": "Struska (rozcestník)", "text": "Struska (rozcestník)\n\nStruska může být:\n"}
{"id": "1232734", "url": "https://cs.wikipedia.org/wiki?curid=1232734", "title": "St. Petersburg Open 2016 – mužská dvouhra", "text": "St. Petersburg Open 2016 – mužská dvouhra\n\nMužská dvouhra St. Petersburg Open 2016 probíhala ve druhé polovině září 2016. Do singlové soutěže petrohradského tenisového turnaje nastoupilo dvacet osm hráčů. Obhájcem titulu byl kanadský tenista Milos Raonic, kterého ve druhém kole vyřadil Michail Južnyj.\n\nVítězem dvouhry se stal pátý nasazený Němec Alexander Zverev, jenž za 2:24 hodin ve finále zdolal švýcarskou turnajovou jedničku a světovou trojku Stana Wawrinku po třísetovém průběhu 6–2, 3–6 a 7–5. V probíhající sezóně si tak připsal premiérové turnajové vítězství, které představovalo první titul na okruhu ATP Tour. V 19 letech se tak stal prvním teenagerem, který ovládl singlovou událost od roku 2008, kdy na newhavenském turnaji triumfoval tehdy 19letý Marin Čilić. Ve světové klasifikaci se Zverev vrátil na srpnové kariérní maximum, když mu patřila 24. příčka.\n\nČtyři nejvýše nasazení hráči obdrželi volný los do druhého kola.\n"}
{"id": "1232736", "url": "https://cs.wikipedia.org/wiki?curid=1232736", "title": "Moselle Open 2016 – mužská dvouhra", "text": "Moselle Open 2016 – mužská dvouhra\n\nMužská dvouhra Moselle Open 2016 probíhala ve druhé polovině září 2016. Do singlové soutěže metského tenisového turnaje nastoupilo dvacet osm hráčů. Obhájcem titulu byl francouzský tenista Jo-Wilfried Tsonga, který před rozehráním soutěže z turnaje odstoupil pro poranění levého kolena. Čtyři nejvýše nasazení zvládli roli favoritů a postoupili do semifinále.\n\nVítězem dvouhry se stal třetí nasazený Francouz Lucas Pouille, jenž za 80 minut ve finále zdolal rakouskou turnajovou jedničku Dominica Thiema po dvousetovém průběhu 7–6 a 6–2. V probíhající sezóně si tak připsal premiérové turnajové vítězství, které představovalo první titul na okruhu ATP Tour. Poprvé v roce přehrál člena elitní světové desítky a dosáhl na třicáté vítězství v sezóně. Bodový zisk mu v následném vydání žebříčku ATP z 26. září 2016 zajistil posun na kariérní maximum, když mu patřilo 16. místo.\nČtyři nejvýše nasazení hráči obdrželi volný los do druhého kola.\n"}
{"id": "1232740", "url": "https://cs.wikipedia.org/wiki?curid=1232740", "title": "Korea Open 2016 – ženská dvouhra", "text": "Korea Open 2016 – ženská dvouhra\n\nŽenská dvouhra Korea Open 2016 probíhala ve druhé polovině září 2016. Do singlové soutěže tenisového turnaje nastoupilo třicet dva hráček. Obhájkyní titulu byla rumunská tenistka Irina-Camelia Beguová, kterou ve druhém kole vyřadila Slovenka Jana Čepelová.\n\nVítězkou dvouhry se stala nenasazená 24letá Španělka Lara Arruabarrenová, jež ve finále zdolala rumunskou turnajovou pětku Monicu Niculescuovou po divokém třísetovém průběhu 6–0, 2–6 a 6–0. V probíhající sezóně si připsala premiérové turnajové vítězství, které po více než čtyřech letech čekání představovalo druhý singlový titul na okruhu WTA Tour. Bodový zisk jí v následném vydání žebříčku WTA zajistil posun na kariérní maximum, když 26. září 2016 figurovala na 61. místě. Na Korea Open španělská hráčka vyhrála čtyřhru v letech 2014 a 2015.\n"}
{"id": "1232741", "url": "https://cs.wikipedia.org/wiki?curid=1232741", "title": "Attitude (film)", "text": "Attitude (film)\n\nAttitude je americké černobílé filmové drama režiséra Roba Nilssona z roku 2002. Jde o součást Nilssonovy série (jde o pátý film ze série). Filmy z této série se zaměřují na problémové a znepokojující citové životy lidí. Děj filmu \"Attitude\" se točí kolem automechanika Spoddyho (Michael Disend), který však nemá rád automobily. Jeho život se naruší ve chvíli, kdy je mu diagnostikován AIDS. Dále ve filmu hrají například Robert Viharo, Irit Levi, Cory DuVal a Edwin Johnson. Většina lidí ve filmu jsou lidé z ulice. Nilsson hercům nechával možnost vytvářet si vlastní postavy a dialogy. Kameramanem byl Nilssonův dlouholetý spolupracovník Mickey Freeman. Hudbu k filmu složil Daniel Feinsmith. Snímek měl premiéru na Hongkongském mezinárodním filmovém festivalu.\n\n"}
{"id": "1232744", "url": "https://cs.wikipedia.org/wiki?curid=1232744", "title": "Guangzhou International Women's Open 2016 – ženská dvouhra", "text": "Guangzhou International Women's Open 2016 – ženská dvouhra\n\nŽenská dvouhra Guangzhou International Women's Open 2016 probíhala ve druhé polovině září 2016. Do singlové soutěže kantonského tenisového turnaje nastoupilo třicet dva hráček. Obhájkyní titulu byla srbská tenistka Jelena Jankovićová.\n\nVítězkou dvouhry se stala 27letá nenasazená Ukrajinka a 80. hráčka žebříčku Lesja Curenková, jež ve finále zdolala 31letou turnajovou dvojku Jankovićovou po třísetovém průběhu 6–4, 3–6 a 6–4. V probíhající sezóně si osmifinalistka z US Open připsala premiérové turnajové vítězství, které představovalo druhý singlový titul na okruhu WTA Tour. \n"}
{"id": "1232747", "url": "https://cs.wikipedia.org/wiki?curid=1232747", "title": "Josef Žalman", "text": "Josef Žalman\n\nJosef Žalman (26. července 1884, Dlouhá Třebová - 25. června 1947) byl lesní ředitel lichtenštejnských velkostatků, spisovatel, publicista a zakládající člen Českomoravské myslivecké jednoty.\n\nNarodil se 26. července 1884 v Dlouhé Třebové jako syn lichtenštejnského hajného Josefa Žalmana z Dlouhé Třebové čp.1 a Marie Žalmanové rozené Duškové z Čermné čp. 506. Otec i děd Josefa byli výkonní lichtenštejnští hajní v Dlouhé Třebové a Výprachticích, a tak bylo Josefovi předurčeno, že bude též lesníkem. Po ukončení školní docházky odešel studovat na dvouletou revírnickou školu v Písku a po jejím ukončení přešel na dvouletou vyšší školu, kde svá lesnická studia dokončil v r. 1904. Po ukončení škol nastoupil jako lesník v Českotřebovském polesí, kde poznal svoji budoucí manželku Václavu, dceru knížecího hajného Vincence Staňka. \n\nV roce 1912 byl povolán na lesní správu do Pozořic, kde byl pověřen prací hajného v Olšanech u Vyškova, kam se po svatbě v roce 1913 s Václavou Staňkovou oba stěhují. Jeho příchodem obec získala jednoho z předních organizátorů kulturního, společenského a politického života. Mimo jiné se jako člen zastupitelstva zasadil o zlepšení podmínek pro lesní dělníky. V průběhu válečných let, kdy byl povolán na bojiště první světové války, se manželům Žalmanovým narodil syn Emil Žalman (1915 – 1985) zvaný po celý život Miloš, známý psychiatr jak v Česku tak ve světě. V roce 1920 se jim narodila dcera Marie později provdaná za MUDr. Miroslava Mrázka, známá tanečnice, choreografka, profesorka a prorektorka brněnského JAMU. \n\nPo návratu z války se intenzivně věnoval práci v lesnických organizacích a později, společně se svými spolupracovníky spojoval různé myslivecké spolky a sdružení v jeden celek. V roce 1923 založil Českomoravskou mysliveckou jednotu (ČSMJ) organizaci fungující dodnes. Josef Žalman byl na první ustavující schůzi zvolen jejím jednatelem. Později založil také časopis \"Stráž myslivosti\". V Olšanech pobývali Žalmanovi do roku 1923, kdy byl Josef Žalman přeložen zpět do Pozořic a pověřen funkcí nadlesního. Současně byl přednostou lesního úřadu až do 1. ledna 1947, kdy na vlastní žádost odešel do výslužby. Zde také postavil rodinné sídlo s nádhernou zahradou, která byla společenským centrem jak rodiny, tak přátel. Zde v klidu rodinného krbu se také věnoval publikační činnosti. V roce 1941 vydal dvoudílnou knihu \"Základy myslivosti\" s každoročním vydáním až do roku 1950, která se stala mysliveckým bestselerem. „Žalmanovy myslivecké kalendáře“ vydávané vlastním nákladem v letech 1930-1941, jsou sběratelskou lahůdkou. \n\nPro své lichtenštejnské zaměstnavatele a odbornou veřejnost vydával články o muflonech, které jako první vysadil v knížecích honitbách. Po osvobození republiky se pro podlomené zdraví musel z veřejné činnosti stáhnout, a zemřel náhle v 63 letech na infarkt 25. června 1947. Josefu Žalmanovi byl na počest postaven pomník s bustou ve školním polesí zemědělské a lesnické university u Adamova. Díky mnoha nadšencům a držitelům odkazu Josefa Žalmana je v Pozořickém polesí stále udržovaná jeho lovecká chata - Žalmanův lovecký srub, a nedaleko od něj se nachází Žalmanova studánka, která je prameništěm Koválovického potoka. Ke 100. výročí narození byl Josefu Žalmanovi postaven pomník se vzpomínkou na jeho jméno v místě, kde rád odpočíval, a kde se dnes díky nositelům odkazu Josefa Žalmana buduje lesnický Slavín.\n\n"}
{"id": "1232750", "url": "https://cs.wikipedia.org/wiki?curid=1232750", "title": "Moselle Open 2016 – mužská čtyřhra", "text": "Moselle Open 2016 – mužská čtyřhra\n\nMužská čtyřhra Moselle Open 2016 probíhala ve druhé polovině září 2016. Do deblové soutěže metského tenisového turnaje nastoupilo šestnáct dvojic. Obhájcem titulu byl polsko-francouzský pár Łukasz Kubot a Édouard Roger-Vasselin, jehož členové nestartovali společně. Kubot se rozhodl turnaje nezúčastnit. Roger-Vasselin nastoupil s krajanem Julienem Benneteauem, aby v úvodním kole podlehli Marcusi Daniellovi a Marcelu Demolinerovi.\n\nVítězem čtyřhry se v repríze gstaadského finále z léta 2016 stal nenasazený chilsko-argentinský pár Julio Peralta a Horacio Zeballos, který zdolal chorvatsko-novozélandské turnajové trojky Mateho Paviće s Michaelem Venusem výsledkem 6–3 a 7–6. Oba šampioni si do žebříčku ATP připsali 250 bodů a získali třetí společný titul, i třetí v probíhající sezóně. Zeballos vybojoval šestou deblovou trofej na okruhu ATP Tour a Peralta třetí takovou. \n\n"}
{"id": "1232751", "url": "https://cs.wikipedia.org/wiki?curid=1232751", "title": "ŠK Veľké Úľany", "text": "ŠK Veľké Úľany\n\nŠK Veľké Úľany (celým názvem: Športový klub Veľké Úľany) je slovenský fotbalový klub, který sídlí v obci Veľké Úľany v Trnavském kraji. Založen byl v roce 1931. Od sezóny 2017/18 působí ve II. triedě Oblastného futbalového zväzu Galanta (OFZ GA; 7. nejvyšší soutěž).\n\nSvé domácí zápasy odehrává na stadionu ŠK Veľké Úľany.\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1232752", "url": "https://cs.wikipedia.org/wiki?curid=1232752", "title": "Moneta (rozcestník)", "text": "Moneta (rozcestník)\n\nMoneta může znamenat:\n\n"}
{"id": "1232753", "url": "https://cs.wikipedia.org/wiki?curid=1232753", "title": "St. Petersburg Open 2016 – mužská čtyřhra", "text": "St. Petersburg Open 2016 – mužská čtyřhra\n\nMužská čtyřhra St. Petersburg Open 2016 probíhala ve druhé polovině září 2016. Do deblové soutěže petrohradského tenisového turnaje nastoupilo šestnáct dvojic. Obhájcem titulu byl filipínsko-finský pár Treat Conrad Huey a Henri Kontinen, jehož členové nestartovali společně. Huey se rozhodl turnaje nezúčastnit. Kontinen vytvořil s britským deblistou Dominicem Inglotem nejvýše nasazenou dvojici.\n\nVítězem čtyřhry se stal nejvýše nasazený britsko-finský pár Dominic Inglot a Henri Kontinen, který ve finále zdolal německo-indickou dvojici Andre Begemann a Leander Paes, startující pod žebříčkovou ochranou, po setech 4–6, 6–3 a supertiebreaku [12–10], když odvrátili jeden mečbol. Oba šampioni si do žebříčku ATP připsali 250 bodů a získali, jako nově zformovaný pár, první společnou trofej. Pro Inglota to byl šestý deblový titul na okruhu ATP Tour a Kontinen vybojoval jedenáctý takový, když výhru obhájil. \n"}
{"id": "1232754", "url": "https://cs.wikipedia.org/wiki?curid=1232754", "title": "Alexandr Vasiljevič Suchovo-Kobylin", "text": "Alexandr Vasiljevič Suchovo-Kobylin\n\nAlexandr Vasiljevič Suchovo-Kobylin (rusky \"Александр Васильевич Сухово-Кобылин\"; 29. září 1817, Moskva – 24. března 1903, Beaulieu-Sur-Mer) byl ruský spisovatel, dramatik. Jeho sestrami byly spisovatelka Jevgenija Tur (rusky \"Евгения Тур\") a malířka Sofja Vasiljevna Suchovo-Kobylin (rusky \"Софья Васильевна Сухово-Кобылина\").\n\nPocházel ze zámožné a vzdělané šlechtické rodiny, v letech 1834–1838 studoval matematiku, přírodní vědy a filosofii na Moskevské univerzitě, ve studiu filosofie pak pokračoval v Heidelbergu a v Berlíně. Hodně cestoval a za pobytu v Paříži se seznámil s Louisou Simon-Demanche, které se stala jeho milenkou. Za nejasných okolností byla Louisa později zavražděna a Suchovo-Kobylin byl v Rusku obviněn z její vraždy, velmi pravděpodobně neprávem. Během dlouhého procesu (1850–1854) strávil delší čas ve vězení a byl různě vydírán. Z vězení se dostal jen za cenu velkých úplatků, ale napsal tam podstatnou část svého nejúspěšnějšího dramatu \"Svatba Krečinského\", ostrou kritiku zkorumpované ruské byrokracie. Hra byla poprvé inscenována roku 1856 a stala se jednou z nejoblíbenějších ruských her. Roku 1871 postavil na svém statku Novoje v Jaroslavské gubernii učitelský ústav, který fungoval do roku 1914 a vychoval stovky učitelů. Při požáru jiného jeho sídla Kobylinka roku 1899 shořela velká část jeho filosoficko-mystických spisů, zbytek byl publikován posmrtně jako \"Nauka vesmíru\". Roku 1900 se i s dcerou přestěhoval do Beaulieu-sur-Mer blízko Nice na Francouzské riviéře, kde roku 1903 zemřel.\n\nOd roku 1902 byl členem Petrohradské akademie věd. Je autorem dramatické trilogie \"Obrazy minulosti\" (\"Свадьба Кречинского\" (1854), \"Дело\" (1861) a \"Смерть Тарелкина\" (1869)), v které kritizuje ruskou byrokracii.\n\n\n\n"}
{"id": "1232755", "url": "https://cs.wikipedia.org/wiki?curid=1232755", "title": "ŠK Novohrad Lučenec", "text": "ŠK Novohrad Lučenec\n\nŠK Novohrad Lučenec (celým názvem: Športový klub Novohrad Lučenec) je slovenský fotbalový klub, který sídlí ve městě Lučenec v Banskobystrickém kraji. Založen byl v roce 2013, původně jako mládežnický klub. Teprve v sezóně 2016/17 byl založen první mužský oddíl. Od sezóny 2016/17 působí ve třetí fotbalové lize, sk. Střed.\n\nSvé domácí zápasy odehrává na městském stadionu Lučenec s kapacitou 4 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1232756", "url": "https://cs.wikipedia.org/wiki?curid=1232756", "title": "Vojinovićův most", "text": "Vojinovićův most\n\nVojinovićův most (albánsky Ura e Gurit, srbsky Војиновића мост/Vojinovića most) je historický památkově chráněný kamenný most, nacházející se ve městě Vučitrn v Kosovu. Vznikl pravděpodobně na konci 14. nebo na počátku 15. století. Svůj název má podle bratrů Vojinovićů, kteří jej podle legendy srbského kosovského obyvatelstva nechali zbudovat. Albánský název mostu (Ura e Gurit) znamená v překladu \"Kamenný most\". Most překonával řeku Sitnici.\n\nDlouhý je 135 m, má pět kamenných oblouků. Cesta na mostě je široká pět/šest metrů. Asymetrické oblouky mají šířku až třináct metrů. Most byl budován v několika fázích z různých druhů kamene.\n\nMost patří k nejstarším svého typu na území Kosova. Jeho původ je pravděpodobně ještě z dob před příchodem Osmanské říše. Byl vybudován nejspíše pro potřeby obchodníků, jejichž karavany procházely přes Vučitrn z Dubrovníka do Skopje. Most byl renovován a v současné době je veden v databázích jak Srbska tak i Kosova jako kulturní památka. Zatímco srbské památkové úřady jej vedou jako kulturní památku mimořádného významu, kosovská správa jej eviduje jako kulturní památku 859/49; LZVM s číslem 2851. \n\nMost se nacházel ve výšce 7,5 m nad údolím řeky až do roku 1902. Po té době však řeka Sitnica změnila své koryto, a část původního vyschlého byla zasypána. Proto se mostovka dnes nachází pouhých 3,7 m nad terénem. \n"}
{"id": "1232761", "url": "https://cs.wikipedia.org/wiki?curid=1232761", "title": "1,2-dichlor-4-nitrobenzen", "text": "1,2-dichlor-4-nitrobenzen\n\n1,2-dichlor-4-nitrobenzen je organická sloučenina se vzorcem ClCHNO. Je to bledě žlutá pevná látka, která je odvozena z 1,2-dichlorbenzenu náhradou jednoho atomu vodíku nitroskupinou NO. Tato sloučenina je meziproduktem při syntéze agrochemikálií.\n\nNitrace 1,2-dichlorbenzenu produkuje především 1,2-dichlor-4-nitrobenzen, spolu s menším množství 3-nitro izomeru. Může být také připraven chlorací 4-nitrochlorbenzenu (ClCHNO).\n\nJeden z chloridů je reaktivní vůči nukleofilům. Fluorid draselný dává 1-chlor-2-fluor-4-nitrobenzen, meziprodukt při výrobě herbicidů. S amoniakem se získá 2-chlor-4-nitroanilin, prekurzor diazobarviva. Redukcí s železným práškem získáme 3,4-dichloranilin.\n"}
{"id": "1232763", "url": "https://cs.wikipedia.org/wiki?curid=1232763", "title": "Projekt 23120", "text": "Projekt 23120\n\nProjekt 23120 je lodní třída logistických podpůrných lodí a oceánských remorkérů ruského námořnictva schopných operací v Arktidě. Mezi jejich úkoly patří zásobování základen, lodí a ponorek, mise SAR a pomoc plavidlům v nouzi. Celkem byly objednány tři jednotky této třídy.\n\nPlavidla této třídy staví loděnice JSC Severnaja v Petrohradu. Kýl prototypové jednotky \"Elbrus\" byl založen 14. listopadu 2012, v den 100. výročí vzniku loděnice Severnaja. Loď byla v červnu 2015 spuštěna na vodu a v září 2016 zahájila námořní zkoušky. Druhá jednotka \"Vsevolod Bobrov\" byla na vodu spuštěna v listopadu 2016.\n\nJednotky projektu 23120:\nPlavidla konstrukčně vycházejí z civilních lodí pro zásobování ropných plošin (liší se zejména vyšší odolností úrovně ARC4). Jsou uzpůsobena službě v Arktidě a mohou plout ledem silným až 60 cm. Kromě 27 členů posádky mají prostory pro dočasné ubytování dalších až 50 osob. Kapacita nákladu je 2000 tun (jiný pramen uvádí 4500 tun). Na zádi jsou vybavena jeřábem o nosnosti 50 tun. Pohonný systém tvoří čtyři dieselové generátory, každý o výkonu 4450 kW, jeden dieselový generátor s výkonem 1120 kW a jeden s výkonem 238 kW, dále dva elektromotory s výkonem po 8160 hp. Elektřina pohání dva pody. Manévrovací schopnosti zlepšují dvě příďová dokormidlovací zařízení. Nejvyšší rychlost dosahuje 18 uzlů. Dosah je 5000 námořních mil. Autonomie dosahuje 60 dnů.\n"}
{"id": "1232766", "url": "https://cs.wikipedia.org/wiki?curid=1232766", "title": "Muzeum populární kultury", "text": "Muzeum populární kultury\n\nMuzeum populární kultury (anglicky \"Museum of Pop Culture\"; MoPOP), známé též pod svým dřívějším názvem Experience Music Project (EMP), je muzeum nacházející se v americkém městě Seattle. Bylo vystavěno roku 2000 ve čtvrti Seattle Center, bývalém areálu výstaviště na světové výstavě 1962, podle projektu kanadsko-amerického architekta Franka Gehryho. Celá stavba byla financována miliardářem Paulem Allenem, který si ji přál zasvětit seattleskému rodákovi Jimi Hendrixovi.\n\nBudova je postavena v dekonstruktivním stylu s prvky blobismu. Celá stavba je pokryta zhruba 21 tisíci panely z hliníku a nerezové oceli v různých barvách. Zlatá barva symbolizuje kytaristu Lese Paula, modrá amerického výrobce hudebních nástrojů Fender, fialová zpěváka a kytaristu Jimi Hendrixe a červená barvu vozidel, ve kterých rock'n'rollové hvězdy cestují. Podle Gehryho má tvar budovy připomínat „roztavenou elektrickou kytaru“. Skrze muzeum vede trať monorailu.\n\nV muzeu se nachází síň slávy (anglicky \"Science Fiction and Fantasy Hall of Fame\"), do které jsou každým rokem uváděny nejvýznamnější osobnosti z oblasti sci-fi a fantasy. Původně byla založena roku 1996 v Kansas City jako součást tamního literárního spolku, od roku 2004 se však nachází v Experience Music Project. Od roku 2016 do síně slávy začala být kromě autorů zařazována i díla.\n\nV síni slávy jsou uvedeni:\n\n"}
{"id": "1232777", "url": "https://cs.wikipedia.org/wiki?curid=1232777", "title": "Lupoč", "text": "Lupoč\n\nLupoč je obec na Slovensku v okrese Lučenec. Žije zde  obyvatel.\n\nLeží severozápadně od Lučence, mezi Halič a Prahou (kterou založili husité po bitvě u Lučence) a v blízkosti kopce \"Páriš\". Blízko jsou obce Ábelová a Polichno, které se spojují se jménem spisovatelky Boženy Slančíkové. Nad Lupočí je kopec s názvem \"Viný vrch\", který ji chrání před bouřkami. Na úpatí Viného vrchu se nacházejí zbytky základů kaple u Antolíka, čili kaple svatého Antona Paduánského z roku 1696. V okolí obce byly nedávno objeveny menší jeskyně, které dostaly názvy \"Lupočská nora\", \"Petruska\" (podle jejího spoluobjevitele a obyvatele Lupoče Jana Petruse, nar.1931) a \"Voňačka\".\n\nV Lupoči je zvonička, která prošla rozsáhlou rekonstrukcí. Za obcí se nachází areál bývalého družstva \"Agrolupo\".\n\nV Lupoči se mluvilo Novohradským nářečím tzv. zvolenského typu. S nejstaršími obyvateli vymírá i nářečí. Slovník s několika stovkami výrazů a obratů zveřejnila Zuzana Bohušová ve své publikaci \"Nářečí Lupoč\" v roce 2003. Monografie o obci Lupoč vyšla zásluhou Josefa Drenka a kolektivu spolupracovníků v roce 2001.\n\n"}
{"id": "1232778", "url": "https://cs.wikipedia.org/wiki?curid=1232778", "title": "Boeing 737 Classic", "text": "Boeing 737 Classic\n\nBoeing 737 Classic je druhá generace dopravních letadel Boeing 737, skládající se ze serií -300, -400 a -500. Následovala původní modely řady -100/-200, které se začaly vyrábět v roce 1966. Jde o úzkotrupý dopravní letoun určený pro krátké a střední tratě poháněný dvěma proudovými motory. Výroba probíhala v Boeing Commercial Airplanes mezi lety 1984 až 2000, zahrnuje tři varianty a místa k sezení od 145 po 188 cestujících. Mezi vylepšení oproti předchozí generaci letadel 737 patřily dvouproudové motory CFM International CFM56 s velkým obtokovým poměrem, vylepšená avionika a zvýšená kapacita cestujících (u modelů -300 / -400).\n\nPrvní model klasické řady - 737–300 - 1984 do služby vstoupil v roce 1984. Následoval prodloužený model 737-400, který se do služby dostal v roce 1988 a dále zkrácená a nejmenší verze 737-500 v roce 1990. Celkem bylo dodáno 1 988 letadel. Ve své době byl model Classic představen jako nová generace letounů Boeing 737, ale s příchodem serie B737 Next Generation v polovině 90. let byl oficiálně označen jako 737 Classic series.\n\n"}
{"id": "1232779", "url": "https://cs.wikipedia.org/wiki?curid=1232779", "title": "Boeing 737 Next Generation", "text": "Boeing 737 Next Generation\n\nBoeing 737 Next Generation, často zkracováno jako 737NG, nebo 737 Next Gen, je serie dopravního letounu Boeing 737 s variantami −600/-700/-800/-900. Jedná se o třetí generaci modelu 737 a navazuje na sérii 737 Classic (−300/-400/-500), která se začala vyrábět v 80. letech. Jde opět o úzkotrupý dopravní letoun určený pro krátké a střední tratě poháněný dvěma proudovými motory. Výroba řady 737NG probíhala od roku 1996 do roku 2019 v Boeing Commercial Airplanes, zahrnuje čtyři varianty a může pojmout 110 až 210 cestujících.\n\nOficiálně byl vývoj modelu 737NG zahájen v roce 1993. Jde o vylepšenou verzi předchozích modelů řady 737 Classic s přepracovaným křídlem, které má větší plochu, rozpětí a větší kapacitu paliva. Je vybaven motory řady CFM56-7, skleněným kokpitem a nabízí vylepšené a přepracované konfigurace interiéru. Lepší výkony a schopnosti oproti předchůdci zahrnují větší dolet, větší kapacitu (u největších variant) a dostupnou vyšší maximální vzletovou hmotnost (MTOW).\n\nK 31. květnu 2019 bylo celkem objednáno 7 097 letounů 737NG, ze kterých bylo dodáno 7 031 ks. Zbylé objednávky zahrnují varianty -700 BBJ, -800, -800 BBJ a -900ER. Nejběžnější variantou je -800, které bylo dodáno více než 5 000 ks k roku 2019 a je nejrozšířenějším úzkotrupým letadlem na světě. Hlavním konkurentem pro typ 737NG je rodina letounů Airbus A320. Vylepšená verze s novými motory – řada Boeing 737 MAX – má 737NG nahradit, přičemž první B737 MAX byl dodán v roce 2017.\n"}
{"id": "1232782", "url": "https://cs.wikipedia.org/wiki?curid=1232782", "title": "Kostel svaté Máří Magdalény (Včelákov)", "text": "Kostel svaté Máří Magdalény (Včelákov)\n\nKostel svaté Máří Magdalény je sakrální stavba vybudovaná mezi roky 1844 a 1848 v pozdně klasicistním stylu v městyse Včelákov ležícím v okrese Chrudim v Pardubickém kraji, jihovýchodně od okresního města. Nahradil původní místní gotický kostel. Vnitřní výmalbu kostela provedl roku 1929 místní farář Jan Kohel. Uvnitř objektu se nachází pamětní deska se jmény všech obětí z osady Ležáky.\n\nNa přelomu let 1849 a 1850 získal kostel varhany, jejichž autorem je Karel Josef Trnka (1800–1871) z Chrasti u Chrudimi. Stály 680 zlatých a měly celkově 14 rejstříků, a sice sedm na hlavním stroji (Principal 8', Flétna 8', Octava 4', Fugara 4', Kvinta 3', Superoctava 2', Mixtura), čtyři pro pozitiv (Copula maior 8', Copula minor 4', Principal 2', Mixtura) a tři určené pedálům (Subbas 16', Octavbas 8', Principálbas 4'). Nástroj prošel opravami v letech 1895 (provedl ji Jan Mácal), 1924 (Václav Poláček) a 2000 (Jan Karel).\n\nStavba je chráněna coby nemovitá kulturní památka České republiky.\n"}
{"id": "1232783", "url": "https://cs.wikipedia.org/wiki?curid=1232783", "title": "Toray Pan Pacific Open 2016 – ženská čtyřhra", "text": "Toray Pan Pacific Open 2016 – ženská čtyřhra\n\nŽenská čtyřhra Toray Pan Pacific Open 2016 probíhala ve druhé polovině září 2016. Do deblové soutěže tokijského tenisového turnaje nastoupilo šestnáct dvojic. Obhájcem titulu byl španělský pár Garbiñe Muguruzaová a Carla Suárezová Navarrová, jehož členky do soutěže nezasáhly.\n\nVítězem čtyřhry se stal druhý nasazený indicko-český pár Sania Mirzaová a Barbora Strýcová, který ve finále zdolal čínskou dvojici Liang Čchen a Jang Čao-süan po hladkém dvousetovém průběhu 6–1 a 6–1. Po srpnovém triumfu na Western & Southern Open získaly druhou společnou trofej a do žebříčku WTA si každá z nich připsala 470 bodů. \n\nStrýcová vybojovala jubilejní dvacátý deblový titul na okruhu WTA Tour, zatímco pro světovou jedničku Mirzaovou to bylo čtyřicáté turnajové vítězství. Indka již na tokijském turnaji zvítězila v letech 2013 a 2014 s Carou Blackovou. \n\n"}
{"id": "1232785", "url": "https://cs.wikipedia.org/wiki?curid=1232785", "title": "Kačanická soutěska", "text": "Kačanická soutěska\n\nKačanická soutěska (albánsky Gryka e Kaçanikut, srbsky Качаничка клисура/Kačanička klisura) se nachází na jihu Kosova, mezi městy Kačanik a Elez Han, na cestě z Uroševace do Skopje. Vyhloubila ji řeka Lepenac a dlouhá je celkem 24 km. Její jižní konec na severomakedonské straně potom tvoří pohoří Šar planina a Skopská Černá hora. Strmé skalní stěny soutěsky, které tvoří především vápenec, zakrývá z velké části vegetace a lesy. V dávných dobách tudy odtékala voda z jezera, které se před mnoha tisíci let vytvořilo na území dnešního Kosova. \n\nSoutěskou vede železniční trať a silnice. V blízkosti soutěsky se nacházejí četné povrchové lomy, které slouží pro zásobování cementárny Sharrcem v Elez Hanu. V souvislosti se značným dopravním vytížením místní silnice je plánována její modernizace a výstavba několika tunelů.\n\nV dobách středověku představovala soutěska strategický bod, který zajišťoval přístup ke Kosovu na sever a k Severní Makedonii na jihu. V její blízkosti bylo proto vybudováno několik pevností (např. Kačanická pevnost). Během velké turecké války v roce 1699 se zde střetla vojska Habsburské monarchie a Osmanské říše; v souboji vyhráli nakonec nad Rakušany Turci. Turecké vítězství bylo zaznamenáno v ústní lidové slovesnosti místního obyvatelstva a zachyceno v 19. století.\n\nBěhem první světové války obsadila soutěsku také bulharská armáda, a to dne 26. října 1915 v souvislosti se zhroucením obrany na severu země a rychlým bulharským útokem na jih Srbska.\n"}
{"id": "1232789", "url": "https://cs.wikipedia.org/wiki?curid=1232789", "title": "Krajiny duše, krajiny těl", "text": "Krajiny duše, krajiny těl\n\nKrajiny duše, krajiny těl může označovat různé věci:\n"}
{"id": "1232790", "url": "https://cs.wikipedia.org/wiki?curid=1232790", "title": "Krajiny duše, krajiny těl (pořad)", "text": "Krajiny duše, krajiny těl (pořad)\n\n\"Krajiny duše, krajiny těl : scénická montáž rockových písní a balad\" byl hudební pořad skupiny C&K Vocal v Branickém divadle, který měl premiéru 12. prosince 1983. Režisérem pořadu byl Ladislav Kantor.\n\nC&K Vocal:\n\n\n\nZpracováno podle divadelního programu pořadu.\n"}
{"id": "1232792", "url": "https://cs.wikipedia.org/wiki?curid=1232792", "title": "Rotunda (písmo)", "text": "Rotunda (písmo)\n\nRotunda (z lat. \"rotundus\", kulatý, oblý) je typ gotického písma, které vzniklo v závěru 13. století v Itálii, jižní Francii a Španělsku, z něhož se vyvinulo tiskové gotické písmo používané do první poloviny 16. století.\n\nVe třináctém století došlo k změnám kterými se do té doby užívaná karolina vyvinula v gotické písmo (resp. konkrétně gotickou minuskulu). Při ručním psaní, kdy gotičtí písaři psali šikmým perem, kdy bylo potřeba vtěsnat na malý prostor co nejvíce písmen. Jeho charakteristickým znakem je písmeno vysoké, v karolině rovné tahy jsou lámané, písmo je výrazně stínované (objevují se zde silné a vlasové tahy). Typické lámání bylo výrazné zejména v severních oblastech, naopak na jihu (v Itálii) se karolina nelámala tak výrazně a tato oblá varianta gotické minuskuly se označuje rotunda. Tradiční význam Itálie stál za významem tohoto tvaru ve zbytku Evropy (např. zvláštní typ rotundy \"littera bononiensis\" se užívala v okruhu vlivné boloňské univerzity).\n\nPrvní tisková písma (zvlášť v době prvotisků) kopírovala tvary kreslených písem (tedy nejkaligraičtější písma užívaná pro psaní rukopisů), včetně textury (nejkaligrafičtější lámaná gotická minuskula) a rotundy. Od šedesátých let 15. století se staly Benátky střediskem tiskové rotundy, proto byla dlouhou dobu \"rotunda\" nazývána \"veneta\". V roce 1472 byla tištěna v Německu v dílně kolínského tiskaře Johanna Koelhoffa st. V roce 1514 ji použil lipský tiskař Melchior Lotter st. pro tisk latinsko-české učebnice \"Libellus grammatices\" od humanisty Niccolo Perottiho. Od druhé poloviny 16. století byl v Německu používán švabach.\n\nDo Čech a na Moravu byla rotunda dovezena z Itálie v podobě ručně psaných právnických rukopisů. Tisková rotunda byla hojně používána v tiscích české literatury v Norimberku tiskaři jako Jan Günther, Hieronymus Höltzel, Leonard Milchtaler atd. V roce 1484 ji poprvé použil ve Vimperku tiskař Johann Alacraw, v Brně od roku 1486 požívali rotundu Konrád Stahel a Matthias Preinlein. V Olomouci v letech 1501–1502 to byl Konrad Baumgartem a v roce 1504 Libor Fürstenhain. Jako tiskové písmo byla rotunda na Moravě používána do roku 1504. Nejdéle byla používána tiskařským rodem Hadů do roku 1558.\n\n\n\n"}
{"id": "1232793", "url": "https://cs.wikipedia.org/wiki?curid=1232793", "title": "Lucie Sekanová", "text": "Lucie Sekanová\n\nLucie Sekanová (* 5. srpna 1989 Prachatice) je česká atletka. Její hlavní disciplínou je běh na 3000 metrů překážek, věnuje se také hladkým vytrvalostním běhům, silničnímu běhu a krosu.\n\nV dětství hrála fotbal doma v Borovanech, s atletikou začínala v klubu Sokol České Budějovice, od roku 2011 je členkou USK Praha, kde je jejím osobním trenérem Róbert Štefko. Na mistrovství ČR mužů a žen v atletice vyhrála běh na 3000 m překážek v letech 2009, 2010 a 2016 a běh na 1500 m v roce 2013. V roce 2011 se stala mistryní ČR v přespolním běhu. \n\nReprezentovala na mistrovství světa juniorů v atletice 2008, kde skončila ve steeplu na osmém místě, a na mistrovství Evropy v atletice do 23 let 2011, kde doběhla ve finále jako desátá. Na mistrovství Evropy v atletice 2014 startovala v běhu na 10000 metrů a obsadila 23. místo. Poté se opět zaměřila na nejdelší překážkovou trať a kvalifikovala se na mistrovství světa v atletice 2015 (vypadla v rozběhu, 27. místo) a mistrovství Evropy v atletice 2016 (rozběh, 25. místo). \n\nV roce 2015 získala pro USK první místo na 3000 m překážek v závodě PMEZ v Mersinu, kde vytvořila svůj osobní rekord 9:41,84. \n\n\n"}
{"id": "1232794", "url": "https://cs.wikipedia.org/wiki?curid=1232794", "title": "Tom DiCillo", "text": "Tom DiCillo\n\nTom DiCillo (* 14. srpna 1953) je americký filmový a televizní režisér, scenárista a kameraman.\n\nNarodil se v severokarolínském Camp Le Jeune. Jeho otec pocházel z Itálie a matka z Nové Anglie. Studoval tvůrčí psaní na v Norfolku a následně filmařinu na Newyorské univerzitě. Zde se seznámil například s Jimem Jarmuschem, Howardem Brooknerem a Sarou Driver. Svou filmovou kariéru zahájil jako kameraman. Již v roce 1980 se podílel na Jarmuschově snímku \"Trvalá dovolená\", stejně jako na filmu \"\", jehož režisérem byl Eric Mitchell. S Jarmuschem spolupracoval i na dalších filmech: \"Podivnější než ráj\" (1984) a původní verzi snímku \"Káva a cigarety\" (1986). Do roku 1990 stál se jako kameraman podílel na několika dalších filmech.\n\nSvůj první film nazvaný ', v němž hlavní roli ztvárnil tehdy neznámý Brad Pitt, natočil v roce 1991. Následovaly filmy \"Život v oblouznění\" (1995; hlavní role Steve Buscemi), \"Život v sedmém nebi\" (1996), \"Opravdová blondýnka\" (1997), \"Bouchači a bouchačky\" (2001) a \"Opilí slávou\" (2005; opět Steve Buscemi). Roku 2009 natočil dokumentární film \"When You're Strange\" pojednávající o hudebni skupině The Doors. Rovněž režíroval různé epizody několika televizních seriálů, jako například \"Dobrá manželka\" (epizoda „“, 2011) a ' (více epizod, 2012 až 2015).\n\n"}
{"id": "1232795", "url": "https://cs.wikipedia.org/wiki?curid=1232795", "title": "Rugovská soutěska", "text": "Rugovská soutěska\n\nRugovská soutěska (albánsky Gryka e Rugovës, srbsky Руговска клисура/Rugovska klisura) se nachází na západě Kosova, u hranice s Černou Horou. Soutěsku vyhloubila řeka Pećka Bistrica při ústupu ledovce z pohoří Prokletije, které soutěsku obklopuje. Její hloubka se pohybuje až okolo 1000 m a délka soutěsky činí 25 kilometrů. Údolím řeky vede silnice, která spojuje města Peć a Plav. Silnice prochází v blízkosti vesnice Kućište horským průsmyskem a na černohorskou silniční síť se napojuje u obce Murino v údolí řeky Lim. \n\nKaňon začíná asi 3 kilometry západně od města Peć; úzce sevřený začíná být šest kilometrů od uvedeného města. V jeho údolí se nacházejí v létě osídlené chaty a několik vesnic (Mali Štupelj, Malevići, Drelje, Pepići, Kućište, Hađovići, Jošanica, Boge, Škrelje Dugonjiva a Košutane).\n\nÚdolí na svém východním konci dosahuje hloubky cca 650-1000 m. Na šestém kilometru z východní strany se nachází 25 metrů vysoký vodopád. Okolo něj se nachází nemalé množství jeskyň, které do dnešní doby nebyly úplně prozkoumány. V jeskyních Karmakazit a Kallabes byly nalezeny pozůstatky prehistorických lidí. Jeskyně jsou vzájemně propojené.\n\nSoutěskou postupovala srbská armáda během svého ústupu v první světové válce. Děla tehdy vojáci svrhli do řeky, aby se k nim nedostali bulharští vojáci, kteří postupovali přes Kosovo od východu. \n\nNa přelomu 20. a 30. let 20. století existoval plán jugoslávské vlády vybudovat soutěskou železniční trať, nicméně z důvodu velké hospodářské krize nikdy nebyl realizován.\n\nV roce 1985 byl vyhlášen v okolí soutěsky národní park. \n\n \n"}
{"id": "1232797", "url": "https://cs.wikipedia.org/wiki?curid=1232797", "title": "Pobřeží slonoviny na Letních olympijských hrách 2016", "text": "Pobřeží slonoviny na Letních olympijských hrách 2016\n\nPobřeží slonoviny se účastnilo Letní olympiády 2016.\n\n"}
{"id": "1232799", "url": "https://cs.wikipedia.org/wiki?curid=1232799", "title": "Bahamy na Letních olympijských hrách 2016", "text": "Bahamy na Letních olympijských hrách 2016\n\nBahamy se Letních olympijských her 2016 v Rio de Janieru zúčastnily s 28 sportovci. Jednalo se o 19 můžů a 9 žen.\n\n"}
{"id": "1232800", "url": "https://cs.wikipedia.org/wiki?curid=1232800", "title": "TJ Stráža", "text": "TJ Stráža\n\nTJ Stráža (celým názvem: Telovýchovná jednota Stráža) je slovenský fotbalový klub, který sídlí v obci Stráža v Žilinském kraji. Od sezóny 2017/18 působí v I. triede Oblastného futbalového zväzu Žilina (6. nejvyšší soutěž).\n\nSvé domácí zápasy odehrává na stadionu Stráža s kapacitou 1 000 diváků.\n\n\nZdroj: \n\n\n\nZdroj: \n\n"}
{"id": "1232801", "url": "https://cs.wikipedia.org/wiki?curid=1232801", "title": "Tchaj-wan na Letních olympijských hrách 2016", "text": "Tchaj-wan na Letních olympijských hrách 2016\n\nTchaj-wan se účastnil Letní olympiády 2016.\n\n"}
{"id": "1232802", "url": "https://cs.wikipedia.org/wiki?curid=1232802", "title": "OŠK Veľký Horeš", "text": "OŠK Veľký Horeš\n\nOŠK Veľký Horeš (celým názvem: Obecný športový klub Veľký Horeš) je slovenský fotbalový klub, který sídlí v obci Veľký Horeš v Košickém kraji. Od sezóny 2017/18 působí v šesté lize Oblastného futbalového zväzu Trebišov.\n\nSvé domácí zápasy odehrává na stadionu OŠK Veľký Horeš s kapacitou 1 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1232803", "url": "https://cs.wikipedia.org/wiki?curid=1232803", "title": "Vietnam na Letních olympijských hrách 2016", "text": "Vietnam na Letních olympijských hrách 2016\n\nVietnam se účastnil Letní olympiády 2016.\n\n"}
{"id": "1232809", "url": "https://cs.wikipedia.org/wiki?curid=1232809", "title": "Bahrajn na Letních olympijských hrách 2016", "text": "Bahrajn na Letních olympijských hrách 2016\n\nBahrajn se účastnil Letní olympiády 2016.\n\n"}
{"id": "1232810", "url": "https://cs.wikipedia.org/wiki?curid=1232810", "title": "Stanislav Hudeček (malíř)", "text": "Stanislav Hudeček (malíř)\n\nStanislav Hudeček (26. března 1872, Gdów (dnes Polsko) – 15. dubna 1947, Nový Bydžov) byl český ilustrátor a malíř.\n\nStanislav Hudeček se narodil ve vesnici Gdów, asi 30 km jihovýchodně od Krakova. Otec František Hudeček byl v Gdówu poštmistrem, matka Josefa rozená Rosendorfová pocházela z Mnichova Hradiště.\n\nDne 22. února 1900 se v Kutné Hoře oženil s Elisabeth rozenou Kneisslovou (též Kneyslová, 1877–??), narozenou v Novém Bydžově. Od března 1900 byl policejně hlášen v Bubenči (dnes Praha). Manželé Hudečkovi měli dva syny – Karla (1900–??) a Stanislava (1901–??).\n\nOd roku 1908 žil Stanislav Hudeček v Novém Bydžově, rodišti své manželky, kde také zemřel.\n\nPravidelně přispíval v období zhruba 1907–1912 do Humoristických listů.\n\nV období 1900–1932 byl Stanislav Hudeček plodným ilustrátorem, zejména historických a dobrodružných románů. Některé z knih, které ilustroval, vyšly s jeho ilustracemi znovu i po roce 1990.\n\n\nVe své volné tvorbě věnoval pozornost Novému Bydžovu, kde dlouhodobě žil.\n\n\nJiž za svého života býval Stanislav Hudeček zaměňován s malířem téhož příjmení, vrstevníkem Antonínem Hudečkem (1872-1941).\n\n\n"}
{"id": "1232813", "url": "https://cs.wikipedia.org/wiki?curid=1232813", "title": "Indonésie na Letních olympijských hrách 2016", "text": "Indonésie na Letních olympijských hrách 2016\n\nIndonésie se účastnila Letní olympiády 2016.\n\n"}
{"id": "1232814", "url": "https://cs.wikipedia.org/wiki?curid=1232814", "title": "Adrian Gomboc", "text": "Adrian Gomboc\n\nAdrian Gomboc (* 20. ledna 1995 Murska Sobota) je slovinský zápasník-judista.\n\nS judem začal v rodné Murske Sobotě pod vedením Silvo Kavčiče. V roce 2012 přestoupil do armádního tréninkové centra v Celje, kde se připravuje pod vedením Marjana Fabjana a jeho asistentů. V slovinské seniorské reprezentaci se pohybuje od roku 2013. V roce 2016 dosáhl na evropskou kontinentální kvótu pro účast na olympijských hrách v Riu, o kterou sváděl napínavý souboj s krajanem Andražem Jerebem. V úvodním kole olympijského turnaje v Riu poslal po minutě boje na ippon technikou seoi-nage úřadujícího mistra Evropy Gruzínce Važu Margvelašviliho. V dalším kole si pohlídal dobře připraveného Zambijce Mathewse Punzu, kterého technikami sode-curikomi-goši a sumi-gaeši porazil na wazari-ippon. Ve čtvrtfinále se hned v prvních sekundách zápasu proti Kanaďanu Antoine Bouchardovi dostal do vedení na wazari, když okontroval jeho uči-matu a minutu před koncem vítězství pojistil málo vídanou kombinací sode-curikomi-goši+soto-makikomi na wazari-ippon. V semifinále však narazil na formu Itala Fabia Basileho, který ho do finále nepustil o dvě šida. V boji o třetí místo proti němu stál velezkušený Uzbek Rishod Sobirov, který ho v polovině zápasu přepral na zemi a nasadil škrcení. Obsadil 5. místo.\n\nV roce 2018 v úvodu navázal na úspěšnou olympijskou sezonu, ale v letní přípravě na mistrovství světa v Budapešti byl trenérem Fabjanem vyloučen z reprezentačního týmu za špatnou životosprávu.\n\n\n\n"}
{"id": "1232816", "url": "https://cs.wikipedia.org/wiki?curid=1232816", "title": "Nová buržoazie", "text": "Nová buržoazie\n\nNová buržoazie (dánsky \"Nye Borgerlige\") je dánská politická strana, jež vznikla v září roku 2016. Strana se zasazuje o vystoupení země z Evropské unie a o tvrdší přístup k imigrantům. Předsedkyní strany je Pernille Vermundová.\n\nJejím programovým konkurentem je místní Dánská lidová strana.\n\n"}
{"id": "1232818", "url": "https://cs.wikipedia.org/wiki?curid=1232818", "title": "Etiopie na Letních olympijských hrách 2016", "text": "Etiopie na Letních olympijských hrách 2016\n\nEtiopie se účastnila Letní olympiády 2016.\n\n"}
{"id": "1232819", "url": "https://cs.wikipedia.org/wiki?curid=1232819", "title": "Teide 2390", "text": "Teide 2390\n\nTeide 2390 je koncertní album italské progressive rockové skupiny Nosound. Vydáno bylo v dubnu 2015.\n\nDeska byla nahrána na koncertě skupiny v rámci festivalu Starmus, který se konal 24. září 2014 na astronomické observatoři Teide v nadmořské výšce 2390 m na hoře Pico de Teide na Kanárských ostrovech. Nosound zde zahráli průřez svou stávající tvorbou, tedy čtyřmi studiovými alby. Kromě samotného audiozáznamu vystoupení obsahuje album \"Teide 2390\" i přiložený druhý disk v podobě DVD s bonusovým materiálem: krátkým videozáznamem z koncertu, krátkým filmem se skupinou v zákulisí, fotogalerií a audiozáznamem celého alba ve vysoké kvalitě.\n\n"}
{"id": "1232821", "url": "https://cs.wikipedia.org/wiki?curid=1232821", "title": "Rativates", "text": "Rativates\n\nRativates („podobný běžcům [skupině nelétavých ptáků]“), žil asi před 77 - 75 miliony let (pozdní křída, kampán) na území dnešní kanadské provincie Alberta (v okolí řeky Red Deer, Dinosauří provinční park). Byl to zřejmě všežravý ornitomimidní („pštrosí“) dinosaurus menší velikosti, příbuzný rodům \"Ornithomimus\" a \"Struthiomimus\". Fosilie tohoto teropoda byly objeveny již roku 1934 a o šestnáct let později byly provizorně označeny jako patřící rodu \"Struthiomimus\". V roce 1972 kanadský paleontolog Dale Russell dokonce zařadil zkameněliny do druhu \"Struthiomimus altus\". Teprve se znalostí kompletnější části kostry však byl roku 2016 popsán nový rod a druh ornitomimida. Holotyp nese označení ROM 1790 a jde o fragmentárně dochovanou kostru. Šlo o jedince starého nejméně osm let. Patřil k menším druhům pštrosích dinosaurů, dosahoval jen poloviční velikosti oproti vzrostlým jedincům strutiomima (jeho celková délka tedy činila jen kolem 2 metrů). Druhové jméno \"evadens\" (\"unikající\") se vztahuje k předpokládané schopnosti dinosaura rychle utéci před predátory.\n\n"}
{"id": "1232822", "url": "https://cs.wikipedia.org/wiki?curid=1232822", "title": "Thajsko na Letních olympijských hrách 2016", "text": "Thajsko na Letních olympijských hrách 2016\n\nThajsko se účastnilo Letní olympiády 2016.\n\n"}
{"id": "1232824", "url": "https://cs.wikipedia.org/wiki?curid=1232824", "title": "Antoine Bouchard", "text": "Antoine Bouchard\n\nAntoine Bouchard (* 24. srpna 1994 Jonquière) je kanadský zápasník–judista.\n\nS judem začal v 5 letech v rodném Jonquière (dnes součást Saguenay) v provinicii Québec. Připravuje se v Montréalu pod vedením Michela Almeidy. Mezi seniory se objevoval pravidelně od roku 2014 v pololehké váze do 66 kg. V roce 2016 se kvalifikoval na olympijské hry v Riu. Po vítězství na ippon v prvním kola nad judistou z Papuy-Nové Guiney v dalším kole nečakaně vybodoval Rusa Michaila Puljajeva prodloužení technikou sumi-gaeši. Ve třetím kole opět pasivním judem vybodoval Maročana Imada Bassou technikou sumi-gaeši. Ve čtvrtfinále nastoupil proti překvapení turnaje Slovinci Adrianu Gombocovi na jehož judo nebyl takticky připravený. Hned od úvodu prohrával na wazari, když neuhlídal Slovincům kontrachvat uči-mata-sukaši a v závěru se nechal hodit kombinací na druhé wazari. V opravách porazil na wazari Mongola Tömörchülega, když v poslední minutě okontroval jeho pokus o tani-otoši. V souboji o třetí místo nastoupil proti několikanásobnému mistru světa Japonci Masaši Ebinumovi a prohrál na ippon, když v závěru nehlídal jeho nástup do seoi-nage. Obsadil 5. místo. Od roku 2018 startuje v lehké váze do 73 kg.\n\n\n\n"}
{"id": "1232826", "url": "https://cs.wikipedia.org/wiki?curid=1232826", "title": "Karl Tersztyánszky von Nádas", "text": "Karl Tersztyánszky von Nádas\n\nKarl Tersztyánszky von Nádas (28. října 1854 Szakolcz, Uhersko – 7. března 1921 Vídeň, Rakousko) byl generálplukovník rakousko-uherské c.a k. armády.\n\nPocházel ze starého šlechtického rodu, který vlastnil majetky v Nitranské župě. Jeho otcem byl Štefan (Ištván) a matka Eleonóra, rozená Lingerová. Jeho vzdělání započalo soukromým vyučováním u jeho otce, v deseti letech zahájil studium na gymnáziu v Olomouci. Poté přešel na vojenské kolegium v St. Pölten a po ukončení na Tereziánské vojenské akademii ve Vídeňském Novém Městě. Jako nejlepší z ročníku byl povýšen do hodnosti poručíka (\"Leutnant\") 8. dragounského pluku v Přemyšli. Později navštěvoval c. a k. Vojenskou školu ve Vídni.\n\n1. května 1882 byl povýšen na nadporučíka (\"Oberleutnant\") a byl přidělen ke generálnímu štábu, kde byl o čtyři roky později (1. srpna 1886) povýšen na kapitána (\"Hauptmann\") první třídy. V letech 1888 až 1890 vykonával službu u 15. husarského pluku. Od roku 1891 působil jako velitel generálního štábu jízdní divize v Jarosławi. 1. listopadu 1892 byl povýšen do hodnosti majora a za další tři roky (1. května 1895) se stal podplukovníkem (\"Oberstleutnant\"). Na jaře 1896 převzal vedení důstojnické školy v Neu Zucke (dnes část Černovic) a 14. husarského pluku. Následujícího roku (1897) získal velení nad 1. husarským plukem v Ternopilu. Do hodnosti plukovníka (\"Oberst\") byl povýšen 1. května 1898.\n\nDalší změna nastala v roce 1903, kdy získal velení nad 8. jízdní brigádou, brzy poté následovalo povýšení na generálmajora (1. listopadu 1904). V červenci 1907 mu bylo svěřeno velení nad 2. jízdní divizí v Preßburgu. 1. listopadu 1908 obdržel hodnost polního podmaršálka (\"Feldmarschalleutnant\"). V dubnu 1910 převzal velení nad 14. pěší divizí v Preßburgu a od září 1912 působil jako velitel IV. armádního sboru, kde nahradil polního zbrojmistra (\"Feldzeugmeister\") Viktora Schreibera. 2. dubna 1913 získal titul v Tajné radě, v květnu se stal generálem jezdectva (\"General der Kavallerie\") a v prosinci byl jmenován čestným majitelem (\"Oberstinhaber\") 8. husarského pluku.\n\nPo vypuknutí světové války se jeho IV. sbor stal součástí 2. Böhm-Ermolliho armády a byl umístěn podél řeky Sávy v Srbsku. Po ruském vyhlášení války R-U se okamžitě s IV. armádním sborem přesunul do Haliče, kde také převzal velení nad VII. armád.ním sborem. Tam se musel zúčastnit boje proti ruské přesile o město Lemberg. Po následném ústupu se mu povedlo zabrat Užský průsmyk a město Turka. V říjnu se pak byli přesunuti na západ, bránit Slezsko. V únoru 1915 se vrátil do Haliče, kde se jako velitel skupiny sborů zúčastnil bojů v Karpatech, které měly ulevit obležené pevnosti v Přemyšli.\n\nV květnu 1915 byl Tersztyánszky pověřen plánováním nového útoku proti Srbsku, během této doby vznikla armádní skupina Tersztyánszky, která byla začleněna do 3. armády. 27. září se však dostal do sporu s uherským ministerským předsedou Istvánem Tiszou, který věc přednesl před císaře Františka Josefa I. To způsobilo Tersztyánszkého odvolání z funkce, kde ho nahradil generál Kövess. 1. května 1916 byl povýšen na generálplukovníka (\"Generaloberst\"). V červnu byl jmenován velitelem 4. armády se kterou se účastnil obrany během Brusilovovy ofenzívy. O toto velení přišel opět díky sporu. Tentokrát s německým generálplukovníkem von Linsingenem a na pozici velitele 4. armády ho tak vystřídal generálplukovník Karl von Kirchbach auf Lauterbach. V březnu 1917 se ujal opět velení 3. armády, kde měl za úkol zastavit ruskou ofenzivu. Těm se však povedlo prorazit u Kaluše a Stanislau a zatlačili tak rakousko-uherské jednotky zpátky. To se stalo Tersztyánszkemu osudné a byl ve velení nahrazen generálem Křitkem. \n\nCísař Karel I. Tersztyánszkemu nabídl velení nad královskou uherskou tělesnou stráží (\"k.u. Leibgarde\"), ten však odmítl. Mezi důvody uváděl osobní problémy s řadou lidí a neznalost maďarského jazyka. Nakonec získal 30. srpna velení nad jezdeckou rotou tělesné stráže (\"k.u.k. Leibgardereitereskadron\") u vídeňského dvora. Do výslužby odešel 1. prosince 1918.\n\nV roce 1887 si vzal 14. dubna 1887 za manželku Oľgu Popovicsovou. Za tento sňatek zaplatil předepsanou svatební kauci 24 000 zlatých. Jejich manželství zůstalo bezdětné. \n"}
{"id": "1232827", "url": "https://cs.wikipedia.org/wiki?curid=1232827", "title": "Budova MANU", "text": "Budova MANU\n\nBudova Makedonské akademie věd a umění (makedonsky Здание на МАНУ) se nachází ve Skopje, na nároží \"Bulváru Krste Petkova\" a \"nábřeží Dimitara Vlahova\". Brutalistickou stavbu navrhl makedonský architekt Boris Čipan a vznikla po rozsáhlém zemětřesení, které roku 1963 poničilo makedonskou metropoli.\n\nNávrh budovy patří k nejznámějším pracem Borise Čipana, a byl za něj oceněn architektonickou medailí \"Borba\". Stavba byla otevřena v roce 1976. Přestože se jednalo o stavbu ve své době velmi moderní, nechal se autor při její tvorbě inspiroval tradiční makedonskou architekturou, což dokládají zkosené střechy. Podle některých potom celá stavba nápadně připomíná klášter sv. Jana Křtitele.\n"}
{"id": "1232828", "url": "https://cs.wikipedia.org/wiki?curid=1232828", "title": "Severní Korea na Letních olympijských hrách 2016", "text": "Severní Korea na Letních olympijských hrách 2016\n\nSeverní Koreu na Letních olympijských hrách v roce 2016 v Rio de Janeiru reprezentovala výprava 51 sportovců v 10 sportech.\n\n"}
{"id": "1232829", "url": "https://cs.wikipedia.org/wiki?curid=1232829", "title": "Pećka Bistrica", "text": "Pećka Bistrica\n\nPećka Bistrica (albánsky Lumbardhi i Pejës, v srbské cyrilici Пећка Бистрица) je řeka na západě Kosova.\n\nŘeka pramení na severním svahu hory Bogičevica a východním svahu Mokré hory v nadmořské výšce okolo 1900 m n. m. Několik kilometrů teče Rugovskou soutěskou. Následně protéká městem Peć a ústí do řeky Bílý Drin v nadmořské výšce 365 m n. m. Celková délka jejího toku činí 62,4 km a povodí má o rozloze 505 km. Polovina jejího toku prochází horským terénem a druhá polovina klidnějším údolím. To bývá na některých místech široké až 200 metrů. Její hlavní dva přítoky jsou Bogska reka a Alagina reka.\n\nV řece, stejně jako v celém povodí Bílého Drinu, se vyskytuje Mihule drinská.\n"}
{"id": "1232831", "url": "https://cs.wikipedia.org/wiki?curid=1232831", "title": "Predatory Dinosaurs of the World", "text": "Predatory Dinosaurs of the World\n\nPredatory Dinosaurs of the World (česky \"Draví dinosauři světa\") je kniha amerického paleontologa a popularizátora této vědy Gregoryho Scotta Paula (* 1954) z roku 1988 (vyšla v nakl. Simon & Schuster). Ilustrátorem knihy je také Gregory Paul, který je autorem také všech kosterních rekonstrukcí v obrazových přílohách, tabulek, grafů apod.\n\nTato kniha předběhla svoji dobu o mnoho let, protože poprvé představila dravé dinosaury - teropody - jako aktivní, dynamická a teplokrevná zvířata. Díky novému obrazovému pojetí teropodů je titul stále vysoce ceněn a bývá považován za skutečný průlom v našem pochopení fyziologie a ekologie této skupiny dávno vyhynulých tvorů (nepočítáme-li současné ptáky, kteří jsou podle moderní systematiky v podstatě žijícími zástupci teropodů). Paul se v některých ohledech mýlil (odhadoval například rychlost běhu druhu \"Tyrannosaurus rex\" na víc než 60 km/h), celkově ale postuloval mnoho zajímavých a moderních myšlenek, které se s dalšími výzkumy potvrdily. Kniha nikdy nevyšla v českém překladu, ale byla inspirací například pro Jaroslava Mareše a jeho \"Záhadu dinosaurů\" z roku 1993. Stejně tak byla inspirací pro tvůrce filmu \"Jurský park\" a moderní pojetí dinosaurů vůbec.\n\n"}
{"id": "1232835", "url": "https://cs.wikipedia.org/wiki?curid=1232835", "title": "Batlavské jezero", "text": "Batlavské jezero\n\nBatlavské jezero (albánsky Liqeni i Batllavës, srbsky Батлавско језеро/Batlavsko jezero) je umělé jezero v Kosovu. Nachází se na silnici z Lebanů do Podujeva. Je západo-východního tvaru. Jezero z obou stran obklopují husté lesy.\n\nKromě samotné říčky Batlava jej napájí také ještě potok Lab. Soutok obou řek byl zaplaven právě vznikem jezera.\n\nVzniklo přehrazením řeky Batlavy výstavbou přehrady v roce 1958. Jezero, které se rozprostírá mezi obcemi Orlan a Batlava je dlouhé 9 km, široké jeden kilometr a jeho rozloha činí okolo 10 km². Hluboké je 35 metrů. Využívá se k rekreaci, rybaření a je také zdrojem pitné vody, která je odtud posílána do Prištiny a Podujeva. Kvůli podinvestované infrastruktuře a vysokému odběru vody v obou kosovských městech však dochází k častému vyčerpání velkého množství vody z jezera a v letních měsících tak jeho hladina dramaticky klesá (roku 2008 o 17 metrů). \n"}
{"id": "1232836", "url": "https://cs.wikipedia.org/wiki?curid=1232836", "title": "Kuvšinovo", "text": "Kuvšinovo\n\nKuvšinovo () je město v Tverské oblasti v Ruské federaci. Při sčítání lidu v roce 2010 mělo zhruba deset tisíc obyvatel.\n\nKuvšinovo leží ve Valdajské vrchovině na Osuze, přítoku Tverci v povodí Volhy. Od Tveru, správního střediska oblasti, je vzdáleno přibližně 130 kilometrů západně.\n\nPrvní zmínka je z roku 1624, kdy se vesnice nazývá \"Kamenskoje\".\n\nV roce 1829 je postavena papírna, kterou následně v sedmdesátých letech kupuje podnikatel Kuvšinov. Když je následně v roce 1910 otevřena nedaleko papírny železniční stanice na trati z Toržoku, je pojmenována \"Kuvšinovo\".\n\nV roce 1938 se zdejší osídlení stává městem pod jménem \"Kuvšinovo\".\n"}
{"id": "1232837", "url": "https://cs.wikipedia.org/wiki?curid=1232837", "title": "Židovský hřbitov v Drmouli", "text": "Židovský hřbitov v Drmouli\n\nŽidovský hřbitov v Drmoulu se nachází ve svahu Panského vrchu, asi 400 m severně od osady Panský Vrch, jež leží cca 1,5 km západně od obce Drmoul v okrese Cheb v Karlovarském kraji.\n\nTento lesní židovský hřbitov, jehož rozloha činí asi 1511 m, byl založen nejpozději v 17. století. První písemná zmínka o něm pochází z roku 1676.\n\nCelkem se zde dochovalo asi 360 náhrobních kamenů z období let 1673–1936. Zdejší barokní a klasicistní žulové náhrobky neboli \"macevy\" jsou velmi cenné, jejich převážná část je zdobena lidovými květinovými motivy.\n\nŽidovská komunita v Drmoulu přestala existovat v roce 1938.\n\n\n"}
{"id": "1232838", "url": "https://cs.wikipedia.org/wiki?curid=1232838", "title": "Dervišský stát", "text": "Dervišský stát\n\nDervišský stát (, , \"Dawlāt ad-Darāwīsh\") byl Dhulbahante stát. Byl založen roku 1897 Muhammadem Abdallahem Hassanem, náboženským vůdcem, jenž sjednotil somálské vojáky napříč Africkým rohem do armády známé jako \"derviši\".\n\nTa umožnila Hassanovi vytvořit silný státní útvar, jenž zabral území nárokované somálskými sultány, Etiopany i evropskými mocnostmi. Dervišský stát se stal známým díky svému odporu proti imperiálním silám Velké Británie a Itálie: dervišským silám se podařilo odrazit čtyři britské expedice a donutily je ustoupit zpět k pobřeží. Díky své pověsti na Blízkém východě a v Evropě byl tak Dervišský stát považován za spojence Osmanské a Německé říše. \n\nDervišskému státu se podařilo přežít evropský kolonizační závod o Afriku a během první světové války zůstal jedinou nezávislou muslimskou silou na kontinentu. Po čtvrtstoletí odrážení Britů byli dervišové nakonec poraženi v roce 1920.\n"}
{"id": "1232839", "url": "https://cs.wikipedia.org/wiki?curid=1232839", "title": "Hugo Haase", "text": "Hugo Haase\n\nHugo Haase (29. září 1863 Allenstein, Východní Prusko - 7. listopad 1919 Berlín, Výmarská republika) byl německý právník, politik a pacifista. Během Listopadové revoluce byl s Friedrichem Ebertem spolupředsedou Rady lidových představitelů. \n\nNarodil se do rodiny židovkého obchodníka a ševce Nathana Haase a jeho ženy Pauline (rozené Anker). V mládí navštěvoval gymnázium v Rastenburgu. V Königsbergu vystudoval práva a v roce 1887 vstoupil do SPD. O rok později začal pracovat jako právník. V roce 1897 byl zvolen do Reichstagu.\n\nV mnoha případech zastupoval u soudů sociální demokraty. Během takzvaného \"Königsberger Geheimbundprozeß\" v roce 1904 zprostil viny řadu politiků, včetně pozdějšího pruského premiéra Otto Brauna. V roce 1907 byl právním poradcem Karla Liebknechta, který byl obviněn z velezrady kvůli zveřejnění jeho díla \"Militarismus und Antimilitarismus\". V roce 1911 se stal spolupředsedou SPD (společně s Augustem Bebelem). O rok později (1912) byl opět zvolen do Reichstagu a spolu s Philippem Scheidemannem se stali předsedy poslaneckého klubu SPD. Během první světové války organizoval protiválečné manifestace. \n\nHaase byl 8. října 1919 postřelen Johannem Vossem. Následkům zranění podlehl 7. listopadu téhož roku. Je pohřben na berlínském ústředním hřbitově.\n\nOženil se s Theou Lichtenstein, se kterou měl syna.\n"}
{"id": "1232841", "url": "https://cs.wikipedia.org/wiki?curid=1232841", "title": "Drenica", "text": "Drenica\n\nDrenica (albánsky Drenicë/Drenica, v srbské cyrilici Дреница) je kopcovitá oblast ve středním Kosovu o rozloze zhruba 700 km. Pahorkatina zabírá cca 6 % území Kosova. Fakticky představuje předěl mezi historickým Kosovem a Metochií. Administrativně spadá pod dvě opštiny; Glogovac a Srbica (\"Skenderaj\"). Oblast se rozkládá západně od hlavního města Kosova, Prištiny. Místní obyvatelstvo je v drtivé většině albánské národnosti. Podle sčítání lidu uskutečněného v roce 2011 zde žilo 109 389 obyvatel.\n\nJižně od regionu prochází východo-západním směrem údolí řeky Kliny, kudy prochází železniční trať Kosovo Polje–Peć. Průměrná nadmořská výška oblasti se pohybuje okolo 500 m n. m. Na severu oblast přechází k masivu Mokré hory k hraničním horám s Černou horou a centrálním Srbskem, na jihu pak přechází v kosovskou nížinu směrem k Prištině a Kosovu poli.\n\nOblast je zalesněná jen z malé části. Většina území je zemědělsky intenzivně využívána. Přes Drenici neprocházejí významnější silniční ani železniční tahy.\n\nRegion byl během středověku součástí srbské župy Draškoviny. Název Drenica je poprvé připomínán v roce 1413. Roku 1434 zde byl vybudován pravoslavný klášter Devič.\n\nV 18. století byla Drenica rozdělena na dvě části. Horní Drenica měla své správní centrum v obci Sedlar a jižní v obci Lauša.\n\nPo vyhlášení Království Srbů, Chorvatů a Slovinců panovaly na území regionu složité poměry. Místní albánský vůdce Azem Galica zde zorganizoval povstání proti srbské správě, které potlačila až královská armáda.\n\nVesnice v blízkosti měst Glogovac a Srbica jsou místem zrodu Kosovské osvobozenecké armády a centrem boje kosovských Albánců proti jugoslávské, potažmo srbské moci. Z Drenice pocházel i legendární velitel UÇK Adem Jashari. Během války v Kosovu probíhalo právě v této oblasti nejvíce střetů mezi jugoslávskou armádou a kosovskými ozbrojenci. Ve vesnici Čičavice se po nějakou dobu nacházelo velitelství Kosovské osvobozenecké armády.\n\n"}
{"id": "1232842", "url": "https://cs.wikipedia.org/wiki?curid=1232842", "title": "IDG Technology Airlines", "text": "IDG Technology Airlines\n\nIDG Technology Airlines byla česká dovolenková charterová letecká společnost se základnou na Ruzyňském letišti v Praze, vznikla 1. června 1997.\n\nJediný letoun ve flotile IDG byl Iljušin Il-62 imatrikulace OK-JBI převzatý po zaniklé letecké společnosti Georgia Air Prague. První linka byl charterový let pro ČSA z Prahy do Dubaje, 8. června 1997, poslední let se konal 2. října z Prahy do Soluně. Společnost létala také například na Palma de Mallorcu nebo Tenerife. Po skončení letní sezóny byl 4. listopadu 1997 letoun předán ruskému majiteli a přeletěl na Moskevské letiště Vnukovo. V říjnu téhož roku společnost plánovala pronájem letounu Boeing 737-300 od společnosti Germania, ten se ale neuskutečnil. V květnu 1998 společnost ukončila veškerou činnost.\n"}
{"id": "1232844", "url": "https://cs.wikipedia.org/wiki?curid=1232844", "title": "Moody", "text": "Moody\n\nMoody [\"múdy\"] může znamenat:\n\n\n"}
{"id": "1232845", "url": "https://cs.wikipedia.org/wiki?curid=1232845", "title": "Levhart indočínský", "text": "Levhart indočínský\n\nLevhart indočínský (\"Panthera pardus delacouri\") či levhart skvrnitý indočínský je středně velký poddruh levharta skvrnitého, který žije v jihovýchodní Asii. Vyznačuje se tmavší barvou srsti a relativně velkými skvrnami a rozetami, přičemž u některých populací se velmi často objevuje černé zbarvení srsti neboli melanismus. Loví především kopytníky a opice, zabíjí ale i různé menší šelmy a další dostupná zvířata. Vyskytuje se především v Malajsii, Thajsku, Kambodži a Myanmaru, malou populaci je možno nalézt také v Číně. Vyhuben byl v Singapuru a zřejmě i v Laosu a Vietnamu. Tento poddruh nebyl dlouho komplexněji studován a předpokládalo se, že žije v relativně hojných počtech v lesích všech možných typů, jež se rozkládají v jihovýchodní Asii. První přesnější odhad celkové populace byl publikován v roce 2016 a hovořil o 973 až 2503 jedincích. V roce 2019 vyhodnotil status této šelmy rovněž Mezinárodní svaz ochrany přírody (IUCN) a označil ji za kriticky ohrožený poddruh, s tím že počet volně žijících jedinců dosahuje pouhých 114 až 1130. Hlavní hrozbou pro tohoto levharta je rozsáhlý lov kvůli částem těl a v menší míře rovněž ničení životního prostředí, úbytek kořisti, nemoci a možná i konkurence ze strany tygrů.\n\nPoddruh levhart indočínský popsal britský zoolog Reginald Innes Pocock v roce 1930. Byl nazván po americkém biologovi francouzského původu Jeanu Théodoru Delacourovi. Patří mezi 8 či 9 uznávaných subspecií levharta skvrnitého. Příbuzenské vazby na základě genetických studií jej řadí blízko k levhartům indickým a perským. Pojmenování v jednotlivých jazycích vesměs odkazuje na oblast jeho výskytu, tedy Indočínu. Hranice se sousedními poddruhy (levhart indický a levhart čínský) není exaktně dána - na severozápadě jde zhruba o indo-myanmarské pomezí a na severovýchodě je přibližným dělítkem Perlová řeka. Taxonomická revize kočkovitých provedená týmem SSC Cat Specialst Group z IUCN levharta indočínského provizorně uznává jako poddruh, avšak nevylučuje jeho přiřazení k poddruhu levhart mandžuský, k němuž přičlenila i levharta čínského.\n\nLevhart indočínský je tmavá a středně velká forma levharta skvrnitého. Rozměry a hmotnost divokých jedinců známe jen ze šesti exemplářů a proto je obtížné velikost zobecňovat. Byli změřeni a zváženi celkem čtyři samci, z toho jeden nedospělý a dvě samice. Hmotnost samců byla 37 (nedospělý), 40, 60 a 70 kg a délka jejich těl se pohybovala od 112 do 132 cm. Samice měřily na délku 106 a 109 cm a vážily 21 a 25 kg. Oba nejtěžší jedinci byli chyceni na návnadu a tudíž mohli být nažraní, což zvýšilo jejich hmotnost. I tak šlo o nadprůměrně velké kusy v rámci celého druhu \"Panthera pardus\". Ze vzorků je patrný velmi výrazný pohlavní dimorfismus.\n\nZbarvení levharta indočínského se vyznačuje dvěma zvláštnostmi. Za prvé jeho rozety jsou relativně velké a tmavé a někdy mohou kresbou připomínat jaguára. Za druhé u populace na Malajském poloostrově jižně od šíje Kra se vyskytuje melanismus tak dominantním způsobem, že normálně zbarvení jedinci jsou zde extrémně vzácní. Důvody, proč tomu tak je, nejsou zřejmé a stále se zkoumají. Zřejmě jde o kombinaci vícero faktorů, jako je kamufláž a lepší schopnost termoregulace. Jedna z nových, nicméně nepotvrzených hypotéz tvrdí, že černá barva srsti mohla přinášet konkurenční výhodu vůči normálně zbarveným jedincům při kompetici s tygry. Melanismus malajské a thajské populace měl donedávna i vedlejší efekt v tom, že zdejší levharti byli podstatně hůře studovatelní, neboť bylo velmi obtížné odlišovat jednotlivce zachycené fotopastmi. S použitím nové techniky to však možné je.\n\nLevharti indočínští žijí v oblasti tropických lesů jihovýchodní Asie. Jsou schopni obývat různé druhy prostředí od původních lesů, přes sekundární lesy až po plantáže, které pro ně nicméně nejsou dlouhodobě vhodným typem habitatu. Jejich život byl studován v několika přírodních rezervacích a parcích v Thajsku, Malajsii a Kambodži, nicméně informací k jejich chování a vůbec celkovému způsobu života máme poměrně málo. Výzkumy potvrdily, že jsou aktivní kdykoliv během dne, přičemž pohybem po svém teritoriu tráví mezi 49 až 67 % času. To je podstatně méně než levharti indičtí z NP Čitvan (75 %). Tento rozdíl je zřejmě dán přítomností či nepřítomností tygrů resp. hustotou kořisti. V Kambodži v chráněné oblasti Mondulkiri koreluje denní aktivita levhartů s aktivitou muntžaka indického (\"Muntiacus vaginalis\") a divokého prasete (\"Sus scrofa\"). Levharti jsou zde nejvíce v pohybu brzy ráno mezi 4. a 7. hod a večer mezi 17. a 20. hod a za den ujdou 5 až 8,6 km. Hustota těchto šelem na 100 km² v kambodžských a thajských chráněných oblastech je mezi 3,3 až 4,8 jedinci, což je méně, než je obvyklé v indických rezervacích.\n\nO rozmnožování tohoto poddruhu nemáme žádné podrobné informace. Z odchovů v zoo nicméně existují statistiky, které naznačují nižší reprodukční potenciál melanických samic. Skvrnité samice mají v průměru 2,09 mláďat na jeden vrh, kdežto černé 1,7. Tyto údaje ale pocházejí ze studie z roku 1969 a mohou být tudíž zastaralé.\n\nHlavní kořistí levhartů indočínských bývají muntžaci indičtí neboli jeleni štěkaví, prasata divoká, jezevci bělohrdlí (\"Arctonyx collaris\"), hulmani rodů \"Presbytis\" a \"Trachypithecus a\" makakové (např. \"Macaca arctoides\"). Dále loví sambary (\"Rusa unicolor\"), dikobraze krátkoocasé (\"Hystrix brachyura\"), luskouny ostrovní (\"Manis javanica\"), hlodouny bambusové (\"Rhizomys sumatrensis\"), osináky indické (\"Atherurus macrorurus\"), místní zástupce psovitých šelem (dhoul, pes domácí, dingo) a jiná zvířata včetně ptáků a ještěrek. Kromě těchto středních a menších druhů živočichů dokáží zabít i velké kopytníky jako je banteng (\"Bos javanicus\"). Několik studií potvrdilo, že samci levhartů indočínských běžně zařazují na svůj jídelníček tyto tury vážící v dospělosti i přes 500 kg. Jedná se tím o jedinou levhartí populaci v globálním měřítku, která pravidelně loví takto velká zvířata. Levharti indočínští loví podobně jako jiní levharti. Snaží se k vyhlédnuté oběti nepozorovaně přiblížit na krátkou vzdálenost, případně vyčkávají v úkrytu, až k nim potenciální kořist sama přijde. Pak prudce vyrazí a skokem se zmocní oběti svými tlapami vyzbrojenými velkými zatažitelnými drápy. Zabíjejí většinou stiskem hrdla nebo u menších zvířat prokousnutím šíje.\n\nLevharti indočínští byli přinejmenším do roku 2008, kdy vyšlo předposlední hodnocení IUCN pro druh levhart skvrnitý, považováni za relativně početný poddruh žijící na velkém území, jemuž nehrozí zásadní nebezpečí. Nicméně už tehdy nebyla data podložena seriózními výzkumy a spolehlivými údaji a předpokládalo se, že jde o příliš optimistické hodnocení. V letech následujících byl proveden rozsáhlý výzkum, jehož výsledky byly publikovány v roce 2016. Jeho autoři zjistili, že území výskytu levhartů indočínských se zmenšilo na 2,4 až 6,2 % z historického rozsahu, čili na maximálně 166 325 km². Extrapolací dat z mnoha zdrojů odhadli celkovou populaci na 973–2503 jedinců, z čehož mělo být 409-1051 rozmnožování schopných dospělců. Nejvíce levhartů podle této studie žilo v Thajsku (416–832) a Malajsii (282–847), dále pak v Myanmaru (223–670) a Kambodži (44–132). Nepatrná populace přežívá v jihovýchodní Číně (8–22). Výskyt v Laosu a Vietnamu nebyl potvrzen. Předpokládá se, že z obou zemí vymizeli někdy koncem 20. století. Ze Singapuru tato šelma vymizela podstatně dříve a to v průběhu 20. století. Tento tým vědců i nadále sbíral data a v roce 2019 je publikoval v hodnocení pro IUCN. Odhad populace byl ještě výrazně snížen na 77 až 766 dospělých jedinců při celkovém počtu 114–1130 kusů. V Thajsku dosahuje populace 36–364, v Myanmaru 30–297, v Malajsii 28–278, v Kambodži 14–135 a v Číně 6–56 jedinců. \nZa úbytkem levharta indočínského stojí vícero příčin. Hlavními viníky jsou pytláci, kteří šelmu loví především kvůli poptávce ze strany překupníků a provozovatelů tradiční orientální medicíny. Levhartí části (maso, kosti, zuby, kůže, orgány) v ní slouží jako neplnohodnotná ale dostupnější náhražka za tygří části. Například vietnamští obchodníci dávají pytlákům 55–60 dolarů za jeden kg levhartích kostí. Z kůží a zubů se navíc vyrábějí různé dekorace a amulety. Poptávka (především z Číny, ale i z Tchaj-wanu, Koreje a Vietnamu) po různých částech zvířat je obrovská a lesy v jihovýchodní Asii jsou doslova zamořeny pastmi, zvláště ve formě ok. Výsledkem může být tzv. defaunace, kdy je na některých územích prakticky vybita místní zvířena (efekt prázdného lesa). Z toho vyplývá i další hrozba pro levharty - nedostatek vhodné kořisti. Zvířata těžší než cca 5 kg, tvořící hlavní složku jejich kořisti, bývají i hlavními terči lidských lovců a to dokonce i na území přírodních rezervací a jejich úbytek v regionu je rapidní. Třetí příčinou snižování populace je ztráta či fragmentace vhodného biotopu. Například Malajsie a Kambodža v současnosti procházejí rozsáhlým odlesňováním za účelem vytváření plantáží kaučukovníku a palmy olejné. Dalším možným důvodem bývají některé epidemie, především psinka. Za snižováním populace může být i kompetice s tygry indočínskými a malajskými, kteří nad levharty dominují a vytlačují je na okraje svých teritorií, tedy mnohdy mimo chráněné přírodní rezervace. Levharti jsou pak nuceni žít ve větší blízkosti lidí, častěji loví jejich domácí zvířata a dostávají se s nimi tudíž do konfliktu, což pro ně mívá fatální následky.\n\nPodle studie z roku 2016 existují v současnosti dvě „pevnosti“ výskytu levhartů indočínských. Za prvé jde o Tenasserimský lesní komplex mezi Myanmarem a Thajskem a druhým je území jižní části Malajského poloostrova. Problémem prvního je nedostatečná spolupráce mezi Thajskem a Myanmarem. Thajské rezervace nacházející se v oblasti požívají značnou národní a i mezinárodní podporu, což vedlo k výraznému snížení nelegálního lovu. Naproti tomu myanmarská část nedostává téměř žádné peněžní prostředky. Navíc se plánuje stavba dálnice mezi Dawei a Bangkokem, což by situaci spíše zhoršilo.\n\nMezinárodní svaz ochrany přírody vzal v potaz katastrofický propad populace (o 80 % za tři generace) a vyhodnotil tento poddruh v roce 2019 jako kriticky ohrožený. Ve všech zemích výskytu je levhart chráněn, ale vynutitelnost práva a hlídkovací strategie jsou pro ochranu nedostatečné.\n\n"}
{"id": "1232846", "url": "https://cs.wikipedia.org/wiki?curid=1232846", "title": "Klášter Devič", "text": "Klášter Devič\n\nKlášter Devič (, ) je srbský pravoslavný ženský klášter, nacházející se v Kosovu, v regionu Drenica, v horách stejného jména. Administrativně spadá pod Rašsko-prizrenskou eparchii. Klášter byl zbudován roku 1434.\n\nKlášter byl zbudován v období úpadku srbského středověkého státu. Tehdejší despota Đurađ Branković jej nechal zbudovat na místě, kde zemřel poustevec Joanikije Devički v roce 1430. Po příchodu Osmanské říše na území Balkánu byl klášter opuštěn; roku 1578 jej nechal obnovit igumen Pachomije. V 16. a 17. století zde sídlila rozsáhlá škola, která se věnovala přepisování knih.\n\nBěhem své existence byl klášter několikrát poničen; v roce 1915 jej vyloupily rakousko-uherští vojáci, roku 1941 poté albánské vojsko. Obnova kláštera se uskutečnila v 50. letech, poté opět sloužil mnichům. V roce 1966 zde proběhly výzkumné práce, které odhalily historické fresky a další středověké umělecké práce.\n\nK dalším útokům na klášter došlo i v letech 1999 a 2004. Během útoku v roce 2004 bylo obyvatelstvo kláštera evakuováno dánskými jednotkami KFOR. Poté byl klášter obnoven a od roku 2012 jej chrání namísto mezinárodních jednotek kosovská policie.\n"}
{"id": "1232849", "url": "https://cs.wikipedia.org/wiki?curid=1232849", "title": "Together Stronger (C'mon Wales)", "text": "Together Stronger (C'mon Wales)\n\n„Together Stronger (C'mon Wales)“ je píseň velšské rockové skupiny Manic Street Preachers. Vydána byla v květnu roku 2016 jako oficiální hymna velšské fotbalové reprezentace na Mistrovství Evropy ve fotbale 2016. Píseň rovněž vyšla jako singl, na jehož B-straně byl remix tehdy dvacet let staré písně „A Design for Life“. Výdělek z prodeje písně byl dán charitativní organizaci Tenovus Cancer Care. V textu písně jsou zmiňována jména různých velšských fotbalistů, jako byli například Gary Speed, Gareth Bale a Ashley Williams.\n"}
{"id": "1232850", "url": "https://cs.wikipedia.org/wiki?curid=1232850", "title": "Seznam dílů seriálu Mr. Robot", "text": "Seznam dílů seriálu Mr. Robot\n\nToto je seznam dílů seriálu \"Mr. Robot\". Americký dramatický televizní seriál \"Mr. Robot\" měl premiéru dne 24. června 2015 na stanici USA Network.\n\n<onlyinclude></onlyinclude>\n\n"}
{"id": "1232852", "url": "https://cs.wikipedia.org/wiki?curid=1232852", "title": "Obce v Rakousku", "text": "Obce v Rakousku\n\nRakousko se dělí na 9 spolkových zemí. Spolkové země se dělí dále na okresy, kterých je 80, a statutární města, jichž je 15. Každý okres je dále dělen na obce, městyse a města. Vídeň je spolková země a zároveň město. Celkem je v Rakousku 202 měst a 1 901 obcí.\n\n"}
{"id": "1232853", "url": "https://cs.wikipedia.org/wiki?curid=1232853", "title": "Balada o Zemi", "text": "Balada o Zemi\n\nBalada o Zemi může mít různé významy:\n"}
{"id": "1232855", "url": "https://cs.wikipedia.org/wiki?curid=1232855", "title": "Seznam obcí v Burgenlandu", "text": "Seznam obcí v Burgenlandu\n\nToto je seznam obcí v rakouské spolkové zemi Burgenland.\n"}
{"id": "1232856", "url": "https://cs.wikipedia.org/wiki?curid=1232856", "title": "Balada o Zemi (pořad)", "text": "Balada o Zemi (pořad)\n\n\"Balada o Zemi : scénická montáž rockových písní\", scénář a režie: Ladislav Kantor, premiéra proběhla 1. února 1983 v Branickém divadle. Představení bylo myšleno jako kulminační kus triptichu Čas her (1977), Krajiny duše, krajiny těl a Balada o Zemi.\n\npřestávka\n\nC&K Vocal:\n\nV představení byly použity nahrávky rozhovorů s Jožou Mrázkem Hořickým.\n\n\n\nZpracováno podle divadelního programu pořadu.\n"}
{"id": "1232857", "url": "https://cs.wikipedia.org/wiki?curid=1232857", "title": "Seznam obcí v Dolních Rakousích", "text": "Seznam obcí v Dolních Rakousích\n\nToto je seznam obcí v rakouské spolkové zemi Dolní Rakousy.\n\n\n\n\n"}
{"id": "1232859", "url": "https://cs.wikipedia.org/wiki?curid=1232859", "title": "Seznam dílů seriálu Mistresses", "text": "Seznam dílů seriálu Mistresses\n\nToto je seznam dílů seriálu \"Mistresses\". Americký dramatický seriál \"Mistresses\" vysílala stanice ABC od 3. června 2013 do 6. září 2016.\n\n<onlyinclude></onlyinclude>\n\n"}
{"id": "1232860", "url": "https://cs.wikipedia.org/wiki?curid=1232860", "title": "Dávod", "text": "Dávod\n\nDávod ( \"Dautovo\") je obec v Maďarsku v župě Bács-Kiskun v okrese Baja. Žije v ní 1965 obyvatel (podle sčítání z roku 2015).\n\nDávod leží na jihu Maďarska, ve Velké dunajské kotlině. Nejbližším městem je Baja, vzdálená 22 km. Vesnicí prochází silnice vedoucí z Baji do srbského Bezdanu.\n\nPrvní písemná zmínka pochází z roku 1315. V roce 1699 byla obec osvobozena Habsburky od Turků. Roku 1866 zasáhla vesnici epidemie cholery. V roce 1912 zde byla otevřena železnice vedoucí z Baji do srbského Somboru. Mezi lety 1918 a 1920 byla vesnice obsazena Srbskem.\n\n\n"}
{"id": "1232864", "url": "https://cs.wikipedia.org/wiki?curid=1232864", "title": "Fogo", "text": "Fogo\n\nFogo () je ostrov v Kapverdách. Má rozlohu 476 km² a leží na jihu země v ostrovní skupině Sotavento (Závětrné ostrovy). Žije na něm 37 000 obyvatel a je čtvrtý nejlidnatější z kapverdských ostrovů. Původně neobydlený ostrov objevil v roce 1460 italský mořeplavec Antonio da Noli.\n\nOstrov je tvořen stratovulkánem Pico do Fogo, jehož vrchol se nachází ve výšce 2829 metrů nad mořem a je nejvyšší horou země. Sopka je aktivní: od jejího objevení bylo zaznamenáno přes třicet erupcí, k největší došlo v roce 1680 a část obyvatel se po ní odstěhovala na sousední ostrov Brava. Pico do Fogo soptila naposledy v listopadu 2014. Vulkanická aktivita dala ostrovu také název: \"Ilha do Fogo\" znamená v portugalštině „ostrov ohně“.\n\nSopka tvoří kalderu o průměru devět kilometrů, v níž se nachází vesnice Chã das Caldeiras. Sopečná půda je velmi úrodná, pěstuje se réva vinná, kávovník a papája obecná, roste zde také endemická léčivá rostlina \"losma\" (\"Artemisia gorgonum\"). Dalšími zdroji příjmů obyvatel jsou rybolov, turistický ruch a také remitence od ostrovanů žijících v Evropě a USA.\n\nNejvětším městem na Fogu je São Filipe s více než osmi tisíci obyvatel, ležící na jihozápadním pobřeží. V jeho blízkosti se nachází také letiště. Ostrov se administrativně dělí na tři části: Mosteiros, Santa Catarina do Fogo a São Filipe.\n\n"}
{"id": "1232865", "url": "https://cs.wikipedia.org/wiki?curid=1232865", "title": "Boa Vista (Kapverdy)", "text": "Boa Vista (Kapverdy)\n\nBoa Vista (v překladu \"pěkná vyhlídka\") je třetí největší ostrov Kapverd. Patří do severní skupiny ostrovů, které se nazývají návětrné (\"Barlavento\"). Ostrov je 31 kilometrů dlouhý a 29 kilometrů široký. Nejvyšším bodem ostrova je vrchol Monte Estância s nadmořskou výškou 387 metrů.\n\nOstrov, označovaný jako „perla“ Kapverd, je převážně pustý, pokrytý kamenitou pouští a minimem vegetace a z velké části neosídlený. Na ostrově je mezinárodní letiště \"Aeroporto Internacional Aristides Pereira\". Po jeho celkové přestavbě a prodloužení jeho vzletové a přistávací dráhy v roce 2007 se stal ostrov dalším z cílů turistického ruchu země. Renomovaní evropští investoři a hotelové řetězce zde vybudovali luxusní apartmány a hotely, například v maurském stylu. Na ostrově se nachází nejhezčí a nejdelší pláže Kapverd (např. Santa Mónica či Praia de Chaves).\n\nBoa Vista je nejjižnějším ostrovem skupiny ostrovů Barlavento a zároveň nejvýchodnějším ostrovem Kapverd. Leží jižně od ostrova Sal a severně od ostrova Maio, od nejzápadnějšího bodu afrického kontinentu, Zeleného mysu (\"Cabo Verde\"), podle kterého dostaly celé Kapverdy jméno, jej dělí 455 kilometrů.\n\nHlavním městem ostrova je přístav Sal Rei, ležící na jeho severozápadě. V roce 2004 zde žilo 2700 lidí, podle sčítání v roce 2010 se počet obyvatel zvětšil na 5770.\n\nVe vnitrozemí se z vápencové plošiny zdvihá několik erodovaných vulkanických komínů, jinak je ostrov téměř plochý. Většina plochy 620 km² je pokryta pouští. Háje datlových palem se zde střídají s dunami, kamennou pouští, pyroklastickou sutí a širokými štěrkovými poli, provazci ztuhlé lávy a tmavým prachem.\nNejvyšším bodem je Monte Estância (387 m n. m.) na jihovýchodě, dalšími výraznými vrcholy jsou Santo António a Monte Negro.\n\nVlivem suchého podnebí a neustále vanoucího severovýchodního větru dochází na ostrově, stejně jako na ostatních, k rozsáhlé erozi půdy. Zalesňovací kampaň po vyhlášení nezávislosti byla neúspěšná, na některých plochách se uchytily jen suchomilné akácie. Zemědělská půda je navíc ohrožována občasnými přívalovými dešti, které jsou příčinou jejího smývání. Roční bilance srážek mezi 100-300 mm nedovolí vytvořit skutečnou řeku nebo jezero. Větší čas jsou koryta řek (\"riberias\") suchá.\n\nKlima vykazuje pouze malé sezónní rozdíly teplot v rozmezí mezi 20 a 32 °C, extrémně vzácné srážky a obvyklý je zde silný vítr od severovýchodu.\nOstrov obklopují dlouhé pláže se světlým pískem.\n"}
{"id": "1232871", "url": "https://cs.wikipedia.org/wiki?curid=1232871", "title": "Národní park Golfo di Orosei e del Gennargentu", "text": "Národní park Golfo di Orosei e del Gennargentu\n\nNárodní park Golfo di Orosei e del Gennargentu (italsky \"Parco nazionale del Golfo di Orosei e del Gennargentu\") je jeden z italských národních parků. Leží na východě Sardínie v provincii Nuoro. Park je pojmenován podle zálivu Tyrhénského moře \"Golfo di Orosei\" a horského pásma \"Gennargentu\". Nejvyšší hora Sardínie Punta La Marmora (1 834 m) se nachází na území národního parku.\n\nNárodní park Golfo di Orosei a Gennargentu tvoří dvě geologicky a přírodně odlišné části. V severovýchodní části leží pohoří \"Supramonte\", které zasahuje až k zálivu Golfo di Orosei. Supramonte tvoří vápencové horské masivy a plošiny z období druhohor. Nejvyšší horou oblasti je \"Monte Corrasi\" (1 463 m) ležící jihovýchodně od Nuora. Ještě několik dalších vrcholů přesahuje nadmořskou výšku 1 000 m, například \"Punta Solitta\" (1 206 m).\n\nV jihozápadní části parku se rozkládá pohoří \"Gennargentu\" s nejvyšší horou Sardínie Punta La Marmorou. Řada hor pohoří přesahuje 1 500 m. K nejvyšším náleží \"Bruncu Spina\" (1 828 m), \"Punta Florisa\" (1 822 m) nebo \"Punta Paolina\" (1 792 m). Gennargentu je tvořeno břidlicí z období prvohor.\n"}
{"id": "1232872", "url": "https://cs.wikipedia.org/wiki?curid=1232872", "title": "Revival", "text": "Revival\n\nRevival [rivajvl], případně revival band, je typ hudební skupiny hrající převzatý repertoár jiné, většinou již neexistující skupiny. Většinou jde o hudebníky s pozitivním vztahem ke skupině, kteří s oblibou interpretují její repertoár, přičemž se jí tak snaží vyjádřit poctu.\nSoučástí mnoha revivalů je i snaha přizpůsobovat image svým hudebním vzorům, za účelem hudební a pódiové iluze. Vizáž a vystupování hudebníků tak má za úkol navodit dojem opětovného zhmotnění již neexistující skupiny, což je přitažlivým prvkem pro publikum.\nTermín revival se však spojuje i s invenční autorskou podobou coververzí, většinou však v období 60. let (např. skupina Creedence Clearwater Revival), kdy hudební populární kultura teprve vznikala a nebyl důvod k vytváření skupin „vzdávajících hold“.\n\nV Česku jsou revivalové skupiny velmi populární, poprvé se objevily na začátku 90. let 20. století, v jejich druhé polovině začaly vznikat ve velkém množství. První vrchol popularity nastal v letech 1992–1993, další v letech 1997–1999. Koncem 90. let se na české hudební scéně pohybovalo přibližně 150 revivalů, do počátku roku 2004 jejich počet klesl na 60 až 100.\n\nNa rozdíl od ostatních zemí jsou rozšířeny i revivaly stále existujících skupin, zejména českých. Např. v roce 2015 podle členů Kabátu v Česku a na Slovensku fungovalo 27 jejich revivalů. \n"}
{"id": "1232874", "url": "https://cs.wikipedia.org/wiki?curid=1232874", "title": "Zbraslavský vrch", "text": "Zbraslavský vrch\n\nZbraslavský vrch je kopec sopečného původu v Rakovnické pahorkatině rozhraní Plzeňského a Karlovarského kraje. Vrchol s výškou 674,6 m n. m. se však nachází v Karlovarském kraji v katastrálním území Zbraslav u Štědré v okrese Karlovy Vary.\n\nZbraslavský vrch je nejvyšším bodem geomorfologického okrsku Manětínská kotlina, který je součástí podcelku Manětínská vrchovina v Rakovnické pahorkatině. Z geologického hlediska se jedná o neovulkanický latitový kužel na svorové hrásti, který vznikl jako přívodní kanál magmatu zaniklé sopky. Hornina je na povrchu odkryta několika lomy. V lomu východně pod vrcholem se vyskytují náznaky sloupcové odlučnosti.\n\nVrch je přístupný odbočkou z červeně značené turistické trasy ze Bezvěrova do Nečtin. Částečně odlesněné svahy a vrchol umožňují výhled k severu.\n"}
{"id": "1232875", "url": "https://cs.wikipedia.org/wiki?curid=1232875", "title": "Špičák (Manětínská kotlina)", "text": "Špičák (Manětínská kotlina)\n\nŠpičák je kopec sopečného původu v Rakovnické pahorkatině v okrese Plzeň-sever. Nachází se jeden kilometr jihozápadně od vesnice Mezí. Vrchol dosahuje výšky 597,2 m n. m. Asi půl kilometru na jihovýchod od Špičáku se zdvihá vyšší vrch Kozelka se stejnojmennou přírodní rezervací.\n\nV pravěku se na vrcholu nacházelo eneolitické výšinné sídliště.\n\nŠpičák je významným bodem geomorfologického okrsku Manětínská kotlina, který je součástí podcelku Manětínská vrchovina v Rakovnické pahorkatině. Z geologického hlediska se jedná o čedičový kužel s lomem v jihovýchodním svahu, ve kterém lze pozorovat sloupovitou odlučnost horniny.\n\nNa vrchol nevede žádná turisticky značená trasa, ale na jižním okraji Mezí ze silnice odbočuje polní cesta, která končí necelých 200 metrů východně od vrcholu.\n"}
{"id": "1232876", "url": "https://cs.wikipedia.org/wiki?curid=1232876", "title": "Špičák (Lomská vrchovina)", "text": "Špičák (Lomská vrchovina)\n\nŠpičák je kopec sopečného původu v Rakovnické pahorkatině v okrese Plzeň-sever. Nachází se asi jeden kilometr severovýchodně od Nečtin. Na vrcholu, který dosahuje výšky 610,8 m n. m., se zachovaly malé zbytky zaniklého středověkého hradu Nečtinský Špičák.\n\nŠpičák je významným bodem geomorfologického okrsku Lomská vrchovina, který je součástí podcelku Manětínská vrchovina v Rakovnické pahorkatině. Z geologického hlediska se jedná o neovulkanický kužel tvořený nefelinickým bazanitem. Hornina vystupuje na povrch v podobě drobných skalek a na úpatí tvoří balvanovou haldu.\n\nVrch je přístupný odbočkou z místní modře značené turistické trasy z Nečtin do Manětína.\n"}
{"id": "1232877", "url": "https://cs.wikipedia.org/wiki?curid=1232877", "title": "Jihoafrická republika na Letních olympijských hrách 2016", "text": "Jihoafrická republika na Letních olympijských hrách 2016\n\nJihoafrická republika se účastnila Letní olympiády 2016.\n\n"}
{"id": "1232878", "url": "https://cs.wikipedia.org/wiki?curid=1232878", "title": "Argentina na Letních olympijských hrách 2016", "text": "Argentina na Letních olympijských hrách 2016\n\nArgentina se účastnila Letní olympiády 2016.\n\n"}
{"id": "1232880", "url": "https://cs.wikipedia.org/wiki?curid=1232880", "title": "Kosovská policie", "text": "Kosovská policie\n\nKosovská policie (albánsky Policia e Kosovës, srbsky Косовска полиција/Kosovska policija) je provozována kosovským ministerstvem vnitra. Zajišťuje pořádek na území Kosova. \n\nV roce 1999 nahradila státní správu Svazové republiky Jugoslávie správa UNMIK (Organizace spojených národů). V rámci ní byl postupně vytvářen policejní kontingent pod názvem \"UNMIK Police\". Podle rezoluce 1244 OSN se mělo jednat o nový policejní sbor, nezatížený předchozím konfliktem, který by dokázal zajistit dodržování zákona a pořádku na území Kosova. Prvním ředitelem organizace se stal Sven Frederiksen. Posléze začal být používán politicky a jazykově neutrální název \"Kosovo Police Service\". Ve Vučitrnu byla zřízena policejní škola, jejíž rozvoj financovala Organizace pro bezpečnost a spolupráci v Evropě. \n\nV roce 2004 měla k dispozici 7000 lidí, roku 2010 se tento počet zvýšil na 9000. 85 % policistů tvoří Albánci, 15 % Srbové a příslušníci ostatních národností, které žijí v Kosovu.\n\nV roce 2008 byla policie převedena pod státní správu jednostranně vyhlášené Republiky Kosovo. V následujících letech kosovská policie postupně přebírala náročné úkoly ochrany míst s albánským/srbským obyvatelstvem, které se mohly stát terčem útočníků. Policie také zajistila ochranu některých pravoslavných klášterů, které byly opakovaně ničeny (např. v letech 1999 a 2004). I přesto se nově vzniklé organizaci nepodařilo získat důvěru ze strany místních Srbů, nebo ze strany Srbska. V roce 2012 například dva kosovští policisté překročili spornou hranici mezi Kosovem a centrálním Srbskem a následně byli zatčeni srbskou policií; jejich propuštění bylo předmětem vyjednávání na vládní úrovni.\n\nKosovská policie má několik regionálních ředitelství, která se nacházejí v Prištině, Kosovské Mitrovici/sever, Kosovské Mitrovici/jih, Gnjilanu, Uroševaci, Prizrenu, Peći a Đakovici. Pod kosovskou policii spadá i pohraniční policie, která hlídkuje na hraničních přechodech se sousedními zeměmi.\n\n"}
{"id": "1232881", "url": "https://cs.wikipedia.org/wiki?curid=1232881", "title": "Songs of Innocence", "text": "Songs of Innocence\n\nSongs of Innocence může být:\n\n"}
{"id": "1232884", "url": "https://cs.wikipedia.org/wiki?curid=1232884", "title": "Írán na Letních olympijských hrách 2016", "text": "Írán na Letních olympijských hrách 2016\n\nÍrán na Letních olympijských hrách 2016.\n\n"}
{"id": "1232888", "url": "https://cs.wikipedia.org/wiki?curid=1232888", "title": "Národní park Alta Murgia", "text": "Národní park Alta Murgia\n\nNárodní park Alta Murgia (italsky \"Parco nazionale dell'Alta Murgia\") je jeden z italských národních parků. Leží na jihovýchodě Itálie, v Apulii, v provinciích Bari a Barletta-Andria-Trani. Park má rozlohu 680 km a byl založen v roce 2004.\n\nOblast tvoří zvlněná vápencová plošina s řadou závrtů a dolin místy dosahujících hloubku 70 až 100 m. Významná je místní flora a fauna.\n"}
{"id": "1232889", "url": "https://cs.wikipedia.org/wiki?curid=1232889", "title": "Nejvyšší dvorský komorník", "text": "Nejvyšší dvorský komorník\n\nNejvyšší dvorský komorník, případně nejvyšší komorník nebo nejvyšší komoří (německy \"oberster Hofkämmerer\" nebo \"Obersthofkämmerer\", latinsky \"cubiculariorum magister\") byl dvorský, nikoliv zemský úřad, který původně spravoval knížecí nebo královské šaty, skvosty a hotové peníze. Spolu s nejvyšším hofmistrem, nejvyšším šenkem a nejvyšším štolmistrem měl na panovnickém dvoře klíčovou roli. V hierarchii císařského hofštátu zaujímal druhé místo hned po nejvyšším hofmistrovi. Jeho hlavním úkolem byla péče o osobní potřeby panovníka. Dbal o počet komorníků a zodpovídal za jejich spolehlivost. Odznakem komorníků byly (zlaté) klíče, ty jim nejvyšší komorník uděloval, ale i odebíral. Kolem roku 1700 bylo takovýchto klíčů na císařském dvoře kolem tří set. Přístup k panovníkovi byl samozřejmě omezený, skuteční komorníci pohybující se kolem panovníka museli střežit panovnické tajemství a tím posilovali sakralitu majestátu. Kromě osobních služebníků, tedy komorníků dohlížel také nad lékaři, klenotnicí, ubytovacími prostorami paláce a jeho hmotným vybavením. V 19. století pod nejvyššího komorníka na habsburském dvoře příslušela správa domácího pokladu, umělecko-historické sbírky a sbírky mincí.\n\nÚřad nejvyššího císařského komorníka (\"kaiserlicher Oberstkämmerer\") zastávali:\n\n\nTitul dědičného komorníka královského dvora měli Žerotínové.\n\nDědičný říšský titul udělil markrabě braniborský hrabatům z Falkensteinu, od roku 1418 náležel titul hrabatům z Hohenzollernu (od roku 1576 hrabatům větve Hohenzollern-Sigmaringen, v roce 1623 se stali knížaty).\n\nV roce 1675 udělil císař Leopold I. (1657–1705) post dědičného nejvyššího komorníka v Horních Rakousích (Oberst-Erblandkämmerer in Österreich ob der Enns / Oberösterreich) rodu Lambergů.\n\n\nV roce 1463 získali dědičně hodnost nejvyššího komorníka (Oberst-Erbland-Kämmerer) a zároveň zemského maršálka Kraňska Auerspergové.\n\n"}
{"id": "1232890", "url": "https://cs.wikipedia.org/wiki?curid=1232890", "title": "Devitalizace", "text": "Devitalizace\n\nDevitalizace je chirurgický postup léčby pevných rakovinových nádorů. Dochází při něm k uzavření krevního zásobení nádorového ložiska podvázáním tepen i žil, které ho zásobují. Takto ošetřená nádorová tkáň je ponechána v organismu. Autorem metody byl český chirurg Karel Fortýn.\n\nOd března 2001, čtvrt roku po jeho úmrtí, začaly klinické zkoušky metody na čtyřech odborných pracovištích. V říjnu téhož roku byly předčasně ukončeny, odborná pracoviště tak během půl roku přijala místo plánovaných 80 jen 45 pacientů. Do programu však byli vybráni pouze pacienti v konečných stádiích nemoci, kteří neměli jinou možnost léčby. Ministerstvo zdravotnictví totiž považovalo za riskantní operace v raných stadiích nemoci, kdy doporučoval operace dr. Fortýn.\n\nPodle tehdejšího vedoucího výzkumného týmu Ústavu živočišné fyziologie a genetiky Akademie věd a blízkého spolupracovníka dr. Fortýna Vratislava Horáka se skutečnost, že pacientům v závěrečném stadiu devitalizace nepomůže, dala čekat od začátku. Metoda by podle jeho názoru měla být nabídnuta (ideálně) nemocným v raném stadiu, kteří nesnášejí chemoterapii a v jejichž případech není využitelné ozařování.\n\nHlavně by pacient asi (pokud možno) neměl být po chemoterapií ani ozařování. Tj. např. když se nádory objeví tak pozdě, že již ozařování ani chemoterapie ani klasická operace nemohou pomocí.\n\nwww.devitalizace.wz.cz\n"}
{"id": "1232895", "url": "https://cs.wikipedia.org/wiki?curid=1232895", "title": "Džbán (536 m)", "text": "Džbán (536 m)\n\nDžbán je nejvyšší bod stejnojmenného pohoří na rozhraní okresů Rakovník a Louny. Samotný vrchol s nadmořskou výškou 535,5 m se nachází v katastrálním území Třeboc v okrese Rakovník.\n\nPlochý, mírně ukloněný vrchol se nachází na okraji rozčleněné strukturní plošiny tvořené slínovci a spongility ze spodního turonu. Poblíž vrcholu stojí telekomunikační stožár a na výběžku plošiny asi tři kilometry od vrcholu se nachází zřícenina hradu Džbán. Z geomorfologického hlediska je vrchol součástí okrsku Třebocká vrchovina v podcelku Ročovská vrchovina.\n"}
{"id": "1232897", "url": "https://cs.wikipedia.org/wiki?curid=1232897", "title": "Oddino Morgari", "text": "Oddino Morgari\n\nOddino Morgari (16. listopad 1865 Turín, Italské království – 24. listopad 1944 Sanremo, Italská sociální republika) byl italský levicový novinář a politik. \n\nMorgari byl zpočátku mazzinianský radikál. V roce 1891 se stal členem Italské socialistické strany (\"Partito Socialista Italiano\", PSI). Následující rok byl zvolen tajemníkem lokální sekce strany v Turíně. Od roku 1908 začal psát pro \"'La parola del Povero\", přílohu socialistických novin \"Il Grido del Popolo\"\n\nV roce 1911 Morgari odcestoval na Dálný východ a zahájil tak svoji činnost coby \"diplomat socialismu\". Oblast se stala také jeho hlavním zájmem během období první světové války. Podílel se na přípravě Zimmerwaldské konference, oslavoval Říjnovou revoluci a bolševické Rusko a 1. dubna 1919 poslal do Moskvy dopis, kde deklaroval dodržování kominterny v rámci PSI. Když však bolševická frakce strany odešla založit novou italskou komunistickou stranu, Morgarni v PSI zůstal.\n\nZe strany odešel až v roce 1922, aby se připojil k Filippo Turatimu a Claudio Trevesovi, kteří společně založili Sjednocenou socialistickou stranu (\"Partito Socialista Unitario\", PSU). Ta se však v roce 1930 stala opět součástí PSI. V roce 1934 nastala diskuze ohledně socialismu a pacifismu. Morgari během ní vyzýval k defétismu, který měl být použit jako revoluční taktika v případě, že by Itálie byla Mussolinim vedena do války. V roce 1939 se Morgari stal členem výkonného výboru PSI (společně s Angelo Tascem a Giuseppem Saragatem) a také šéfredaktorem deníku \"Avanti!\"\n\nV Turínské části San Salvario je po něm pojmenována ulice.\n"}
{"id": "1232899", "url": "https://cs.wikipedia.org/wiki?curid=1232899", "title": "Výjimečný stav v Kosovu (1989)", "text": "Výjimečný stav v Kosovu (1989)\n\nVýjimečný stav byl v Kosovu vyhlášen dne 28. února 1989. Vyhlásilo jej Předsednictvo Socialistické federativní republiky Jugoslávie v souvislosti s horšící se bezpečnostní situací na území jihosrbské autonomní oblasti. Výjimečný stav byl vyhlášen během probíhající Antibyrokratické revoluce, během níž došlo k změně politického vedení v Jugoslávii. \n\nVýjimečný stav znamenal nasazení vojsk Jugoslávské lidové armády. Ta se velkém počtu rozmístila obrněnou techniku na území celého Kosova. Přestože deklarovaným cílem bylo zajistit řád a pořádek na území autonomní oblasti, ve skutečnosti se bělehradské politické vedení pokusilo zastavit stávku kosovských horníků, která získávala stále větší podporu místního obyvatelstva a hrozila, že pomůže popularizovat protisrbskou a protimiloševićovskou opozici, v jejímž čele stál Azem Vllasi. Kromě stávky horníků došlo k paralyzování kosovské ekonomiky, neboť se ke stávce připojovalo stále více továren a jiných provozů.\n\nPředsednictvo SFRJ jednalo na mimořádném zasedání. Myšlenku vyhlášení výjimečného stavu, který by umožnil rychlé politické změny v kosovském vedení a ukončil stávku, nejprve navrhl Raif Dizdarević. Rozhodnutí o zavedení výjimečného stavu bylo přijato poté, co byly diskutovány některé další scénáře. Sám Dizdarević byl toho názoru, že pokud k intervenci nedojde, budou představitelé Srbska toto vnímat jako prohru, a poté bude nezbytné uvést výjimečný stav v samotném Srbsku. Petar Gračanin Dizdareviće informoval o tom, že se 50 000 Srbů, kteří se v 80. letech vystěhovali z Kosova, chystalo získat zbraně a v případě vypuknutí chaosu zahájit na území jihosrbské provincie partyzánský boj.\n\nVýjimečný stav v Kosovu znamenal omezení svobody pohybu, zákaz shromažďování, zákaz nočního vycházení apod. Předsednictvo SFRJ se snažilo zdůraznit, že vyhlášením výjimečného stavu nebude nijak dotčena autonomie Kosova. V den vyhlášení mimořádného stavu se v oblastech Jugoslávie, kde měli většinu Srbové, konaly velká shromáždění. Slobodan Milošević vystoupil v Bělehradě a prohlásil, že \"srbský národ je hlavní silou i zárukou Kosova\", a že \"Srbský národ i se Stranou, nebo bez ní Kosovo ubrání.\" \n\nPřítomnost armády v nejchudší části Jugoslávie, kde většinové albánské obyvatelstvo dávalo dlouhodobě najevo svoji nespokojenost s poměry v regiony, vyvolala řadu demonstrací. Ty se pokoušela armáda zastavit silou. Dne 28. března 1989 zahájili vojáci palbu na demonstranty albánské národnosti a přes dvacet jich zabili. Následovaly útoky Albánců na Srby po celém Kosovu a v některých vesnicích v okolí Uroševace a dalších měst začali srbští ozbrojenci držet noční hlídky.\n\nBěhem března 1989 probíhaly sporadické útoky mezi oběma etniky. Dne 17. března kdosi nasypal kamení na trati Kosovo Polje–Peć a způsobil havárii vlaku.\n\nDne 24. března se uskutečnily na území celého Kosova rozsáhlé demonstracie, vzhledem k tomu, že Skupština Srbska začala hlasování o nové ústavě Srbska v rámci Jugoslávie. O den dříve došlo k politickým změnám ve vedení předsednictva Kosova. Během přítomnosti vojska následně parlament autonomní oblasti odsouhlasil nové ústavní dodatky, podle nichž se název oblasti změnil na \"Kosovo a Metochie\". Rovněž byly omezeny některé pravomoci kosovských úřadů a omezena tak autonomie, která byla fakticky odstraněna v roce 1990. \n\nVýjimečný stav byl v Kosovu odvolán rozhodnutím předsednictva Srbska dne 19. dubna 1990. O den později byli z vězení propuštěni Azem Vllasi a Burhan Kavaja a další političtí představitelé SAP Kosovo, kteří ovládali danou oblast před vyhlášením výjimečného stavu. \n\n"}
{"id": "1232902", "url": "https://cs.wikipedia.org/wiki?curid=1232902", "title": "Wander Mateo", "text": "Wander Mateo\n\nWander Mateo Ramírez, (* 24. února 1989 v San Juan de la Maguana, Dominikánská republika) je dominikánský zápasník–judista.\n\nS judem začal v 9 letech v rodném San Juan de la Maguana pod vedením Dulce Maríi Piñaové. Připravuje se v Santo Domingu pod vedením Alexis Gago Fondína a Wilkin Oganda, kteří konzultují své tréninkové postupy s odborníky ze zahraničí např. Maďarem Józsefem Csákem. V roce 2014 si na Grand Prix v Havaně vyhodil pravé rameno a musel na operaci. V roce 2015 si na panamerických hrách prolomil pravé koleno a vynechal několik měsíců. V roce 2016 dosáhl na panamerickou kontinentální kvótu pro účast na olympijských hrách v Riu. V úvodním kole porazil technikou uki-waza na ippon judistu z Demokratické republiky Kongo a v dalším kole si v prodloužení poradil se Sergiu Oleinicem z Portugalska, když pohotově okontroval jeho nástup do seoi-nage. Ve čtvrtfinále však nestačil na judo Japonce Masaši Ebinumi a v opravách byl nad jeho síly Uzbek Rishod Sobirov. Obsadil 7. místo.\n\n"}
{"id": "1232915", "url": "https://cs.wikipedia.org/wiki?curid=1232915", "title": "SN 1572", "text": "SN 1572\n\nSN 1572 nebo Supernova 1572 nebo \"Tychonova nova\" byla supernova v souhvězdí Kasiopea, jedna z mála supernov viditelných pouhým okem. Obecně se říká, že ji jako první objevil Tycho Brahe 11. listopadu 1572. V době objevu byla jasnější než Venuše. Na vrcholu své jasnosti dosáhla −4,1 mag. V březnu 1574 se její jas snížil pod hranici viditelnosti pouhým okem. Byla známá pod názvem „podivná hvězda“ nebo „hvězda poutník“. Své současné jméno získala až o dvě století později.\n\nJejím skutečným objevitelem byl pravděpodobně Wolfgang Schuler, který ji viděl již 6. listopadu. Také Ital Francesco Maurolico si jí všiml dříve než Brahe.\n\nZbytek supernovy objevili vědci obsluhující dalekohled na observatoři Mount Palomar v 60. letech 20. století. Šlo pravděpodobně o supernovu typu Ia. V tomto případě bílý trpaslík získává hmotu od svého průvodce, většinou jde o hvězdného obra. Jak bílý trpaslík nasává hmotu, postupně přesahuje Chandrasekharovu mez, načež následuje výbuch. Tento druh supernovy obvykle negeneruje takové obálky jako supernovy typu II (například SN 1054). Zbytkový plyn uniká z místa výbuchu rychlostí 9 000 km/s. \n\nV říjnu 2004 vyšel článek v časopise Nature, ve kterém byl ohlášen objev hvězdy typu G2, podobné našemu Slunci, která byla pravděpodobně oním společníkem bílého trpaslíka ze supernovy SN 1572. Výzkum publikovaný v březnu následujícího roku odhalil další podrobnosti o této hvězdě. Hvězda obdržela označení Tycho G, před výbuchem patřila k hvězdám na hlavní posloupnosti nebo podobrům, exploze ale odstranila hmotu z vnějších vrstev hvězdy, čímž se snížila její hmotnost. Rychlost hvězdy je zhruba 136 km/s, což je více než 40× vyšší rychlost než u sousedních hvězd, to je nejsilnějším důkazem pro to, že byla společníkem hvězdy, která vybuchla. \n\nSN 1572 je spojena s rádiovým zdrojem G120.1+1.4. Jeho zdánlivý průměr je 3,7 obloukové minuty a leží přibližně 7 500 světelných let od Země.\n"}
{"id": "1232916", "url": "https://cs.wikipedia.org/wiki?curid=1232916", "title": "Obišovský hrad", "text": "Obišovský hrad\n\nObišovský hrad (nebo Zámčisko) je hrad v pohoří Čierna hora.\n\nZbytky zřícenin hradu leží severně od obce Obišovce, v části Stráža, v nadmořské výšce 360 m n. m. na místě zvaném Zámčisko v katastrálním území obce Obišovce.\n\nNa hrad se lze dostat přímo z Ličartovců nebo z Obišovců od údolí řeky Svinky.\n\nObišovský hrad (Zámčisko, také Stráža), leží v nadmořské výšce 360 metrů. Dodnes se tam zachovaly stopy po hradním valu. Starověké hradiště Stráža poskytovalo své útočiště již v římské době, v 2. - 3. století. Na hradišti Stráža se našly vzácné archeologické artefakty. Tyto fakta popisuje i historik Pavel Dvořák, který ve své práci píše: ... \"Doba bronzová je časem revoluce vojenství. ... Již v mladší a pozdní bronzové době žili na Slovensku opravdoví profesionální bojovníci, pravěcí rytíři oblečeni do bronzového brnění, kteří útočili na bojových bronzových vozech tak jako hrdinové z homérských zpěvů. Bronzové kolo, které se našlo v Obišovcích (dostalo se až do anglického Manchesteru, kde ho za druhé světové války zničilo nacistické bombardování), má evropský význam, \"...\n\nRuiny Obišovského hradu jsou pozůstatkem pevnosti postavené v 13. století na místě starého slovanského hradiště drienovskými pány z rodu Abovců. Obišovský hrad patří k nejstarším a zanikl v 15. století v době tzv. hradoborectví. V současné době na hradě probíhají konzervační práce.\n\nBlízké hrady:\n\n"}
{"id": "1232917", "url": "https://cs.wikipedia.org/wiki?curid=1232917", "title": "Stanislav Hudeček", "text": "Stanislav Hudeček\n\nJméno a příjmení Stanislav Hudeček má více nositelů:\n\n"}
{"id": "1232919", "url": "https://cs.wikipedia.org/wiki?curid=1232919", "title": "USS Cyclops (AC-4)", "text": "USS Cyclops (AC-4)\n\nUSS Cyclops (AC-4) byla americká nákladní loď.\n\nZmizela beze stopy v oblasti Bermudského trojúhelníku v březnu 1918 při plavbě z Barbadosu do Norfolku ve Virginii, kam vezla náklad manganové rudy. Na palubě se nacházelo 309 členů posádky a pasažérů. Zkáza této lodi tak zůstává největší ztrátou lidských životů v historii amerického námořnictva, k níž nedošlo v bitvě.\n"}
{"id": "1232920", "url": "https://cs.wikipedia.org/wiki?curid=1232920", "title": "Alegorický vůz", "text": "Alegorický vůz\n\nAlegorický vůz je označení pro valník s tematickou výzdobou, který je součástí slavnostního průvodu. Figuríny či nápisy na vozech jsou vytvořeny z látky, papírmaše, polystyrénu nebo živých květin, na korbách se také často vezou kostýmovaní lidé vytvářející živé obrazy.\n\nVe středověku byly součástí pašijových her vozy, jejichž výzdobu zajišťovaly jednotlivé cechy. V Londýně se od 16. století pořádá Lord Mayor's Show, které se účastní dekorativní vozidla a lodě. Soutěž o nejoriginálněji a nejefektněji vyzdobený alegorický vůz je tradiční součástí karnevalů, například ve Viareggiu, Rio de Janeiru nebo neworleánského Mardi Gras. V USA jsou defilé alegorických vozů spojena s oslavami Dne díkůvzdání, známá je také novoroční Rose Parade v Pasadeně. V mnoha městech Beneluxu se pořádají populární průvody zvané Bloemencorso, při kterých se na vozech vytvářejí sochy z květin. Automobily vybavené hudební aparaturou, zvané lovemobiles, se uplatňují při akcích technoparade. Alegorické vozy bývají také použity k názorné agitaci při různých demonstracích. Oslavy Svátku práce v komunistických zemích bývaly spojeny s řadami alegorických vozů, na kterých se vezla politická hesla, herci předváděli výjevy na aktuální témata nebo se podniky prezentovaly svými úspěchy.\n"}
{"id": "1232923", "url": "https://cs.wikipedia.org/wiki?curid=1232923", "title": "Super Proton Synchrotron", "text": "Super Proton Synchrotron\n\nSuper Proton Synchrotron (SPS) je urychlovač částic synchrotronového typu v Evropské organizaci pro jaderný výzkum. Je umístěn v kruhovém tunelu, který má 6,9 kilometrů (4,3 mi) v obvodu a nachází se na hranici Francie a Švýcarska poblíž Ženevy.\n\nSuper Proton Synchrotron byl navržen týmem pod vedením Johna Adamse, generálního ředitele organizace, později byl znám jako Laboratoř II. Původně byl navržen pro energie 300 GeV, nakonec byl urychlovač postaven skutečně na energie 400 GeV. Provozní energie byla dosažena v den oficiálního uvedení do provozu 17. června 1976. Nicméně v té době byla tato energie již překročena ve Fermilabu, který dosáhl energie 500 GeV 14. května 1976.\n\nSPS byl používán k urychlování protonů a antiprotonů, elektronů a pozitronů (jako injektor pro Velký elektron–pozitronový urychlovač (LEP)), a těžkých iontů.\n\nOd roku 1981 do roku 1984 byl Super Proton Synchrotron provozován jako hadronový (přesněji řečeno proton–antiprotonový) urychlovač (jako takový byl nazýván Sp,p,S). Na urychlovači běžely experimenty UA1 a UA2, které vyústily v objev W a Z bosonů. Tyto objevy a nová technika pro chlazení částic vedla k udělení Nobelovy ceny Carlo Rubbiovi a Simonu van der Meerovi v roce 1984.\n\nSPS je nyní používán jako finální injektor pro vysoce intenzivní paprsky protonů na Velkém hadronovém urychlovači (LHC), který začal předběžné operace 10. září 2008. Super Proton Synchrotron urychluje protony pro LHC z 26 GeV na 450 GeV. LHC je pak urychluje na několik teraelektronvoltů (TeV).\n\nTím, že urychlovač stále funguje jako injektor je umožněno pokračování výzkumného programu, kde je Super Proton Synchrotron použit k přípravě 400 GeV paprsků protonů pro početné aktivní experimenty s pevnými cíli, zejména COMPASS, NA61/SHINE a NA62. Urychlovač je také používán CNGS experimentem k produkci neutrinových toků, které jsou následně detekovány v Laboratori Nazionali del Gran Sasso v Itálii vzdálené od Super Proton Synchrotronu 730 km.\n\nSuper Proton Synchrotron sloužil jako testovací objekt pro nové koncepty ve fyzice urychlovačů. V roce 1999 sloužil jako observatoř pro efekt elektronového oblaku. V roce 2004 byly na urychlovači prováděny pokusy se zrušením škodlivých účinků srážek paprsků (jako těch v LHC).\n\nHlavní vědecké objevy provedené na experimentech, které byly umístěny na Super Proton Synchrotronu patří následující.\n\nVelký hadronový urychlovač bude vyžadovat vylepšení, které podstatně zvýší jeho luminositu, někdy ve 20. letech 21. století. To bude vyžadovat vylepšení celého řetězce injektorů včetně Super Proton Synchrotronu.\nSPS bude muset být schopen zvládnout mnohem vyšší intenzitu paprsku. Jedno zlepšení v minulosti již proběhlo, tehdy byla zvýšena maximální energie na 1 TeV. Nicméně extrakce energie bude udržovat nadále na 450 GeV, zatímco ostatní systémy budou inovovány. Urychlovací systém bude upraven tak, aby zvládnul vyšší napětí potřebné k urychlení vyšší intenzity paprsku. Paprsek dumpingového systému bude také vylepšen, takže bude moci přijmout vyšší intenzitu paprsku, aniž by utrpěl vážné škody.\n"}
{"id": "1232924", "url": "https://cs.wikipedia.org/wiki?curid=1232924", "title": "Tuškov (rozcestník)", "text": "Tuškov (rozcestník)\n\nTuškov může být: \n\n"}
{"id": "1232925", "url": "https://cs.wikipedia.org/wiki?curid=1232925", "title": "Obišovce", "text": "Obišovce\n\nObišovce (v minulosti \"Obyšovce\", ) jsou obec na Slovensku v okrese Košice-okolí.\n\nObec je známá i z dějin. Již v době bronzové v jejím katastru stálo hradiště. V lokalitě Zámčisko jsou viditelné ruiny hradu z 13. století. V obci se nachází toleranční evangelický chrám, v němž v roce 2016 instalovali zrestaurované varhany z roku 1743 zakoupené od Církevního sboru ECAV v Sabinově.\n"}
{"id": "1232928", "url": "https://cs.wikipedia.org/wiki?curid=1232928", "title": "Fermionový kondenzát", "text": "Fermionový kondenzát\n\nFermionový kondenzát je supratekutá fáze tvořená fermiony při nízkých teplotách. Úzce souvisí s Boseho–Einsteinovým kondenzátem, supratekutou fází tvořenou bosonovými atomy za podobných podmínek. Nejdříve poznaný fermionový kondenzát popisoval stav elektronů v supravodiči, fyzika dalších příkladů, včetně nejnovější práce s fermionovými atomy je analogická. První atomový fermionový kondenzát byl vyroben týmem pod vedením Deborah Jinové v roce 2003. Chirální kondenzát je příklad fermionového kondenzátu, který se objevuje v teoriích nehmotných fermionů s narušením chirální symetrie.\n\nFermionové kondenzáty jsou dosahovány při teplotách nižších než Boseho–Einsteinovy kondenzáty. Fermionové kondenzáty jsou typem supratekutosti. Jak název napovídá, supratekutá kapalina má vlastnosti podobné těm, které vykazují běžné kapaliny a plyny, jako je nedostatek definitivního tvaru a schopnost toku v reakci na použité síly. Nicméně supratekutiny mají některé vlastnosti, které se neobjevují u běžné hmoty. Například mohou téci při nízké rychlosti, aniž by pohlcovaly jakoukoli energii, tedy téci s nulovou viskozitou. Při vyšších rychlostech je energie rozptýlena při tvorbě kvantovaných vírů, které působí jako \"díry\" v prostředí, kde supratekutost přestává fungovat.\n\nSupratekutost byla původně objevena u tekutého helia-4 v roce 1938 Pjotrem Kapicou, Johnem Allenem a Donem Misenerem. Supratekutost u helium-4, která se vyskytuje při teplotách pod 2.17 kelvinů (K), je výsledkem Boseho kondenzace, stejného mechanismu, který produkuje Boseho–Einsteinův kondenzát. Hlavní rozdíl mezi supratekutým heliem a Boseho–Einsteinovým kondenzátem je, že supratekuté helium je kondenzovano z kapaliny zatímco Boseho-Einsteinův kondenzát je kondenzovan z plynu.\n\nJe mnohem těžší vyrobit supratekutou kapalinu z fermionů než z bosonů, protože Pauliho vylučovací princip zakazuje fermionům zabírat stejný kvantový stav. Nicméně je dobře známý mechanismus, kterým může být vytvořena supratekutá kapalina z fermionů. Jde o BCS přechod objevený v roce 1957 Johnem Bardeenem, Leonem Cooperem a Robertem Schriefferem, kteří ho použili pro popis supravodivosti. Tito fyzikové ukázali, že pod určitou teplotou, lze elektrony (které jsou fermiony) spárovat do vázaných dvojic nyní známých jako Cooperovy páry. \n\nBCS teorie byla neobyčejně úspěšná v popisu supravodičů. Brzy po zveřejnění BCS práce navrhlo několik teoretiků, že podobný jev může nastat v kapalinách tvořených jinými fermiony než elektrony, jako jsou například atomy helia-3. Tyto spekulace byly potvrzeny v roce 1971, kdy experiment prováděný Douglasem D. Osheroffem ukázal, že se helium-3 stává supratekutým při teplotách nižších než 0.0025 K. Brzy bylo ověřeno, že supratekutost helia-3 vychází z BCS mechanismu. Teorie supratekutého hélia-3 je ovšem trochu složitější, než BCS teorie supravodivosti. Tyto komplikace vznikají proto, že atomy helia se navzájem odpuzují mnohem silněji, než elektrony, ale základní myšlenka je stejná.\n\nKdyž Eric Cornell a Carl Wieman vyrobili první  Boseho–Einsteinův kondenzát z atomů rubidia v roce 1995, přirozeně se objevila možnost vytvoření podobného druhu kondenzátu vyrobeného z fermionových atomů, které by vytvořily supratekutost podle BCS mechanismu. Nicméně výpočty brzy ukázaly, že teplota nutná pro produkci Cooperových párů v atomech by byla příliš nízká, než aby jí šlo dosáhnout. V roce 2001 Murray Holland v JILA navrh způsob, jak tento problém obejít. Spekuloval, že fermionové atomy by mohly být přesvědčeny k vytvoření párů tím, že by byly vloženy do silného magnetické pole.\n\nV roce 2003 se Hollandova návrhu chytili Deborah Jinová z JILA, Rudolf Grimm z Univerzity v Innsbrucku a Wolfgang Ketterle z Massachusettského Technologického Institutu, kterým se podařilo přesvědčit fermionové atomy k vytvoření molekulárních bosonů, které poté podrobili Boseho–Einsteinově kondenzaci. Nicméně v tomto případě nejde o skutečný fermionový kondenzát. 16. prosince 2003 se ale Jinové podařilo poprvé vyrobit kondenzátu z fermionových atomů. V experimentu bylo přítomno 500 000 atomů draslíku-40 ochlazených na teplotu 5×10 K, vložených do časově proměnného magnetického pole. Výsledky byly publikovány v online vydání \"Physical Review Letters\" 24. ledna 2004.\n\nBCS teorie o supravodivosti má fermionový kondenzát. Dvojice elektronů v kovu s opačnými spiny mohou tvořit skalární vázaný stav nazývaný Cooperův pár. Potom vázané státy samy tvoří kondenzát. Protože má Cooperův pár elektrický náboj, tento fermionový kondenzát narušuje elektromagnetickou kalibrační symetrie supravodiče, což vede k pozoruhodným elektromagnetickým vlastnostem těchto stavů.\n\nV kvantové chromodynamice (QCD) je chirální kondenzát také nazýváný kvarkový kondenzát. Tato vlastnost vakua QCD je částečně odpovědná za to, že hadrony mají hmotnost (spolu s ostatními kondenzáty jako gluonový kondenzát).\n\nV přibližné verzi QCD existuje přesná chirální symetrie teorie. QCD vakuum narušuje tuto symetrii SU(\"N\") tím, že tvoří kvarkový kondenzát. Existence takového fermionového kondenzátu byla poprvé výslovně uvedena v mřížové formulaci QCD. Kvarkový kondenzát je tedy parametr pořadí přechodů mezi několika fázemi kvarkových hmotností v tomto limitu. \n\nTo je velmi podobné BCS teorie supravodivosti. Cooperovy páry jsou analogické pseudoskalárním mezonům. Nicméně vakuum nenese žádný náboj. Proto jsou všechny kalibrační symetrie neporušené. Opravy pro hmotnosti kvarků mohou být začleněny pomocí chirální poruchové teorie.\n\nAtom helia-3 je fermionem a při velmi nízkých teplotách tvoří dva atomy helia-3 Cooperovy páry, které jsou bosony a kondenzují do supratekutekutiny. \n"}
{"id": "1232929", "url": "https://cs.wikipedia.org/wiki?curid=1232929", "title": "MJ-S 3 Zahrada", "text": "MJ-S 3 Zahrada\n\nMJ-S 3 „Zahrada“ je pěchotní srub v Šatově v okrese Znojmo, součást Areálu československého opevnění Šatov. Výstavba srubu byla zadána 18. května 1938 jako součást podúseku 1./XI. Šatov v rámci ŽSV XI Hrušovany nad Jevišovkou. Do začátku druhé světové války nebyl dokončen, k tomu došlo až v roce 1948 s tím, že kolaudace proběhla 11. listopadu téhož roku. Do roku 1999 pak byl využíván armádou, v roce 2004 byl zapůjčen Technickému muzeu v Brně a od června roku 2005 je zpřístupněn veřejnosti.\n\nMJ-S 3 je samostatný oboustranný dvoukřídlý pěchotní srub postavený ve II. stupni odolnosti. V horním patře na úrovni terénu se nachází vstup do objektu, skladiště munice, místnost pro velitele objektu, vstupy do dvou pancéřových zvonů a také především dvě střelecké místnosti s hlavní výzbrojí srubu. Spodní patro bylo týlové, jsou zde místnosti pro strojovnu, filtrovnu, skladiště a také ubikace osádky, která čítala 35 mužů. Postaven byl podle projektu srubu OP-S 41 na Opavsku, jenž však nebyl do Mnichovské dohody realizován. Kubatura betonu činila 1450 m³.\n\nV každé střelecké místnosti se nacházel 4cm kanón vz. 36 spřažený s těžkým kulometem vz. 37 (zbraň L1) a dvojče těžkých kulometů vz. 37 (zbraň M). Nejbližší okolí srubu mohlo být bráněno čtyřmi lehkými kulomety vz. 26 (zbraň N) ve střílnách a dalšími dvěma, které měli k dispozici pozorovatelé/střelci ve dvou pěchotních zvonech.\n\nVýstavba celého šatovského 1./XI. stavebního podúseku byla zadána 18. května 1938 pražské firmě Konstruktiva, stavět se začalo 15. června 1938 a měl být dokončen do 250 dnů. Betonáž srubu MJ-S 3 proběhla 22.–30. srpna téhož roku, nicméně do konce září téhož roku se stále jednalo o hrubou stavbu bez vnitřní výbavy a výzbroje. Za druhé světové války byly vytrženy střílny všech hlavních zbraní. O dokončení a reaktivaci tohoto srubu a dalších pěti objektů na jižní Moravě bylo rozhodnuto až v roce 1947, stavba pak byla dokončena až v roce 1948 s tím, že prvním dnem obnovené stavby byl 21. červenec, stavitelem byla společnost J. Růžičky ze Znojma.\n\nStavba měla být dokončena 30. dubna 1948, k dokončení pak došlo až 17. června 1948, kolaudace pak proběhla 11. listopadu téhož roku. Během prací došlo k osazení střílen, byly dostavěny vnitřní příčky a obnovena vnitřní i vnější omítka srubu. Proběhly také terénní úpravy a kameninové záhozy, v letech 1949/1950 pak došlo k osazení nově vyrobených pancéřových zvonů z Vítkovických železáren a roku 1951 došlo k instalaci podlážek zvonů a bylo osazeno vnitřní vybavení.\n\nV roce 1959 proběhly další stavební úpravy – ženijní prapor z Bratislavy, 5. motostřelecký pluk z Mikulova a 9. motostřelecký pluk ze Znojma vybouraly ocelolitinové střílny pro 4cm kanón vz. 36 a osadily nové střílny pro 85mm kanón vz. 44/59 (dva kanóny, nové hlavní zbraně objektu, byly instalovány v roce 1960). Instalovány byly i těžké kulomety vz. 37 s přípravou pro odvod vystřílených nábojnic do příkopu, ve výzbroji pak byly i lehké kulomety vz. 26.\n\nSrub nikdy nebyl naplno užíván a neměl stálou posádku (plánováno bylo 28 osob), byl však zakonzervován a využíván k výcviku. Do poloviny 90. let probíhala pravidelná inspekce a údržba a v roce 1999 byla pevnostní jednotka zrušena a pak došlo k vyklizení pevnostního srubu a v roce 2004 byl propůjčen Technickému muzeu v Brně. Stejně tak se stalo v případě sousedního pěchotního srubu MJ-S 2 „Úvoz“. V roce 2005 došlo ke zpřístupnění srubu Zahrada veřejnosti. Objekt byl rekonstruován do podoby z 80. let 20. století, poblíž něj byla také pohraniční strážní věž z dob socialismu, replika domku pro celní stráž a pasovou kontrolu z roku 1938 a prvky protitankových překážek.\n\n\n"}
{"id": "1232931", "url": "https://cs.wikipedia.org/wiki?curid=1232931", "title": "C symetrie", "text": "C symetrie\n\nVe fyzice představuje C-symetrie symetrii fyzikálních zákonů pod nábojovou-konjugační transformací. Elektromagnetismus, gravitace a silná interakce zachovávají C-symetrii, ale slabá interakce C-symetrii narušuje.\n\nZákony elektromagnetismu (a to jak klasického tak kvantového) jsou pod touto transformací invariantní: jestliže každý náboj \"q\" nahradíme nábojem −\"q\" a tedy směry elektrických a magnetických polí budou obráceny, dynamika by si zachovala stejnou podobu. V jazyce kvantové teorie pole jde o nábojovou konjugační transformaci:\nVšimněte si, že tato transformace nemění chiralitu částic. Levotočivé neutrino bude nábojově konjugováno do levotočivého antineutrina, které neinteraguje ve Standardním modelu. Tato vlastnost je to, co je míněno \"maximálním narušením\" C symetrie u slabé interakce.\n\nNějaký čas se věřilo, že C symetrie by mohla být zkombinována s inverzní transformací parity (viz P symetrie) do zachovávající se kombinované CP symetrie. Nicméně narušení této symetrie bylo zjištěno u slabé interakce (zejména u kaonů a B mezonů). Ve Standardním modelu je toto CP narušení přítomno z důvodu jedné fáze v CKM matici. Pokud je CP symetrie zkombinovaná s obrácením toku času (T symetrie) výsledná CPT symetrie může být všeobecně platná.\n\nChceme-li dát příklad, vezmene dvě reálná skalární pole \"φ\" a \"χ\". Předpokládejme, že obě pole mají sudou C paritu (sudá C-parita se týká sudé symetrie pod nábojovou konjugací. formula_4 jako protiklad liché C-parity, která se týká antisymetrie pod nábojovou konjugací. formula_5). Nyní lze přeformulovat věc tak, že formula_6. Nyní, \"φ\" a \"χ\" mají i C paritu, protože imaginární číslo \"i\" má lichou C paritu. Under \"C\", \"ψ\" goes to \"ψ\".\n\nV jiných modelech je možné mít pro \"φ\" i \"χ\" lichou C paritu.\n\n"}
{"id": "1232932", "url": "https://cs.wikipedia.org/wiki?curid=1232932", "title": "Doménová stěna", "text": "Doménová stěna\n\nDoménová stěna je typ topologického defektu, který nastane vždy, když je diskrétní symetrie spontánně narušena. Doménové stěny se také někdy nazývají kinks v analogii s úzce souvisejícím kink řešením sine-Gordonova modelu. Nestabilní doménové stěny se mohou také objevit, pokud je spontánní narušení diskrétní symetrie pouze přibližné a je přítomno falešné vakuum.\n\nDoména (hyper objem) je prodloužena na tři prostorové rozměry a jeden časový rozměr. Doménová stěna je hranice mezi dvěma sousedními oblastmi. Tedy doménová stěna je rozšířena ve dvou prostorových rozměrech a jednom časovém rozměru.\n\nDůležité příklady jsou:\nKromě těchto důležitých případů podobnách solitonům se objevují v širokém spektru modelů. Zde jsou další příklady:\n\n"}
{"id": "1232933", "url": "https://cs.wikipedia.org/wiki?curid=1232933", "title": "Izotopy boru", "text": "Izotopy boru\n\nBor (B) má přirozeně se vyskytující izotopy B a B, druhý z nich tvoří asi 80 % přírodního boru. Existuje 14 radioizotopů, které mají neutronová čísla od 6 do 21, všechny s krátkým poločasem přeměny, nejdéle žijící jsou B s poločasem přeměny pouhých 770 milisekund a B s poločasem přeměny 20,2 ms. Všechny ostatní izotopy mají poločas přeměny kratší než 17,35 ms, nejméně stabilní izotop je B s poločasem přeměny 150 yokto<nowiki>sekund</nowiki>. Izotopy s relativní atomovou hmotností pod 10 se přeměňují na helium (přes krátce žijící izotopy beryllia), zatímco ty s relativní atomovou hmotností nad 11 se většinou přeměňují na uhlík.\n\nRelativní atomová hmotnost přírodního boru je 10,811(7).\n\n\nBor-10 je používán v borové záchytné neutronové terapii (BNCT) jako experimentální léčba některých mozkových nádorů.\n\n"}
{"id": "1232934", "url": "https://cs.wikipedia.org/wiki?curid=1232934", "title": "Klasické Higgsovo pole", "text": "Klasické Higgsovo pole\n\nSpontánní narušení symetrie, vakuové Higgsovo pole a jeho přidružená základní částice Higgsův boson, jsou kvantové jevy. Vakuové Higgsovo pole je zodpovědné za spontánní narušení kalibrační symetrie základních interakcí a poskytuje Higgsův mechanismus pro generování hmotnosti elementárních částic.\n\nVe stejné době klasická kalibrační teorie připouští komplexní geometrickou formulaci, kde jsou kalibrační pole zastoupena propojením na hlavních svazcích. V tomto rámci je spontánní narušení symetrie charakterizováno jako snížení struktury grupy formula_1 hlavního svazku formula_2 k jeho uzavřené podgrupě formula_3. Je dobře známa věta, že takové snížení se koná tehdy a jen tehdy, když existuje globální sekce formula_4 kvocientu svazku formula_5. Tato část je považována za klasické Higgsovo pole.\n\nKlíčovým bodem je, že existuje kompozitní svazek formula_6 kde formula_7 je hlavní svazek se strukturou grupy formula_3. Pak pole hmoty, která mají přesnou symetrii grupy formula_3 v přítomnosti klasického Higgsova pole jsou popsány v oddílech některých kompozitních svazků formula_10 kde formula_11 je nějakým souborem svazku podle formula_7. Tento Lagrangián těchto hmotných polí je kalibračně invariantní pouze pokud je faktorizovatelný přes vertikální kovariantní diferenciál nějakého spojení na hlavní svazek formula_7, ale ne na formula_2.\n\nPříklad klasického Higgsova pole je klasické gravitační pole označené pseudo-Riemannovou metrikou na svět potrubí formula_15. V rámci kalibrační teorie gravitace, je to popsáno jako globální sekce kvocientu svazku formula_16 kde formula_17 je hlavní svazek tečných formula_18 se strukturou grupy formula_19.\n\n\n"}
{"id": "1232938", "url": "https://cs.wikipedia.org/wiki?curid=1232938", "title": "Olivia Munnová", "text": "Olivia Munnová\n\nOlivia Munnová, rodným jménem Lisa Olivia Munn (* 3. července 1980 Oklahoma City) je americká herečka a modelka, která svou profesionální dráhu začala jako televizní novinářka. Na filmovém plátně debutovala v roce 2004 vedlejší rolí v nízkorozpočtovém hororu \"Scarecrow Gone Wild\". \n\nO dva roky později si zahrála postavu Mily Acunové v dramatickém seriálu \"Pláž Makaha\". Mezi lety 2012–2014 ztvárnila úlohu Sloan Sabbithové v televizní sérii \"Newsroom\". V roce 2016 byla obsazena do superhrdinského sequelu \"\", v němž vytvořila úlohu mutantky Psylocke. \n\nPánské časopisy \"Maxim\" a \"FHM\" ji v žebříčcích opakovaně zařadily mezi nejpřitažlivější ženy.\n\nNarodila se roku 1980 v Oklahoma City do rodiny Winstona Barretta Munna s anglicko-německo-skotskými kořeny a Kimberly Schmidové, jež měla čínský původ a vyrostla ve Vietnamu. Matka se do americké Oklahomy přistěhovala jako vietnamská uprchlice v roce 1975 po vietnamské válce. Následně absolvovala univerzitu a vdala se za Winstona Munna. Druhý sňatek uzavřela s příslušníkem letectva Spojených států, když byly dceři dva roky. Ačkoli se rodina vícekrát stěhovala, dětství dívka prožila převážně na základně vzdušných sil Yokota Air Base u Tačikawy v blízkosti Tokia, kde sloužil její nevlastní otec. V tomto období se objevila v řadě místních divadelních produkcí a později začala modelingovou kariéru v japonském módním průmyslu.\n\nPo druhém matčině rozvodu se společně vrátily do Oklahomy. Po dokončení střední školy Putnam City North High School vystudovala Oklahomskou univerzitu. Za hlavní obor si zvolila žurnalistiku a vedlejšími se staly japonština s herectvím.\n\nPo vysokoškolských studiích se stala členkou redakce oklahomské stanice KJRH–TV, sídlící v Tulse, přidružené k mediální společnosti NBC. V roce 2004 působila v redakci Fox Sports Networks na pozici televizní reportérky poskytující informace a rozhovory během zápasů univerzitního fotbalu a ženského basketbalu. Tuto zkušenost komentovala slovy: „\"Snažila jsem se být někým, kým nejsem a živé přenosy mi doopravdy nedělaly dobře.\"“ Po ukončení pracovního poměru odcestovala do Los Angeles, aby se pokusila prosadit jako herečka ve filmovém průmyslu.\n\nV roce 2004 debutovala malou rolí v nízkorozpočtovém hororu \"Scarecrow Gone Wild\", produkovaném přímo na videotrh. Objevila se také ve videoklipu kapely Zebrahead nazvaném „Hello Tomorrow“, jako objekt lásky frontmana Justina Mauriella. \n\nNa sklonku roku 2005 vstoupila do dramatického seriálu \"Pláž Makaha\", vysílaného na kanálu The N network, kde více než dvě sezóny hrála mladou surfařku Mily Acunovou. Původně se zúčastnila hereckých zkoušek i na hlavní postavu Kai Kealohy, ale producenti upřednostnili „místní dívku“. Zábavná zkušenost ze surfingu ji přivedla k pravidelnému sportování. V roce 2005 účinkovala v komedii \"The Road to Canyon Lake\". Do roku 2006 byla v titulcích uváděna pod jménem Lisa Munn, následně začala v osobním i profesionálním životě používat jméno Olivia Munn.\n\nV kabelové televizi G4 spolumoderovala 10. dubna 2006 s Kevinem Pereirou živě přenášený program \"Attack of the Show!\", když nahradila odcházející Sarah Laneovou. Stanice zaměřená na svět videoher nejdříve s jejím obsazením váhala. Přestože herečka připouštěla, že videohry tvoří její slabou stránku, byla přesvědčena o svých technických znalostech. V programu poté vystupovala s novinářkou Annou Davidovou během části nazvané „In Your Pants“ (Ve vašich kalhotách), odkazující na divácké dotazy o sexu a vztazích. V prosinci 2010 byla vystřídána Candace Baileyovou. V tomto období uváděla na G4 také motoristický pořad \"Formula D\" zaměřený na drifty – řízené přetáčivé smyky.\n\nRoku 2010 vytvořila úlohu Marie ve Schneiderově vězeňské komedii \"Ten největší\" a v hororu \"Nakažení smrtí\" si zahrála zdravotní sestru Nancy v psychiatrické léčebně. Objevila se také v komedii \"Noční rande\" a superhrdinském snímku \"Iron Man 2\". Herec Robert Downey mladší vyzdvihl její improvizační schopnosti, kterými dováděla štáb ke spontánnímu potlesku. V červnu 2009 pracovala s Jasonem Sudeikisem v reklamě na videoportál Hulu pro internetový vyhledávač Bing od Microsoftu. V komediálním seriálu \"Greek\", produkovaném stanicí ABC Family, vytvořila úlohu Lany, do níž se zamiluje Cappie. V květnu 2010 oznámil kanál NBC záměr jejího nasazení do seriálu \"Perfektní pár\". Oficiální premiéra úvodního dílu s půlhodinovou stopáží proběhla 20. ledna 2011. Série byla zrušena před dokončením první vysílací řady.\n\nJako zpravodajka debutovala 3. června 2010 v satirické talk show \"The Daily Show\", produkované kabelovou stanicí Comedy Central. Její obsazení doprovázela kritika Irin Carmonové v feministickém blogu \"Jezebel\". Novinářka zpochybnila kredit Munnové a po obsazení obvinila produkci pořadu ze sexismu, když Carmonová herečku označila za sexuální symbol. Třicet dva žen z produkčního štábu \"Daily Show\" komentář Carmonové odsoudilo jako falešný a chybně vyargumentovaný a Munnová jej považovala za útok na svou osobu i na štáb. V pořadu zůstala dalších šestnáct dílů až do své závěrečné epizody vysíláné 2. září 2011. \n\nV sezóně 2010 se také objevila jako hvězdný host komediálně-dramatického seriálu NBC \"Chuck\", kde přijala úlohu agentky CIA agent. O rok později byla obsazena do role Momo v komedii \"Nechápu, jak to dokáže\". V roce 2012 pak ztvárnila titulní postavu v dalším komediálním snímku \"Jak vyloupit spermabanku\", vedlejší roli ve filmu \"Freeloaders\" a přizvána byla také do komediálního projektu režírovaného Stevenem Soderberghem pod názvem \"Bez kalhot\". V rámci seriálové produkce si zahrála Sloan Sabbithovou v dramatické sérii HBO \"Newsroom\" a striptérku Angie ve třech dílech druhé řady sitcomu \"Nová holka\" z produkční sítě Fox.\n\nJako zpravodajka 12. května 2014 účinkovala v díle „True Colors“ dokumentárního seriálu \"Roky nebezpečného života\", v němž zpovídala guvernéra státu Washington Jaye Insleeho o jeho snaze snížit emise CO na území domovského státu. Ve stejném roku byla obsazena do superhrdinského hororu \"Chraň nás od zlého\" postavou Ralphovy manželky Jen Sarchieové. Od ledna 2015 pak dabovala Phoebe Callistu v animovaném seriálu \"Milesova vesmírná dobrodružství\", vysílaném na kabelové televizi Disney Junior. Roku 2016 si zahrála samu sebe ve Stillerově komedii \"Zoolander No. 2\" a v superhrdinském marvelovském sequelu \"\" vyobrazila mutantku Psylocke, jejíž vlastnosti popsala slovy „\"dokonale smrtící, velmi silná a velmi odolná\"“. \n\nV rámci modelingových kampaní pracovala pro společnosti Nike, Pepsi a Neutrogena. Na podzim 2006 se ocitla na titulních stranách několika časopisu; během září v magazínu \"Foam\", v srpnu na obálce \"Men's Edge\" a v listopadu nafotila piktoriál pro \"Complex\", do něhož začala později přispívat sloupky. V únoru 2007 se objevila jako nesvlečená „Babe of the Month“ (Kočka měsíce) v sérii snímků na stránkách \"Playboye\". O této zkušenosti později promluvila ve své knize \"Suck it, Wonder Woman\".\n\nNasnímána byla také pro červenovo-srpnové vydání časopisu \"Men's Health\" 2007. V září téhož roku došlo k jejímu představení v italské mutaci \"Vanity Fair\". Fotkami přispěla i do zimě-jarního čísla 2009 magazínu \"Men's Health Living\". Na titulních stranách se objevila v červencovo-srpnovém vydání \"Playboye\" 2009, v lednu 2010 a únoru 2011 na stránkách \"Maxima\", a rovněž během ledna 2012 v pánském časopisu \"FHM\". Ve čtenářské anketě \"Maxima\" „100 žhavých žen roku 2012“ se umístila na 2. místě.\n\nJejí kniha \"Suck It, Wonder Woman: The Misadventures of a Hollywood Geek\" byla vydána 6. července 2010. Olivia Giovettiová na stránkách \"Time Out New York\" v recenzi uvedla, že Munnová do svého života nabídla jen letmé pohledy, které ale nedošly hloubky.\n\nK roku 2012 střídavě žila v Los Angeles a New Yorku. Na adresu natáčení snímku \"Chraň nás od zlého\" prohlásila: „\"Před tímto filmem jsem nevěřila na nadpřirozeno\"“. Po získání filmové zkušenosti s exorcismem na podkladu skutečného vymítání, zprostředkovaného newyorskou policií, upravila svůj pohled, když uvedla: „\"[Nyní] jsem zcela věřící\"“.\n\nVedle rodné angličtiny hovoří plynně japonsky, když část mládí prožila v Japonsku a japonštinu vystudovala na oklahomské univerzitě.\n\nV letech 2012–2014 udržovala partnerský vztah se švédsko-americkým hercem Joelem Kinnamanem. V květnu 2014 se jejím přítelem stal vůdce hráčského týmu amerického fotbalu, quarterback Aaron Rodgers. Dvojice se rozešla v roce 2017.\n\nV listopadu roku 2018 obvinila filmového režiséra Bretta Ratnera z opakovaného sexuálního obtěžování v průběhu několika let.\n\n"}
{"id": "1232940", "url": "https://cs.wikipedia.org/wiki?curid=1232940", "title": "Seznam obcí v Horních Rakousích", "text": "Seznam obcí v Horních Rakousích\n\nToto je seznam obcí v rakouské spolkové zemi Horní Rakousy.\n\n\n\n\n\n\n"}
{"id": "1232949", "url": "https://cs.wikipedia.org/wiki?curid=1232949", "title": "Ľubomír Tamaškovič", "text": "Ľubomír Tamaškovič\n\nĽubomír Tamaškovič (10. září 1944 Nitra – 29. března 2013 Bratislava) byl slovenský jazzový saxofonista.\n\nOvlivněný byl například Johnem Coltranem a Dexterem Gordonem. V šedesátých letech hrál v různých bratislavských skupinách, spolupracoval například s trumpetistou Lacem Déczim a klavíristou a kontrabasistou Viktorem Hidvéghym. V roce 1966 odešel do Paříže, kde hrál například s kapelou Ray Stepham Soul Pride. Později byl členem skupiny Alana Silvy. Roku 1973 se vrátil do Československa (finance na lístek získal od OSN). Zde hrál s různými hudebníky, jako byli například Ladislav Gerhardt, Gabo Jonáš a Emil Viklický. V roce 2008 o něm byl natočen dokumentární film \"Jas is Jazz\". Zemřel ve spánku pravděpodobně na následky rakoviny. Režiséři Filip Remunda a Robert Kirchhoff se jemu a dvěma dalším jazzovým hudebníkům, kteří odešli do zahraničí (Laco Déczi a Jan Jankeje), věnovali v dokumentu \"Pára nad řekou\" z roku 2015.\n\n"}
{"id": "1232951", "url": "https://cs.wikipedia.org/wiki?curid=1232951", "title": "Katedrála svatého Alexandra Něvského (Nižnij Novgorod)", "text": "Katedrála svatého Alexandra Něvského (Nižnij Novgorod)\n\nKatedrála svatého Alexandra Něvského (), někdy též nazývaný Novojarmareční, je katedrálou ruské pravoslavné církve v ruském městě Nižnij Novgorod. Nachází se v centru města na ulici \"Strelka\". Spolu se Spaso-preobraženským chrámem (tzv. Starojarmarečním) jsou jedinými dochovanými sakrálními stavbami Nižněnovgorodského jarmarku.\n\nChrám byl postaven v letech 1867 až 1880. Vysvěcen byl 20. července 1881 za přítomnosti ruského cara Alexandra III. Byl zasvěcen vojevůdci z 13. století Alexandrovi Něvskému. Komunisté jej v roce 1927 zavřeli a využívali pro jiné účely. Roku 1940 chrám postihl požár; poté následovala řada rekonstrukcí. V červnu 1992 se chrám navrátil zpět do rukou ruské pravoslavné církve a 12. září 2009 získal status katedrály.\n\nPři stavbě chrámu byly využity prvky několika architektonických stylů (klasicismus, starý rusko-byzantský sloh ...). Chrám má tradičně pět věží, z nichž nejvyšší prostřední symbolizuje Krista Spasitele a čtyři menší čtveřici evangelistů. Nejvyšší kupole chrámu dosahuje výšky 87 metrů. Ikony napsal známý moskevský ikonopisec F.A. Sokolov a některé pocházejí z Makarjevského kláštera.\n\n"}
{"id": "1232954", "url": "https://cs.wikipedia.org/wiki?curid=1232954", "title": "Gran Hotel Bali", "text": "Gran Hotel Bali\n\nGran Hotel Bali je mrakodrap ve španělském městě Benidorm. Se svojí výškou 186 metrů je druhou nejvyšší budovou města, hned po budově In Tempo. Komplex stavby tvoří celkem čtyři budovy.\n\nVýstavba budovy probíhala v letech 1987–2002 a architektem byl Antonio Escario. Od dosažení konečné výšky v roce 1998 byl nejvyšší budovou Španělska (předchozím držitelem rekordu byl Torre Picasso) až do roku 2007, kdy ho výškově překonal Torre Espacio. Po dokončení byl také druhým nejvyšším hotelem v Evropě, hned po moskevské budově Hotel Ukraina. Na 52 patrech se nachází 776 hotelových pokojů. Celková podlahová plocha budovy je 41 1470 m.\n\n"}
{"id": "1232958", "url": "https://cs.wikipedia.org/wiki?curid=1232958", "title": "Teatro San Carlo", "text": "Teatro San Carlo\n\nReal Teatro di San Carlo, známé spíše jen jako Teatro (di) San Carlo, je neapolský operní dům, nejstarší nepřetržitě provozovaná veřejná opera na světě (dříve však v Neapoli byly také jiné operní scény). Byla otevřena v roce 1737, desítky let před milánským Teatro alla Scala (1778) či benátským divadlem Teatro La Fenice (1792).\nStavbu divadla objednal neapolský král Karel III. Španělský, aby obohatil město o nové a větší divadlo, než bylo tehdejší chátrající a nedostačující divadlo \"San Bartolomeo\" z roku 1621. Divadlo navrhl architekt Giovanni Antonio Medrano a dosavadní ředitel divadla \"San Bartolomeo\" Angelo Carasale.\n\nHlediště bylo 28,6 m dlouhé a 22,5 m široké. Mělo 184 lóží uspořádaných do šesti pořadí a královskou lóži pro 10 osob. V divadle bylo 1379 sedadel a spolu s místy k stání bylo schopno pojmout více než 3 000 diváků. Stalo se tak největším operním divadlem na světě. Bylo slavnostně otevřeno 4. listopadu 1737 na královy jmeniny operou Domenica Sarra \"Achille in Sciro\" na libreto Pietra Metastasia. Král byl stavbou nadšen a veřejně před zahájením představení architektovi poděkoval. Při té příležitosti požádal architekta, zda by nebylo možné propojit divadlo chodbou se sousedícím královským palácem, aby mohl nerušeně přicházet a odcházet. Než představení skončilo byla chodba hotova, včetně osvětlení a vytapetování.\n\nZpočátku se v divadle hrála výhradně opera seria umělců neapolské operní školy. Jednalo se především o díla skladatelů Leonardo Leo, Nicola Porpora, Leonardo Vinci, Johann Adolf Hasse, Gaetano Latilla, Niccolò Jommelli, Baldassare Galuppi, Niccolò Piccinni, Antonio Sacchini, Carlo Broschi (Farinelli), Tommaso Traetta, Giacomo Tritto, Giovanni Paisiello a Domenico Natale Sarro. Komické opery stylu opera buffa se hrály v jiných neapolských divadlech, jako bylo Teatro Mercadante (v té době s názvem \"Fondo dei Lucri \"), Teatro San Bartolomeo nebo Teatro dei Fiorentini. Jak postupně rostla prestiž divadla přilákalo osobnosti mezinárodního věhlasu. V roce 1752 se na této scéně konala světová premiéra opery \"La clemenza di Tito\" Christopha Willibalda Glucka. Své opery \"Catone in Utica\" (1761) a \"l'Alessandro nell'Indie\" (1762) zde představil Johann Christian Bach. Svá díla zde uvedli i Josef Mysliveček, Georg Friedrich Händel, Joseph Haydn a Johann Adolf Hasse (který do Neapole dokonce přesídlil).\n\nV roce 1799, po dobu tzv. Parthenopské republiky, neslo divadlo název \"Teatro Nazionale di San Carlo\", ale po její porážce se vrátilo ke starému názvu.\nDne 13. února 1816 vypukl během kostýmové zkoušky na baletní představení požár, rychle se rozšířil a zničil část budovy.\n\nNa příkaz krále Ferdinanda IV. byla přestavba divadla architektem Antoniem Niccolinim provedena během 10 měsíců. Hlediště bylo přestavěno do tradiční podkovovité podoby s 1 444 sedadly a proscéniem šířky 33,5 m a výšky 30 m. Jeviště bylo hluboké 34,5 m. Divadlo bylo otevřeno 12. ledna 1817 operou německého skladatele Johanna Simona Mayra \"Il sogno di Partenope\".\n\nV letech 1815–1822 byl uměleckým ředitelem a hlavním skladatelem Gioacchino Rossini. V této době zkomponoval pro divadlo deset oper: \"Alžběta, královna anglická (Elisabetta, Regina d'Inghilterra)\" (1815), \"Noviny (La gazzetta)\", \"Othello (Otello, ossia il Moro di Venezia\" (1816), \"Armida\" (1817), \"Mojžíš v Egyptě (Mosè in Egitto)\", \"Ricciardo e Zoraide\" (1818), \"Ermione\", \"Bianca e Falliero\", \"Eduardo e Cristina\", \"La donna del lago (Jezerní paní)\" (1819), \"Maometto II (Mohamed II.)\" (1820) a \"Zelmira\" (1822).\n\nNástupcem Rossiniho se stal nejprve krátce Giovanni Pacini a po něm ještě v roce 1822 Gaetano Donizetti. Jako umělecký ředitel královských operních domů působil Donizetti až do roku 1838. Zkomponoval zde 16 oper, mezi nimi i slavná díla jako \"Marie Stuartovna (Maria Stuarda)\" (1834), \"Roberto Devereux\" (1837), \"Poliuto\" (1838) a \"Lucia di Lammermoor\" (1835).\n\nGiuseppe Verdi uvedl zde v roce 1841 svou operu \"Oberto Conte di San Bonifacio\". V roce 1845 měla zde premiéru také opera \"Alzira\" a v roce 1849 další Verdiho dílo \"Luisa Miller\". Pro Teatro San Carlo psal původně i operu, která se měla jmenovat \"Gustavo III.\" Po zásahu cenzora musel operu přepracovat. Nová verze pak byla uvedena v Římě pod názvem \"Un ballo in maschera (Maškarní ples)\" a stala se jednou z nejhranějších Verdiho oper.\n\nZ dalších významných skladatelů té doby zde mj. Vincenzo Bellini uvedl svou operu \"Bianca e Fernando\".\n\nV roce 1844 získalo hlediště pod vedením Niccoliniho, jeho syna Fausta a Francesca Maria dei Giudice nový vzhled. Dostalo své od té doby tradiční červené a zlaté zbarvení. Na návrh Verdiho bylo v roce 1872 zřízeno orchestřiště a v roce 1890 zavedeno elektrické osvětlení. V této podobě pak divadlo existovalo až do roku 1943, kdy bylo poškozeno při bombardování za druhé světové války.\n\nSjednocením Itálie v roce 1861 ztratila Neapol postavení hudebního centra země a vedoucím operním domem Itálie se stala La Scala v Miláně. Úbytek příjmů ze vstupného vedl v roce 1874 k dočasnému uzavření opery. Na přelomu století však došlo ke znovuzrození, o které se zasloužili zejména skladatelé veristických oper Giacomo Puccini, Pietro Mascagni, Ruggero Leoncavallo, Umberto Giordano a Francesco Cilea.\n\nNa konci 19. století byl vytvořen vlastní symfonický orchestr pod vedením Giuseppe Mattucciho, který dosáhl vynikající úrovně a přitahoval zájem takových osobností jako byli dirigent Arturo Toscanini, či skladatelé Pietro Mascagni a Richard Strauss.\n\nBěhem druhé světové války bylo divadlo poškozeno bombardováním. Hned po osvobození Neapole v říjnu 1943 zorganizoval Peter Francis z britského královského dělostřelectva základní opravy a o tři týdny později bylo divadlo znovu otevřeno hudební revuí. První operní představení, Pucciniho Bohéma, se konalo 26. prosince 1943.\n\nV letech 2008–2009 prošlo divadlo novou rekonstrukcí, při níž byla zmodernizována jevištní technika, zavedena vzduchotechnika a přestavěny i prostory pro diváky včetně výzdoby. Opera byla v nové podobě otevřena 27. ledna 2010 Mozartovou operou La clemenza di Tito nastudovanou k 254 výročí skladatelova narození.\n\n1. října 2011 bylo v sousedství divadla otevřeno muzeum zvané MEMU (zkratka pro \"paměť\" a \"muzeum\"), které dokumentuje historii divadla San Carlo a italské opery vůbec.\n\n\n"}
{"id": "1232962", "url": "https://cs.wikipedia.org/wiki?curid=1232962", "title": "Nemocnice Milosrdných bratří (Brno)", "text": "Nemocnice Milosrdných bratří (Brno)\n\nNemocnice Milosrdných bratří je zdravotnické zařízení v Brně. Sídlí ve Štýřicích v ulici Polní a disponuje 466 lůžky, její součástí je rovněž porodnice. Existence nemocnice je úzce spjata se sousedním brněnským klášterem milosrdných bratří.\n\nBrněnská Nemocnice Milosrdných bratří je nejstarším zdravotnickým zařízením na Moravě a druhou nejstarší nemocnicí v Česku.\n\nMilosrdní bratři přišli do Brna v roce 1748, kdy Jan Leopold z Ditrichštejna založil nadaci 4000 zlatých ke zřízení špitálu. Příslušníci hospitálského řádu nejprve postavili konventní křídlo kláštera podél dnešní ulice Polní, poté, mezi lety 1753–1759, realizovali protilehlé nemocniční křídlo (podél Svratky), vše podle projektu Františka Antonína Grimma. Kapacita byla tehdy 70 lůžek. Nemocniční trakt byl částečně dvoupatrový (u ulice Vídeňské), částečně jednopatrový – druhé patro bylo dokončeno roku 1804. O rok později, v prosinci 1805, byli v nemocnici hospitalizováni ranění vojáci z bitvy u Slavkova, roku 1866 zase rakouští i pruští vojáci. Mezi lety 1865 a 1875 bylo zařízení součástí Zemské nemocnice.\n\nRozšíření se Nemocnice Milosrdných bratří dočkala v letech 1896–1898, kdy byla za konventem, podél ulice Polní, postavena budova zaopatřovacího ústavu. Za první světové války se v nemocnici nacházel vojenský lazaret, jenž zde fungoval do roku 1920. V letech 1933–1935 vznikla opět v ulici Polní, v návaznosti na zaopatřovací ústav, hlavní funkcionalistická budova nemocnice (stavitelé Pisingr a Zeman). Mezi lety 1984 a 1986 byla v bývalé zahradě postavena léčebna dlouhodobě nemocných a také objekty kuchyně, výměníkové stanice a rehabilitace. Od roku 2000 spravuje nemocnice léčebnu dlouhodobě nemocných na nedalekém Červeném kopci. Zásadního rozšíření se nemocnice dočkala v letech 2002–2005, kdy byl podle návrhu Architektonické kanceláře Burian – Křivinka přistavěn k zadní části starého traktu (bývalý zaopatřovací ústav) a funkcionalistické hlavní budovy nový pavilon akutní medicíny.\n\nMilosrdní bratři nemocnici spravovali až do období po druhé světové válce, kdy se stala součástí Městského ústavu národního zdraví. Osamostatnila se roku 1993, od té doby funguje jako příspěvková organizace města Brna. Městu patří léčebna na Červeném kopci a pavilon akutní medicíny, ostatní stavby jsou v majetku řádu, který je městu za symbolickou částku pronajímá; smlouva je podepsaná do roku 2018. Milosrdní bratři plánovali, že poté nemocnici povedou sami. V létě 2017 se obě strany dohodly, že i po roce 2018 bude provozovatelem nemocnice město. Řád se místo toho soustředí na péči o dlouhodobě nemocné, pro které chce v areálu vybudovat nový pavilon s kapacitou 100–120 osob.\n\n"}
{"id": "1232969", "url": "https://cs.wikipedia.org/wiki?curid=1232969", "title": "Jarmil Pospíšil", "text": "Jarmil Pospíšil\n\nJarmil Pospíšil (* 29. listopadu 1976) je bývalý český fotbalový záložník. Po skončení kariéry se věnuje vinařství.\n\nByl v brněnském širším kádru v sezoně 1995/96, v nejvyšší soutěži však nenastoupil. Nastupoval za brněnské B-mužstvo v MSFL, tutéž soutěž hrál i za Kyjov.\nV sobotu 15. července 1995 nastoupil za Boby Brno v utkání Poháru Intertoto na hřišti rumunského klubu Ceahlăul Piatra Neamț (prohra 0:2).\n\n"}
{"id": "1232970", "url": "https://cs.wikipedia.org/wiki?curid=1232970", "title": "Historické centrum Petrohradu a související skupiny památek", "text": "Historické centrum Petrohradu a související skupiny památek\n\nHistorické centrum Petrohradu a související skupiny památek je jedním z prvních objektů světového dědictví UNESCO v Rusku (respektive SSSR). Na seznam byl zanesen roku 1990 na 14. zasedání spolu s dalšími čtyřmi památkami Sovětského svazu.\n\nZprvu se uvažovalo o zápisu jednotlivých památek v Petrohradu a okolí. Nakonec však převládno přesvědčení, že hodnota komplexu historických a přírodních památek Leningradské oblasti, zformovaného během relativné krátkého období mimořádným úsilím ruského státu, převyšuje hodnotu jeho jednotlivých částí. Památky tak byly zapsány jako jeden celek.\n\nObjekt \"Historické centrum Petrohradu a související skupiny památek\" se stal jedním z prvních případů, kdy byl na seznam UNESCO zanesen ohromný kulturní a přírodní komplex, na jehož území se aktivně hospodaří a žijí tam stovky tisíc lidí. Byly sem zařazeny i objekty, jejichž spojitost s cenrtem Petrohradu je dosti vzdálená, jako například staroruská pevnost Orešek na Ladožském jezeře či Lindulovský háj. Příměstské zóny nezahrnují pouze palácové a parkové komplexy, ale i přírodní krajiny či průmyslové památky (Sestrorecká zbrojovka). Uchování takovéhoto obrovského areálu je velmi složité, o čemž svědčí i vyškrtnutí Labského údolí v Drážďanech ze seznamu roku 2009 kvůli výstavbě nového mostu přes Labe.\n\nPozornost organizace UNESCO vzbudila plánovaná stavba mrakodrapu \"Ochta-centrum\" v Petrohradu, 396 m vysoké stavby v blízkosti historického centra. Roku 2007 na svém shromáždění na Novém Zélandu doporučila komise na základě podkladů dodaných ruskou stranou, aby ruské orgány pozastavily realizaci projektu a nevydávaly stavební povolení, dokud nebude provedeno další šetření ve věci možného ohrožení chráněného objektu. Roku 2010 byl nakonec projekt Ochta-centra zamražen a odložen na neurčito.\n\nProblémem je také velmi neutěšený stav některých památek. Historické centrum Petrohradu a mnohé jiné turisticky atraktivní památky jsou sice udržovány v perfektním stavu, avšak vojenským pevnostem či některým odlehlejším památkám není věnována téměř žádná péče. Například palác v Ropše, poškozený požárem na začátku 90. let, se roku 2010 z velké části zřítil. Palác v Gostilicích byl silně poničen boji 2. světové války, doposud však nebyly učiněny žádné kroky k jeho obnovení. K opravě pevnosti Imperátor Alexandr I. byla roku 2016 teprve připravována dokumentace.\n"}
{"id": "1232972", "url": "https://cs.wikipedia.org/wiki?curid=1232972", "title": "Lenin Preciado", "text": "Lenin Preciado\n\nLenin Preciado Alvarado (* 23. srpna 1993 v Machale, Ekvádor) je ekvádorský zápasník-judista.\n\nPochází z oblasti zvané Orense na jihu Ekvádoru. S judem začal v 11 letech. Jeho prvním trenérem byl v rodné Machale Kubánec Ramón Pascual. Od roku 2011 je součástí programu ekvádorského Ministerstva sportu na podporu talentovaných sportovců (Plan de Alto Rendimiento del Ministerio del Deporte). Připravuje se v Guayaquilu pod vedením Roberta Ibáñeze. V roce 2015 jako první ekvádorský judista vybojoval zlatou medaili na panamerických hrách. V roce 2016 se kvalifikoval na olympijské hry v Riu, ale jeho ambice na dobrý výsledek skončily v úvodním kole na Švýcaru Ludovicu Chammartinovi.\n\n\n"}
{"id": "1232976", "url": "https://cs.wikipedia.org/wiki?curid=1232976", "title": "Josh Katz", "text": "Josh Katz\n\nJoshua \"Josh\" Katz, (* 29. prosince 1997 v Baulkham Hills, Austrálie) je australský zápasník–judista.\n\nPochází z judistické rodiny. Jeho matka Kerrye se účastnila v roce 1988 olympijských her v Soulu jako reprezentantka Austrálie v ukázkové disciplíně ženského juda a jeho otec Rob se věnuje trenérské práci. S judem začínal společně se svým bratrem Nathanem v Sydney pod vedením svých rodičů. Od roku 2013 žije s bratrem ve Spojeném království v Camberley, kde se připravují pod vedením Luka Prestona. V roce 2016 mu body z oceánského mistrovství stačily pro přímou kvalifikaci na olympijské hry v Riu, kde vypadl v úvodním kole.\n\n"}
{"id": "1232979", "url": "https://cs.wikipedia.org/wiki?curid=1232979", "title": "Oldřich Stříž", "text": "Oldřich Stříž\n\nOldřich Stříž (* 20. září 1974 Boskovice) je bývalý český fotbalový obránce či záložník. Po skončení kariéry podnikal ve stavebnictví (živnost ukončil k 20. září 2016).\n\nBoskovický odchovanec byl v brněnském širším kádru v sezoně 1995/96, do nejvyšší soutěže však nezasáhl. Nastupoval za brněnské B-mužstvo v MSFL.\n\nDruhou nejvyšší soutěž hrál za SKPP Znojmo (vojna), ČSK Uherský Brod, SK Chrudim a poštorenský Tatran. Celkem nastoupil k více než 60 utkáním, aniž by skóroval.\nV sobotu 15. července 1995 nastoupil za Boby Brno v utkání Poháru Intertoto na hřišti rumunského klubu Ceahlăul Piatra Neamț (prohra 0:2).\n\n"}
{"id": "1232983", "url": "https://cs.wikipedia.org/wiki?curid=1232983", "title": "Kolumbie na Letních olympijských hrách 2016", "text": "Kolumbie na Letních olympijských hrách 2016\n\nKolumbie se účastnila Letní olympiády 2016.\n\n"}
{"id": "1232988", "url": "https://cs.wikipedia.org/wiki?curid=1232988", "title": "Petr Šuba", "text": "Petr Šuba\n\nPetr Šuba (* 30. listopadu 1974) je bývalý český fotbalový záložník. Na vrcholové úrovni se věnoval též futsalu.\n\nByl v brněnském širším kádru v sezoně 1995/96, do nejvyšší soutěže však nezasáhl. Nastupoval za brněnské B-mužstvo v MSFL. Ze Zbrojovky odešel do klubu SK Tatran Šatov.\n\nHrál též za FK Adamov či SK Tuřany. Osmnáct let strávil v nižších rakouských soutěžích (SC Elektro Ecker Kreuttal 1997–2001, Heldenberg SV 2001–2008, Großweikersdorf SV 2008–2011, Ravelsbach SV 2011–2012 a SU Grabern 2012–2015). Po návratu do vlasti hostoval v TJ Sokol Dobšice a k 1. červenci 2016 do tohoto klubu přestoupil.\n\nV sobotu 15. července 1995 nastoupil za Boby Brno v utkání Poháru Intertoto na hřišti rumunského klubu Ceahlăul Piatra Neamț (prohra 0:2).\n\nNa vrcholové úrovni se věnoval též futsalu. V nejvyšší soutěži ČR hrál za Helas Brno, ve čtyřech sezonách si připsal 47 startů, 27 vstřelených branek a 19 gólových přihrávek. Ve druhé nejvyšší soutěži nastupoval za klub Slza Znojmo, během jednoho ročníku zasáhl do 19 zápasů, v nichž docílil 30 branek.\n\n"}
{"id": "1232989", "url": "https://cs.wikipedia.org/wiki?curid=1232989", "title": "Uzbekistán na Letních olympijských hrách 2016", "text": "Uzbekistán na Letních olympijských hrách 2016\n\nUzbekistán na Letních olympijských hrách v roce 2016.\n\n"}
{"id": "1232990", "url": "https://cs.wikipedia.org/wiki?curid=1232990", "title": "Durward Knowles", "text": "Durward Knowles\n\nSir Durward Randolph Knowles (2. listopadu 1917 Nassau – 24. února 2018, tamtéž) byl bahamský reprezentant v jachtingu. V roce 1947 se stal spolu se Sloanem Farringtonem mistrem světa v třídě Star. Startoval na osmi olympijských hrách: při svém debutu v roce 1948 ještě jako člen britské výpravy, pak už reprezentoval Bahamy. Na olympiádě 1956 v Melbourne skončili spolu s Farringtonem na třetím místě a vybojovali tak historicky první bahamskou olympijskou medaili. Stal se také prvním bahamským olympijským vítězem, když s Cecilem Cookem vyhráli třídu Star na olympiádě 1964 v Tokiu. Ještě jako sedmdesátiletý startoval na olympiádě 1988 v Soulu, kde byl vlajkonošem bahamské výpravy a se Stevenem Kellym skončili na devatenáctém místě. Od 21. května 2016, kdy zemřel maďarský vodní pólista Sándor Tarics, byl nejstarším žijícím účastníkem olympiády.\n\nZastával také funkci místopředsedy Bahamského olympijského výboru. V roce 1996 mu byl udělen Řád britského impéria. Jeho jméno nese od roku 2004 hlídkový člun bahamského námořnictva \"HMBS Durward Knowles\".\n\nJeho nevlastní bratr Percy Knowles je také jachtař, reprezentoval Bahamy na čtyřech olympiádách.\n\n"}
{"id": "1232992", "url": "https://cs.wikipedia.org/wiki?curid=1232992", "title": "Stříž (rozcestník)", "text": "Stříž (rozcestník)\n\nStříž může být:\n\n"}
{"id": "1233000", "url": "https://cs.wikipedia.org/wiki?curid=1233000", "title": "USS Guam (CB-2)", "text": "USS Guam (CB-2)\n\nUSS Guam (CB-2) byl druhou jednotkou amerických velkých křižníků (někdy označovaných též jako bitevní křižníky) třídy Alaska. Rozhodnutí o stavbě bylo zapříčiněno obavami USA z nasazení podobných typů Japonskem k ničení amerických konvojů. Pojmenován byl podle tehdejšího teritoria, (později zámořské autonomní území) Guamu. USS - označení amerického námořnictva pro svá plavidla (\"United States Ship\"). CB - označení pro velké křižníky (\"Large Cruisers, Cruiser Battleship\").\n\nKýl lodě \"Guam\" byl položen v loděnici New York Shipbuilding Corporation v Camdenu ve státě New Jersey 2. února 1942 a slavnostně spuštěn na vodu byl 12. listopadu 1943. Standardní výtlak lodi byl 29 779 T, bojový 34 253 T. Kompletace a dokončení trvalo až do 17. září 1944, kdy byla oficiálně přijata do výzbroje amerického námořnictva.\n\nPohonná jednotka se skládala z osmi kotlů a čtyř vysokotlakých turbín, které dodávaly lodi výkon až 153 000 ks co je asi 102 500 kW. Zásoba 3 619 tun paliva stačila při ekonomické rychlosti 15 uzlů na vzdálenost 12 000 námořních mil. Loď mohla dosáhnout nejvyšší rychlost 33 uzlů. Pancéřování na lodi bylo 152–228 mm na bocích, a méně důležité části (např. záď) ještě méně, na dělostřeleckých věžích a můstku od 279–330 mm. Paluba měla 50,8 mm. Pancéřování pod vodou nebylo vícevrstvé, čímž se lišila od bitevních lodí. I tak však bylo pancéřování lepší než na těžkém křižníku. Jednotka měla jen jediné kormidlo (jako křižník), které způsobovalo menší potíže při manévrování, hlavně při plné rychlosti. Lodní šrouby byly čtyři.\n\nHlavní výzbroj lodi se skládala ze tří trojhlavňových věží osazených děly ráže 305 mm (12\"/50). Sekundární výzbroj určená hlavně k boji s lehčími hladinovými plavidly, jako jsou torpédoborce, lehké křižníky apod. se skládala z dvanácti dvouhlavňových věží ráže 127 mm rozmístěných po dvou na bocích a dvě byly v ose lodi - jedna vpředu, druhá vzadu, nad dělostřelectvem hlavní ráže. Protileteckou výzbroj zastupovalo 56 kanónů ráže 40 mm a 34 kanónů ráže 20 mm. Za věží a před jediným komínem byly na bocích lodi byl nainstalovány dva katapulty pro letadla. \"Guam\" mohl nést až čtyři letadla (hydroplány) OS2U Kingfisher, po roce 1945 Seahawk, nesl však jen dvě až tři.\n\nUSS \"Guam\" byl po uvedení do služby v Karibiku, kde probíhaly cvičení a testy. V lednu roku 1945 byla převelen do Pacifiku, kde ve výcviku pokračoval až do doby, než byl převelen k americkému útočnému svazu u Ulithi.\n\nPo skončení války \"Guam\" spojil svůj osud se svou sesterskou lodí USS \"Alaska\". Demonstroval sílu USA ve Žlutém moři, kde navštívil několik přístavů. V prosinci se vrátil do USA. 17. února 1947 byl vyřazen z aktivní služby a zakonzervován. 1. června 1960 jako nadbytečný byl prodán do šrotu.\n\n"}
{"id": "1233003", "url": "https://cs.wikipedia.org/wiki?curid=1233003", "title": "Hyaenodon", "text": "Hyaenodon\n\nHyaenodon (z řečtiny: „hyení zub“) byl rod masožravého savce z řádu creodonta žijící od pozdního eocénu do raného miocénu. Šlo o vrcholového predátora své doby, měl velmi silný skus čelistí a na kořist útočil kousnutím do krku či hlavy. Existovalo mnoho druhů rodu \"Hyaenodon\". Různé druhy se vyskytovaly v Africe, Severní Americe, Asii a Evropě. Vyhynul zřejmě v důsledku změny klimatu a vzniku šelem ze skupiny Amphicyonidae.\n\nŠlo o velkého dravce, největší druh \"Hyaenodon gigas\" byl dlouhý až 3 metry, vysoký 110 centimetrů a vážil až 500 kilogramů. Nejznámější druh \"Hyaenodon horridus\" vážil 40-60 kilogramů. Nejmenší druhy \"Hyaenodon microdon\" a \"Hyaenodon mustelinus\" však vážily pouhých 5 kg. Všechny druhy měly velkou, mohutnou, dlouhou lebku, v porovnání k velikosti těla mnohem větší než dnešní psi, a velmi dobrý čich. Mozek Hyaenodona byl však poměrně malý, menší než u dnešních šelem. Rovněž měl velké, silné a ostré zuby, které se opotřebovávaly pomaleji než u dnešních šelem.\n\n"}
{"id": "1233004", "url": "https://cs.wikipedia.org/wiki?curid=1233004", "title": "Daniel Vacula", "text": "Daniel Vacula\n\nDaniel Vacula (* 26. září 1976) je bývalý profesionální český fotbalový záložník či útočník.\n\nZlínský odchovanec byl v brněnském širším kádru v sezoně 1995/96, v nejvyšší soutěži však nenastoupil.\n\nVe druhé nejvyšší soutěži hrál na podzim 1997 za FC SYNOT Staré Město a na jaře 1999 za SK LeRK Prostějov. Celkem zasáhl do 7 druholigových utkání, v nichž neskóroval.\n\nVe třetí nejvyšší soutěži nastupoval za brněnské B-mužstvo, ratíškovický Baník (tehdy Kontakt Moravia), VTJ Znojmo (vojna), FC Elseremo Brumov a FC VMG Kyjov. V nejvyšší moravské soutěži dal celkem 17 branek.\n\nV divizi (sk. D) hrál za Brumov (jaro 1998 a podzim 1998), FC TVD Slavičín (jaro 2005 – 2009), ČSK Uherský Brod (2009 – podzim 2010) a TJ FS Napajedla (jaro 2011).\n\nNa jaře 2003 pomohl Týništi nad Orlicí k postupu z Přeboru Královéhradeckého kraje do divize (sk. C), kterou zde hrál v sezoně 2003/04 a na podzim 2004.\n\nOd sezony 2011/12 hraje za Slováckou Viktoriu Bojkovice (I. B a I. A třída Zlínského kraje).\n\nV sobotu 15. července 1995 nastoupil za Boby Brno v utkání Poháru Intertoto na hřišti rumunského klubu Ceahlăul Piatra Neamț (prohra 0:2).\n\n"}
{"id": "1233008", "url": "https://cs.wikipedia.org/wiki?curid=1233008", "title": "Kanada na Letních olympijských hrách 2016", "text": "Kanada na Letních olympijských hrách 2016\n\nKanada se účastnila Letní olympiády 2016.\n\n"}
{"id": "1233009", "url": "https://cs.wikipedia.org/wiki?curid=1233009", "title": "Jasan (jméno)", "text": "Jasan (jméno)\n\nJasan je mužské křestní jméno slovanského původu. Vykládá se jako \"klidný, jasný\". Nazývá se tak několik druhů stromů.\n\n\n\n"}
{"id": "1233014", "url": "https://cs.wikipedia.org/wiki?curid=1233014", "title": "Seznam obcí v Korutanech", "text": "Seznam obcí v Korutanech\n\nToto je seznam obcí v rakouské spolkové zemi Korutany.\n"}
{"id": "1233017", "url": "https://cs.wikipedia.org/wiki?curid=1233017", "title": "Prezident v pořadí", "text": "Prezident v pořadí\n\nPrezident v pořadí (v anglickém originále Designated Survivor) je americký dramatický politický televizní seriál stanice ABC, vysílaný od roku 2016. Tvůrcem seriálu je David Guggenheim. Hlavní postavu ztvárňuje Kiefer Sutherland. Seriál byl rovnou objednaný jako celá řada 14. prosince 2015, následovalo oficiální potvrzení a trailer 6. května 2016. První řada měla premiéru 21. září 2016. Stanice objednala druhou řadu v květnu 2017, ta měla premiéru 27. září 2017. Dne 11. května 2018 stanice ABC zrušila seriál po dvou odvysílaných řadách.\n\n5. září 2018 byl oznámeno, že třetí řada čítající 10 dílů bude zveřejněna v roce 2019 na Netflixu. V Česku měl premiéru 29. ledna 2019 na AXN.\n\nBěhem Zprávy o stavu Unie dochází k explozi, ve které umírá prezident a všichni členové amerického kabinetu, kromě Toma Kirkmana, který má v kabinetu na starosti místní rozvoj. Byl jmenován \"určeným přeživším\" (\"designated survivor\") a po útoku se tak stává novým prezidentem Spojených států amerických. Nikdo však netuší, že útok byl pouze začátkem toho, co má přijít.\n\n\n\nSeriál byl 14. prosince 2015 objednaný jako celá řada, následovalo oficiální potvrzení a trailer 6. května 2016. Celý trailer měl premiéru 17. května 2016. Tvůrcem seriálu je David Guggenheim a hlavní hvězdou je Kiefer Sutherland. Výkonní mi producenty jsou Simon Kinberg, Sutherland, Suzan Bymel, Aditya Sood a Nick Pepper. Paul McGuigan režíroval pilotní epizodu. Amy B. Harris měla být dalším výkonným producentem, ale v únoru 2016, poté co byl seriál oficiálně vybrán stanicí, projekt opustila a nahradil jí Jon Harmon Feldman.\n\nSeriál produkuje The Mark Gordon Company a ABC Studios, natáčí se v Torontu v Kanadě.\n\nPrvní řada měla premiéru 21. září 2016. Stanice objednala druhou řadu v květnu 2017 a ta bude měla premiéru 27. září 2017. Dne 11. května 2018 stanice ABC zrušila seriál po dvou odvysílaných řadách.\n\nPoté co seriál odkoupila stanice ABC, bylo potvrzeno, že Keifer Sutherland bude hrát hlavní roli Toma Kirkmana, člena kabinetu, který se po útoku stává prezidentem Spojených států amerických. V únoru 2016 bylo potvrzeno, že Kal Penn, Maggie Q, Natascha McElhone a Italia Ricii se připojili k seriálu. Pár dní poté se k obsazení připojil Adan Canto a LaMonica Garrett.\n\nKe druhé řadě se v hlavních rolích připojili Paulo Costanzo, Zoe McLellan a Ben Lawson.\n\nVe Spojených státech seriál vysílá od 21. září 2016 stanice ABC a v Kanadě stanice CTV. Netflix vysílá seriál mimo USA a Kanadu.\n"}
{"id": "1233018", "url": "https://cs.wikipedia.org/wiki?curid=1233018", "title": "Polina Daškovová", "text": "Polina Daškovová\n\nPolina Daškovová (rusky \"Полина Дашкова\"; vlastním jménem Taťjana Viktorovna Poljačenko (\"Татьяна Викторовна Поляченко\"); * 14. července 1960, Moskva, SSSR) je ruská spisovatelka a novinářka.\n\nStudovala na Literárním institutu Maxima Gorkého v Moskvě a následně pracovala jako novinářka pro literární časopisy, či jako parlamentní zpravodajka.\n\nPsaní se začala věnovat v 70. letech minulého století. Předtím nežli byl roku 1996 vydán její první kriminální román, zabývala se také překládáním knih z angličtiny.\n\n\n"}
{"id": "1233022", "url": "https://cs.wikipedia.org/wiki?curid=1233022", "title": "Robert B. Reich", "text": "Robert B. Reich\n\nRobert B. Reich [\"raiš\"] (* 24. června 1946, Scranton, Pensylvánie) je americký právník, ekonom a politik, ministr práce v první administrativě Billa Clintona. Je profesorem veřejné politiky na Kalifornské univerzitě v Berkeley a píše politické komentáře pro řadu časopisů i televizních programů.\n\nNarodil se v průmyslovém Scrantonu v Pensylvánii v rodině drobného obchodníka a ve škole trpěl šikanou pro svoji malou postavu. Roku 1968 absolvoval s vyznamenáním Dartmouth College a získal stipendium ke studiu filosofie, politiky a ekonomie na Oxfordské univerzitě, současně s Billem Clintonem. Po návratu vystudoval práva na Yaleově univerzitě, kde mezi jeho spolužáky byli manželé Clintonovi a řada budoucích demokratických politiků. Po promoci pracoval jako asistent na ústavním soudu a v letech 1980-1992 přednášel na Harvardově univerzitě, \"Kennedy School of Governement\". Od roku 1992 pracoval s Billem Clintonem v kampani a pak jako poradce a ministr práce. Roku 1996, po Clintonově druhém zvolení, Reich na úřad resignoval a stal se profesorem na Brandeis University. Roku 2002 kandidoval na úřad guvernéra státu Massachusetts, skončil však druhý. V roce 2003 obdržel v Praze Cenu Vize 97, kterou uděluje nadace manželů Havlových.\n\nRobert Reich je vlivný komentátor politického dění a nezdráhá se zřetelně vyjádřit k aktuálním politickým otázkám. Říká, že v moderních společnostech roste moc spotřebitelů a vkladatelů na úkor moci občanů a zaměstnanců, což podle jeho názoru dlouhodobě ohrožuje demokracii. Je zastáncem progresivní daně z příjmu i jiných opatření, která by snížila příjmovou nerovnost. Je ostrým odpůrcem trestu smrti, zastává se však volného potratového zákonodárství. V otázce výše zdanění varuje před populismem a cituje O. W. Holmese: „Daně jsou cena, kterou platíme za civilizovanou společnost“. Na svých stránkách ostře vystupoval proti prezidentské kandidatuře Donalda Trumpa a po jeho zvolení proti některým jeho rozhodnutím a upozorňuje na sliby, které porušil.\n\nRobert Reich je též aktivní na YouTube, kde má svůj kanál, ve kterém mluví o aktuálních událostech, o společnosti a především o ekonomice.\n\n\n"}
{"id": "1233023", "url": "https://cs.wikipedia.org/wiki?curid=1233023", "title": "Dryptosauridae", "text": "Dryptosauridae\n\nDryptosauridae (\"sápající ještěři\", dryptosauridi) byli draví (teropodní) dinosauři, patřící do nadčeledi Tyrannosauroidea (vzdálený příbuzný populárního rodu \"Tyrannosaurus\"). Tito dvounozí predátoři žili v období svrchní křídy (asi před 75 - 67 miliony let) na východě dnešní Severní Ameriky a snad i Asie (pokud do této čeledi spadá i rod \"Alectrosaurus\"). Dryptosaura proslavil především ilustrátor Charles Robert Knight svou rekonstrukcí z roku 1896, kde poprvé zobrazuje dinosaura v aktivním pohyblivém postoji.\n\n\n"}
{"id": "1233024", "url": "https://cs.wikipedia.org/wiki?curid=1233024", "title": "Mattoniho vila", "text": "Mattoniho vila\n\nVila Mattoni (též \"Mattoniho vila\") je vila v severní části bývalého lázeňského města Lázně Kyselka, v Karlovarském kraji. Dům byl postaven v roce 1868 a stal se sídlem podnikatele s minerální vodou, Heinricha Mattoniho. Vila je památkově chráněna a patří mezi nejznámější místní budovy.\n\nVila byla postavena v roce 1868 v podobném stylu, jako ostatní lázeňské domy v Kyselce. Na radu lékaře Josefa Löschnera koupil Mattoni v roce 1873 celé místo spolu s domem Stalburg. Budovu vily nechal v letech 1885 až 1886 velkoryse přestavět a kromě bydliště jeho rozsáhlé rodiny sloužila vila také jako sídlo firmy Mattoni na zpracování minerální vody. Heinrich Mattoni zde žil až do své smrti v roce 1910. \n\nV budově poté sídlila i česká škola, v důsledku mnichovské dohody v roce 1938 ale musela být uzavřena. Krátce na to byla v budově zpřístupněna kavárna pro širokou veřejnost. Na konci války, 7. května 1945, byla budova poškozena střelbou a 9. května 1945 se na jejím balkoně na znamení vítězství objevila československá a sovětská vlajka. Německá kavárna v domě byla uzavřena v lednu 1946, poté využívala velké sklepní prostory Československá armáda. Komunistický režim vilu znárodnil v roce 1948 a od roku 1951 se stala domovem pro osiřelé děti z řecké občanské války. Tento domov se uzavřel okolo roku 1956-57. \n\nBudova později zůstala na dlouhé roky prázdná, dokud nebyla kolem roku 2000 odprodána soukromé firmě. Ta vilu převedla v roce 2006 na šest různých osob, v roce 2011 skončil dům v aukci. To již byl stav budovy katastrofální. V roce 2012 při své návštěvě hovořil tehdejší prezident Václav Klaus dokonce o tom, že by vila měla být opět znárodněna. Od května následujícího roku se začalo s postupným restaurováním historické budovy.\n\nVila je postavena v neorenesančním stylu, má 15 pokojů a celkovou rozlohu okolo 2500 m². Budovu od roku 1905 obklopuje rozsáhlý park. Navzdory začátku renovačních prací je vila stále ve velmi špatném stavu.\n\n"}
{"id": "1233025", "url": "https://cs.wikipedia.org/wiki?curid=1233025", "title": "Taťjana Tolstá", "text": "Taťjana Tolstá\n\nTaťjana Nikitična Tolstá (rusky \"Татьяна Никитична Толстая\"; * 3. května 1951, Leningrad, SSSR) je ruská spisovatelka, vnučka ruského spisovatele Alexeje Nikolajeviče Tolstého a také příbuzná Lva Nikolajeviče Tolstého.\n\nNa Petrohradské státní univerzitě studovala klasickou filologii (latinu a řečtinu).\n\n\n\n"}
{"id": "1233026", "url": "https://cs.wikipedia.org/wiki?curid=1233026", "title": "Seznam dílů seriálu Empire", "text": "Seznam dílů seriálu Empire\n\nToto je seznam dílů seriálu \"Empire\". Americký dramatický televizní seriál \"Empire\" vysílá stanice Fox od 7. ledna 2015.\n\n<onlyinclude></onlyinclude>\n\n"}
{"id": "1233032", "url": "https://cs.wikipedia.org/wiki?curid=1233032", "title": "Nový Zéland na Letních olympijských hrách 2016", "text": "Nový Zéland na Letních olympijských hrách 2016\n\nNový Zéland se účastnil Letní olympiády 2016.\n\n"}
{"id": "1233033", "url": "https://cs.wikipedia.org/wiki?curid=1233033", "title": "Sylvain Maréchal", "text": "Sylvain Maréchal\n\nPierre Sylvain Maréchal (15. srpna 1750, Paříž – 18. ledna 1803, Montrouge) – francouzský osvícenecký myslitel, ateista, básník, spisovatel, dramatik a publicista. Byl účastníkem Babeufova spiknutí rovných.\n\nNarodil se roku 1750 v Paříži v rodině obchodníka s vínem a vystudoval právo. Ve věku dvaceti let publikoval sbírku idyl \"Bergeries\", jejíž úspěch mu v roce 1770 dopomohl k místu asistenta knihovníka v Mazarinově knihovně. V tomto období se zajímal o deismus i ateismus a věnoval se studiu věd a filozofů 18. století; značný vliv na něho měli Rousseau, Voltaire, Holbach, Diderot, Helvétius. Vytvořil si i vlastní představu o agrárním socialismu s kolektivním vlastnictvím nemovitostí a začal kritizovat náboženství a absolutismus. V roce 1774 byl propuštěn z Mazarinovy knihovny a pronásledován pro parodistické parafráze žalmů, které poukazovaly na pošlapávání lidské důstojnosti a sociální nespravedlnost.\n\nTěsně před revolucí strávil 4 měsíce ve vězení, protože uveřejnil \"Almanach počestných lidí\" (\"Almanach des Honnêtes Gens\", 1788), který byl odsouzen k veřejnému spálení katem. Tento spis byl vlastně pokusem o vytvoření nového kalendáře, ve kterém by světce nahradili mučedníci svobody, vědci a jiní myslitelé. Své další práce již Maréchal publikoval zpravidla anonymně, aby se uchránil před pronásledováním.\n\nZa Velké francouzské revoluce byl stoupencem nejradikálnějšího křídla jakobínů a podporoval je řadou článků, a to zejména v týdeníku \"Révolutions de Paris\" [Revoluce pařížská], který redigoval. V období direktoria se stal jedním z předáků Babeufova spiknutí rovných, ale jeho účast na spiknutí zůstala utajena, takže nebyl popraven ani vězněn. V posledních letech svého života se Maréchal stáhl z aktivní politiky a věnoval se literární práci a ateistické propagandě. Zemřel 18. ledna 1803 v Montrouge.\nZ poměrně bohaté Maréchalovy tvorby uvádíme několik významnějších spisů:\n"}
{"id": "1233044", "url": "https://cs.wikipedia.org/wiki?curid=1233044", "title": "Národní urychlovačová laboratoř SLAC", "text": "Národní urychlovačová laboratoř SLAC\n\nNárodní urychlovačová laboratoř SLAC původně Stanfordské centrum lineárního urychlovače je Národní laboratoř provozovaná Ministerstvem energetiky Spojených států amerických na Stanfordově univerzitě v rámci programového vedení Úřadu pro vědu Ministerstva energetiky. Nachází se v Menlo Parku v Kalifornii.\n\nVýzkumný program se soustředí na experimentální a teoretický výzkum v oblasti fyziky elementárních částic pomocí elektronových paprsků a na výzkum v oblasti atomové fyziky a fyziky pevných látek, chemie, biologie a medicíny pomocí synchrotronového záření.\n\nLaboratoř byla založena v roce 1962 jako Stanfordské centrum lineárního urychlovače, zařízení se nachází na ploše 426 akrů (1.72 čtverečních kilometrů) na pozemcích Stanfordovy univerzity v Sand Hill Road v Menlo Park v Kalifornii, západně od univerzitního kampusu. Hlavní urychlovač má délku dvou mil a je tedy nejdelším lineárním urychlovačem na světě. V provozu je od roku 1966.\n\nVýzkum v laboratoři vyprodukoval tři Nobelovy ceny za fyziku:\nSLAC také poskytl místo pro Homebrew Computer Club a další průkopníky revoluce ohledně domácích počítačů v 70. a 80. letech.\n\nV roce 1984 byla laboratoř jmenována Národním kulturním a inženýrským mezníkem.\n\nSLAC vyvinul a od prosince 1991 hostil první World Wide Web server mimo Evropu.\n\nV polovině 90. let byly na urychlovači pomocí Large Stanford Detector zkoumány vlastnosti Z bosonu.\n\nOd roku 2005 zaměstnává SLAC více než 1000 lidí, zhruba 150 z nich jsou fyzici s doktorským stupněm vzdělání, přítomno je také více než 3000 hostujících výzkumné pracovníky ročně. Tito zaměstnanci provozují urychlovač částic pro vysokoenergetickou fyziku a Stanfordskou synchrotronovou radiační laboratoř (SSRI) pro výzkum synchrotronového záření, který byl \"nezbytný\" pro výzkumu vedoucí k udělení Nobelovy cenu za chemii pro rok 2006. Tu získal Stanfordský profesor Roger D. Kornberg.\n\nV říjnu 2008 oznámilo Ministerstvo energetiky, že centrum bude změněno na Národní urychlovačovou laboratoř SLAC. Důvody zahrnují lepší zastoupení nového směru laboratoře a ochrannou známku jména laboratoře. Univerzita se pokoušela proti změně právně protestovat.\n\nV březnu 2009 bylo oznámeno, že laboratoř získala 68 milionů dolarů v Recovery Act Funding, jež mají být vyplaceny Úřadem pro vědu Ministerstva energetiky.\n\nHlavní urychlovač je vysokofrekvenční lineární urychlovač, který může urychlit elektrony a pozitrony až na 50 GeV. Urychlovač je dlouhý 2,0 mil (cca 3,2 km), jde o nejdelší lineárním urychlovači na světě a tvrdí se, že jde o nejrovnější předmět na světě. Hlavní urychlovač se nachází 30 stop (asi 10 metrů) pod zemí a prochází pod Interstate Highway 280. Nadzemní klystronová galerie na vrcholu je nejdelší budovou ve Spojených státech.\nStanfordský lineární urychlovač byl lineární urychlovač, který srážel elektrony a pozitrony. Maximální energie byla asi 90 GeV, což se rovná hmotnosti Z bosonu, urychlovač byl navržen tak, aby právě tuto částici mohl studovat.\nStudent Barrett D. Milliken objevil první Z událost 12. dubna 1989 při pročítání dat z předchozího dne na detektoru Mark II. Většina údajů byla shromážděna na SLAC Large Detector. Ačkoli byl urychlovač SLC do značné míry zastíněn Velkým elektron-pozitronovým urychlovačem v Evropské organizaci pro jaderný výzkum, který začal pracovat v roce 1989, díky vysoce polarizovaným elektronovým svazkům na SLC (téměř 80%) byly provedeny určité jedinečné měření, jako je například porušení parity u Z bosonu a b kvarku.\n\nV současné době nevstupují žádné svazky do jižních a severních oblouků stroje, což vede ke konečnému zaměření, proto je tato sekce zastavena, aby se pouštěly svazky do PEP2 úseku od rozvodny svazků.\nSLAC Large Detector (SLD) byl hlavním detektorem pro Stanford Linear Collider. Byl navržen primárně pro detekci Z bosonů produkováných plynem elektron-pozitronových srážek. SLD fungoval mezi roky 1992 a 1998.\n\nPEP (Pozitron-elektronový projekt) zahájil provoz v roce 1980 s maximální energií až 29 GeV. Na svém vrcholu měl PEP pět velkých částicových detektorů v provozu a dále ještě jeden šestý menší detektor. Asi 300 vědců pracovalo na projektu PEP. Provoz byl zastaven v roce 1990 a výstavba PEP-II začala v roce 1994.\n\nOd roku 1999 do roku 2008 byla hlavním cílem lineárního urychlovače injekce elektronů a pozitronů do urychlovače PEP-II. Jednalo se o elektron-pozitronový urychlovač měřící 1.4 mil (2.2 km) v obvodu. Na urychlovači PEP-II byl umístěn experiment BaBar, jeden z tzv. B-Factory experimentů, které zkoumaly CP symetrii.\n\nStanford Synchrotron Radiation Lightsource (SSRI) je zařízení pro synchrotronové záření nachází se v areálu laboratoře. Původně bylo postaveno pro fyziku částic a bylo použito v pokusech, kde byl objeven J/ψ mezon. Nyní je používáno výhradně pro materiálové vědy a biologické experimenty, které využívají vysoce intenzivní synchrotronové záření vysílané uloženými elektronovými svazky ke studiu struktury molekul. V časných 90. letech byl pro tento urychlovací prstenec postaven nezávislý elektronový injektor, což umožňuje práci nezávislou na hlavním lineárním urychlovači.\nSLAC hraje primární roli v konstrukci a fungování Fermi Gamma-ray Space Telescope, jehož mise byla zahájena v srpnu 2008. Základní vědecké cíle mise jsou:\n\nKavli Institute for Particle Astrophysics and Cosmology (KIPAC) je částečně umístěn na půdě SLAC, kromě své přítomnosti přímo na Stanfordově univerzitě.\n\nStanford PULSE Institute (PULSE) je Stanfordská nezávislá laboratoř nacházející se v Centrální laboratoři SLAC. PULSE byl vytvořen v roce 2005 na pomoc Stanfordské fakultě. Vědci vyvinuli ultrarychlý rentgenový výzkum na LCLS. Výzkumné publikace PULSE mohou být zhlédnuty zde.\n\nLinac Coherent Light Source (LCLS) je zařízení laseru s volnými elektrony nachází v SLAC. LCLS je částečná rekonstrukce poslední 1/3 z původního lineárního urychlovače SLC a může vytvořit velmi intenzivní rentgenové záření pro výzkum v řadě oblastí. Poprvé byl laser spuštěn v dubnu 2009.\n\nLaser produkuje tvrdé rentgenové záření, s 10 krát vyšší relativní jasností než tradiční synchrotronové zdroje a jde o nejsilnější rentgenový zdroj na světě. LCLS umožňuje uskutečnění celé řady nových experimentů a nabízí vylepšení pro stávající experimentální metody. Často se rentgenové záření používá k pořízení \"snímků\" objektů na atomární úrovni před smazáním vzorků. Laser má vlnovou délku v rozmezí od 0,13 do 6.2 nm (200 až 9500 elektronvoltů (eV) což je  podobné šířce atomu, poskytuje tak velmi podrobné informace, které byly dříve nedosažitelné. Navíc je laser schopen zaznamenat snímky s \"rychlostí závěrky\" měřené ve femtosekundách neboli milion-miliardtinách sekundy, což je potřebné, protože intenzita paprsku je často tak vysoká, že vzorek exploduje v časovém horizontu femtosekund.\n\nLCLS-II projekt poskytuje významný upgrade pro LCLS přidáním dvou nových rentgenových laserových paprsků. Nový systém bude využívat stávající pětisetmetrový tunel pro přidání nového supravodivého urychlovače o energii 4 GeV a dvě nové sady undulátorů, což zvýší dostupné energetické spektrum LCLS. Objevy pomocí tohoto systému mohou zahrnovat nové léky, nové materiály nebo výzkum příští generace počítačů.\n\nV roce 2012 byly první dvě třetiny (~2 km) původního lineárnícho urychlovače SLC znovu vybaveny pro nové zařízení, kterým je Advanced Accelerator Experimental Test (FACET). Toto nové zařízení je schopno dodávat elektron-pozitronové svazky o energii 23 GeV s krátkými délkami a malou bodovou velikostí, které jsou ideální pro studie urychlování plazmatu.\n\nNext Linear Collider Test Accelerator (NLCTA) je urychlovač pro energie 60 až 120 MeV využívající elektronové svazky pro experimenty s pokročilou manipulací svazků a urychlovací technikou. Nachází se na koncové stanice B laboratoře SLAC. Seznam relevantních výzkumných publikací je možné najít zde.\n\n\n"}
{"id": "1233045", "url": "https://cs.wikipedia.org/wiki?curid=1233045", "title": "Darja Doncovová", "text": "Darja Doncovová\n\nDarja Arkadijevna Doncovová (rusky \"Дарья Аркадьевна Донцова,\" vlastním jménem \"Агриппина Аркадьевна Донцова,\" nepřechýleně Doncova; * 7. června 1952, Moskva, SSSR) je ruská spisovatelka a novinářka.\n\nJe dcerou sovětského spisovatele Arkadije Nikolajeviče Vasiljeva. Na Lomonosovově univerzitě v Moskvě studovala žurnalistiku, posléze pracovala jako překladatelka a učitelka němčiny a francouzštiny. V roce 1984 napsala svůj první kriminální román. V 90. letech minulého století těžce onemocněla a čas strávený delším pobytem v nemocnici využila ke psaní.\n\nJe vdaná, má tři děti a žije v Moskvě.\n\n\n\n"}
{"id": "1233046", "url": "https://cs.wikipedia.org/wiki?curid=1233046", "title": "Kuba na Letních olympijských hrách 2016", "text": "Kuba na Letních olympijských hrách 2016\n\nKubu na Letních olympijských hrách v roce 2016.\n\n"}
{"id": "1233048", "url": "https://cs.wikipedia.org/wiki?curid=1233048", "title": "Rattus baluensis", "text": "Rattus baluensis\n\nRattus baluensis je druh hlodavce z čeledi myšovití (Muridae). Popsal jej Oldfield Thomas jako \"Mus baluensis\" v roce 1894. Jeho nejbližším příbuzným je \"Rattus tiomanicus\".\n\"Rattus baluensis\" se vyskytuje pouze v oblasti Sabahu na Borneu na hoře Kinabalu v nadmořské výšce 1 524 a 3 810 metrů. K životu dává přednost zdejším horským lesům a křovinám. Podobně jako většina jeho příbuzných se dovede přizpůsobit ztrátám přirozeného prostředí a jejich populace je stabilní. Vzhledem k tomu, že je populace stabilní a druh se vyskytuje v chráněné oblasti jej Mezinárodní svaz ochrany přírody hodnotí jako málo dotčený.\nV roce 2011 byl u tohoto druhu zjištěn mutualistický vztah s masožravou láčkovkou rádža. Masožravka má na svém víčku sladký nektar, který tvoří část potravy krys \"Rattus baluensis\". Ty láčkovky navštěvují převážně v noci a během krmení, jež trvá asi 35 minut, do rostliny kálí, čímž jí za potravu poskytují důležité živiny. Podobně jako Rattus baluensis má s láčkovkou mutualistický vztah také drobný savec tana horská (\"Tupaia montana\"). Ta rostlinu navštěvuje především ve dne vždy po dobu asi 20 minut.\n\n"}
{"id": "1233049", "url": "https://cs.wikipedia.org/wiki?curid=1233049", "title": "Jamajka na Letních olympijských hrách 2016", "text": "Jamajka na Letních olympijských hrách 2016\n\nJamajka se účastnila Letní olympiády 2016.\n\n"}
{"id": "1233050", "url": "https://cs.wikipedia.org/wiki?curid=1233050", "title": "Elephant (píseň)", "text": "Elephant (píseň)\n\n„Elephant“ je singl polské zpěvačky Margaret, vydaný dne 27. srpna 2016. Píseň napsala a složila Margaret ve spolupráci s Joakimem Buddeem a Thomasem Karlssonem. Za produkci kompozice odpovídal Joakim Buddee. Píseň se umístila na 21. pozici v žebříčku AirPlay – Top nejhranějších skladeb polských rozhlasových stanic.\n\nKompozice byla napsána a složena zpěvačkou Margaret, Joakimem Buddeem a Thomasem Karlssonem. Za mixing a mastering písně zodpovídal Fredrik Jansson, zatímco produkci nahrávky na sebe vzal Joakim Buddee. Singl byl vydán ke stažení v digitální podobě 27. srpna 2016 v Polsku prostřednictvím společnosti Magic Records a Extensive Music. Singl je umístěn na reedici debutového alba \"Add the Blonde\".\n\nPremiéra singlu se konala 26. srpna 2016 v rádiu RMF FM. Ve stejný den zpěvačka představila singl poprvé v přímém přenosu na slavnostním galavečeru Eska Music Awards 2016 ve Štětíně, který vysílala stanice TVP1.\n\nPremiéra videoklipu k písni se konala 13. září 2016 prostřednictvím oficiální mobilní aplikace Margaret. Klip režírovala Bogna Kowalczyk a titulní roli slona si ve videoklipu zahrál Przemysław Dębkowski.\n\nV srpnu byl 2016 se fragment kompozice objevil v reklamním spotu na obuv Deichmann v hlavní roli s Margaret, který měl za účel zpropagovat podzimní kolekci bot a doplňků s podpisem zpěvačky.\n\n\nDigital download\n"}
{"id": "1233054", "url": "https://cs.wikipedia.org/wiki?curid=1233054", "title": "Národní knihovna Kosova", "text": "Národní knihovna Kosova\n\nNárodní knihovna Kosova (albánsky Biblioteka Kombëtare e Kosovës, srbsky Народна библиотека Косова/Narodna biblioteka Kosova) se nachází v Prištině na ulici \"Hasana Prishtiny\". Představuje hlavní instituci svého typu v zemi. Shromažďuje téměř 1 900 000 dokumentů. Sídlí v budově z roku 1982, která byla postavena ve stylu jugoslávského brutalismu podle návrhu architekta Andriji Mutnjakoviće.\n\nKnihovna se měla nacházet v centrální části rozsáhlého univerzitního komplexu, který však podle původního projektu nebyl nikdy realizován, a tak je obklopena otevřeným prostorem. \n\nSama instituce kosovské národní (resp. regionální/oblastní) knihovny vznikla v roce 1944 v Prizrenu, a od roku 1946 sídlí v Prištině. V roce 1970 byla administrativně začleněná pod Prištinskou univerzitu.\n\nBudova, která měla být ve své době ukázkou moderní architektury, jakou dokázala Jugoslávie nabídnout, však vznikla i s ohledem na kulturní tradice Byzantské říše a Osmanské říše. Jednotlivé pavilony knihovny mají vlastní kupole (celkem jich je 74). Kopule odkazují na tradice islámské i pravoslavné kultury, které byly pro definici Kosova klíčové. Samu stavbu obepíná dekorativní mříž. Knihovna má dvě velké čítárny (300 a 100 míst k sezení), posluchárnu se 150 místy a konferenční sál se 75 místy. Barvy, které se uplatnily v interiéru především, jsou bílá a různé odstíny hnědé, připomínající bronz. Nápadné jsou například mramorové podlahy.\n\nŘada unikátních materiálů, které jsou v knihovně uschovány, se nachází pod úrovní terénu a nejsou dostupné veřejnosti.\n\nProtože byla budova zasazena do svahu, je rozdělení na patra atypické, stavba je v jedné části rozdělena a jednotlivá poschodí jsou oproti sobě posunutá. \n\nTechnický stav unikátní budovy, která je jedním ze symbolů moderní architektury v Prištině, se zhoršil během války v Kosovu. Knižní fond, ale i interiér stavby byly těžce poškozeny. Exteriér sice zůstal bez výraznějších změn, do budovy nicméně zatéká a kamenný obklad stavby vyžaduje rozsáhlejší rekonstrukci. \n\nR. Eppich, Bekim Ramku, Nol Binakaj: The National Library of Kosovo „Pjeter Bogdani“ Rapid Condition Assesment and Documentation\n"}
{"id": "1233057", "url": "https://cs.wikipedia.org/wiki?curid=1233057", "title": "Cap Lopez", "text": "Cap Lopez\n\nCap Lopez ( Cape Lopez) je mys a poloostrov nacházející v Gabonu v západní Africe v deltě řeky Ogooué, kde odděluje Guinejský záliv od Atlantského oceánu. Zároveň chrání nedaleký přístav a druhé největší město v Gabonu, Port-Gentil.\n\nPrvní zmínka o Lopezově mysu pochází z přelomu let 1473 a 1474, kdy oblast navštívil portugalský mořeplavec Lopes Gonçalves, podle kterého je mys pojmenován. Na mysu se od roku 1897 nachází maják. Nynější podoba majáku byla realizována v roce 1911. Nedaleko od majáku se nalézají skladiště s ropou. V roce 2013 unesli piráti maltézskou dopravní loď Cotton k nigerijským břehům.\n"}
{"id": "1233058", "url": "https://cs.wikipedia.org/wiki?curid=1233058", "title": "CPT symetrie", "text": "CPT symetrie\n\nSymetrie obrácení náboje, parity a času je základní symetrie fyzikálních zákonů pod současnou transformací nábojové konjugace (C), transformací parity (P) a obrácením času (T). CPT je jediná kombinace C, P a T, u níž je pozorováno, že je přesnou symetrií přírody na základní úrovni. CPT teorém říká, že CPT symetrie platí pro všechny fyzikální jevy nebo přesněji řečeno, že každá Lorentzovsky invariantní lokální kvantová teorie pole s hermitovským hamiltoniánem musí mít CPT symetrii.\n\nCPT teorém se poprvé implicitně objevil v práci Juliana Schwingera v roce 1951 k prokázání souvislosti mezi spinem a statistikou. V roce 1954 odvodili Gerhart Lüders a Wolfgang Pauli explicitnější důkazy, proto je tento teorém někdy znám jako Lüdersova–Pauliho věta. Zhruba ve stejné době a nezávisle byl tento teorém prokázán také Johnem Stewartem Bellem. Tyto důkazy jsou založeny na principu Lorentzovy invariance a principu lokality v interakci kvantových polí. Následně Res Jost podal obecnější důkaz v rámci axiomatické kvantové teorie pole.\n\nBěhem pozdních 50. let bylo odhaleno narušení P symetrie u jevů týkajících se slabé interakce. Podobně bylo prokázáno narušení C-symetrie pro slabou interakci. Po krátký čas se předpokládalo, že CP symetrii zachovávají všechny fyzikální jevy, ale později bylo rovněž zjištěno narušení CP symetrie pro slabou interakci. To naznačovalo, že základní symetrií fyzikálních zákonů je CPT invariance.\n\nUvažujme lorentzovský boost (časoprostorové otočení nezahrnující čistě prostorové otočení) do pevného směru \"z\". To lze interpretovat jako otočení časové osy do \"osy z\" s imaginárním parametrem otočení. Pokud by tento parametr otočení byl reálný, bylo by možné otočení o 180° pro obrácení směru času. Obrácení směru jedné osy je zrcadlením v prostoru s libovolným počtem dimenzí. Má-li prostor 3 rozměry, je to ekvivalentní k zrcadlení všech souřadnic, protože by mohlo být zahrnuto další otočení o 180° v \"x-y\" rovině.\n\nTo definuje CPT transformaci, pokud přijmeme Feynmanův-Stueckelbergův výklad antičástic jako odpovídajících částic cestujících zpět v čase. Tento výklad vyžaduje jisté analytické prodloužení, které je dobře definováno pouze pokud platí následující předpoklady:\nKdyž jsou výše uvedené předpoklady dodrženy, kvantová teorie může být rozšířena na Euklidovskou teorii, definovanou translací všech operátorů do imaginárního času pomocí hamiltoniánu. Komutační relace hamiltoniánu a generátorů Lorentzovy grupy zaručují, že Lorentzova invariance zahrnuje rotační invariance tak, že každý stav může být otočen o 180 stupňů.\n\nProtože se sekvence dvou CPT zrcadlení rovná 360 stupňům rotace, změna fermionů může být popsaná dvěma CPT zrcadleními, zatímco změna bosonů ne. Tato skutečnost může být použita k prokázání teorému spinové statistiky.\n\nDůsledkem CPT symetrie je to, že se \"zrcadlový obraz\" našeho vesmíru, tedy otočení všech objektů s jejich pozicemi v libovolné rovině (odpovídající inverzi parity), obrácení všech hybností (odpovídající časové inverzi) a nahrazení veškeré hmoty antihmotou (což odpovídá nábojové inverzi), bude vyvíjet přesně podle známých fyzikálních zákonů. CPT transformace změní náš vesmír na jeho \"zrcadlový obraz\" a naopak. CPT symetrie je uznávána jako základní vlastnost fyzikálních zákonů.\n\nV zájmu zachování této symetrie musí mít každé narušení kombinované symetrie dvou jejích složek (jako je CP) odpovídající narušení v třetí složce (v tomto případě T). Ve skutečnosti je to matematicky to samé. Tedy narušení T symetrie jsou často označovány jako narušení CP symetrie.\n\nCPT teorém lze zobecnit, pokud vezmeme v úvahu pinové grupy.\n\nV roce 2002 Oscar Greenberg dokázal, že narušení CPT symetrie znamená narušení Lorentzovy symetrie. Nicméně, Chaichiana spol\".\" později platnost Greenbergova výsledku zpochybnili.\n\nAčkoli dosud nebylo nikdy experimentálně prokázáno narušení CPT symetrie ani Lorentzovy symetrie, probíhá v posledních letech řada pokusů o nalezení takového narušení. Podrobné srovnání výsledků bylo provedeno v roce 2011 Kosteleckym a Russellem.\n\n\n"}
{"id": "1233060", "url": "https://cs.wikipedia.org/wiki?curid=1233060", "title": "Kostel svatého Bartoloměje (Přebuz)", "text": "Kostel svatého Bartoloměje (Přebuz)\n\nKostel svatého Bartoloměje je římskokatolický, v minulosti farní kostel v Přebuzi v okrese Sokolov. Od roku 1963 je chráněn jako kulturní památka České republiky.\n\nSoučasný kostel je v pořadí třetím kostelem v Přebuzi. Prvním byl gotický, postavený pravděpodobně v první polovině 16. století. První písemná zmínka o něm je z roku 1555, roku 1567 je uváděna fara. Původní katolický kostel byl přestavěn na luteránský. V přebuzské pozemkové knize je zápis z roku 1578 o tom, že jistý Georg Lorenz přivezl kámen na přestavbu kostela. Stavebním kamenem byla přebuzská žula z lomu u východního okraje obce. Současný, pozdně barokní kostel, byl dostavěn nejspíše roku 1787. Literatura však uvádí i jiné údaje o roku výstavby kostela. Jistý je však údaj žádosti o povolení výstavby, který je datována rokem 1778. Stavitelem byl sokolovský mistr Johann Andreas Leistner, který stavěl pro Nostice. Pozemek pro stavbu kostela uvolnil na úkor vlastní zahrady místní kantor Wenzel Krisch. Stavbu financovali převážně sami farníci. V sousedství kostela se nachází bývalá fara, barokní stavba na místě původní staré fary, doložené roku 1567.\n\nPůvodní kostel byl pozdně gotickou jednolodní stavbou z první poloviny 16. století. Současný kostel je jednolodní obdélnou stavbou s polokruhovým závěrem presbytáře a s obdélnou sakristií v ose kostela. Vstupní západní průčelí je členěno dvěma pilastry, portál s ostěním je zakončen trojúhelným štítem. Zde se nachází chronogram 1787. Vnější stěny mají rytmizovaná vpadlá pole. Střecha je sedlová s osmibokým sanktusníkem s vysokým jehlanovitým zakončením. Je nově pokryta měděnou krytinou.\n\nLoď i presbytář jsou s lunetami, stěny jsou po celé délce rytmizovány pilastry s antikizujícími hlavicemi. Triumfální oblouk je ukončen obloukem, kruchtu nese jeden mohutný sloup a dva pilíře. Vybavení kostela je převážně rokokové. Hlavní oltář byl sestaven v Chebu. Po stranách retabula jsou pozdně barokní sochy sv. Václava a sv. Jana Nepomuckého.\n\nOltář je opatřen obrazem Umučení sv.  Bartoloměje. Autorem oltářního plátna je jindřichovický malíř Franz Sattler, jemuž bylo předlohou jiné umělecké ztvárnění. Plátno není datováno, předpokládá se, že dílo vzniklo koncem 18. století. Kdysi byla na hlavním oltáři umístěna barokní řezba Piety z roku 1782, ta je nyní mimo kostel. Další oltáře jsou rovněž rokokové. Na evangelní straně se nachází oltář Panny Marie, kdysi s barokními sochami Zachariáš (kněz)|sv. Zachariáše a sv. Alžběty po stranách vrcholového oltářního nástavce. Na epištolní straně je oltář sv. Josefa, v minulosti s barokními sochami sv. Jáchyma a sv.  Anny v nástavci, v retabulu je umístěna malba sv. Josefa s Ježíškem od sokolovského malíře Richarda Krautmanna. Pod presbytářem se nachází žulový náhrobek s vročením 1779 a nese vyobrazení kalichu. Pozoruhodnou památkou kostela je pozdně gotická křtitelnice z 15. století s motivem trojlistu, vytesaná z přebuzské žuly. Z doby kolem roku 1500 pochází vzácný gotický polychromovaný krucifix. Tělo Krista je 140 centimetrů vysoké. Mimo oltáře se nachází řezba sv. Floriána z druhé poloviny 18. století. Kostelní zvon odlil z cínového bronzu roku 1565 mistr Wolfgang Hilger z Perninku a jeho zvuk svolává poutníky v den svátku sv. Bartoloměje. Zvon je vyzdoben erbem a iniciálami mistra zvonaře. Barokní varhany pocházejí z dílny tachovských Gartnerů a do kostela byly převezené roku 1828 z Kopist u Mostu. Historicky a umělecky zajímavým je obraz, který zobrazuje vedutu Přebuzi po ničivém požáru 25. července 1869. Kostel však při požáru zůstal uchráněn. Obraz nechal namalovat a kostelu věnoval kraslický rodák Richard Dotzauer. Kompozici plátna dominuje z mračen vystupující postava sv. Jakuba Většího, jenž se modlí za ohněm zničené město. Obraz maloval nejspíš některý z regionálních umělců. Mnohé z artefaktů se v současné době nacházejí mimo interiér kostela.\n\nSlavnostní mše se koná jednou ročně, první sobotu po svátku sv. Bartoloměje, který se slaví 24. srpna. Této mše se účastní každoročně mnoho místních rodáků.\n\n"}
{"id": "1233061", "url": "https://cs.wikipedia.org/wiki?curid=1233061", "title": "Národní park Arcipelago di La Maddalena", "text": "Národní park Arcipelago di La Maddalena\n\nNárodní park Arcipelago di La Maddalena (italsky \"Parco nazionale dell'Arcipelago di La Maddalena\") je národní park v Itálii, na severovýchodě Sardínie, v provincii Sassari.\nPark tvoří souostroví La Maddalena (51 km²) a okolní moře (150,5 km²). Park byl založen v roce 1994.\n\nSouostroví se skládá z ostrova La Maddalena (20,1 km²), šesti dalších větších ostrovů: Caprera (15,7 km²), Spargi (4,2 km²), Santo Stefano (3 km²), Budelli, Santa Maria, Razzoli a 55 menších ostrovů a ostrůvků. Délka pobřeží všech ostrovů je 180 km.\n"}
{"id": "1233062", "url": "https://cs.wikipedia.org/wiki?curid=1233062", "title": "Johann Alakraw", "text": "Johann Alakraw\n\nJohann Alakraw, tiskl pod jménem Johannes Alacraw (činný od 1482, zemřel 1492), byl pasovský tiskař, který také krátce působil v českém Vimperku.\n\nPocházel z Pasova, zde tiskl roku 1482 s Konradem Stahelem \n\"Speculum manuale sacerdotum\". V Čechách vytiskl roku 1484 tři prvotisky (dva latinské a jeden český). Byly to pseudo-Augustinovo \"Soliloquia animae ad deum\", Alberta Velikého \"Summa de eucharistice sacramento\" a česky Vavřince z Rokycan \"Minucí na rok 1485\". V letech 1485–1492 již tiskl v Pasově.\n\n"}
{"id": "1233066", "url": "https://cs.wikipedia.org/wiki?curid=1233066", "title": "Elhadi Elkawisah", "text": "Elhadi Elkawisah\n\nMohamed Elhadi ElKawisah (* 8. března 1987 v Tripolisu, Libye) je libyjský zápasník – judista.\n\nNa mezinárodní scéně se objevuje od roku 2007 společně s mladším bratrem Ahmedem. Mimo africký kontinent však vyjíždějí sporadicky. V roce 2016 dosáhl na africkou kontinentální kvótu pro účast na olympijských hrách v Riu, kde vypadl v prvním kole.\n\n"}
{"id": "1233070", "url": "https://cs.wikipedia.org/wiki?curid=1233070", "title": "Březno (hradiště)", "text": "Březno (hradiště)\n\nBřezno či \"Na Šachtách\" je pravěké hradiště z doby bronzové, které stávalo v poloze \"Na Šachtách\" na okraji dnešního Března u Postoloprt v okrese Louny. Opevněno bylo v době únětické kultury a v pozdní době halštatské, ale archeologické nálezy dokládají i starší osídlení v době kamenné. Od roku 1964 je hradiště chráněno jako kulturní památka.\n\nArcheologické nálezy dokládají osídlení lokality již v eneolitu a spadají do období kultur nálevkovitých pohárů a kulovitých amfor. V době únětické kultury bylo místo opevněno, ale nejpozději do mladší knovízské kultury minimálně část opevnění zanikla (zasypaný příkop). Nové opevnění bylo postaveno až v době halštatské kultury.\n\nMísto bylo poškozeno stavbou železniční trati z Postoloprt do Loun a v letech 1987–1988 během stavby silnice, při které však byl proveden záchranný archeologický výzkum.\n\nNedaleko se nachází sídliště Březno, které bylo v některých obdobích osídleno současně s tímto hradištěm.\n\nHradiště s rozlohou asi 1,5 ha stálo na ostrožně, která asi vystupuje asi o dvacet metrů nad okolní nivní terén řeky Ohře. Z opevnění se zachovaly pouze fragmenty. Příčný val, který chránil přístupnou jižní stranu, byl z větší části rozorán. Jeho dochovaný fragment na jihovýchodní straně byl datován do období únětické kultury. Za valem se nacházel příkop z doby bronzové. Původně byl asi devět metrů široký a 3,4 metru hluboký, ale zasypán byl již v době knovízské kultury. Další část opevnění odkryl archeologický výzkum na východní straně. V době únětické kultury ho tvořil val, který v době halštatské pohltila osm metrů široká hradba s vnitřní komorovou konstrukcí a vnější kamennou zdí. Na severním konci ostrožny byla doložena vnitřní strana dalšího příkopu.\n\nPodle nálezů byl osídlen také prostor před předpokládaným jižním opevněním, kde se kromě jiného našly tři kostrové hroby únětické kultury s kamenným obložením.\n\nLokalita je volně přístupná, ale nevede na ni žádná turisticky značená trasa.\n\n"}
{"id": "1233076", "url": "https://cs.wikipedia.org/wiki?curid=1233076", "title": "Scranton", "text": "Scranton\n\nScranton je šesté největší město v Pensylvánii, kulturní a hospodářské centrum údolí řeky Lackawanna. Leží asi 240 km severozápadně od New Yorku a status města dostalo roku 1886. Vzniklo v oblasti těžby uhlí a antracitu, kde kolem roku 1840 začaly vznikat železárny a strojírny. Počet obyvatel rychle rostl a roku 1930 přesáhl 140 tisíc, s úpadkem těžkého průmyslu poklesl na 77 tisíc, kolem roku 2000 se však stabilizoval. Přízvisko „Electric City“ dostal Scranton proto, že už roku 1880 se v továrně na lokomotivy svítilo elektrickým světlem a roku 1866 byl ve městě zahájen provoz na první čistě elektrické tramvajové trati v USA.\n\nPrvní Evropan se na tomto místě usídlil roku 1776, další přistěhovalci přicházeli hlavně z Nové Anglie. S rozvojem těžby, železáren a strojíren obyvatel rychle přibývalo, hlavně přistěhovalců z Irska, jižního Německa, Itálie a Polska. Ve městě tak vznikla katolická většina a katedrála sv. Stanislava je například centrem polské katolické církve v USA. Scranton se stal také významným železničním uzlem, zejména pro nákladní dopravu. Po roce 1920 začala ropa a plyn vytlačovat uhlí a scrantonská ložiska se také vyčerpala. Těžký průmysl se stěhoval na výhodnější místa a od roku 1930 se počet obyvatel snižoval. Kolem roku 1985 se město začalo snažit o revitalizaci a od roku 2010 nastal i mírný nárůst počtu obyvatel. Železniční muzeum \"Steamtown\" a muzeum tramvajové dopravy uchovávají památku na průmyslovou minulost města.\n\n\n"}
{"id": "1233078", "url": "https://cs.wikipedia.org/wiki?curid=1233078", "title": "Tobias Englmaier", "text": "Tobias Englmaier\n\nTobias Englmaier, (* 23. ledna 1988 v Mnichově, Německo) je německý zápasník–judista.\n\nS judem začal v 5 letech v Landsbergu nedaleko Mnichova. Připravuje se se v Mnichově v klubu TSV Großhadern pod vedením Richarda Trautmanna a Ralfa Matusche. V německé seniorské reprezentaci se prosazuje od roku 2010 v nejnižší superlehké váze. V roce 2012 se kvalifikoval na olympijské hry v Londýně, kde vypadl v prvním kole s Arménem Ovanesem Davtjanem po submisi škrcením. V roce 2016 se kvalifikoval na olympijské hry v Riu. V úvodním kole zachránil zápas se Španělem Franciscem Garrigósem v posledních sekundách výpadem ippon-seoi-nage na yuko. V dalším kole však nestačil na domácího Brazilce Felipe Kitadaie, kterému podlehl na yuko po technice o-uči-gari.\n\n"}
{"id": "1233080", "url": "https://cs.wikipedia.org/wiki?curid=1233080", "title": "Průtržník chlupatý", "text": "Průtržník chlupatý\n\nPrůtržník chlupatý (\"Herniaria hirsuta\") je nevysoká, planě rostoucí, vyhynutím ohrožená bylina z rodu průtržník, která vyrůstá na písčitých či kamenitých půdách. Je druh málo konkurence schopný a proto se obvykle vyskytuje jen na místech, která nevyhovují náročnějším rostlinám.\n\nPůvodní areál výskytu zahrnoval Jižní a Střední Evropu, Balkán, jižní oblasti evropského Ruska, Kavkaz, Střední a Jihozápadní Asii i Severní Afriku; druhotně roste na Britských ostrovech a v Severní a Jižní Americe. Obvykle vyrůstá na nevápnitých, nevýživných, písčitých i kamenitých půdách, na polích s písčitým nánosem, podél cest a železničních tratí a někdy i přímo v málo používaných dlážděných chodnících. V České republice se vyskytuje roztroušeně, nejčastěji jej lze spatřit v Polabí, podél Jizery, v okolí Doks a na jižní Moravě, jinde roste jen ojediněle.\n\nJednoletá až krátce vytrvalá, hustě chlupatá bylina, ne vyšší než 20 cm, vyrůstající z kůlovitého oddenku. Má po zemi rozprostřené, 10 až 30 cm dlouhé lodyhy s krátkými internodií, které se hustě větví. Lodyhy jsou porostlé vytrvalými, u báze protistojnými a dále střídavými, elipsovitými až kopisťovitými listy dlouhými do 10 mm a širokými do 5 mm. Listy jsou krátce řapíkaté neb přisedlé a mají blanité, k lodyze těsně přiléhající palisty, po obvodě jsou jemně pilovité, na vrcholu špičaté a na lícní straně chlupaté.\n\nKvěty jsou drobné, zelenožluté, asi 1 mm velké, přisedlé, pětičetné, oboupohlavné a jsou seskupeny po osmi až deseti do hroznu v mnohokvětých úžlabních květenstvích klubkách. Chlupaté kališní plátky, asi 1 mm dlouhé, jsou úzce vejčité, na koncích špičaté s jedním či dvěma výraznými štětinatými chlupy. Volné korunní plátky (někdy považované za zakrslé patyčinky) jsou nitkovité, asi 0,5 mm dlouhé a zelenkavě zbarvené.\n\nV květu je tři až pět krátkých tyčinek s vejčitými prašníky a kulovitý semeník se dvěma bliznami. Květ sice produkuje něco málo nektaru, ale pro slabou atraktivitu je málokdy navštěvován hmyzem, většinou se opylí vlastním pylem. Rozkvétá od června do konce srpna. Ploidie druhu je 2n = 36.\n\nPlod je elipsovitá, jednosemenná, nepukavá, hnědá tobolka kratší než vytrvalý kalich ve kterém je posazena. Semeno je okrouhle vejčité, leskle hnědé, asi jen 0,4 mm velké a na okraji má výrazný lem. Rostlina se rozmnožuje výhradně semeny, kterých vyprodukuje velké množství, Jsou rozšiřována větrem, vodou nebo zvířaty.\n\nPrůtržník chlupatý se podobá průtržníku lysému, který se v české přírodě hojně vyskytuje a na prvý pohled se odlišuje tím, že má lysé listy a tobolkou stejně dlouhou nebo delší než vytrvalý kalich.\n\nRostlina obsahuje mnohé alkaloidy, flavonoidy, saponiny a silice jež jsou málo stálé a teplem se rozkládají. V minulosti se jeho nať s listy sbírala v době kvetení a sloužila k výrobě léčivých nálevů. Používaly se k uvolňující křečí hladkého svalstva, při zánětech močových cest a chronických chorobách ledvin, obvykle společně s rostlinnou dezinfekci. K léčbě má vztah i jeho rodové jméno průtržník, údajně v minulosti léčil i \"průtrž\", dnes kýla ( hernia); pravděpodobně však jen tišil bolest.\n\nVysazuje se do skalek jako půdokryvná rostlina pod jarní cibuloviny. V jihozápadní Asii a severní Africe je při putování karavan vítanou pastvou pro velbloudy.\n\nPrůtržník chlupatý potřebuje ke svému růstu plně osluněné, otevřené písčité plochy bez jiné vegetace. Přímo ho ohrožuje jak zarůstání těchto lokalit porostem jiných plevelných rostlin, tak i těžba písku, případně používání herbicidů či zalesňování těchto hospodářský nevyužívaných ploch. Počet stanovišť na kterých vyrůstá se rok od roku snižuje a byl pro záchranu před úplným vymizením zařazen v \"Červeném seznamu cévnatých rostlin České republiky z roku 2012\" mezi druhy kriticky ohrožené (C1t).\n\n"}
{"id": "1233082", "url": "https://cs.wikipedia.org/wiki?curid=1233082", "title": "Svatý Korbinián", "text": "Svatý Korbinián\n\nSvatý Korbinián (670-680, Chartres – 8. září 725, Freising) byl poustevník, misionář a první biskup ve Freisingu. Katolickou a pravoslavnou církví je uctíván jako světec.\n\nKorbinián pocházel z keltské rodiny z Francie. Již od mládí se vydal na cestu duchovního života. V roce 701 se uchýlil do samoty jako poustevník. \n\nRoku 710 vykonal pouť do Říma, kde jej papež Konstantin přemluvil, aby se začal věnovat misijní činnosti. Korbinián souhlasil, byl vysvěcen na biskupa a začal konat misie. Nějaký čas působil na dvoře Karla Martela. Kolem roku 720 vedly kroky jeho misijní činnosti z bavorského Freisingu na slovanská území, kde v rámci slovanské misie prováděl křesťanskou osvětu.\n\nMisijně působil také v Tyrolsku a po čase se vydal opět do Říma. Zde žádal papeže Řehoře II., aby jej zbavil úřadu a povolil mu odchod do kláštera, ten však jeho žádosti nevyhověl. Korbinián pak působil v Tyrolích až do své smrti v roce 725.\n\n"}
{"id": "1233083", "url": "https://cs.wikipedia.org/wiki?curid=1233083", "title": "Francisco Garrigós", "text": "Francisco Garrigós\n\nFrancisco Garrigós Rosa (* 9. prosince 1994, Móstoles, Španělsko) je španělský zápasník-judista.\n\nS judem začal ve 4 letech rodných Móstoles pod vedením Fernanda Segovii. Od roku 2010 se připravuje v Madridu v klubu Brunete pod vedením Joaquína Ruize. Mezi seniory se začal pravidelně objevovat v roce 2014. V roce 2016 se kvalifikoval na olympijské hry v Riu, ale nenaplnil své ambice. Olympijský turnaj pro něj skončil v úvodním kole, když v závěru neuhlídal vedení na šido proti Němci Tobiasi Engmaierovi a spadl na yuko po technice ippon-seoi-nage.\n\n\n\n"}
{"id": "1233086", "url": "https://cs.wikipedia.org/wiki?curid=1233086", "title": "Adidas Rockstars 2016", "text": "Adidas Rockstars 2016\n\nAdidas Rockstars 2016 byl další ročník mezinárodních závodů v boulderingu třídy masters, který se uskutečnil o víkendu 24. září ve Stuttgartu. Závodilo zde 70 závodníků z 22 zemí.\n\n"}
{"id": "1233087", "url": "https://cs.wikipedia.org/wiki?curid=1233087", "title": "Ursula Karven", "text": "Ursula Karven\n\nUrsula Karven (* 17. září 1964 Ulm) je německá herečka, modelka, spisovatelka a instruktorka jógy.\n\nKarven hrála v množství německých televizních filmech a seriálech.\n\nUrsula Ganzenmüller, později známá pod svým uměleckým pseudonymem Ursula Karven, se narodila v Ulmu 17. září 1964. V roce 1984 (ve svých 20 letech) měla svůj debut při své účasti ve filmu Ein irres Feeling, který režíroval Nikolas Müllerschrön.\n\nV roce 1986 se poprvé objevila na televizních obrazovkách v jedné epizodě třinácté sezóny televizních seriálu \"Derrick\".\n"}
{"id": "1233088", "url": "https://cs.wikipedia.org/wiki?curid=1233088", "title": "FAST", "text": "FAST\n\nFAST (zkratka anglického ) je dosud největší vesmírný radioteleskop na světě s anténou o průměru půl kilometru, který stojí v provincii Kuej-čou v Číně.\n\nJeho vybudování stálo 180 milionů dolarů (= 4,3 mld. Kč.) a trvalo pět let. Do provozu byl teleskop uveden 25. září 2016.\n\nTeleskop je určen především k odhalování zákonitostí vývoje vesmíru. Vědcům umožňuje pátrat po gravitačních vlnách nebo zjišťovat radiové emise z hvězd a galaxií, ale také hledat a sledovat signály, které by mohly pocházet od mimozemského inteligentního života. Díky teleskopu by podle očekávání měly být objeveny tisíce neobjevených galaxií.\n\nParabolická anténa má průměr půl kilometr a její reflektor tvoří 4450 panelů. Kvůli jejich trojúhelníkovému tvaru je teleskop přezdíván také \"Boží oko\".\n"}
{"id": "1233089", "url": "https://cs.wikipedia.org/wiki?curid=1233089", "title": "Nerodimka", "text": "Nerodimka\n\nNerodimka (albánsky Nerodimja, v srbské cyrilici Неродимка) je řeka v jižním Kosovu. Je dlouhá 41 kilometrů, její povodí má rozlohu 229 km² a její vody tečou do dvou moří; do Černého i Egejského. V blízkosti města Uroševac totiž bifurkuje (tj. dělí se na dva separátní toky. Zatímco jeden pokračuje dále na sever a je přítokem říčky Sitnica, resp. Ibaru, druhý je přítokem říčky Lepenac, resp. Vardaru.\n\nŘeka má dva prameny, které vznikají v podhůří vrcholů Jezerska planina (\"Maja e Liqenit\") a Nerodimky. Spolu se stékají u vesnice Gornje Nerodimlje. Poté řeka pokračuje dále na východ do rovinaté krajiny v blízkosti města Uroševac. Tam se dělí na dva směry; bifurkace řeky však nevznikla přírodní cestou, nýbrž je umělého původu. Během existence středověkého srbského státu bylo na říčce vybudováno umělé jezero, které později po úpadku císařství zpustlo a změnilo se v bažinu. Postupem času se z bažiny vytvořil nový tok vody směrem na sever k Sitnici. Roku 1321 je poprvé zaznamenána v Gračanické chartě. Po dlouhou dobu se věřilo, že je bifurkace přírodního původu; umělý původ rozdělení řeky na dva toky potvrdili Branislav Nušić a Jovan Cvijić. Místo, kde k bifurkaci dochází je od roku 1979 chráněno jako přírodní rezervace.\n\nJižní část řeky protékala až do 80. let 20. století přímo samotným městem Uroševac. V té době však tamní místní správa rozhodla o přeložení části řeky v délce 1,8 km pod zem, takže podchází město v současné době v betonovém potrubí. S Lepenacem se slévá mezi vesnicemi Grlica a Rakaj severně od Kačaniku.\n\nRegion jižně od města Uroševac, kde se řeka vlévá do Lepenace, je znám pod názvem Nerodimlje.\n"}
{"id": "1233090", "url": "https://cs.wikipedia.org/wiki?curid=1233090", "title": "Otar Bestajev", "text": "Otar Bestajev\n\nOtar Bestajev (* 28. října 1991) je ruský zápasník-judista osetské národnosti, který od roku 2015 reprezentuje Kyrgyzstán.\n\nS judem začínal ve Vladikavkazu pod vedením Vitalije Chugajeva. Potom co se neprosadil v ruské reprezentaci přijal v roce 2014 nabídku reprezentovat středoasijský Kyrgyzstán, který mu poskytl podmínky pro seberealizaci. V roce 2016 dosáhl na asijskou kontinentální kvótu pro účast na olympijských hrách v Riu. V úvodním kole porazil Egypťana Ahmeda Abelrahmana na ippon potom co krásně kotroval jeho uči-matu. V dalším kole narazil na nasazenou dvojku Ázerbájdžánce Orchana Safarova. Minutu před koncem se ujal vedení na yuko po technice harai-goši, ale bodový náskok neudržel. V poslední minutě zápasu spadl dvakrát na wazari po Safarově o-uči-gari a seoi-nage a prohrál na wazari-ippon.\n\n\n"}
{"id": "1233092", "url": "https://cs.wikipedia.org/wiki?curid=1233092", "title": "Jalovec (okres Prievidza)", "text": "Jalovec (okres Prievidza)\n\nJalovec je obec na Slovensku v okrese Prievidza v Trenčínském kraji ležící v centrální části Handlovské kotliny. Obcí protéká říčka Handlovka. Žije zde  obyvatel.\n\nPrvní písemná zmínka o obci je z roku 1430 v donační listině krále Zikmunda Lucemburského. V obci je římskokatolická kaple Panny Marie z roku 1927.\n\n"}
{"id": "1233094", "url": "https://cs.wikipedia.org/wiki?curid=1233094", "title": "Irina Děněžkinová", "text": "Irina Děněžkinová\n\nIrina Děněžkinová (rusky \"Ирина Денежкина\", * 31. října 1981, Jekatěrinburg, Sverdlovská oblast, SSSR) je ruská spisovatelka.\n\nV roce 2003 ukončila studium žurnalistiky v Jekatěrinburgu.\n\n\n\n"}
{"id": "1233096", "url": "https://cs.wikipedia.org/wiki?curid=1233096", "title": "Ljudmila Stefanovna Petruševská", "text": "Ljudmila Stefanovna Petruševská\n\nLjudmila Stefanovna Petruševská (rusky \"Людмила Стефановна Петрушевская\"; * 26. května 1938, Moskva, SSSR) je ruská spisovatelka, dramatička a scenáristka.\n\n\n\n\n"}
{"id": "1233100", "url": "https://cs.wikipedia.org/wiki?curid=1233100", "title": "Juan Postigos", "text": "Juan Postigos\n\nJuan Miguel Postigos Acuña (* 13. května 1989 v Limě, Peru) je peruánský zápasník-judista.\n\nS judem začínal v rodné Limě v 11 letech v klubu Takenori Ito pod vedením Germána Velasca. V roce 2010 obdržel grant od Mezinárodního olympijského výboru pro přípravu v cizině a od roku 2011 žije trvale ve Francii v Rouen, kde se připravuje pod vedením Sebastiena Mansoise a Yvaina Delanoye. V roce 2012 dosáhl na panamerickou kontinentální kvótu pro účast na olympijských hrách v Londýně. Na olympijských hrách startoval i přes vážné problémy s kolenem a vypadl v prvním kole na ippon s Italem Elio Verdem. V roce 2016 dosáhl na panamerickou kontinentální kvótu pro účast na olympijských hrách v Riu a vypadl v úvodním kole s Ázerbájdžáncem Orchanem Safarovem.\n\n\n"}
{"id": "1233108", "url": "https://cs.wikipedia.org/wiki?curid=1233108", "title": "Mistrovství České republiky v soutěžním lezení 2011", "text": "Mistrovství České republiky v soutěžním lezení 2011\n\nMistrovství ČR v soutěžním lezení 2011 se uskutečnilo ve třech termínech, městech a disciplínách. MČR v lezení na obtížnost 11.—12. června v Praze (jako Doldy Mistrovství České a Slovenské republiky na stěně SmíchOff), MČR v lezení na rychlost 30. července v Baldovci a MČR v boulderingu 3. září v Praze (Lokalblok). Závody byly součástí Českého poháru v soutěžním lezení 2011.\n"}
{"id": "1233109", "url": "https://cs.wikipedia.org/wiki?curid=1233109", "title": "Korea Open 2016 – ženská čtyřhra", "text": "Korea Open 2016 – ženská čtyřhra\n\nŽenská čtyřhra Korea Open 2016 probíhala ve druhé polovině září 2016. Do deblové soutěže soulského tenisového turnaje nastoupilo šestnáct dvojic. Obhájcem titulu byl španělsko-slovinský pár Lara Arruabarrenová a Andreja Klepačová, jehož členky do turnaje nezasáhly. Klepačová se rozhodla startovat na paralelně probíhající události Toray Pan Pacific Open v Tokiu.\n\nVítězem čtyřhry se stal druhý nasazený belgicko-švédský pár Kirsten Flipkensová a Johanna Larssonová, který za 1:04 hodin ve finále zdolal japonsko-thajskou dvojici Akiko Omaeová a Peangtarn Plipuečová výsledkem 6–2 a 6–3. Obě šampionky si do žebříčku WTA připsaly 280 bodů a získaly první společný titul. Pro Flipkensovou to byla premiérová deblová trofej na okruhu WTA Tour a Larssonová vybojovala šestou takovou. \n\n"}
{"id": "1233110", "url": "https://cs.wikipedia.org/wiki?curid=1233110", "title": "Guangzhou International Women's Open 2016 – ženská čtyřhra", "text": "Guangzhou International Women's Open 2016 – ženská čtyřhra\n\nŽenská čtyřhra Guangzhou International Women's Open 2016 probíhala v polovině 2016. Do deblové soutěže kantonského tenisového turnaje nastoupilo šestnáct dvojic. Obhájcem titulu byl švýcarsko-indický pár Martina Hingisová a Sania Mirzaová, jehož členky nestartovaly společně. Mirzaová triumfovala na paralelně probíhající události Toray Pan Pacific Open v Tokiu. Spoluhráčkou Hingisové se stala obhájkyně singlové trofeje Jelena Jankovićová, s níž skončila v semifinále na raketách Govorcovové s Lapkovou.\n\nVítězem čtyřhry se stal čtvrtý nasazený americko-čínský pár Asia Muhammadová a Pcheng Šuaj, který ve finále zdolal běloruskou dvojici Olga Govorcovová a Věra Lapková výsledkem 6–2 a 7–6. Obě šampionky si do žebříčku WTA připsaly 280 bodů a získaly první společnou trofej. Muhammadová vybojovala na okruhu WTA Tour druhý deblový titul a Pcheng pak devatenáctý takový.\n\n"}
{"id": "1233116", "url": "https://cs.wikipedia.org/wiki?curid=1233116", "title": "Geli Raubalová", "text": "Geli Raubalová\n\nAngela Marie „Geli“ Raubalová (4. června 1908 Linec – 18. září 1931 Mnichov) byla Hitlerova neteř. Hitler ji měl velmi rád a její smrt těžce nesl. \n\nByla druhým dítětem a nejstarší dcerou Leo Raubala a Hitlerovy nevlastní sestry Angely Raubalové. Hitler se s ní stýkal od roku 1928, kdy mu její matka začala vést domácnost. Geli se v letech 1929–1931 se svým čím dál více slavným strýcem ráda ukazovala ve společnosti, těžce však snášela jeho majetnické chování. Hitler nepřál jejímu vztahu se svým řidičem Emilem Mauricem a bránil jí navazovat vztahy i s jinými muži. Nechtěl také, aby se Geli přestěhovala za studiem do Vídně. V září 1931 spáchala Raubalová sebevraždu, spekuluje se o incestním vztahu s Hitlerem . Její zastřelení Hitlera zdrtilo a přikázal její pokoj v Obersalzbergu zachovat v takovém stavu, v jakém byl při jejím posledním pobytu, Gelina fotografie později visela v jeho berlínském i mnichovském sídle.\n\n\n"}
{"id": "1233117", "url": "https://cs.wikipedia.org/wiki?curid=1233117", "title": "Charovsk", "text": "Charovsk\n\nCharovsk () je město ve Vologské oblasti v Ruské federaci. Při sčítání lidu v roce 2010 měl zhruba deset tisíc obyvatel.\n\nCharovsk leží na jižním břehu Kubeny, zdrojnice Kubenského jezera a tím i řeky Suchony v povodí Severní Dviny. Od Vologdy, správního střediska oblasti, je Charovsk vzdálen přibližně devadesát kilometrů severně.\n\nCharovsk začal vznikat po roce 1900 při vzniku železniční tratě z Vologdy do Archangelsku. Než získal v roce 1954 spolu s povýšením na město jméno \"Charovsk\", jmenoval se \"Kubino\", \"Leščovo\" a \"Charovskij\".\n"}
{"id": "1233121", "url": "https://cs.wikipedia.org/wiki?curid=1233121", "title": "Malaja Višera", "text": "Malaja Višera\n\nMalaja Višera () je město v Novgorodské oblasti v Ruské federaci. Při sčítání lidu v roce 2010 měla přes dvanáct tisíc obyvatel.\n\nMalaja Višera leží na říčce Malé Višerce, zdrojnici Višery v povodí Volchova. Od Novgorodu, správního střediska oblasti, je vzdálena přibližně pětasedmdesát kilometrů severovýchodně.\n\nOd roku 1851 přes Malou Višeru vede železniční trať Petrohrad–Moskva. Zdejší nádraží je vzdáleno přibližně 162 kilometrů od Petrohradu a přibližně 490 kilometrů od Moskvy.\n\nMalaja Višera vznikla v roce 1843 v souvislosti se stavbou železniční trati z Petrohradu do Moskvy. Pojmenována byla podle řeky.\n\nMěstem je Malaja Višera od roku 1921.\n\nZa druhé světové války byla Malaja Višera obsazena 24. října 1941 německou armádou a dobyta zpět Rudou armádou 20. listopadu 1941 v rámci bitvy o Tichvin.\n\n"}
{"id": "1233130", "url": "https://cs.wikipedia.org/wiki?curid=1233130", "title": "Petráň (rybník)", "text": "Petráň (rybník)\n\nRybník Petráň je prvním ze soustavy Havlovických rybníků, kterou tvoří společně s rybníky Hořička a Žďár. Je napájen dvěma bočními přítoky z říčky Ležák a voda je odváděna dvěma požeráky. První převádí vodu pod komunikací do Hořičky a druhý požerák odvádí společně s bezpečnostním přelivem vodu zpět do Ležáku.\n\nDnešní rybník Petráň se podle mapy z r. 1839 (Císařské otisky), jmenoval původně Kostelecký. Současný název Petráň vznikl pravděpodobně podle objektu pod rybníkem (mlýnu), který se nazýval U Petráňů.\n"}
{"id": "1233141", "url": "https://cs.wikipedia.org/wiki?curid=1233141", "title": "Teresa Teng", "text": "Teresa Teng\n\nTeresa Teng, také Deng Lijun (29. ledna 1953 Pao-čung, Tchaj-wan – 8. května 1995 Čiang Mai, Thajsko) byla tchajwanská popová zpěvačka, která vešla ve známost zejména díky zpěvu lidových písní a romantických balad. Mnohé z nich, například \"When Will You Return?\" či \"The Moon Represents My Heart\", se staly populární již za jejího života. Natočila skladby nejen ve standardní čínštině, ale také v tchajwanském dialektu, v kantonštině, japonštině, indonéštině a v angličtině.\n\nTeresa Teng, trpěla po celý život astmatem. Zemřela v roce 1995 během své dovolené v Thajsku na závažné dýchací potíže. Bylo jí 42 let.\n"}
{"id": "1233148", "url": "https://cs.wikipedia.org/wiki?curid=1233148", "title": "Fintan z Rheinau", "text": "Fintan z Rheinau\n\nSvatý Fintan z Rheinau, OSB byl irský benediktin a asketa. Katolickou církví je uctíván jako světec.\n\nPramenem k poznání Fintanova života je hagiografický spis \"Vita Findani\" z přelomu 9. a 10. století.\n\nFintan pocházel z normanské rodiny z provincie Leinster. Během bojů ztratil otce a bratra a byl prodán vikingům. Později se z otroctví dostal a odešel zpět do Irska. V případě dalších konfliktů a nebezpečí hodlal odejít do Říma. Později působil v Galii a Lombardii a na území východních Frank. Poté vykonal pouť do Říma. Po návratu z této pouti vstoupil do benediktinského řádu. V roce 851 složil v klášteře Rheinau mnišské sliby. Od roku 859 pak žil samotářským životem. Poslední roky svého života strávil jako poustevník - rekluz.\n\n"}
{"id": "1233150", "url": "https://cs.wikipedia.org/wiki?curid=1233150", "title": "Bedřich Lobkowicz", "text": "Bedřich Lobkowicz\n\nBedřich Lobkowicz (10. říjen 1881 Vráž u Písku – 18. duben 1923 Vídeň), celým jménem \"Bedřich Maria Václav Melchior Alois František Borgiáš Maxmilián Lobkowicz\" byl příslušník mělnické větve Lobkoviců, právník, zakladatel vinných sklepů, voják československé armády.\n\nNarodil se 10. října 1881 ve Vráži u Písku jako předposlední potomek knížete Jiřího Kristána z Lobkowicz (14. květen 1835 Vídeň – 21. prosinec 1908 Praha) a jeho manželky (sňatek 22. května 1864 ve Vídni) Anny princezny z Liechtensteinu (26. únor 1846 Vídeň – 22. duben 1924 Praha).\n\nVystudoval práva. V roce 1908 byl jmenován c. k. komořím. Byl dědičným členem říšské rady i panské sněmovny. Byl také členem říšského soudu. Zastával rovněž pozici hejtmana v záloze.\n\nZemřel 18. dubna 1923 ve Vídni a byl pochován v rodinné hrobce Lobkowiczů v Hoříně.\n\nVlastnil panství Mělník a Rožďalovice.\n\nBedřich Lobkowicz se oženil 24. dubna 1906 v kapli Arcibiskupského paláce v Praze s palácovou dámou a významnou činitelkou českého společenského života, \"Jossl\", tj. Josefinou Antonií Kunhutou, rozenou hraběnkou z Thun-Hohensteinu (3. březen 1886 Praha – 28. prosinec 1971 Deutschlandsberg). Byla dcerou zesnulého Leopolda Bohumila Felixe hraběte Thun-Hohensteina (1842–1898) a jeho manželky Kristýny z Waldstein-Wartenbergu (1854–1937). Proslula jako společensky velmi exponovaná a záletná žena. V době 1. světové války pracovala ve zdravotní péči v Praze na Smíchově. Po smrti svého manžela se vdala podruhé, a to za anglického diplomata, lorda Webstera, o dvě generace staršího než byla sama, aby zachránila rodinné nemovitosti. Tím získala britskou státní příslušnost, ale svou situaci v socialistické Praze tím nezlepšila. Pomáhala mnoha svým šlechtickým příbuzným s kontakty na jejich zahraniční příbuzné. Když se jí nepodařilo získat vízum k návštěvě svých dětí, vystěhovala se do rakouského Štýrska.\n\nBedřichovi a Josefíně se narodily dvě děti, syn a dcera:\n"}
{"id": "1233155", "url": "https://cs.wikipedia.org/wiki?curid=1233155", "title": "Keňa na Letních olympijských hrách 2016", "text": "Keňa na Letních olympijských hrách 2016\n\nKeňu na Letních olympijských hrách 2016.\n"}
{"id": "1233160", "url": "https://cs.wikipedia.org/wiki?curid=1233160", "title": "Výjimečný stav", "text": "Výjimečný stav\n\nVýjimečný stav je stav vyhlašovaný státem například při rozsáhlejším narušování veřejného pořádku v zemi. Během tohoto stavu můžou být omezena některá práva, jako je například shromažďovací právo nebo svoboda slova. V některých případech vyhlášení výjimečného stavu v méně demokratických zřízeních může existovat podezření, že byl stav vyhlášen pouze k umožnění omezení občanských práv nebo práv opozice v rámci politického boje v zemi.\n\n"}
{"id": "1233171", "url": "https://cs.wikipedia.org/wiki?curid=1233171", "title": "Střední škola uměleckoprůmyslová Ústí nad Orlicí", "text": "Střední škola uměleckoprůmyslová Ústí nad Orlicí\n\nStřední škola uměleckoprůmyslová Ústí nad Orlicí (přezdívaná „umprumka“) je střední odborná škola se sídlem v Ústí nad Orlicí. Od založení její předchůdkyně, C. k. odborné školy tkalcovské, založené v roce 1892, procházela postupně složitým vývojem, se kterým se měnily její názvy i odborné zaměření. Budova školy je umístěna v centru města souběžně s ulicí Husovou, průčelí školy je na ulici Zahradní, naproti budovy Okresního soudu.\n\nŠkola vznikla v reakci na rozvoj textilního průmyslu na Orlickoústecku v roce 1892. Prvním otevřeným oborem bylo dvouleté studium tkalcovství. Škola měla v této době dvě učebny, jednu kancelář a dílnu a učili na ní pouze tři učitelé.\n\n\"Státní odborná škola pro průmysl textilní\" vyrobila v letech 1922–1929 celkem 39 kusů ručně tkaných standart o rozměrech 3 × 3 a 2 × 2 metry pro prezidenta T. G. Masaryka. Tkaní jedné stantarty trvalo tkalci 12–13 týdnů.\n\nV letech 1961–1993 nešla škola název \"Střední průmyslová škola textilní\".\n\nOd roku 2006 se škola jmenuje \"Střední škola uměleckoprůmyslová Ústí nad Orlicí\", což odkazuje na skutečnost, že se na škole vyučují různé umělecké obory.\n\nV únoru 2017 byl v depozitáři školy nalezen fragment středověkého brokátového pohřebního roucha o velikosti 20 × 30 cm, které pravděpodobně patřilo Karlu IV. V době rekonstrukce hrobky českých králů na Pražském hradě v roce 1932 škola tento kus látky dostala, aby na jeho základě utkala repliky, které pak byly použity k novému uložení ostatků českých králů po rekonstrukci hrobky a některé také k výrobě historických divadelních kostýmů. Původní kus roucha však zůstal neevidován v depozitáři školy. Po jeho objevení jej ředitel školy v březnu 2017 předal Odboru památkové péče Kanceláře prezidenta republiky, jenž přislíbil jeho vystavení v Ústí nad Orlicí při příležitosti výstavy ke 125. výročí školy ve dnech 9. a 10. června 2017.\n\n"}
{"id": "1233181", "url": "https://cs.wikipedia.org/wiki?curid=1233181", "title": "Brazílie na Letních olympijských hrách 2016", "text": "Brazílie na Letních olympijských hrách 2016\n\nBrazílie se účastnila Letní olympiády 2016.\n\n"}
{"id": "1233188", "url": "https://cs.wikipedia.org/wiki?curid=1233188", "title": "Ústava Ukrajiny", "text": "Ústava Ukrajiny\n\nÚstava Ukrajiny ( ) je základní zákon Ukrajiny. Byl přijat na pátém zasedání Vrchní rady Ukrajiny 315 hlasy z 450 poslanců 28. června 1996. Nová ústava tak nahradila dosavadní ústavu Ukrajinské SSR. Od tohoto dne je na Ukrajině 28. červen slaven jako státní svátek Den ústavy Ukrajiny.\n\n"}
{"id": "1233195", "url": "https://cs.wikipedia.org/wiki?curid=1233195", "title": "Ústava Ukrajinské SSR", "text": "Ústava Ukrajinské SSR\n\nÚstava Ukrajinské SSR ( ) byl základní zákon Ukrajinské SSR, jež byla součástí Sovětského svazu. Byly přijaty postupně celkem čtyři verze. První byla psána v ruském jazyce a vydána 10. března 1919. Další verze už byly psány v ukrajinštině. Vyšly 15. května 1929, 30. ledna 1937 a 20. dubna 1976. 28. června 1996 byla nahrazena ústavou Ukrajiny.\n"}
{"id": "1233200", "url": "https://cs.wikipedia.org/wiki?curid=1233200", "title": "Teatro San Cassiano", "text": "Teatro San Cassiano\n\nTeatro San Cassiano (\"Teatro di San Cassiano di Venezia\") bylo prvním veřejným operním divadlem nejen v Benátkách, nýbrž v celé Evropě a tím na celém světě.\n\nDivadlo bylo postaveno v centrální části Benátek, ve čtvrti Rialto. Své jméno dostalo podle blízkého kostela San Cassiano. Na tomto místě stála od roku 1565 dřevěná budova činoherního divadla, postavená slavným architektem Andreou Palladiem, která podlehla požáru v roce 1629. Stavba kamenné budovy nového divadla byla financována rodinou benátských patriciů Trónů. Divadlo bylo otevřeno roku 1637. Bylo založeno na zcela komerčním základě. Nebylo určeno jen pro aristokratickou společnost, jako některá další benátská divadla (např. \"Teatro San Salvatore\"), ale bylo přístupné komukoliv, kdo zaplatil vstupné.\n\nPrvní takto komerčně uvedenou operou byla \"L'Andromeda\" skladatele Francesca Mannelliho v roce 1637 a o rok později jeho další opera \"La Maga Fulminata\". Libreto k oběma operám napsal Benedetto Ferrari. V některých pramenech se uvádí, že v případě opery \"La Maga Fulminata\" byl Ferrari i autorem hudby. V dalších letech pak uvedlo divadlo celou řadu oper, jejichž skladateli byli Francesco Cavalli, Pietro Andrea Ziani, Pietro Antonio Cesti a další. Celkem bylo v divadle uvedeno 37 premiérových představení.\n\nKoncem 17. století se staly Benátky hlavním operním městem světa a bylo otevřeno deset nových komerčních operních scén. Význam divadla San Cassiano začal upadat. Poslední představení se v něm konalo v roce 1807. Po sérii požárů bylo divadlo v roce 1812 zbouráno.\n\n\n"}
{"id": "1233201", "url": "https://cs.wikipedia.org/wiki?curid=1233201", "title": "Česko na Zimních paralympijských hrách 2006", "text": "Česko na Zimních paralympijských hrách 2006\n\nČesko na Zimních paralympijských hrách 2006 reprezentovalo 5 sportovců (4 muži, 1 žena). Všichni závodili v alpském lyžování.\n\nČeská výprava získala 1 medailí a umístila se na děleném 17. místě v pořadí národů.\n\nalpské lyžování\n\nmuži\n\nženy\n\n"}
{"id": "1233202", "url": "https://cs.wikipedia.org/wiki?curid=1233202", "title": "Den ústavy Ukrajiny", "text": "Den ústavy Ukrajiny\n\nDen ústavy Ukrajiny ( ) je ukrajinský státní svátek slavený 28. června na paměť schválení ukrajinské ústavy v tento den roku 1996. Svátek vznikl ihned v roce 1996. Mezi běžnými lidmi je svátek oslavován především na ukrajinskojazyčném západě země.\n"}
{"id": "1233209", "url": "https://cs.wikipedia.org/wiki?curid=1233209", "title": "Miroslav Ivan Ljubačivskij", "text": "Miroslav Ivan Ljubačivskij\n\nMiroslav Ivan kardinál Ljubačivskij (24. června 1914, Dolyna – 14. prosince 2000, Lvov) byl ukrajinský řeckokatolický biskup, hlava Ukrajinské řeckokatolické církve, archeparcha lvovský a kardinál.\n\n\n"}
{"id": "1233213", "url": "https://cs.wikipedia.org/wiki?curid=1233213", "title": "Česko na Zimních paralympijských hrách 2010", "text": "Česko na Zimních paralympijských hrách 2010\n\nČesko na Zimních paralympijských hrách 2010 reprezentovalo 18 sportovců (17 mužů, 1 žena). Závodili v alpském lyžování a sledge hokeji.\n\nČeská výprava získala 1 medailí a umístila se na děleném 20. místě v pořadí národů.\n\nmuži\n\nženy\n\n\n"}
{"id": "1233218", "url": "https://cs.wikipedia.org/wiki?curid=1233218", "title": "Den nezávislosti Ukrajiny", "text": "Den nezávislosti Ukrajiny\n\nDen nezávislosti Ukrajiny ( ) je ukrajinský státní svátek slavený 24. srpna na paměť vyhlášení nezávislosti Ukrajiny v tento den roku 1991. Předtím byl den nezávislosti slaven 16. července 1991, kdy se připomínal 16. červenec 1990. Tehdy Nejvyšší sovět Ukrajinské SSR přijal rezoluci o státní suverenitě Ukrajiny.\n"}
{"id": "1233220", "url": "https://cs.wikipedia.org/wiki?curid=1233220", "title": "USS Hawaii (CB-3)", "text": "USS Hawaii (CB-3)\n\nUSS Hawaii (CB-3) byla třetí lodí amerických bitevních křižníků třídy Alaska. Rozhodnutí o stavbě bylo zapříčiněno obavami USA z nasazení podobných typů Japonskem k ničení amerických konvojů. Jméno dostal podle tehdejšího teritoria, spolkového státu Havaj. USS je označení amerického námořnictva pro svá plavidla (\"United States Ship\"). CB je označení pro bitevní křižníky (Large Cruisers, Cruiser Battleship).\n\nKýl lodě Hawaii byl položen v loděnici New York Shipbuilding Corporation v Camdenu ve státě New Jersey v květnu 1943 a slavnostně spuštěna na vodu byla v listopadu 1945. Standardní výtlak lodi byl 27 500 t., bojový 34 253 t.\n\nPohonná jednotka se skládala z osmi kotlů a čtyř vysokotlakých turbín, které dodávaly lodi výkon až 153 000 ks co je asi 102 500 kW. Zásoba 3 619 tun paliva stačila při ekonomické rychlosti 15 uzlů na 12 000 námořních mil. Loď mohla dosáhnout nejvyšší rychlosti 33 uzlů. Pancéřování na lodi bylo 152-228 mm na bocích a méně důležité části (např. záď) ještě méně, na dělostřeleckých věžích a můstku od 279-330 mm. Paluba měla 50,8 mm. Pancéřování pod vodou nebylo vícevrstvé, čímž se lišila od bitevních lodí. I tak však bylo pancéřování lépší než na těžkém křižníku. Jednotka měla jen jediné kormidlo (jako křižník), které způsobovalo menší potíže při manévrování, hlavně při plné rychlosti. Počet šroubů byl čtyři.\n\nHlavní výzbroj lodi byla ze tří trojhlavňových věží osazených děly ráže 305 mm (12\"/50). Sekundární výzbroj určená hlavně pro boj s lehčími hladinovými plavidly, jako jsou torpédoborce, lehké křižníky apod. se skládala z dvanácti dvouhlavňových věží ráže 127 mm, rozmístěných po dvou na bocích; dvě byly v ose plavidla každé vpředu druhá vzadu, nad dělostřelectvem hlavní ráže. Protileteckou výzbroj zastupovalo 56 kanónů ráže 40 mm, 34 kulometů ráže 20 mm. Za věží a před jediným komínem byly na bocích lodi nainstalovány dva katapulty pro letadla. Sesterská loď Guam mohl nést až čtyři letadla (Hydroplány) OS-2U Kingfisher, po roce 1945 Seahawk, nesl však jen dvě až tři.\n\nStavba USS Hawaii byla oproti své předchůdkyni, sesterské lodi Guam opožděna skoro o dva roky. Jelikož spuštěna byla až po válce a předpoklad do budoucna byl v použití lehčích hladinových lodí soustředěných kolem letadlové lodi, byla stavba USS Hawaii jako bitevního křižníku v únoru 1947 pozastavena. Později, koncem čtyřiceti let, se uvažovalo o přestavbě na raketový křižník. V únoru 1952 byla jednotka překlasifikována na CBC-1 (Command Ship) – velitelské plavidlo. Tento projekt byl však zrušen a jednotka byla v září 1954 znovu překlasifikována na CB-3. V dubnu 1959 byl jako nadbytečný prodán do šrotu.\n\n"}
{"id": "1233222", "url": "https://cs.wikipedia.org/wiki?curid=1233222", "title": "Mikołaj Łoziński", "text": "Mikołaj Łoziński\n\nMikołaj Łoziński (* 1980, Varšava) je polský spisovatel a fotograf.\n\nJe synem známého polského režiséra a dokumentaristy Marcela Łozińskiego.\n\n\n\n"}
{"id": "1233226", "url": "https://cs.wikipedia.org/wiki?curid=1233226", "title": "Krotonový olej", "text": "Krotonový olej\n\nKrotonový olej je olej připravený ze semen krotonu počistivého (\"Croton tiglium\"), stromu z čeledi pryšcovitých (\"Euphorbiaceae\"), jenž pochází z Indie a malajského souostroví. Jedná se viskózní průhlednou kapalinu, zpravidla žluté až světle hnědé barvy, se štiplavou chutí a slabým zápachem. \n\nPozření malé dávky oleje způsobuje průjem, vnější aplikace pak podráždění a otoky. Ve spojení s roztokem fenolu způsobuje krotonový olej při nanesení na kůži její rozrušování a odlupování, přidává se tak jako účinná látka do některých peelingových přípravků. Protože je aplikace krotonového oleje velmi bolestivá, je používán u laboratorních zvířat i při studiu fungování bolesti, v imunologii a při testování úlevových a protizánětlivých léčiv.\n\nV Steinbeckově románu \"Na východ od ráje\" použije Cathy kombinaci strychninu a dvou kapek krotonového oleje, aby otrávila Faye a získala tak její nevěstinec. Steinbeck zmiňuje krotonový olej též v sedmé kapitole knihy \"Byla kdysi válka\".\n"}
{"id": "1233233", "url": "https://cs.wikipedia.org/wiki?curid=1233233", "title": "Česko na Zimních paralympijských hrách 2014", "text": "Česko na Zimních paralympijských hrách 2014\n\nČesko na Zimních paralympijských hrách 2014 reprezentovalo 18 sportovců (18 mužů, 0 žen) a 19 členů doprovodu (trenéři, fyzioterapeuti, servisní technici, kustodi a členové vedení výpravy) . Závodili v alpském lyžování, sledge hokeji a snowboardu.\n\nČeská výprava nezískala žádnou medaili.\n\n\n\n\n"}
{"id": "1233238", "url": "https://cs.wikipedia.org/wiki?curid=1233238", "title": "Seznam opatů a biskupů ve Fuldě", "text": "Seznam opatů a biskupů ve Fuldě\n\nToto jsou představitelé opatství a biskupství fuldského:\n\n"}
{"id": "1233241", "url": "https://cs.wikipedia.org/wiki?curid=1233241", "title": "Nizozemsko na Letních olympijských hrách 2016", "text": "Nizozemsko na Letních olympijských hrách 2016\n\nNizozemsko na Letních olympijských hrách 2016.\n\n"}
{"id": "1233244", "url": "https://cs.wikipedia.org/wiki?curid=1233244", "title": "Klášter milosrdných sester brněnských (Brno)", "text": "Klášter milosrdných sester brněnských (Brno)\n\nKlášter milosrdných sester brněnských v Brně je ženský klášter při kostele Svaté rodiny v Grohově ulici v městské části Brno-střed.\n\nMateřinec milosrdných sester „brněnských“ (celý název zní \"kongregace Milosrdných sester III. řádu sv. Františka pod ochranou Svaté Rodiny v Brně\") vznikl v dnešní Grohově ulici č.o. 18 v letech 1889/1890. Třípatrová budova s kaplí v přízemí byla postavena jako Útulek ošetřovatelek nemocných Spolkem Červeného kříže, kongregací byl odkoupen v roce 1906. V roce 1897 sestry zakoupily nájemní dům č.o. 14, kde v roce 1936 otevřely ošetřovatelskou školu. Dům č.o. 16 byl odkoupen roku 1891, následně zbořen a na jeho místě vyrostl v letech 1900–1902 kostel Svaté rodiny. Roku 1908 kongregace zakoupila pozemek, kde v roce 1927 nechala postavit Dům U Svaté Rodiny (č.o. 10 a 12). Při bombardování v roce 1944 byl areál poškozen, dům č.o. 14 musel být stržen a na jeho místě vyrostla v letech 1947–1951 nová budova. Opraven byl rovněž kostel, který ale dostal nové průčelí sjednocené s okolními domy.\n\nSestry zde působily do roku 1958, kdy byly vystěhovány a mateřinec byl přeměněn na internát pro žákyně zdravotnických škol.\n\nKongregace areál získala zpět roku 1990, ještě tentýž rok byla otevřena střední zdravotnická škola, roku 1992 byl zpřístupněn opravený kostel, 1993 byl zřízen internát pro žákyně středních škol a roku 1994 se do opraveného kláštera vrátily i sestry.\n"}
{"id": "1233256", "url": "https://cs.wikipedia.org/wiki?curid=1233256", "title": "Magnetická inklinace", "text": "Magnetická inklinace\n\nMagnetická inklinace v geografii označuje úhel, který v určitém místě svírají siločáry magnetického pole Země s vodorovnou rovinou. Podobně jako magnetická deklinace, která označuje odchylku siločar vzhledem k poledníku, je i inklinace proměnlivá v závislosti na geografické poloze a mění se v čase. Nulová je na magnetickém rovníku, zvyšuje se s přibližováním se k severnímu nebo jižnímu magnetickému pólu, kde dosahuje 90°. Izolinie se stejnou inklinací, která může být zakreslena do mapy, se nazývá izoklina.\n\nMagnetická inklinace má praktický vliv na výrobu a užití běžných kompasů. Aby se střelka kompasu, na kterou působí magnetické pole i ve vertikální rovině, mohla volně otáčet, musí být při výrobě vyvážena podle magnetické inklinace oblasti světa, ve které bude používána. Pro použití na severní i jižní polokouli se vyrábějí kompasy se speciální, tzv. globální střelkou.\n"}
{"id": "1233264", "url": "https://cs.wikipedia.org/wiki?curid=1233264", "title": "Perlis", "text": "Perlis\n\nPerlis je konstituční monarchie, tvořící jeden ze třinácti federálních států Malajsie. Má rozlohu 821 km² a žije v něm okolo čtvrt milionu obyvatel, je nejmenším malajským státem co do rozlohy i počtu obyvatel. Je také nejsevernějším ze států ležících na Malajském poloostrově: hraničí na severu a východě s Thajskem a na jihu se státem Kedah, západní hranici tvoří pobřeží Malackého průlivu. Je jediným státem Malajsie, jehož vládce nenese titul sultán, ale rádža. Hlavním městem je Kangar (50 000 obyvatel), ale rádža sídlí ve městě Arau.\n\nPůvodně byl Perlis součástí Kedahu, který v roce 1821 zabrali Siamci a roku 1842 z něj vyčlenili Perlis jako svůj vazalský stát pod názvem Palit. V roce 1909 území dobyli Britové a začlenili ho do Britského Malajska. V roce 1941 stát dobyli Japonci a roku 1943 ho připojili k Thajsku, po druhé světové válce bylo území navráceno Malajské unii a od roku 1963 je součástí nezávislé Malajsie.\n\nOd roku 1843 v zemi vládne dynastie Jamalullailů.\n\nOkolo 80 % obyvatel Perlisu tvoří Malajci a 10 % Číňané. Nejrozšířenějším náboženstvím je islám, k němuž se hlásí 87 % věřících, největší minoritou jsou buddhisté.\n\nPerlis je kopcovitá země s četnými vápencovými skalami a jeskyněmi. Lesnatá krajina na severozápadě je chráněna jako národní park Taman Negara Perlis, v lokalitě Bukit Bintang se nachází známá hadí farma. Ekonomika je založena na pěstování rýže, která je také vyobrazena ve státním znaku. Nejdůležitějším přístavem a centrem rybolovu je Kuala Perlis.\n\n"}
{"id": "1233276", "url": "https://cs.wikipedia.org/wiki?curid=1233276", "title": "Jakubova hůl", "text": "Jakubova hůl\n\nJakubova hůl nebo Jákobova hůl je jednoduchý přístroj pro měření úhlů a historická navigační a astronomická pomůcka, která funguje na principu podobnosti trojúhelníků. Sestává z tyče se stupnicí a kolmým posuvným břevnem. \n\nPři měření se přiloží konec tyče k oku a přístroj se nastaví tak, aby oba měřené body byly na koncích posouvaného břevna. Změřený úhel se odečte na stupnici a je dán polohou posuvného břevna v okamžiku změření. Jakubova hůl je použitelná pro měření úhlové výšky nebeských těles nad obzorem, například při astronavigaci, ovšem Slunce je pro přímé pozorování příliš jasné.\n\nJakubovu hůl popsal snad již v 11. století čínský polyhistor Šen Kua, v Evropě ve 14. století židovský matematik Levi ben Geršom. Ke stejnému účelu byl již od starověku používán složitější astroláb, od 18. století se rozšířil přesnější sextant.\n"}
{"id": "1233283", "url": "https://cs.wikipedia.org/wiki?curid=1233283", "title": "Golden Space Needle", "text": "Golden Space Needle\n\nGolden Space Needle (česky \"Zlatý Space Needle\") je filmové ocenění, které je každoročně udělováno nejlepším filmům na mezinárodním filmovém festivalu v Seattlu.\n\n"}
{"id": "1233285", "url": "https://cs.wikipedia.org/wiki?curid=1233285", "title": "Mezinárodní filmový festival v Seattlu", "text": "Mezinárodní filmový festival v Seattlu\n\nMezinárodní filmový festival v Seattlu (anglicky \"Seattle International Film Festival\"; SIFF) je jedním z nejprestižnějších filmových festivalů v Severní Americe, který je již od roku 1976 pořádán v americkém městě Seattle. Tradičně trvá 24 dnů, od konce května po začátek června, a nabízí převážně nezávislé a zahraniční filmy.\n\nV rámci filmového festivalu jsou udělovány tyto ceny:\n\n"}
{"id": "1233287", "url": "https://cs.wikipedia.org/wiki?curid=1233287", "title": "Daniel Madzia", "text": "Daniel Madzia\n\nPh.D. Daniel Madzia (* 20. března 1989, Třinec) je český paleontolog, který v roce 2018 dokončil doktorský studijní program na Institutu paleobiologie při Polské akademii věd ve Varšavě. V rámci své bakalářské práce v roce 2012 vědecky popsal první rozeznaný fosilní zub českého teropoda (dravého dinosaura), a to zkamenělinu zubu ze sbírek Přírodovědecké fakulty Masarykovy univerzity. Tato fosilie byla objevena již před druhou světovou válkou na lokalitě Švédské šance u Brna (zub byl předtím považován za pozůstatek jurského mořského krokodýla). \n\nDaniel Madzia se specializuje zejména na druhohorní obratlovce, zabývá se mj. dinosaury, ptakoještěry, mosasaury a plesiosaury. Provedl například revizi fosilního materiálu pliosaurida rodu \"Polyptychodon\". Podílel se také na studii o biodiverzitě pliosaurů na přelomu jury a křídy na základě výzkumu jejich fosilní dentice a na redeskripci mongolského dromeosaurida rodu \"Hulsanpes\" z roku 2018. Podílel se také na výzkumu morfologie a fylogeneze dentice severoamerického pliosaura druhu \"Megacephalosaurus eulerti\". Daniel Madzia je podepsán také pod studií zkoumající změny ve složení faun houbovců v Karibiku. V březnu roku 2019 vyšla D. Madziovi vědecká studie o variabilitě zubů mosasauridů. V září 2019 byla publikována studie o fosilních pozůstatcích pliosaurů ze skupiny Thalassophonea z českého území (okolí Brna), jejímž je D. Madzia spoluautorem. Tito velcí draví mořští plazi dosahovali délky až 6 metrů a odhadované hmotnosti kolem 1,5 tuny.\n\nKoncem listopadu 2019 byla publikována studie se spoluautorstvím D. Madzii (jakožto hlavním autorem), který přinesl revizi nizozemského hadrosauroidního ornitopoda druhu \"Orthomerus dolloi\".\n\nKoncem ledna roku 2020 vyšla studie, jejímž je D. Madzia spoluautorem, pojednávající o objevu neobvyklých obratlů plesiosaurů ze severozápadního Německa (město Unna, souvrství Duisburg). Obratle z období svrchnokřídového turonu (94 až 90 m. l. před současností) vykazují unikátní anatomickou strukturu, odpovídající všem třem hlavním skupinám plesiosaurů.\n\nDaniel Madzia je také administrátorem již zaniklého \"Českého paleontologického fóra\" nebo webu \"Wild Prehistory\". V rámci popularizace paleontologie v Česku dlouhodobě spolupracuje například s Vladimírem Sochou (například popularizační web \"Pravěk.info\" aj.).\n\nV září 2017 publikoval Daniel Madzia s kolegy vědeckou studii, ve které popsal českého ornitopoda od Kutné Hory (objev z roku 2003) pod jménem \"Burianosaurus augustai\".\n\nV říjnu roku 2019 byl Daniel Madzia vybrán za jednoho z patronů charitativní akce pro Centrum Paraple (v rámci charitativní aukce společnosti Pilsner Urquell). Byl vybrán jako jeden z deseti lidí, kteří se narodili v revolučním roce 1989.\n\n"}
{"id": "1233289", "url": "https://cs.wikipedia.org/wiki?curid=1233289", "title": "Benoîte Groultová", "text": "Benoîte Groultová\n\nBenoîte Groultová (nepřechýleně Benoîte Groult; 31. ledna 1920, Paříž – 20. června 2016, Hyères) byla francouzská novinářka, spisovatelka a také feministka.\n\n\n"}
{"id": "1233296", "url": "https://cs.wikipedia.org/wiki?curid=1233296", "title": "Francesco Mannelli", "text": "Francesco Mannelli\n\nFrancesco Mannelli, psán také Manelli (1595 Tivoli – září 1667 Parma) byl italský barokní skladatel, zpěvák a hráč na theorbu.\n\nZačínal jako choralista v katedrále San Lorenzo svého rodného města. V roce 1624 odešel do Říma, kde se oženil se zpěvačkou Maddalenou, ale brzy se vrátil zpět do Tivoli.\n\nProslul zejména svou spoluprací s libretistou a skladatelem Benedettem Ferrarim, když spolu v divadle Teatro San Cassiano v Benátkách založili první komerční operu na světě. \n\nZkomponoval celou řadu úspěšných oper, dochovaly se však pouze jejich texty. Kromě oper komponoval i komorní hudbu a kantáty. Francesco Manelli bývá zaměňován s františkánským mnichem a skladatelem Giovanni Battistem Fasolou pro podobnost některých skladeb.\n\n\n\n\n"}
{"id": "1233298", "url": "https://cs.wikipedia.org/wiki?curid=1233298", "title": "Seznam sokolských jednot v Česku", "text": "Seznam sokolských jednot v Česku\n\nSeznam sokoloven v České republice uvádí jednoty českého tělovýchovného spolku Sokol, rozdělené po krajích do 44 žup.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1233299", "url": "https://cs.wikipedia.org/wiki?curid=1233299", "title": "Multivezikulární tělísko", "text": "Multivezikulární tělísko\n\nMultivezikulární tělísko (z angl. \"multivesicular body\" - MVB) je typ vnitrobuněčného váčku vyskytujícího se u většiny prostudovaných eukaryotických buněk, který vzniká zráním časných endozómů a tzv. invaginací váčků dovnitř váčků samotných (vznikají tzv. intraluminální váčky). V endocytickém transportu je MVB na pomezí mezi stadiem časného endozómu a pozdního endozómu - postupně se zbavuje povrchových molekul typických pro plazmatickou membránu či pro časné endozómy a naopak v něm přibývají např. lysozomální hydrolázy typické pro pozdější stadia.\n\nV procesu invaginace váčků dovnitř váčku samotného, a tedy ve vzniku MVB, hrají klíčovou roli proteinové komplexy ESCRT (protein Hrs a posléze komplexy ESCRT-I, ESCRT-II, ESCRT-III). Jsou zodpovědné zejména za to, aby se do intraluminálních váčků dostávaly ubiquitinylované receptory určené k degradaci. Tyto receptory jsou rozeznány Hrs a invaginovány dovnitř vznikajícího MVB. V typickém případě jsou tyto vnitřní váčky degradovány po fúzi MVB s lysozómy, ale v některých případech mohou splynout vnější membrány MVB s plazmatickou membránou a vnitřní intraluminální váčky se uvolní jako tzv. exozómy.\n"}
{"id": "1233310", "url": "https://cs.wikipedia.org/wiki?curid=1233310", "title": "Mistrovství České republiky v soutěžním lezení 2010", "text": "Mistrovství České republiky v soutěžním lezení 2010\n\nMistrovství ČR v soutěžním lezení 2010 se uskutečnilo ve třech termínech, městech a disciplínách. MČR v boulderingu 28. srpna v Teplicích nad Metují (v parku, během MHFF), MČR v lezení na obtížnost 4.—5. prosince v Brně (lezecká stěna Rajče), MČR v lezení na rychlost 12. prosince v Praze (lezecké centrum Mammut). Závody byly součástí Českého poháru v soutěžním lezení 2010.\n\nV lezení na obtížnost topoval semifinálovou cestu jen Martin Stráník, který i ve finále dolezl nejdál, ženy lezly pouze kvalifikaci a finále, jediný top dala ve druhé kvalifikační cestě Edita Vopatová. Hlavní rozhodčí byl Jiří Čermák.\nV lezení na rychlost se závodilo na 10m standardní (kratší) trati, každý závodník mohl zkusit pět pokusů, byl vytvořen rekord stěny 4,52 s.\n\n"}
{"id": "1233312", "url": "https://cs.wikipedia.org/wiki?curid=1233312", "title": "Austrálie na Letních olympijských hrách 2016", "text": "Austrálie na Letních olympijských hrách 2016\n\nAustrálii na Letních olympijských hrách v roce 2016.\n\n"}
{"id": "1233314", "url": "https://cs.wikipedia.org/wiki?curid=1233314", "title": "Theophilus Van Kannel", "text": "Theophilus Van Kannel\n\nTheophilus Van Kannel (* 1841 Filadelfie, Pensylvánie, † 24. prosince 1919 New York City, New York) byl americký vynálezce otáčivých dveří, které si nechal patentovat v roce 1888.\n\nNarodil se ve Filadelfii ve státě Pensylvánie. Svůj největší vynález, otáčivé dveře, si nechal patentovat roku 1888, o rok později získal ocenění od Franklinova institutu v podobě Medaile Johna Scotta. Dalším jeho vynálezem byla zábavná atrakce, kterou nazval \"Witching waves\", tu poprvé prezentoval v roce 1907 na brooklynském ostrově Coney Island. Zemřel na srdeční selhání bezdětný roku 1919 v New Yorku, pochován je v Clevelandu ve státě Ohio.\n"}
{"id": "1233315", "url": "https://cs.wikipedia.org/wiki?curid=1233315", "title": "Federico Bahamontes", "text": "Federico Bahamontes\n\nFederico Martín Bahamontes (* 9. července 1928 Santo Domingo-Caudilla jako Alejandro Bahamontes) je bývalý španělský silniční cyklista, známý pod přezdívkou El águila de Toledo (Orel z Toleda).\n\nProslul jako specialista na horské etapy, byl prvním cyklistou v historii, který dokázal vyhrát vrchařskou soutěž na všech třech Grand Tours: Tour de France (1954, 1958, 1959, 1962, 1963 a 1964), Giro d'Italia (1956) a Vuelta a España (1957 a 1958). Vyhrál celkovou klasifikaci Tour de France v roce 1959 jako první Španěl v historii, byl druhý v roce 1963 a třetí v roce 1964. Na Vueltě bylo jeho nejlepším výsledkem druhé místo v roce 1957. Získal sedm etapových vítězství na Tour, tři na Vueltě a jedno na Giru. Kromě toho byl mistrem Španělska v silničním závodě jednotlivců mezi amatéry v roce 1950 a mezi profesionály 1958, pětkrát vyhrál závod Subida a Arrate, dvakrát Kolem Asturie a jednou Escalada a Montjuïc.\n\nV roce 2013 vyhrál anketu časopisu L'Équipe o nejlepšího vrchaře v historii Tour de France.\n\nVzpomínka na Bahamontesovo vítězství na Tour se objevila ve filmu \"Amélie z Montmartru\". Zmiňuje se o něm také Miguel Delibes v románu \"Pět hodin s Mariem\", český cyklista Pavel Doležel podle něj dostal přezdívku Toleďák.\n\n"}
{"id": "1233316", "url": "https://cs.wikipedia.org/wiki?curid=1233316", "title": "Eugen von Kahler", "text": "Eugen von Kahler\n\nEugen von Kahler, \"narozen jako\" Eugen Kohn (6. ledna 1882 Praha - 13. prosince 1911, Praha) byl českoněmecký malíř, grafik a básník. Je řazen k expresionistům a okruhu umělců ze sdružení Der Blaue Reiter.\n\nEugen Kahler se narodil v Praze v rodině bohatého židovského průmyslníka Kohna, který si roku 1884 změnil příjmení na Kahler. Absolvoval střední a obchodní školu a malířství studoval nejprve v Praze u Heinricha Jakesche, poté na soukromé malířské škole Heinricha Knirra v Mnichově (1901-1905) a nakonec na mnichovské Akademii umění u Franze von Stucka. Jeho spolužáky byli Rudolf Levy a Hans Purrmann. Soukromé lekce malování mu dával také Hugo von Habermann.\n\nOd roku 1900, kdy onemocněl tuberkulózou, pobýval opakovaně v sanatoriích. V letech 1905-1906 žil v Berlíně. Na jaře roku 1907 Kahler dokončil malířské vzdělání studiem aktu na soukromé pařížské malířské škole a navštěvoval pařížská muzea, zejména Louvre a také slavnou pařížskou kavárnu Le Dôme. Zde se setkal s umělci jako Friedrich Ahlers-Hestermann, Oskar Moll, Pascin, Elisabeth Epstein nebo Sonia Terk a zúčastnil se na výstavách Salon d'automne a Salon des Indépendants.\n\nPro své vážné onemocnění plic trávil zimu na severu Afriky – v roce 1908 v Egyptě, 1909-1910 v Tunisku a Alžírsku. Z korespondence s bratrancem Erichem Kahlerem lze vyvodit, že k cestám do Orientu malíře vedlo také hledání jeho židovských kořenů. Od května do srpna 1910 pobýval v Londýně a na podzim se zúčastnil druhé mnichovské výstavy spolku Neue Künstlervereinigung München, kam patřili např. Vasilij Kandinskij, Alexej von Jawlensky, Alfred Kubin nebo Franz Marc; tito umělci později založili skupinu Der Blaue Reiter.\n\nDne 8. srpna 1911 byl jeho otec pro své zásluhy o průmysl a kulturu povýšen do rytířského stavu. V říjnu 1911 se v mnichovské Moderní Galerii Heinricha Thannhausera konala první samostatná Kahlerova výstava. Dne 13. prosince 1911 Eugen von Kahler zemřel a byl pohřben na Novém židovském hřbitově v Praze.\nJeho bratranec a přítel, spisovatel Erich Kahler, zachránil pozůstalost umělce, která čítala četné olejomalby, akvarely, kresby a lepty. Po smrti Eugena von Kahlera bylo nalezeno velké množství básní, které v roce 1914 vyšly péčí jeho přátel jako 53-stránková kniha poezie s názvem \"Sinnen und Gesang\" v nákladu 100 výtisků. Pět dnů po Kahlerově smrti se konala v Mnichově první výstava skupiny Der Blaue Reiter, kde byl zastoupen dvěma obrazy. Roku 1912 byly v květnovém čísle almanachu skupiny reprodukovány dva Kahlerovy obrazy z majetku Kandinského a Marce a vyšel zde nekrolog, jehož autorem byl Vasilij Kandinskij.\n\nEugena von Kahlera ovlivnil na počátku tvorby zejména Manet a ze starých mistrů Velasquez, El Greco a Tizian. Již během studií však maloval groteskní a fantastické kompozice inspirované Goyou a Beardsleym. Během pobytu v Paříži ho zajímali zejména Delacroix a postimpresionisté Cézanne, Van Gogh a Gauguin.\n\nKahlerovo malířské dílo nejvíce ovlivnily jeho pobyty v arabském světě, který byl zajímavý svou tajemnou a exotickou atmosférou, barvami i světlem. Ve stejné době se orientalismy a exotismy v malbě objevily u řady německy hovořících umělců, kteří vystavovali v Praze a Brně.\n\n\n\n"}
{"id": "1233318", "url": "https://cs.wikipedia.org/wiki?curid=1233318", "title": "Zemětřesení v západním Íránu 2006", "text": "Zemětřesení v západním Íránu 2006\n\nK zemětřesení v západním Íránu 2006 došlo 31. března 2006 se silou 6,1 stupně momentové škály a hloubkou 7 kilometrů.\n\nBylo poškozeno mnoho památek a tisíce domů. Při zemětřesení zemřelo 66 lidí a okolo 1450 lidí bylo zraněno.\n"}
{"id": "1233323", "url": "https://cs.wikipedia.org/wiki?curid=1233323", "title": "Hans-Joachim Buddecke", "text": "Hans-Joachim Buddecke\n\nHans-Joachim Buddecke (22. říjen 1890 Berlín, Německé císařství – 10. březen 1918 poblíž Lille, Francie) byl německý důstojník a bojový pilot první světové války se třinácti vítězstvími. Byl třetím leteckým esem (po Maxi Immelmannovi a Oswaldu Boelckem), které získalo ocenění Pour le Mérite. \n\nBuddecke byl syn hessenského poručíka Alberta Buddeckeho. V mládí se rozhodl se jít ve šlépějích svého otce a na jaře roku 1904 vstoupil do armády. Po šesti letech (1. června 1910) získal hodnost poručíka 115. osobního gardového pěšího pluku (\"Leibgarde-Infanterie-Regiment (1. Großherzoglich Hessisches) Nr. 115\"). V roce 1913 z armády však odešel. Ve stejném roce se odstěhoval do USA, kde začal nový život. Pracoval jako mechanik v továrně na automobily v Indianapolis. Z vydělaných peněz si koupil vlastní letadlo (jednoplošník Nieuport) a naučil se na něm létat. Když začala válka, rozhodl se vrátit zpátky do Německa. Pod falešnou identitou (jako Morize Adolph) se nalodil na řeckou loď \"Athene\" a doplul do Palerma na Sicílii, odtud se vydal domů, kde se přihlásil do Luftstreitkräfte.\n\nV září 1914 byl Buddecke poslán na západní frontu, kde zpočátku létal jako pozorovatel. Brzy se však stal bojovým pilotem jednotky FFA 23 (\"Feldflieger Abteilung 23\"). Díky zkušenostem s létáním na jednoplošníku byl doporučen jeho přítelem Rudolfem Bertholdem k pilotování prvního Fokker Eindecker, který byl k jednotce přidělen. Společně s Bertholdem, který létal na AEG G.II, pak vytvořili malou \"Kampfstaffel\" a zastavovali britské průzkumné letouny. \n\nPrvního vítězství se dočkal 19. září 1915. Sestřelil B.E.2c z 8. perutě RFC (\"Royal Flying Corps\"). Posádku nepřátelského letounu tvořil pilot poručík W.H. Nixon a pozorovatel kapitán J.N.S. Stott. Brzy poté následovaly pro Buddeckeho další úspěchy. Druhý B.E.2, tentokrát ze 13. perutě RFC, sestřelil 23. října. Posádku tvořil kapitán C.H. Marks a poručík W.G. Lawrence, bratr proslulého Lawrence z Arábie. 6. prosince pak Buddecke zaznamenal jedno nepotvrzené vítězství.\n\nPoté byl poslán do Gallipoli, kde u jednotky \"Ottoman FA 6\" létal na letounech Halberstadt D.II a Fokker E.III. Jeho protivníky zde byly piloti z RNAS (\"Royal Naval Air Service\"). Turecká kampaň byla pro Buddeckeho úspěšná. Dosáhl čtyř jistých a sedmi nepotvrzených vítězství a osobně od Envera Paši obdržel zlatou medaili Liyakat. Na konci dubna 1916 následovalo opětovné povolání na Západní frontu, kde pak od září vedl jednotku \"Jagdstaffel 4\" (zkráceně \"Jasta 4\"). Po třech vítězstvích se v lednu 1917 opět vrátil do Turecka, kde létal s \"Ottoman FA 5\". Od tureckých vojáků zde získal přezdívku \"El Schahin\" (sokol). Na jaře 1918 byl povolán do Francie k \"Jasta 30\" a následně \"Jagdstaffel 18\". \n\nBuddecke byl zabit během leteckého útoku nad Lille 10. března 1918. Pohřben je na berlínském Hřbitově invalidů (\"Invalidenfriedhof\").\n"}
{"id": "1233325", "url": "https://cs.wikipedia.org/wiki?curid=1233325", "title": "MVB", "text": "MVB\n\nMVB může být:\n\n"}
{"id": "1233326", "url": "https://cs.wikipedia.org/wiki?curid=1233326", "title": "Jižní Korea na Letních olympijských hrách 2016", "text": "Jižní Korea na Letních olympijských hrách 2016\n\nJižní Koreu na Letních olympijských hrách v roce 2016.\n\n"}
{"id": "1233327", "url": "https://cs.wikipedia.org/wiki?curid=1233327", "title": "Vrtulníkové křídlo generálplukovníka Jána Ambruše Prešov", "text": "Vrtulníkové křídlo generálplukovníka Jána Ambruše Prešov\n\nVrtulníkové křídlo generálplukovníka Jána Ambruše je letecké křídlo Vzdušných sil Slovenské republiky sídlící na Letecké základně Prešov. Ve funkci velitele křídla je od roku 2013 plukovník Róbert Tóth.\n\nMezi úkoly křídla patří obrana slovenského vzdušného prostoru, podpora pozemních jednotek, humanitární mise, letecká pátrací a pozemní pátrací záchranářská služba. Podílí se také na výcviku, \"na eliminaci nevojenských a smíšených ohrožení, včetně eliminace a odstraňování následků způsobených živelními pohromami, mimořádnými událostmi, záchrana osob, majetku\" a na výsadkových a dopravních úkolech. Letecká pátrací a záchranářská služba je v provozu 24 hodin denně a \"je určena pro záchranu ať už vojenských nebo civilních letadel, které vykonávají přelety nad územím Slovenské republiky a také na provádění zásahu při mimořádných událostech.\"\n\nKřídlo disponuje touto leteckou technikou:\n\nNa Letišti Prešov byla z rozhodnutí federální vlády k 23. listopadu 1992 založena 4. letecká základna a 4. vrtulníkový pluk. K 30. listopadu 1993 byl pluk převeden do 4. letecké základny. Ta byla přejmenována na 34. a 3. základnu, později na křídlo. 31. října 2003 základna obdržela od prezidenta Schustera čestný název \"„Letecká základňa generálplukovníka Jána Ambruša“\". Název připomíná Jána Ambruše, prvního velitele 312. čs. stíhací perutě Royal Air Force.\n\n7. září 2016 byl vrtulník letecké pátrací a záchranářské služby pod velením kapitána vrtulníku mjr. Roberta Doroňaia aktivován do lokality Strelníky kde se zúčastnil pátrání po nezvěstném záchranářském vrtulníku. Posádka po více než hodině pátrání určila místo nehody, informovala vrtulník Letky Ministerstva vnitra a Hasičský a záchranný sbor. Po doplnění paliva na základně Sliač se vrátila na domovskou základnu.\n\n27. srpna 2002 byla do mise SFOR vyslána první skupina z vrtulníkového křídla pod velením kpt. Ladislava Malak. Šlo o první zahraniční působení jednotky Vzdušných sil ČR v misi pod velením členské země NATO. Slovenská skupina, začleněna do 1. samostatné vrtulníkové jednotky pod nizozemským vedením nalétány se dvěma stroji Mi-17 přes 403 hodin. V rámci operace KFOR byly do Kosova vyslány dvě rotace příslušníků křídla. S vrtulníky Mi-17M od prosince 2007 do června 2008 \"splnily 222 operačních úkolů, 1031 letů, během kterých celkem odlétali 488 hodin a 40 minut\". Úkoly 35 příslušníků spočívaly v \"přepravě osob, VIP osob, materiálu v nákladní kabině vrtulníku a podvěsu\". Od 19. února 2009 do 3. června 2009 působilo 33 příslušníků křídla také v operaci EUFOR - ALTHEA v Bosně a Hercegovině. Se dvěma vrtulníky Mi-17 M \"splnily 59 operačních úkolů, 359 letů, během kterých bylo celkem odlétaných 134 hodin a 05 minut\".\n\n"}
{"id": "1233330", "url": "https://cs.wikipedia.org/wiki?curid=1233330", "title": "Seznam vrcholů v Nízkém Jeseníku", "text": "Seznam vrcholů v Nízkém Jeseníku\n\nSeznam vrcholů v Nízkém Jeseníku obsahuje pojmenované jesenické vrcholy s nadmořskou výškou nad 700 m a dále všechny vrcholy s prominencí (relativní výškou) nad 100 m. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku.\n\nSeznam vrcholů podle výšky obsahuje všechny pojmenované vrcholy s nadmořskou výškou nad 700 m. Celkem jich je 33. Nejvyšší horou je Slunečná vysoká 800 m, která se nachází v geomorfologickém okrsku Slunečná vrchovina.\n\nSeznam vrcholů podle prominence obsahuje všechny jesenické vrcholy s prominencí (relativní výškou) nad 100 m bez ohledu na nadmořskou výšku. Celkem jich je 8. Nejprominentnějším vrcholem je Slunečná (166 m).\n\n"}
{"id": "1233331", "url": "https://cs.wikipedia.org/wiki?curid=1233331", "title": "Seznam lvovských řeckokatolických biskupů a arcibiskupů", "text": "Seznam lvovských řeckokatolických biskupů a arcibiskupů\n\nToto je seznam řeckokatolických eparchů a archieparchů ve Lvově\n\n\n"}
{"id": "1233338", "url": "https://cs.wikipedia.org/wiki?curid=1233338", "title": "Římskokatolická farnost Janské Lázně", "text": "Římskokatolická farnost Janské Lázně\n\nŘímskokatolická farnost Janské Lázně je územním společenstvím římských katolíků v rámci trutnovského vikariátu královéhradecké diecéze.\n\nFarnost vznikla po roce 2005 přenesením farní správy ze \"Svobody nad Úpou\" a sloučením bývalých samostatných farností \"Černý Důl\", \"Horní Maršov\", \"Malá Úpa\" a \"Velká Úpa\". V Janských Lázních byla po roce 2005 vystavěna v sousedství církevního rekreačního střediska Marianum nová fara. Původní filiální kostel sv. Jana Křtitele, pocházející z 19. století, byl povýšen na farní.\n\nFarnost je od svého vzniku spravována ex currendo z Trutnova - Horního Starého Města a dosud nikdy neměla sídelního duchovního správce.\n\n"}
{"id": "1233341", "url": "https://cs.wikipedia.org/wiki?curid=1233341", "title": "8. pražské jazzové dny", "text": "8. pražské jazzové dny\n\n8. pražské jazzové dny byl jazzový a rockový festival, který ve dnech 21. - 27. května 1979 pořádala Jazzová sekce Českého svazu hudebníků.\n\n\nJazzvalník. Na valníku, taženém koňmi hrál Originální Pražský Synkopický Orchestr. Valník projížděl ulicemi Malé Strany a Starého Města.\n\nKoncert proběhl v Janáčkově síni (dnes sál Divadla Na Prádle) v budově Umělecké besedy v Praze na Malé Straně.\nObsazení: Laco Déczi - trubka, Svatopluk Košvanec - trombón, Petr Král - tenorsaxofon, Karel Růžička - klavír, Zdeněk Dvořák - kytara, Petr Kořínek - kontrabas, Josef Vejvoda - bicí\nProgram:\nObsazení: Miroslav Krýsl - altsaxfon, Milan Ulrich - tenorsaxofon, Petr Král - tenorsaxofon, flétna, edřich Kuník - tenorsaxofon, František Kryka - barytonsaxofon, Václav Král - trubka, Jiří Hlava - trubka, Jan Čapoun - trubka, Laco Déczi - trubka, Miroslav Koželuh - trombón, Svatopluk Košvanec - trombón, Josef Pavelka - trombón, Jiří Doubrava - trombón, Karel Růžička - klavír, Petr Kořínek - kontrabas, Zdeněk Dvořák - kytara, Josef Vejvoda - bicí\n\n\nVečerem prováděl Mojmír Smékal\nProgram:\n\nObsazení: Michal Pavlíček - kytara, Jiří Novotný - baskytara, Jan Hála - klávesové nástroje, Jiří Hrubeš - bicí, Naďa Vávrová - perkuse\n\nProgram:\nObsazení:\n\nOd 21 hodin\nDialogy s jazzovou tematikou - pořad Ladislava Kantora a Luboše Pospíšila, host: Martin Kratochvíl\n\nOd 17 hodin Pierre Favre\n\nod 20 hodin, večerem provázel Karel Velebný\n\nod 10 hodin\n\nod 15 hodin\n\nod 20 hodin, večerem provázel Lubor Šonka\n\n\n\n\nod 10 hodin\nod 20 hodin, večerem provázel Karel Velebný\n\n\nod 20 hodin, z přístaviště u Palackého mostu\n\nČlánek je zpracován na základě programů a recenzí jednotlivých večerů, které vydávala Jazzová sekce Svazu hudebníků ČR. Je možné, že ve skutečnosti došlo ke změnám v obsazení nebo programu proti tomuto zveřejněnému dokumentu.\n\n"}
{"id": "1233344", "url": "https://cs.wikipedia.org/wiki?curid=1233344", "title": "Traktát Kidušin", "text": "Traktát Kidušin\n\nTraktát \"Kidušin\" (hebrejsky je nejkratší traktát talmudického oddílu \"Ženy\" (\"Našim\"), obvykle řazený jako poslední v tomto oddílu. Název traktátu je odvozen od pojednání o uzavírání židovského manželství, kterým traktát začíná.\n\nPodle Majmonidovy předmluvy k mišně je zařazení traktátu na závěr oddílu podivné: příhodnější by bylo jeho zařazení před traktát \"Ketubot\", tak jako se při uzavírání manželství nejprve provádí „kidušin“, tedy „zasvěcení“ ženy, a poté uděluje muž ženě „ketubu“, manželskou „smlouvu“. A když už ne před traktát Ketubot (aby nebyla narušena návaznost traktátu \"Jevamot\" na traktát \"Ketubot\"), každopádně by se měl objevit před traktátem \"Gitin\" pojednávajícím o rozvodech.\n\nTuto anomálii vysvětluje Majmonides tak, že uspořadatel Mišny postupoval podle pořadí, v jakém se jednotlivá témata objevují v Tóře, kde popis procedury rozvodu předchází zmínce o uzavírání manželství:\nTraktát je rozdělen na čtyři kapitoly:\n\nCelkem má traktát 47 mišnajot.\n\nK traktátu existuje kromě mišny i tosefta a gemara v obou talmudech. V babylonském talmudu má tento traktát rozsah 81 listu.\n\n\nKromě obvyklých talmudických komentářů existuje ke gemaře babylonského talmudu traktátu Kidušin samostatný komentář rabi Josefa ibn Ezry pod názvem \"Acamot Josef\" (Soluň, 5361).\n\n"}
{"id": "1233347", "url": "https://cs.wikipedia.org/wiki?curid=1233347", "title": "Juraj Gramantik", "text": "Juraj Gramantik\n\nJuraj Gramantík (28. duben 1848 Prievidza, Rakouské císařství- 12. září 1916 Pešť, Uhersko) byl slovenský vlastenec, spisovatel a kněz.\n\nTéměř padesát let působil jako kaplan a později farář na území Trenčianské stolice(např.Štiavnik, Kysucké Nové Mesto či Petrovice), bojoval za práva slovenského národa a odmítal maďarizaci. V roce 1880 byl přeložen do Prečína, kde plnil funkci faráře až do svého skonu. Během svého působení v Prečíně se zasloužil o výstavbu nové školy, opravu kaple sv. Anny. \n\nZemřel 12. září 1916 po operaci v pešťské nemocnici. Jeho tělo bylo převezeno a pochováno na hřbitově v Prievidzi.\n\nGramantikovo vlastenectví se projevovalo také v jeho dílech, které publikoval především v katolických časopisech. Psal také náboženské a andragogické (lidovýchovné) úvahy.\n"}
{"id": "1233350", "url": "https://cs.wikipedia.org/wiki?curid=1233350", "title": "SMIK", "text": "SMIK\n\nSMIK je orientační běh S MIgrujícími Kontrolami.\n\nSMIK je závod podobný skorelaufu, tj. druhu orientačního běhu, při kterém je úkolem závodníka proběhnout v časovém limitu co nejvíce kontrol zakreslených v mapě, přičemž pořadí kontrol není určeno. Ve SMIKu je situace těžší tím, že kontroly nejsou stále na jednom místě, ale migrují. Jejich pohyb mezi jednotlivými stanovišti se řídí jízdním řádem. \n\nOd roku 1994 pořádá OOB SK Slavia Praha pravidelně každý rok na podzim mistrovství světa ve SMIKu.\n\nSkorelauf je druh orientačního běhu (závodu, tréninku), při kterém není stanoveno pořadí, v jakém závodník či trénovník (= trénující) probíhá, (ten/ta šikovnější razí), jednotlivé kontroly. Tj. na mapě jsou nepospojované kroužky. Úkolem závodníka (trénovníka) je orazit během časového limitu co největší počet kontrol (nejlépe všechny) a vrátit se do cíle. V našem závodě je časový limit 1 hodina. Kontroly jsou ohodnoceny různým počtem bodů podle vzdálenosti od cíle a orientační náročnosti:\n\nPřekročí-li závodník (trénovník) časový limit je potrestán ztrátou určitého počtu dosažených bodů. A to:\n\nPři překročení limitu\n\nČasový interval je vždy zleva uzavřený (s výjimkou \"překročení\" limitu o 0.00 minut - tj. můžete doběhnout přesně v 60.00 aniž by se Vám odečetl bod) a zprava otevřený (bez výjimky). Tj doběhnete-li např. přesně v 61.00 odečítají se Vám již 1 + 2 body.\n\nJe-li dosažený počet bodů záporný, uvede se ve výsledcích nula. Potud více méně klasický skorelauf. Ve SMIKu je však situace ztížená tím, že jednotlivé kontroly migrují. Aby to však nebylo zase tak těžké, nemigrují nahodile (nejedná se tedy o Brownův pohyb kontrol v lesním porostu), ale pravidelně – spořádaně. Do konce tento svůj pohyb zachytily do jakéhosi \"jízdního řádu\" a tento jízdní řád poskytly soutěžícím. Každý tedy obdrží mapu s jízdním řádem, kde lze vyčíst, že např.\n\nkontrola č. 41 bude \n\nStart je hromadný. 5 minut před startem obdrží každý mapu s jízdním řádem a bude moci si vklidu nastudovat situaci a naplánovat své postupy.\nRažení kontrol za jízdy (během jejich migrace) jakož i ražení na stanovištích mimo \"otvírací dobu\" uvedenou v jízdním řádě je zakázané a životu nebezpečné. V tuto dobu kontroly koušou, škrábou, sajou, rdousí a NECVAKAJÍ.\nKaždou kontrolu lze razit pouze jednou. Respektive razit lze vícekrát, ale počítá se pouze jednou i když změnila stanoviště. Tj. např. kontrola 36 A, 36 B, 36 C je zhlediska zisku bodů jedna a tatáž kontrola č. 36, kontrola 41 A, 41 B, 41 C je jedna kontrola č. 41 atd.\nKontroly ražte do příslušného políčka, označeného číslem kontroly. Tyto si vyplňte tak, aby čísla kontrol tvořila vzestupnou posloupnost. Tj. do políčka pro kontrolu číslo 1 ve startovním průkazu si napište kód s nejnižším číslem, do políčka číslo 2 s druhým nejnižším číslem atd. Nedodržení tohoto pravidla stěžuje kontrolu průkazů a může být důvodem k diskvalifikaci.\nVýsledné pořadí je určeno počtem dosažených bodů. Při rovnosti dosažených bodů rozhoduje lepší čas.\n"}
{"id": "1233353", "url": "https://cs.wikipedia.org/wiki?curid=1233353", "title": "FK Bjaroza-2010", "text": "FK Bjaroza-2010\n\nFutbolny klub Bjaroza-2010 (bělorusky: \"Футбольны клуб «Бяроза-2010»\") byl běloruský fotbalový klub, který sídlil ve městě Bjaroza v Brestské oblasti na jihozápadě země. Založen byl v roce 1990, zanikl v roce 2016. Klubové barvy byly modrá a bílá.\n\nSvé domácí zápasy odehrával na stadionu DJUSŠ-1 s kapacitou 4 000 diváků.\n\nZdroj: \n\n\nZdroj: \n\n"}
{"id": "1233354", "url": "https://cs.wikipedia.org/wiki?curid=1233354", "title": "Suchedniów", "text": "Suchedniów\n\nSuchedniów je město v polském okrese Skarżysko ve Svatokřížském vojvodství.\n\nPrvní zmínka o obci z roku 1224 se nachází v Kodexu malopolském \"Kodeks dyplomatyczny małopolski\" v souvislosti s pobytem knížete Leška I. Bílého na shromáždění v Suchedniówu.\nV roce 1962 byla obec povýšena na město. V letech 1975–98 patřilo pod administraci Kieleckého vojvodství.\n"}
{"id": "1233355", "url": "https://cs.wikipedia.org/wiki?curid=1233355", "title": "Spektrin", "text": "Spektrin\n\nSpektrin je velký protein tvořící součást cytoskeletární sítě pod plazmatickou membránou. Udržuje tvar a pružnost této membrány. V aminokyselinové sekvenci se nachází 106 tzv. spektrinových repeatů, které umožňují zaujmout strukturu pružné trojšroubovice. Spektrin α a β spolu navíc tvoří heterodimer a dále agregují do rozsáhlých polymerů obepínajících celou buňku.\n"}
{"id": "1233356", "url": "https://cs.wikipedia.org/wiki?curid=1233356", "title": "Seznam kyjevských řeckokatolických biskupů a arcibiskupů", "text": "Seznam kyjevských řeckokatolických biskupů a arcibiskupů\n\narchieparchie bala zrušena na tzv. Polockém synodu v roce 1839\n\n"}
{"id": "1233357", "url": "https://cs.wikipedia.org/wiki?curid=1233357", "title": "Břvanský vrch", "text": "Břvanský vrch\n\nBřvanský vrch je kopec sopečného původu v Českém středohoří jihozápadně od vesnice Břvany v okrese Louny. Vrchol dosahuje výšky 301,8 m.\n\nZ geologického hlediska se jedná o vypreparovaný neovulkanický přívodní kanál magmatu zaniklé sopky. Je tvořen subvulkanickou brekcií, kterou prorazily tři magmatické proudy. Oba dva vrcholy tvoří olivinický nefelinit a mezi nimi se nachází část z nefelinického bazanitu. Svahy pokrývají balvanové sutě a na západní straně také váté písky.\n\nBřvanský vrch je výběžkem Ranského středohoří, který se vkliňuje mezi Počeradský úval v Žatecké pánvi (geomorfologický celek Mostecká pánev) a Lenešický úval v Hazmburské tabuli (celek Dolnooharská tabule). Na jižní straně je úbočí kopce otevřeno kamenolomem.\n\nVrch je přístupný neznačenou odbočkou ze silnice z Břvan do Vrbky, která však končí pod nižším vrcholem s nadmořskou výškou 290 metrů. Vyšší vrchol byl zřejmě odtěžen lomem.\n"}
{"id": "1233358", "url": "https://cs.wikipedia.org/wiki?curid=1233358", "title": "FK Rečyca-2014", "text": "FK Rečyca-2014\n\nFutbolny klub Rečyca-2014 (bělorusky: \"Футбольны клуб «Рэчыца-2014»\") byl běloruský fotbalový klub, který sídlil ve městě Rečyca v Homelské oblasti na jihovýchodě země. Založen byl v roce 1952, zanikl v roce 2016. Klubové barvy byly červená a modrá.\n\nSvé domácí zápasy odehrával na stadionu Centralny s kapacitou 3 000 diváků.\n\nZdroj: \n\n\nZdroj: \n\n"}
{"id": "1233359", "url": "https://cs.wikipedia.org/wiki?curid=1233359", "title": "Průtržník", "text": "Průtržník\n\nPrůtržník (\"Herniaria\") je rod převážně drobných, sobě dost podobných rostlin, který je tvořen asi 45 druhy a přísluší do čeledě hvozdíkovitých, kde je řazený do podčeledě \"Paronychieae\". Tyto byliny vyrůstají v Evropě, na Kanárských ostrovech, ve Střední a Jihozápadní Asii, Severní Africe i v Andách v Jižní Ameriky.\n\nDrobné, vytrvalé nebo vzácně jednoleté rostliny, které vyrůstají z tenkého, kůlovitého kořene a u spodu výjimečně dřevnatí. Obvykle mají po zemi rozprostřené poléhavé až vystoupavé lodyhy, které se již od báze hustě větví. Jsou porostlé protistojnými nebo střídavými, jednožilnými, téměř přisedlými lístky asi 0,5 cm dlouhými, jejichž čepele jsou úzce elipsovité až obvejčité, na vrcholu zahrocené či okrouhlé a po obvodě celokrajné. Listy mají drobné palisty.\n\nOboupohlavné, ojediněle jednopohlavné, drobné, čtyř až pětičetné květy na kratičkých stopkách jsou stěsnány do květenství klubíček, která vyrůstající z úžlabí nebo proti listům na kratičkých větvičkách. Volné korunní lístky (bývají považované za zakrslé patyčinky) jsou nitkovité, velmi krátké a zelenkavě zbarvené. Vytrvalé, zelenobílé kališní cípy jsou částečně srostlé. V květu jsou dvě až pět tyčinek s krátkými nitkami, u báze mají nektaria a nesou vejčité prašníky. Svrchní, jednopouzdrý semeník, vytvořený ze dvou neb tří plodolistů, má dvě až tři vespod srostlé krátké čnělky s kulovitými bliznami.\n\nPlody jsou vejčité neb elipsovité, nepukavé, jednosemenné tobolky. Obsahující po jednom vejčitém, slabě zploštělém, tmavě zbarveném semenu s hladkým a lesklým osemením. Základní chromozomové číslo rodu je x = 9.\n\nNěkteré druhy jsou zařazované k léčivým bylinám, hlavně průtržník lysý a průtržník chlupatý. Jejich kvetoucí lodyhy obsahující četné kumariny (např. herniarín), alkaloidy (např. paronychín), saponiny, flavonoidy i silice a v usušeném stavu se prodávají se pod názvem \"Herba herniariae\". Výluh z této drogy se používá se jako diuretikum, při zánětech ledvin, močových cest i pro uvolněn hlenu z dýchacích cest. V minulosti rostlina sloužila i k léčbě \"průtrže\", dnes kýly ( hernia) a odtud pochází i rodové jméno \"Herniaria\".\n\nV ČR rostou ve volné přírodě dva původní druhy:\nV posledních létech se v české přírodě příležitostně objevují dva zavlečené neofyty:\n\n\n \n"}
{"id": "1233361", "url": "https://cs.wikipedia.org/wiki?curid=1233361", "title": "Seznam vyřazených", "text": "Seznam vyřazených\n\nSeznam vyřazených (\"The Out List\") je americký dokumentární film z roku 2013, který režíroval Timothy Greenfield-Sanders. V dokumentu vystupuje 16 LGBT osobností amerického veřejného života, kteří se vyjadřují k problematice LGBT.\n\nV dokumentu jednotliví dotazovaní (herci, zpěváci, politici, spisovatelé) vypráví svých osobních zkušenostech coby gayů, leseb, bisexuálů či transsexuálů.\n\nDustin Lance Black, R. Clarke Cooper, Wade Davis, Ellen DeGeneresová, Twiggy Pucci Garçon, Neil Patrick Harris, Larry Kramer, The Lady Bunny, Janet Mock, Cynthia Nixon, Suze Orman, Christine Quinn, Jake Shears, Wanda Sykes, Lupe Valdez a Wazina Zondon hovoří na téma coming outu, stejnopohlavního manželství a rodičovství, vztahu k náboženství, umění nebo politice.\n"}
{"id": "1233362", "url": "https://cs.wikipedia.org/wiki?curid=1233362", "title": "Třída El Fateh", "text": "Třída El Fateh\n\nTřída El Fateh jsou stealth korvety stavěné pro egyptské námořnictvo. Jedná se o variantu Gowind 2500, patřící do francouzské rodiny válečných lodí třídy \"Gowind\". Celkem byly objednány čtyři korvety této třídy s opcí na další dvě. První je stavěna ve Francii a ostatní postaví domácí loděnice v Alexandrii. Všechny čtyři korvety mají být Egyptu dodány do roku 2019.\n\nV červnu 2014 získala francouzská loděnice DCNS zakázku v hodnotě jedné miliardy Euro na stavbu čtyř korvet typu Gowind 2500 s opcí na další dvě. Naopak neuspěly projekty loděnic ThyssenKrupp Marine Systems (MEKO) a Damen Group (třída \"Sigma\"). Zatímco prototypovou korvetu \"El Fateh\" staví loděnice DCNS v Lorientu, zbylé tři postaví egyptská loděnice v Alexandrii (součástí kontraktu je technologický transfer). První slavnostní řezání oceli pro korvetu \"El Fateh\" proběhlo 16. dubna 2015. Plavidlo bylo na vodu spuštěno 17. září 2016, přičemž do služby má být zařazeno v roce 2017. Stavba druhé jednotky v Alexandrii začala v dubnu 2016. Prototypová jednotka v březnu 2017 úspěšně prošla námořními zkouškami.\n\nJednotky třídy \"El Fateh\":\nPlavidla jsou vybavena bojovým řídícím systémem SETIS, 3D přehledovým radarem Thales SMART-S Mk.2, trupovým sonarem Kingklip, sonarem s měnitelnou hloubkou ponoru CAPTAS-2, vrhači klamných cílů Lacroix Sylena a systémy elektronického boje Thales Vigile 200 a Thales Altesse.\n\nHlavňovou výzbroj tvoří jeden 76mm kanón OTO-Melara Super Rapid v dělové věži na přídi, dva 20mm kanóny v dálkově ovládaných zbraňových stanicích Nexter Narwhal, dále dva čtyřnásobné vypouštěcí kontejnery pro protilodní střely MM.40 Exocet Block 3, dvě osminásobná vertikální vypouštěcí sila Sylver pro protiletadlové řízené střely MBDA VL MICA a dva trojhlavňové 324mm protiponorkové torpédomety, pro které jsou nesena torpéda MU90 Impact.\n\nNeseny jsou dva rychlé čluny RHIB. Na zádi je přistávací plocha a hangár pro vrtulník SH-2G Super Seasprite. Pohonný systém tvoří dva diesely a dva elektromotory. Maximální rychlost dosahuje 25 uzlů. Dosah je 3700 námořních mil při 15 uzlech.\n"}
{"id": "1233368", "url": "https://cs.wikipedia.org/wiki?curid=1233368", "title": "A Tribe Called Quest", "text": "A Tribe Called Quest\n\nA Tribe Called Quest je americké hip-hopové trio, které vzniklo v roce 1985. Původní sestavu tvořili čtyři rappeři – Q-Tip, Phife Dawg, Ali Shaheed Muhammad a Jarobi White. Poslední jmenovaný opustil skupinu po prvním albu v roce 1991, přesto stále sporadicky přispíval, dokud se opětovně nepřipojil v roce 2006. S triem De La Soul byla jednou z předních skupin afrocentristického uskupení Native Tongues. Měli největší úspěch ze všech skupin, které vzešly z tohoto kolektivu. Spousty jejich písní, jako „Bonita Applebum“, „Can I Kick It?“,„I Left My Wallet in El Segundo“,„Scenario“,„Check the Rhime“,„Jazz (We've Got)“,„Award Tour“ nebo „Electric Relaxation“ jsou dneska považované za hiphopovou klasiku. Skupina vydala 5 alb mezi 1980 a 1998, než se v roce 1998 rozpadla. V roce 2006 se skupina znovu sjednotila ve čtyřčlenné podobě a vydala na turné po USA.\n\nTato skupina je považována za průkopníky alternativního hip-hopu a připravili cestu mnoha inovativním artistům. Josh Bush z AllMusic je nazval „nejinteligentnějši hip-hopovou skupinou během devadesátek“. V roce 2005 editoři z About.com je ohodnotil jako čtvrté místo na „25 nejlepších rapových skupin všech dob“. Od března roku 2016 skupinu tvoří opět pouze tři členové, neboť Phife Dawg podlehl cukrovce.\n"}
{"id": "1233374", "url": "https://cs.wikipedia.org/wiki?curid=1233374", "title": "August Leskien", "text": "August Leskien\n\nAugust Leskien (8. července 1840 Kiel, Německý spolek – 20. září 1916 Lipsko, Německé císařství) byl německý lingvista, indogermanista a slavista, aktivní v odvětví komparativní lingvistiky. Zkoumal zejména baltské a slovanské jazyky.\n\nLeskien vystudoval filologii v Kielu a Lipsku. V roce 1864 obdržel v tomto oboru doktorský titul. Následně dva roky učil latinu a starořečtinu na \"Thomasschule zu Leipzig\". V roce 1866 začal studovat komparativní lingvistiku pod Augustem Schleicherem na univerzitě v Jeně. Habilitaci dokončil v roce 1867 a pokračoval na univerzitu v Göttingenu.\n\nV roce 1868 působil jako mimořádný profesor (\"professores extraordinarii\") komparativní lingvistiky a sanskrtu v Jeně. O dva roky později byl pak mimořádným profesorem slovanské filologie na Lipské univerzitě. V roce 1876 byl jmenován stálým profesorem a na pozici zůstal až do roku 1915. \n\nByl jedním z hlavních představitelů tzv. mladogramatické školy. V roce 1884 se stal editorem encyklopedie \"Allgemeine Encyclopädie der Wissenschaften und Künste\". Byl také zakládajícím členem časopisu \"Archiv für slavische Philologie\".\n\nDalší Leskienovy práce:\n\n\n"}
{"id": "1233379", "url": "https://cs.wikipedia.org/wiki?curid=1233379", "title": "Otakar Veverka", "text": "Otakar Veverka\n\nOtakar Veverka, též Ota Veverka (* 27. srpna 1956 Zlín, tehdy Gottwaldov) je český hudebník a novinář, signatář Charty 77. Od konce 70. až do začátku 90. let dvacátého století byl známým folkovým písničkářem.\n\nJe autorem mnoha skladeb a písňových textů, ve kterých ironizoval a kritizoval komunistické totalitní zřízení v Československu. V roce 1975 se odstěhoval z rodného Zlína na Moravě do hlavního města Prahy. Pracoval jako řidič u Inženýrských a průmyslových staveb. Na jaře 1976 byl odvelen k vojenské službě. Po šesti měsících ale armádu bez povolení opustil, za což se mu dostalo odměny v podobě jednoho roku ve vězení.\n\nPo propuštění se opět vrátil do Prahy (1978) a pokoušel se prosadit se svými písněmi na zdejší hudební scéně. K nevoli komunistických policejních složek hrál často na Karlově mostě. Teprve v roce 1978 se mu daří oficiálně hrát na koncertech jako host po boku svých slavnějších, starších kolegů Vlasty Třešňáka, Vladimíra Merty, Jaroslava Hutky a dalších. Hrál s nimi v Malostranské besedě, Divadle na Rychtě, Divadélku v Nerudovce, Studentském klubu na Strahovských kolejích a dalších klubových scénách.\n\nPrvní samostatný koncert odehrál v Divadle na Rychtě koncem roku 1978. V tomtéž roce se stal středem hlubšího zájmu komunistické Státní bezpečnosti (StB) a prošel prvními výslechy a pobyty v cele předběžného zadržení. V následujícím roce (1979) je mu vystupování na oficiálních scénách již zcela znemožněno. Seznámil se s disidenty z okruhu Charty 77, a začal s nimi spolupracovat. V roce 1982 vydal sbírku svých písní a básní v edici Popelnice Jiřího Gruntoráda. Ve stejném roce byl mnohokrát znovu zadržen a vyslýchán StB (během tří měsíců strávil v cele předběžného zadržení více než třicet dnů) a nakonec 21. 8. 1980 uvržen do vazby a znovu odsouzen. Hlavním důvodem tohoto vězení bylo jeho hudební činnost a odmítnutí nátlaku StB k vystěhování se do ciziny. Byl odsouzen k osmi měsícům vězení, spolu se zákazem pobytu v Praze na dobu tří let, který začal běžet ihned po jeho propuštění. V roce 1981 podepsal Chartu 77.\n\nPo propuštění z věznice se vzhledem k zákazu pobytu v Praze byl nucen vrátit zpět do Zlína, kde pracoval jako opravář šicích strojů a současně se věnoval hudební činnosti. Jezdil v té době po celé republice a hrál na neoficiálních a nepovolených koncertech, z nichž některé díky pozornosti StB a jejich rozsáhlé síti konfidentů skončily dříve než začaly. Čas od času se mu daří vystoupit i na oficiálních scénách, jako například na hudebním festivalu ve Veselí na Moravě v roce 1982 nebo na Folkovém kolotoči v Ostravě o rok později, a i při jiných podobných příležitostech. Znovu uvězněn byl v roce 1985, tentokrát na dobu pěti měsíců.\n\nDo Prahy se vrací v roce 1986 a stává se jednou z hlavních postav Lennonniád, tedy nepovolených shromážděních na památku úmrtí Johna Lennona. V roce 1987 založil společně s přítelem a chartistou Jiřím Gruntorádem (dnešním ředitelem knihovny Libri Prohibiti) samizdatový časopis JAZZsTOP, na kterém spolupracoval i Luboš Rychvalský, zakladatel Společnosti za veselejší současnost. Byl také členem Jazzové sekce a Hnutí za občanskou svobodu.\n\n8. prosince 1988 vyhlásil v Praze při příležitosti pravidelně a živelně se konající Lennoniády založení Mírového klubu Johna Lennona. Dalšími spoluzakladateli MKJL byli básník Heřman Chromý a pozdější pasáček koz Stanislav Penc. Náplní činnosti klubu bylo rozvíjení alternativní kultury a spolupráce s ostatními nezávislými iniciativami, se kterými klub organizoval řadu opozičních akcí, například koncerty, demonstrace či kampaně za osvobození politických vězňů. Pro svou hudební, politickou a protikomunistickou činnost byl pod různými záminkami mnohokrát persekuován policií a Statní bezpečností a několikrát vězněn. Naposled byl zatčen v Praze dne 16. ledna 1989, během kladení květin k pomníku svatého Václava na památku Jana Palacha, společně s Václavem Havlem, Janou Petrovou a dalšími přáteli. Byl odsouzen k jednomu roku vězení nepodmíněně ve II. nápravně výchovné skupině. Propuštěn byl 1. prosince 1989 milostí udělenou mu tehdejším posledním komunistickým prezidentem Gustávem Husákem na nátlak Charty 77, Občanského fóra a dalších opozičních hnutí. V komunistickém vězení strávil celkem tři roky.\n\nPo tzv. Sametové revoluci pracoval v Koordinačním centru Občanského fóra v Praze. Později se stal novinářem, redaktorem Českého deníku, Telegrafu, Zemědělských novin a Zlínských novin. V 90. letech pracoval rovněž jako mluvčí ministra práce a sociálních věcí, ministra dopravy a Fondu národního majetku. Jako písničkář vystoupil naposled na folkovém festivalu \"Konečně doma\", který pořádala Svobodná Evropa v Plzni na Lochotíně 15. září 1990.\n\nOd roku 2006 žije v Kambodžském království, kde fotografuje a učí fotografii. Zabývá se také historií Angkorské říše, spolupracuje s českým archeologickým týmem a příležitostně dělá průvodce.\n\n\n"}
{"id": "1233381", "url": "https://cs.wikipedia.org/wiki?curid=1233381", "title": "Viktorin Michajlovič Molčanov", "text": "Viktorin Michajlovič Molčanov\n\nViktorin Michajlovič Molčanov (; Čistopol – 10. ledna 1975 San Francisco) byl ruský voják, generálporučík Dálněvýchodní armády a jeden z nejdéle vzdorujících bílých generálů. Vedl vojska bílých na ruském Dálném východě v oblasti okolo řeky Amur v jejich závěrečných bojích s rudou přesilou. Ještě v listopadu 1921 při poslední velké ofenzívě bílých na Dálném východě dobyl Chabarovsk, ale následně byl v únoru 1922 poražen rudou přesilou v bojích u Voločajevky a musel uprchnout do zahraničí. Přes Čínu odešel do USA, kde napsal své memoáry.\n"}
{"id": "1233383", "url": "https://cs.wikipedia.org/wiki?curid=1233383", "title": "Vodopád Chu-kchou", "text": "Vodopád Chu-kchou\n\nVodopád Chu-kchou () je vodopád na středním toku Žluté řeky v Číně. Nachází se na hranici mezi okresem Ťi městské prefektury Lin-fen provincie Šan-si na západě a okresem I-čchuan městské prefektury Jen-an provincie Šen-si na východě. V rámci Čínské lidové republiky se jedná o jeden z největších čínských vodopádů (další významné jsou Chuang-kuo-šu, Jün-tchaj a Te-tchien).\n\nV závislosti na množství vody v Žluté řece a tedy na ročním období je jeho šířka od třiceti do padesáti metrů a průtok od tisíce kubíků za sekundu (v dubnu) do osmi tisíc kubíků za sekundu (v létě). \n"}
{"id": "1233384", "url": "https://cs.wikipedia.org/wiki?curid=1233384", "title": "Japonsko na Letních olympijských hrách 2016", "text": "Japonsko na Letních olympijských hrách 2016\n\nJaponsko se účastnilo Letní olympiády 2016.\n\n"}
{"id": "1233395", "url": "https://cs.wikipedia.org/wiki?curid=1233395", "title": "Čína na Letních olympijských hrách 2016", "text": "Čína na Letních olympijských hrách 2016\n\nČínu na Letních olympijských hrách v roce 2016.\n\n"}
{"id": "1233397", "url": "https://cs.wikipedia.org/wiki?curid=1233397", "title": "Motorový vůz M 130.3", "text": "Motorový vůz M 130.3\n\nMotorové vozy řady M 130.3 byly lehké motorové vozy určené pro regionální tratě ČSD. Jejich výroba probíhala v letech 1933 až 1937 v Tatře Kopřivnice. Vozy byly téměř shodné s řadou M 130.2. Jedinou změnou oproti ní byla náhrada benzínového motoru motorem naftovým. Vozům řady M 130.3 (ale i dalším řadám) se přezdívalo kvůli vyvýšenému stanovišti strojvedoucího uprostřed vozu „věžáky“.\n\nMotorový vůz byl poháněn šestiválcovým čtyřtaktním dieselovým motorem Tatra. Výkon byl zpočátku 120 HP. V případě pozdějších dodávek byl zvýšen na 125 HP, což zároveň vedlo ke změně vnějších parametrů, jako je rozvor, hmotnost a počet sedadel. Tyto vozy jako první používaly převodovku pro změnu směru jízdy.\n\nStejně jako dřívější vozy vyrobené v Tatře měly vozy řady M 130.3 mechanický přenos výkonu s planetovou převodovkou.\n\nDalší zařízení vozu, jako je vytápění vozu, nebo brzdný systém, bylo shodné s předchozími modely.\n\nVozy byly vyráběny v Tatře Kopřivnice v letech 1933–1937. Ve třech sériích bylo vyrobeno celkem 30 vozů. Základní konstrukce je obdobná jako u vozů řad M 120.3, M 120.4 a M 130.2.\n\nVozidla s věžovým stanovištěm strojvedoucího tvořila téměř polovinu počtu motorových železničních vozů na místních drahách ČSD. Původně byla natřena tmavě šedozeleně, případně v kombinaci s hráškově zelenou. Na základě znaleckého posudku pro bezpečnost železniční dopravy a rostoucí automobilové dopravy byl tento nátěr později změněn na tmavě červenou. Vozidla registrovaná po roce 1938 byla opatřena jednotným nátěrem podle Deutsche Reichsbahn.\n\nVozidla se ukázala jako úspěšná a na místních drahách se udržela v provozu až do poloviny roku 1950, kdy byla postupně nahrazována novými motorovými vozy řady M 131.1.\n\nVůz M 130.323 byl spolu s několika vozy řady M 130.2 v roce 1938 předán MÁV. Roku 1951 byl vyřazen z osobní dopravy a v roce 1954 přestavěn. Definitivně odstaven byl po několika letech. V roce 2014 byl vůz v dezolátním stavu odstavený v Budapešti.\n\nV muzeu se nedochovalo žádné vozidlo řady M 130.3.\n\n\n"}
{"id": "1233400", "url": "https://cs.wikipedia.org/wiki?curid=1233400", "title": "Juta (podnik)", "text": "Juta (podnik)\n\nJUTA a.s. (též psáno Juta) je český podnik působící v textilním průmyslu. Byl založen v roce 1946 jako národní podnik Juta, továrny juty a konopí, Praha a jeho kořeny sahají do 19. století. Nyní je to akciová společnost vlastněná svým ředitelem Jiřím Hlavatým.\n\nS rozvojem jutařského průmyslu v Rakousku-Uhersku vznikla v roce 1895 zájmová organizace s názvem \"Vereinigte Jutefabriken, Wien\", která měla za cíl ochranu zájmů členských firem, zejména v boji s německými firmami na jutařském trhu. Po zániku Rakouska-Uherska založili čeští jutařští zpracovatelé v roce 1920 její pokračovatelku pro území Československa. Po druhé světové válce byl jutařský průmysl znárodněn a převeden pod národní podnik. Ten zpočátku vyráběl výhradně z přírodních vláken, ale po přestěhování do Dvora Králové nad Labem začal přecházet na dostupnější syntetické materiály. V lednu 1989 byl generálním ředitelem jmenován Jiří Hlavatý, který v Jutě předtím již léta pracoval. Hlavatý dovedl podnik do kuponové privatizace, a když v roce 1998 chtěli vlastníci Jutu prodat, založil akciovou společnost a podnik koupil. Od roku 2005 je pak Hlavatý jediným akcionářem a zároveň generálním ředitelem podniku.\n\nSpolečnost sídlí ve Dvoře Králové nad Labem, kde má i některé své závody. Další závody má na Trutnovsku, v Olomouci, Přerově, Turnově a ve Frýdlantském výběžku. Zaměstnává přes 2000 zaměstnanců a její roční obrat dosahuje 7 miliard korun. Většina její produkce vzniká ze syntetických sloučenin. Vyrábí filtrační membrány, střešní fólie a tepelné izolace pro stavební průmysl; agrotextilie, síťoviny na balíky slámy či sena a síťky či vaky na zrní a brambory pro zemědělství; dále příze sloužící k výrobě kabelů a pneumatik; filtrační příze, umělé trávníky a tkaniny pro průmyslovou výrobu koberců. Firma exportuje 80 % své produkce do západní Evropy, Kanady a USA. Drží přes 50 ochranných známek a patentů v Česku a Evropské unii.\n\nPoté co se do Evropy v roce 1795 díky botanikovi Wiliamu Roxburghovi dostala jutová tkanina, začali ve Skotsku v první polovině 19. století zkoušet sepříst jutové vlákno. První pokusy předení pocházejí ze skotského Dundee z let 1828 a 1832. Další pokusy probíhaly v letech 1833–1834 zkrácením jutových vláken za účelem lepší přadnosti a později jejich mastění vodou, tukem a minerálním olejem za účelem zlepšení pevnosti. Rozvoji pomohl jednak zájem o levnější pytle, dále omezení dodávek lnu a konopí v průběhu Krymské války (1853–1856). Konopné pytle byly drahé a lněné se nehodily k širokému použití. Juta tak postupem času zcela vytlačila drahé konopné produkty. První britská jutařská přádelna vznikla právě v Dundee v roce 1854, první evropskou však byla francouzská strojní přádelna Saint Frères ve Flixecourt v roce 1834. Dále vznikaly fabriky v Itálii, Belgii a v roce 1861 vnikla první fabrika v Německu. Na území Rakouska-Uherska pak vzniká první přádelna u Vídně v roce 1870 a v souvislosti s uvalením cla na dovoz jutového zboží, vznikají po roce 1882 další hlavně na území Čech. České přádelny vznikají hlavně při existujících, nebo zrušených lnářských přádelnách v obcích jako Úpice, Dvůr Králové nad Labem, Jaroměř, Vrchlabí či Trutnov.\n\nBrzy ale došlo k přesycení trhu jutařskými výrobky. Proto vznikl v roce 1899 Svaz rakouských jutařských průmyslníků (Verein der österreichischen Jute-Industriellen) s cílem hájit zájmy jutařů a ustanovit pevné ceny, který byl v roce 1901 následován společnosti Spojené jutařské závody (\"Vereinigte Jutefabriken\") se s sídlem na Börsegasse 18, Vídeň a pobočkou v pražské Opletalově 39. Jelikož většina zpracovatelů juty ležela na území Česka, byly i většinovými zakladateli této společnosti české firmy, respetive jen ty firmy, které zahrnovali kompletní zpracování jutového vlákna až po produkt. Jednalo se o subjekty Josef Etrich (zpracování juty od 1881, Jaroměř). F. M. Oberländer a Ludvík Morawetz (1882, Úpice), Josefa Etricha synové (1882, Trutnov), Opavská jutová továrna Bratří Hatschekové, (Opava), M. L. Primavesi & K. Brandhuber (Olomouc); F. A. Rottera synové (Vrchlabí) a Oesterreichera synové (Hostinné nad Labem). Do roku 1909 přibylo ještě 5 českých závodů (A. Klazar, akciová společnost pro jutařský a lnářský průmysl (1886, Dvůr Králové nad Labem), Wolfa Picka synové (Praha), Bratří Ettlové (Svitavy), Podmokelská továrna na jutové a lněné zboží J. Herschmann (Dobkovice-Choratice) a Josef Herold (Brno)) a organizace se tak rozrostla na 17 členů. Díky tomuto spojenectví se firmám v paktu do první světové války zdovjnásobil domácí zisk a zpětinásobil vývoz. První světová válka však znamanala zastavení dodávek jutových vláken a zavedení spřádání vláken papírových.\n\nPo zániku Rakousko-Uherska zanikl i koncern \"Vereinigte Jutefabriken\", který se v roce 1920 transformoval do firmy \"Konopí-juta a textilní průmysl a.s.\" (Hanf-Jute und Textilindustrie A. G., zkráceně HITIAG) pro rakouské a maďarské továrny a \"Juta, spol. s r.o., Praha\" pro české továrny. HITIAG sídlila ve Vídni, Juta v Praze.\n\nČeská Juta fungovala po vzoru své rakousko-uherské předchůdkyně. Cílem bylo lépe obstát na trhu s jutovými výrobky. Zakladatelé spolu uzavřeli společenskou smlouvu, stanovující práva a povinnosti, a základní fungování. Jednalo se o společnost s ručením omezeným. Generálním ředitelem se stal Hans Skutezky a předsedou představenstva Richard Morawetz, spolumajitel Úpice. Největším podílníkem byl Josef Etrich z jaroměřské firmy (19,2 %). Richard Morawetz se svými 18,6 % byl pak na druhém místě. Společnost nejprve sídlila v původní pražské kanceláři Spojených jutařských závodů v Opletalově ulici, ale záhy koupila barokní palác ve Štěpánské 32, který přestavěla na své sídlo. Hned na začátku musela Juta řešit problémy s dodávkami konopí, které byly zastaveny v souvislosti s první světovou válkou a obnoveny právě až v roce 1920. Následovalo hledání odbytišť a zakázek, boj s konkurencí.\n\nVe společenské smlouvě byl nastaven systém, ve kterém měl každý ze společníku kvótu na příjem zakázek dle svého členského vkladu. Zakázky méně výhodné se do této kvóty nezapočítávaly. Specifické zakázky byly přidělovány těm firmám, které je byly schopny zpracovat. Ústředí Juty mělo pravomoc přesměrovat určitou zakázku do jiných závodů, pokud závod, který zakázku původně získal, zpracování nezvládal. Tento systém tak například vedl k prosazení se v USA v konkurenci britských, belgických a indických firem – československé jutové produkty zde byly ceněny pro kvalitní materiál a zpracování včetně nízkých dodacích lhůt.\n\nBoj s konkurencí se realizoval jednak systémem zpracování, snížením nákladů hromadnými nákupy jutového vlákna, dohodami a lobbingem u politické reprezentace. Tak Juta hned po svém vzniku uzavřela dohodu o exportu do Rakouska, která ale byla záhy zrušena kvůli vzniku HITIAG. Zajímavější mezinárodní dohodou mohl být vznik Mezinárodní kontinentální jutařské společnosti, návrh se kterým přišel Richard Morawetz v červnu 1938 a o kterém začali s Jutou jednat rakouská HITIAG a hamburská Vereinigte Jutesprinnereien & Webereien A.G. Vznik však zmařil začátek druhé světové války. Dále se uzavíraly dohody s vnitřní konkurencí jako firmou Weigsdorfské textilní závody a.s. z Višňové, Weiss a synové a.s. ze Dvora Králové či Manilou Olomouc. Konkureční boj neprobíhal jen uzavíráním dohod, ale též vytvářením tlaku, skupováním akcií a tkalcovských stavů. Tak například společníci Juty a následně Juta sama drželi akcie v bílském podniku UNION a.s. V roce 1935 Juta sice své akcie prodala, ale ponechala si možnost určovat exportní politiky, z čehož ji plynulo 6 % z provize. V tom samém ruce pak Juta koupila tkalcovské stroje Velkonákupní společnosti konzumních družstvo v Praze, která chtěla otevřít tkalcovnu jutových vláken.\n\nK lobingovým úspěchům patří prolobování zákonů o regulaci pro dva svazy, které vznikly z popudy Juty s.r.o. Jednalo se o Svaz majitelů přádelen pro zpracování juty a jutových odpadů, a Svaz majitelů tkalcoven surových tkanin jutových.\n\nZakládajícími členy nové juty byly Jaroměř, Úpice, Dvůr Králové, Trutnov, Hostinné, Vrchlabí, Opava a Olomouc; v roce 1925 pak přistoupily Weigsdorfské textilní závody a.s. ve Višňové. Základní kapitál činil 112 000 Kč, společníci juty drželi 30 788 vřeten z celkových 34 500 dostupných v Československu a 1 413 tkalcovských stavů z celkových 2 300. Juta prodávala jak na domácím, tak na zahraničních trzích. Postupně začala exportovat do severní a západní Evropy, USA a plánovala pokračovat do ostatních částí Ameriky. V druhé dekádě 20. století se tak koncernu dařilo. Z původních 119 milionů korun obratu v roce 1922 narostl na 332 milionů v roce 1929. Velká hospodářská krize v roce 1929 však měla za následek prudký pokles. V závodech docházelo k pozastavování výroby, vrbenský závod olomoucké M. L. Primavesi & K. Brandhuber a Vrchlabí byly uzavřeny. Obrat v roce 1930 poklesl na 248 milionů a dále klesal až na 105 milionu korun v roce 1933, kdy se situace obrátila a obrat se v následujících letech dostal do vyšších čísel.\n\nV roce 1938 v důsledku postoupení Sudet nacistickému Německu vystoupily z Juty závody umístěné v Sudetech a vytvořili vlastní organizaci nazvanou Byro sudetoněmeckých jutařských závodů se sídlem v Trutnově. Zbytek Juty byl pak s počátkem okupace arizován, židovští vlastníci firem buď emigrovali na západ, nebo zemřeli v koncentračních táborech. V létě 1940 se připojila firma Weiss a synové ze Dvora Králové nad Labem s 3 180 vřeteny a 180 tkalcovskými stavy. Podnik byl nacisty považován za důležitý, ale v souvislosti s embargem na dovoz jutového vlákna do zemí ovládaných nacistickým Německem, začal zpracovávat přadný papír, lněnou koudel a střiž. To vedlo ke zhoršení kvality výrobků Juty a postupný pokles exportu juty až 2,3 milionu korun v roce 1944 (před válkou ve 30. letech se pohyboval mezi 40–100 miliony korun ročně). O papírové produkty nebyl ve světě zájem a tak se vyvážely pouze produkty z více materiálů. Celkový obrat se však v průběhu války držel mezi 120 až 220 miliony korun ročně. Bylo to způsobeno vyššími prodejními cenami. I v této době se snažila Juta omezovat konkurenci. V roce 1941 například uzavřela smlouvu se Spolkem pro chemickou a hutní výrobu, která mu bránila zřídit továrnu na zpracování jutového vlákna.\n\nDo nově vzniklého podniku byla zařazena též část konopářského národního podniku Konopa, závod ve Spolí u Českého Krumlova (původně přádelna lnu a konopí Josefa Rudolfa Schindlera založená roku 1840) a ještě později i Lýko, n. p., který do sebe začlenil konopářské závody Konopy na Moravě. Postupně tak bylo do podniku začleněno 34 jutařských a konopářských závodů. Na přelomu 40. a 50. let 20. století bylo přesunuto ředitelství z Prahy do Dvora Králové nad Labem a podnik začleněný pod výrobně hospodářskou jednotku Lnářský průmysl Trutnov byl přejmenován na \"Juta, národní podnik, Dvůr Králové n. L.\" Původně Juta zpracovávala přírodní vlákna juty, lnu, hedvábí, sisálu či konopí, od roku 1964 pak připojila chemické sloučeniny jako polypropylén, polyamidové hedvábí, viskocel, chemlon a další, které byly lépe dosažitelné, než dovozové přírodní materiály. V roce 1965 se ve Dvoře Králové poprvé uskutečnila výstava Královédvorské textilní léto a JUTA jako jeden z místních textilních podniků se stal jejím dlouholetým partnerem a vystavovatelem. V roce 1988 se pak z Juty stal státní podnik, a v lednu 1989 byl zvolen generálním ředitelem jeho zaměstnanec Jiří Hlavatý. Ten dovedl v roce 1992 podnik do první vlny kupónové privatizace.\n\nFirmu převzaly ze 75 % investiční fondy (Živnostenská banka, Česká spořitelna, Komerční banka). Jiří Hlavatý zůstal generálním ředitelem a stal se členem představenstva. V roce 1998 se investoři rozhodli Jutu prodat, Jiří Hlavatý s partnery založil akciovou společnost Jutaplast, která koupila za necelých 600 milionů 78 % akcií Juty a.s. S 51 % držel pan Hlavatý v této společnosti mírnou většinu. V náledujícím roce došlo ke sloučení obou společností. Jiří Hlavatý postupně nakupoval akcie dalších vlastníků, až se stal v roce 2005 100% vlastníkem společnosti. Zůstal též na postu generálního ředitele. V roce 2016 je až 98 % produkce postaveno právě na syntetických polymerech.\n\nJUTA (též psáno jako \"Juta\") je česká akciová společnost, která se věnuje výrobě technických textilií pro stavebnictví a zemědělství. Juta je již několik let největší textilní společností v České republice. Roční obrat dosahuje 7 miliard korun. V čele společnosti stojí Jiří Hlavatý, který je jejím jediným vlastníkem a generálním ředitelem.\n\nFirma vyrábí mnoho různých produktů, což je předurčuje k užití v rozličných oborech, zejména ve stavebním průmyslu, zemědělství a automobilovém průmyslu. Hlavní část produkce tvoří speciální tkaniny a fólie pro stavebnictví, například pro stavbu tunelů, silnic či čistíren odpadních vod. Firma vyrábí speciální membrány a podstřešní izolaci. Dále produkuje pytle, obalové materiály, síťoviny na balení slámy, velkoobjemové vaky či umělé trávníky. Svůj sortiment společnost stále rozšiřuje. V posledních letech je přes 80 % produkce určeno na export. Největším odbytištěm jsou země západní Evropy, ale vyváží například také do Kanady, Spojených států amerických, Jižní Ameriky, Saúdské Arábie či Egypta. Výroba trávníků, které společnost vyrábí jako jediná ve střední Evropě, tvoří zhruba šest procent ze sedmimiliardových tržeb společnosti, přičemž největší dodávky míří do Francie a Německa.\n\nZávod 01 ve Dvoře Králové nad Labem byl připojen k Jutě v roce 1940 jako Weiss a synové.\nJuta má 14 výrobních závodů, většinu z nich ve východních Čechách. Šest z nich je ve Dvoře Králové. Mimo Trutnovsko má Juta závody v Olomouci, Přerově, Turnově a ve Višňové u Frýdlantu v Čechách. Jeden z výrobních závodů má také ve Velké Británii, kde vede na trhu hydroizolačních fólií. V roce 2014 měl podnik zhruba 2100 zaměstnanců. Podnik se vyznačuje neustálými inovacemi, které mu zajišťují přední místo na trhu. JUTA v současnosti vlastní přes 50 ochranných známek a patentů v Česku i dalších zemích Evropy a zakládá si na velkém inovačním potenciálu. Nedávno například úspěšně prošla certifikacemi FIFA na umělé trávníky či přišla s novými typy střešních membrán.\n\nPrvními produkty zpracovatelů Juty na území České republiky byla lana, provazy a úvazky, ale též pytle, které zcela vytlačily do té doby široce používané pytle konopné. Ty se využívaly v mlýnech, cukrovarech a továrnách na umělá hnojiva, ale také nově v cementárnách, kde nahradily sudy.\n\nV 70. letech JUTA vyrábí z juty obalové materiály pro zemědělství, lana, provazy, motouzy a tkané řemeny pro čalouníky nábytkáře a stavbaře. V důsledku drahých nákupů juty v dolarech a librách ze zahraničí se začíná prosazovat výroba syntetických vláken. Z něj se vyrábí například vytlačovaná síťovina Polynet pro ovoce a zeleninu či dekorační tkanina Aral. Dále se vyrábí horolezecká lana, vlečná polyamidová autolana, prádlové šňůry, žňové motouzy a další.\nV současnosti JUTA vyrábí zboží a polotovary pro stavební, zemědělský, automobilový a kobercářský průmysl, pro sport a pro obalování.\n\nVe stavebnictví se jedná hlavně o fólie a textilie, které jednak chrání půdu před pronikáním nežádoucích látek například ze skládek, nebo složeného materiálu. Na straně druhé se jedná o filtrační membrány, které umožňují volný pohyb vody. Dále vyrábí střešní a fasádní hydroizolační vrstvy, větrozábrany, parozábrany, parobrzdy a lněné tepelné izolace.\n\nV oblasti zemědělství a obalových produktů se jedná o různé agrotextilie a sítě sloužící k pokryvu půdy, zastínění či ochraně plodin, síťoviny na obalení balíků sena či slámy, síťky a pytle na zeleninu, brambory či zrní, velkoobjemové vaky či provázky.\n\nPro automobilový a kobercářský průmysl vyrábí společnost podkladové tkaniny a netkané textilie, dále tzv. dreftové příze pro výrobu kabelů a pneumatikových kordů, filtrační příze pro výrobu filtračních patron či příze k výrobě umělých trávníků.\n\nV neposlední řadě jsou to též umělé trávníky určené pro sportoviště a domácí použití ať už venku, nebo v interiéru, které v roce 2015 tvořily pouhých 6 % z celkových tržeb společnosti a byly vyváženy zejména do Německa, Francie a Egypta.\n\n"}
{"id": "1233402", "url": "https://cs.wikipedia.org/wiki?curid=1233402", "title": "Kanianka", "text": "Kanianka\n\nKanianka je obec na Slovensku v okrese Prievidza v Trenčínském kraji ležící 4 km na sever od města Bojnice. Žije zde  obyvatel.\n\nPrvní písemná zmínka o obci je z roku 1463. V obci je moderní římskokatolický kostel Božského Srdce Ježíšova.\n\n"}
{"id": "1233404", "url": "https://cs.wikipedia.org/wiki?curid=1233404", "title": "RPMsg", "text": "RPMsg\n\nRPMsg () je protokol umožňující mezijádrovou komunikaci v \"heterogenních vícejádrových systémech\".\n\nProtokol RPMsg je přítomný v jádru Linuxu , nicméně existuje také jako nezávislá komponenta pro mikrokontroléry .\n\nVětšina implementací RPMsg je vyvíjeno jako open-source .\n"}
{"id": "1233405", "url": "https://cs.wikipedia.org/wiki?curid=1233405", "title": "Piva", "text": "Piva\n\nPiva (cyrilicí psáno Пива) je 34 kilometrů dlouhá řeka na Balkáně, jedna ze zdrojnic Driny. Je nesplavná, využívá se k rekreačnímu raftingu.\n\nŘeka vyvěrá z pramene Sinjac v centrální části Černé Hory a teče severozápadním směrem. Na jejím horním toku se nachází Pivský monastýr z 16. století. Piva teče přes náhorní plošinu Pivska planina mezi vápencovými skalami a vytváří hluboký kaňon, u města Plužine byla na řece v roce 1975 vybudována přehrada Mratinje, s rozlohou 12,5 km² největší umělá vodní nádrž v Černé Hoře. U vesnice Šćepan Polje Piva překračuje státní hranici do Bosny a Hercegoviny, po půldruhém kilometru se spojuje s Tarou, přitékající zprava, a společně vytvářejí Drinu.\n\nV roce 2013 byl kaňon Pivy zařazen cestovatelským portálem \"Places To See In Your Lifetime\" mezi deset nejpůsobivějších kaňonů světa.\n"}
{"id": "1233409", "url": "https://cs.wikipedia.org/wiki?curid=1233409", "title": "Palivový filtr", "text": "Palivový filtr\n\nPalivový filtr je součástka v palivové soustavě motoru, která čistí palivo z nádrže od pevných nečistot a usazenin, aby se nedostaly dále do motoru, kde by mohly způsobit jeho poškození. Tyto filtry se nalézají ve většině motorů s vnitřním spalováním.\n\nPalivový filtr je obvykle válcové pouzdro s vložkou z papírové hmoty. U benzinových motorů bývá přímo ve vedení, u vznětových (dieselových) motorů, kde jsou nároky na čištění větší, bývá připevněn ke stěně ve svislé poloze. Nečistoty v palivu mohou totiž poškodit zejména vstřikovací zařízení. Některé filtry slouží také k zachycování vody z paliva, vodu lze vypustit zátkou ve dně filtru.\n"}
{"id": "1233451", "url": "https://cs.wikipedia.org/wiki?curid=1233451", "title": "Ernest Swinton", "text": "Ernest Swinton\n\nSir Ernest Swinton (21. října 1868 – 15. ledna 1951) byl britský voják a válečný teoretik, jeden z průkopníků tankového vojska v době první světové války. Kromě toho, že se stal velitelem prvního tankového oddílu v historii, je i původcem samotného výrazu tank (anglicky „nádrž“), což bylo původně myšleno jako kódové označení jím vyvíjených válečných strojů s cílem zakrýt povahu tohoto vynálezu před případnými špehy. Ernest Swinton se proslavil rovněž jako autor vlivné knihy \"The Defence of Duffer's Drift\" o taktice boje malých jednotek, založené na zkušenostech z búrské války. Svou vojenskou kariéru završil v hodnosti generálmajora.\n\n"}
{"id": "1233453", "url": "https://cs.wikipedia.org/wiki?curid=1233453", "title": "Mark Dvoreckij", "text": "Mark Dvoreckij\n\nMark Izrailjevič Dvoreckij (, 9. prosince 1947, Moskva – 26. září 2016, Moskva) byl ruský šachový trenér. Připravil čtyři juniorské mistry světa a spolupracoval například s Garrim Kasparovem nebo Višvanáthanem Ánandem.\n\nNarodil se v Moskvě a vystudoval matematiku na Moskevské státní univerzitě. Stal se ale profesionálním šachistou a později profesionálním šachovým trenérem.\n\nPoslední dekádu svého života byl vážně nemocný a na začátku roku 2016 připustil zdravotní potíže. Zemřel 26. září 2016.\n\nByl ženatý, s manželkou Innou měli syna Leonida.\n\nDvoreckij byl nadaný hráč. Jeho samotného trénovali Alexandr Rošal a Vladimir Simagin. Mezi jeho největší úspěchy patří titul z přeboru Moskvy v roce 1973, páté místo na mistrovství Sovětského svazu v roce 1974 a výrazné vítězství v turnaji B ve Wijku aan Zee. V té době patřil mezi světovou špičku, byl považovaný za nejsilnějšího mezinárodního mistra své doby. V 80. letech 20. století už hrál jen výjimečně.\n\nNavzdory úspěchům se v časném věku vydal na trenérskou dráhu. Vypracoval svou vlastní trenérskou metodu, ve které pro každého hráče vytvářel zvláštní „šachovou diagnózu“. Vytvořil si svou vlastní rozsáhlou databázi šachových pozic pro nejrůznější problémy všech fází hry. Své studenty překvapoval tím, že proti nim byl schopný vyhrát stejnou pozici za bílé i za černé.\n\nVěnoval se celé řadě hráčů, z těch, které vedl delší dobu, to nejdál dotáhli Artur Jusupov, Sergej Dolmatov, Alexej Drejev, Nana Alexandriová, Ernesto Inarkijev, Alexandr Motyljov nebo Victor Bologan. Pracoval také s několika šachisty, kteří se stali mistry světa: Višvanáthanem Ánandem, Veselinem Topalovem nebo Garrim Kasparovem.\n\nNěkolikrát byl v Československu a České republice, příležitostně pomáhal i českým reprezentantům, např. Davidu Navarovi, a před šachovou veřejnost tu vystoupil s několika přednáškami.\n\nI Jusupov se později stal předním šachovým trenérem a s Dvoreckým dál spolupracoval, a to jak při trénování, tak při psaní knih. Společně vedli například mladého Petra Svidlera.\n\nDvoreckij, často společně s Jusupovem, byl autorem celé řady vyhledávaných knih. Jeho publikaci o koncovkách (poprvé vydána německy \"Die Endspieluniversität\" v roce 2002, následně anglicky jako \"Dvoretsky's Endgame Manual\") jako označil Bologan za nejlepší knihu všech dob.\n\nMezi jeho další ceněné knihy patří \"Škola budoucích mistrů\", \"Tragikomedie v koncovce\" a dvoudílná \"Kniha pro přátele a kolegy\".\n\nNa manuál koncovek volně navázal manuál šachové analýzy (\"Dvoretsky’s Analytical Manual\", 2008), čtyři svazky má jeho volný cyklus školy šachového mistrovství. Z dřívější doby pocházejí jeho první knihy \"Tajemství šachového tréninku\" a \"Tajemství šachové taktiky\".\n"}
{"id": "1233457", "url": "https://cs.wikipedia.org/wiki?curid=1233457", "title": "Bachův varhanní podzim", "text": "Bachův varhanní podzim\n\nBachův varhanní podzim je český festival varhanní a komorní hudby. V centru jeho pozornosti stojí Johann Sebastian Bach (1685–1750), jehož tvorba je pilířem repertoáru všech varhaníků.\n\nBachův varhanní podzim se uskutečnil poprvé roku 2010 jako soutěžní přehlídka mladých varhaníků z konzervatoří České republiky. Na třech koncertech v bazilice Nanebevzetí P. Marie na Starém Brně vystoupilo 9 mladých interpretů. \n\nVe stejné formě festival pokračoval i v roce 2011. Soutěže se zúčastnilo 12 studentů českých a moravských konzervatoří, kteří se představili v sále Besedního domu.\n\nOd třetího ročníku byl Bachův varhanní podzim pojat jako festival. Jeho koncerty se uskutečnily nejen ve starobrněnské bazilice, ale i v Besedním domě, v chrámu sv. Augustina a v českobratrském evangelickém kostele J. A. Komenského. Dramaturgem akce se stal docent Hudební fakulty JAMU a pedagog Konzervatoře Brno Zdeněk Nováček, který se představil spolu s Filharmonií Brno pod taktovkou Jakuba Kleckera v Koncertě pro varhany a orchestr G. F. Händela a v Concertinu pro varhany, žestě a bicí brněnského skladatele Vladimíra Wernera. Dva koncerty patřily studentům z Brna, Prahy a Bratislavy. Na závěrečném večeru vystoupil německý varhaník Helmut Deutsch, profesor Vysoké hudební školy ve Freiburgu a hostující profesor Royal Academy of Music v Londýně. \n\nV roce 2013 se dramaturgyní Bachova varhanního podzimu stala německá cembalistka Barbara Maria Willi, profesorka Hudební fakulty JAMU. Uskutečnilo se celkem 7 koncertů, 6 z nich představilo varhany nebo královský nástroj v kombinaci se zpěvem nebo nástroji. Představila se nejen Willi, ale i sólistka brněnské opery mezzosopranistka Jana Hrochová Wallingerová, Dětský sbor Brno, ansámbl staré hudby Brno Baroque a mladí brněnští varhaníci. Partnerem jednoho koncertu se stala Akademie věd ČR. Koncerty se konaly se na všech již zmíněných místech, mimořádný večer v Blahoslavově domě pak náležel Slovákovi Mariánu Vargovi a jeho syntetizérům. \n\nPátý ročník festivalu představil v tom roce dokončené varhany v jezuitském kostele Nanebevzetí Panny Marie, které postavila švýcarská firma Hermanna Matthise a které jsou jedněmi z nejlepších nástrojů u nás vůbec. Dalšími koncertními místy byly českobratrský evangelický chrám J. A. Komenského a kostel sv. Augustina, chrám Povýšení sv. Kříže v Doubravníku u Tišnova, kde se nacházejí historické varhany z roku 1760. V tomto ročníku vystoupili Jan Hora, profesor pražské AMU a konzervatoře, Zdeněk Nováček JAMU a brněnské konzervatoře, Pavel Černý, pedagog AMU a JAMU, německá hráčka Barbara Maria Willi, mladí čeští interpreti a flašinetář Jan Bondra, kvarteto zobcových fléten Flautas de Colores Brno ad. Zahraničními hosty byli Ernst Wally, titulární varhaník dómu sv. Štěpána ve Vídni a dva mladí rakouští interpreti. Celkem 8 koncertů navštívilo více než 2000 posluchačů. \n\nŠestý ročník znamenal další rozšíření. Uskutečnilo se 16 koncertů nejen v několika chrámech Brna a v Doubravníku, ale i v katedrále sv. Mikuláše v Českých Budějovicích, v evangelickém kostele U Salvátora v Praze, v bazilice sv. Zdislavy v Jablonné v Podještědí, v klášterním kostele ve Znojmě-Louce a dokonce v klášterním kostele v rakouském Zwettlu. Ze zahraničních varhaníků přijali pozvání Pier Damiano Peretti, profesor vídeňské Universität für Musik und darstellende Kunst, varhaník ve Zwettlu Marco Paolacci, Marek Toporowski, profesor Hudební akademie v Katovicích, dramaturgyně Barbara Maria Willi, z českých interpretů Petr Kolař, pedagog Konzervatoře Brno a dómský varhaník, Zdeněk Nováček z JAMU a brněnské konzervatoře, dětský sbor Kantiléna ad.\n\nV roce 2016 festival rozšíří svoji působnost: bude se konat celkem dvacet jedna koncertů v osmi krajích České republiky (Jihomoravský, Vysočina, Jihočeský, Pardubický, Olomoucký, Liberecký, Zlínský kraj, Hlavní město Praha). Vystoupí tito umělci: \n"}
{"id": "1233458", "url": "https://cs.wikipedia.org/wiki?curid=1233458", "title": "Chaperon (pokrývka hlavy)", "text": "Chaperon (pokrývka hlavy)\n\nChaperon (z francouzštiny, []) je pokrývka hlavy populární nejvíce v západní Evropě kolem poloviny 15. století, kdy ji nosili především muži, ale někdy i ženy. Nosila se mnoha různými způsoby, často turbanovitě ovinutá kolem hlavy. Rozvinutá forma chaperonu konce středověku vznikla z prosté kápě, když se kolem roku 1300 začal otvor kápě určený původně pro tvář nosit nahoře na hlavě, takže cíp kápě visel po straně hlavy dolů. Vedle stávající kápě (francouzsky patte) a cípu (cornette) pak přibyl ještě toroidní vycpaný díl (bourrelet čili rondel), který seděl na hlavě jako věnec, zatímco cíp chaperonu se prodlužovat a stával se podobným šále.\n"}
{"id": "1233460", "url": "https://cs.wikipedia.org/wiki?curid=1233460", "title": "SHERLOG", "text": "SHERLOG\n\nSHERLOG Technology, a.s. je provozovatel vlastní rádiové frekvence. Vlastní rádiovou síť využívá pro lokalizaci a vyhledávání odcizených vozidel SHERLOG SecurityCar. Provozuje také GPS/GSM monitorovací systémy SHERLOG Trace, které nabízejí komplexní službu pro správu vozového parku. Specifické využití představuje produkt SHERLOG Security Pipelines, který slouží k detekci a lokalizaci úniků médií z dálkovodných tras. \n\nSystém SHERLOG SecurityCar je jediný systém v ČR určený pro zabezpečení vozidel všeho druhu na bázi rádiové technologie. Rádiová síť je tvořena soustavou stovek anténních zaměřovacích bodů, které umožňují lokalizovat chráněný objekt. Díky koordinaci NON - STOP operačního centra, vlastních vyhledávacích prostředků a spolupráci s Policií ČR je délka vyhledávací akce průměrně 2 hodiny. Systém SHERLOG SecurityCar je dlouhodobě nejúčinnější pokrádežový zabezpečovací systém s úspěšností navrácení vozidla více než 98 %.\n\nSHERLOG Technology, a.s. provozuje monitorovací systémy SHERLOG Trace. V současné době je největším provozovatelem online monitorovacích systémů a elektronické knihy jízd v ČR. \n\nSHERLOG Security Pipelines je prověřený online systém včasné detekce úniků z potrubí nezávisle na druhu média (ropa, voda, plyn,…). Systém detekuje již malé úniky a  je schopen lokalizovat místo úniku v řádech desítek metrů do několika desítek sekund. Je využíván pro předcházení ekologických škod, technických havárií a nelegálních odběrů komodit.\n\nSHERLOG Technology, a.s. představuje na domácím trhu špičku ve svých oborech a řadí se k předním i v evropském měřítku. Služby systému SHERLOG aktivně využívá přibližně 7 500 společností a to nejen v ČR a Evropě, ale i v Jižní Americe a na Blízkém východě.\n\nZnačka byla uvedena na trh v roce 1992. Ve stejném roce byla zahájena výstavba technické infrastruktury vlastní rádiové sítě. Postupně byl na český trh uveden první produkt vyhledávání odcizených vozidel amerického původu LoJack, který během let 1997 a 1998 nahradila společnost vlastní produktovou řadou SHERLOG SecurityCar. V roce 2004 začala využívat technologii GPS/GSM pro online monitoring vozidel a elektronickou knihu jízd SHERLOG Trace. Zahájila také spolupráci se společností O2 Česká republika, která rozšířila své ICT služby o nabídku komplexní správy vozových parků pod vlastním obchodním názvem CAR CONTROL. \n\nOd roku 2014 se také věnuje specifickému využití vlastního know how pod názvem SHERLOG Security Pipelines, který se zaměřuje na detekci a lokalizaci úniku médií z potrubí a rozšiřuje definitivně svoje pole působnosti i mimo obor automotive.\n\n"}
{"id": "1233465", "url": "https://cs.wikipedia.org/wiki?curid=1233465", "title": "Tkalcovství (studijní obor)", "text": "Tkalcovství (studijní obor)\n\nTkalcovství je studijní obor budoucích tkalců, který byl vyučován na středních, vyšších odborných, vysokých či učňovských školách textilního zaměření. \n\nV každém středověkém městě existovaly cechy, které sdružovaly osoby zabývající se konkrétním řemeslem. Tyto cechy měly své stanovy a svá privilegia. Řemesla používala až do druhé poloviny 19. století stanovy, které kromě jiného, určovaly způsob získávání kvalifikace od učedníka, přes tovaryše až k mistrovi. \n\nOd počátku druhé poloviny 19. století nastal úpadek řemesel v důsledku průmyslové revoluce. Některá řemesla (jako soukenictví) zanikla úplně, jiná jako tkalcovství bavlny, lnu a hedvábí, přecházela postupně od cechovní výroby k faktorskému systému, který spojoval ruční tkalcovství s kapitalistickým systémem organizace výroby. Postupně se do výroby zaváděly stroje, které nahrazovaly ruční práci, počty výrobních strojů byly zvyšovány a tak vznikla velkovýrobní produkce tkanin. Výrobní dělníci získávali kvalifikaci většinou v továrně, kde pak pracovali a to tak, že se zaučovali na určitou profesi nebo skupinu profesí, ve kterých pak pracovali. Protože se však výroba tkanin neustále zdokonalovala, nastala potřeba kvalifikovaných pracovníků, kteří by zajišťovali výrobu po technické i technologické stránce. Vznikaly tak proto první odborné textilní školy, které vychovávaly odborníky pro rozvíjející se textilní průmysl. \n\nJednotný řád koncepce ve všech tkalcovských školách Habsburské monarchie byl základem pro sjednocení teoretické a praktické přípravy pracovníků pro průmyslové zpracování bavlny a lnu. Obor byl nejdříve jednoletý, později rozšířený na dva roky. První odborné tkalcovské školy byly německé, protože byly zakládány průmyslníky německé národnosti v německy mluvících oblastech. V těchto školách byly vyučovány předměty související s přípravou materiálu ke tkaní, jejich další úprava všeobecné předměty.\n\nPo první světové válce byla výuka v odborných tkalcovských školách Československa vedena výhradně v českém jazyce, po roce 1960 byl studijní obor koncipován jako čtyřletý s maturitou.\n\nNáplní studijního oboru tkalcovství byly\n\n\n\n"}
{"id": "1233469", "url": "https://cs.wikipedia.org/wiki?curid=1233469", "title": "The Book of Mormon (muzikál)", "text": "The Book of Mormon (muzikál)\n\nThe Book of Mormon je satirický muzikál autorů Treye Parkera, Roberta Lopeze a Matta Stona. Parker a Stone jsou známí především jako autoři animovaného seriálu Městečko South Park. Lopez je spoluautor muzikálu \"Avenue Q,\" později se podílel i na hudbě a slovech k animovanému filmu Ledové Království\". Muzikál sleduje příběh dvou mormonských misionářů, kteří se snaží šířit svou víru v odlehlé vesnici v Ugandě. Narážejí na nezájem místních obyvatel, kteří musí řešit naléhavější problémy, jako AIDS, hladomor a útlak ze strany místních ozbrojenců.\n\nMuzikál měl premiéru na Broadwayi v březnu 2011, od roku 2013 se hraje také v Londýnském West Endu.\n"}
{"id": "1233488", "url": "https://cs.wikipedia.org/wiki?curid=1233488", "title": "Arcidiecéze lvovská", "text": "Arcidiecéze lvovská\n\nLatinská arcidiecéze lvovská (latinsky \"Archidioecesis Leopolitana Latinorum\", ukrajinsky \"Львівська Архідієцезія Римсько-Католицької Церкви в Україні\") je římskokatolická metropolitní arcidiecéze na území západní Ukrajiny se sídlem ve Lvově a katedrálou Nanebevzetí Panny Marie ve Lvově. Byla založena v roce 1361 jako diecéze v Halyči, jejíž sídlo bylo v roce 1412 přeneseno do Lvova.\n\n"}
{"id": "1233489", "url": "https://cs.wikipedia.org/wiki?curid=1233489", "title": "Slaves' Graves and Ballads", "text": "Slaves' Graves and Ballads\n\nSlaves' Graves & Ballads je třetí studiové album americké skupiny Dirty Projectors. Vydáno bylo v roce 2004 společností Western Vinyl a jeho producentem byl David Longstreth, vůdčí osobnost kapely. Obal alba byl inspirací pro obal desky \"Bitte Orca\", kterou kapela vydala v roce 2009.\n\nAutorem všech skladeb je David Longstreth.\n"}
{"id": "1233490", "url": "https://cs.wikipedia.org/wiki?curid=1233490", "title": "Síla kyselin", "text": "Síla kyselin\n\nSíla kyselin vyjadřuje tendenci odštěpit vodíkový kationt H. Sílu kyseliny určuje její disociační konstanta. Silná kyselina se ve vodném roztoku zcela disociuje. Slabá kyselina se naopak disociuje jen částečně. \n\nMezi silné kyseliny náleží:\n(pKa je záporný logaritmus disociační konstanty kyseliny.)\n"}
{"id": "1233502", "url": "https://cs.wikipedia.org/wiki?curid=1233502", "title": "Archieparchie Přemyšl - Varšava", "text": "Archieparchie Přemyšl - Varšava\n\nArchieparchie Přemyšl - Varšava ( \"Archieparchia przemysko-warszawska\", \"Перемишльсько-Варшавська архієпархія\") je jedinou metropolitní archieparchií Ukrajinské řeckokatolické církve na území Polska se sídlem v Přemyšlu (s katedrálou sv. Jana Křtitele) a konkatedrálou Zesnutí sv. Bohorodice ve Varšavě. Její sufragánní diecézí je Eparchie Vratislav-Gdaňsk.\n\n"}
{"id": "1233505", "url": "https://cs.wikipedia.org/wiki?curid=1233505", "title": "Nelly Kudrová", "text": "Nelly Kudrová\n\nNelly Kudrová (* 26. září 1980) je česká sportovní lezkyně a bouldristka, mistryně a vicemistryně ČR v lezení na obtížnost a v boulderingu, vítězka Českého poháru a závodu Mejcup v boulderingu, bývalá reprezentantka (2004-2015), instruktorka v pražském BoulderBaru.\n\n\n\n\n"}
{"id": "1233510", "url": "https://cs.wikipedia.org/wiki?curid=1233510", "title": "Vorvaňovec tropický", "text": "Vorvaňovec tropický\n\nVorvaňovec tropický (\"Mesoplodon densirostris\", také \"Delphinus densirostris\" či \"Mesoplodon sechellensis\") je druh kytovce z čeledi vorvaňovcovití (Ziphiidae) a rodu \"Mesoplodon\". Popsal jej Henri Marie Ducrotay de Blainville v roce 1817. Mezinárodní svaz ochrany přírody jej hodnotí jako druh, o kterém chybí údaje.\nVorvaňovec tropický obývá mírné a tropické vody v Atlantiku (vzácný je na západě severní části), Indickém oceánu a Pacifiku, je možno jej také najít ve Středozemním moři (kde je pozorován pouze vzácně) a Černém moři; je nejrozšířenějším druhem svého rodu. Lze jej najít například ve vodách Austrálie, Guatemaly, Keni, Nigérie, Pákistánu, Panamy, Pákistánu, Indie, Japonska, Spojených států amerických (kupříkladu oblast Mexického zálivu), Portugalska a dalších. Žije především na otevřeném moři. Obývá hloubky 200 až 1000 metrů.\nVorvaňovec tropický měří 3 až 7 metrů (v průměru 4,7 m) a vážit může až 1030 kg. Ocas je dlouhý okolo jednoho metru. Prsní ploutve měří asi 20 až 70 a hřbetní mezi 15 až 20 cm. Čelo je zploštělé, z dolní čelisti vyrůstají samcům zuby, které mohou dosahovat délky až 20 centimetrů, u samic nejsou tak výrazné. Zbarvení je tmavé s bílými skvrnami, na břiše světlejší než na hřbetě, ploutve jsou naopak tmavší než zbytek těla. Samice mají na rozdíl od samců bíle zbarvené čelisti. Na kůži má mimoto tento druh často jizvy, které mohou být způsobené parazity (například vilejši), jinými druhy, například hlavonožci, žraločky brazilskými (\"Isistius brasiliensis\"), ale také vnitrodruhově po vzájemných soubojích.\n\nO chování vorvaňovců tropických bylo získáno pouze malé množství informací, druh byl nejprve objeven pouze na základě zbytků kostí a vzhledem k životu ve velké hloubce a nenápadnosti jsou informace o druhu známy převážně z ulovených jedinců. Obvykle žijí v malých skupinkách složených od dvou do šesti jedinců; vyhýbá se stykům s loděmi. Před ponořením obvykle mírně zvlní tělo. Vorvaňovci tropičtí se patrně dorozumívají pištěním a švitořením; tyto zvuky byly zjištěny u mladého samce v blízkosti Floridy. Kořist, kterou tvoří převážně hlavonožci a v menší míře ryby, ve vodě vyhledávají pomocí echolokace. Podobně jako netopýři sonar nejprve využijí k vyhledání kořisti, poté k přiblížení k ní a nakonec k zaměření konečného výpadu. Mláďata tohoto druhu byla pozorována na jaře, ale informace o reprodukci jsou jinak neznámé.\n\nVelikost populace tohoto druhu je neznámá a Mezinárodní svaz ochrany přírody jej hodnotí jako druh, o kterém chybí údaje a je zařazen do listiny II Úmluvy o mezinárodním obchodu s ohroženými druhy volně žijících živočichů a rostlin. Nebezpečí představuje lov, ať už náhodně při lovu jiného druhu nebo cíleně. Další hrozbou je znečišťování oceánů. V roce 1993 byl například nalezen při pobřeží Brazílie mrtvý jedinec, kterého moře vyvrhlo na břeh, a v jehož žaludku se našly plasty. Velryba kvůli nim nepřijímala potravu, a proto zřejmě uhynula. Výzkum z roku 2002 konstatoval možnou hrozbou hlasitých zvuků pod vodou, způsobených například vojenskými sonary. Případné nebezpečí, které představuje změna klimatu, zatím není jasné.\n\n"}
{"id": "1233518", "url": "https://cs.wikipedia.org/wiki?curid=1233518", "title": "Theater of Dimensions", "text": "Theater of Dimensions\n\nXandria po vydání alba \"Sacrificium\" odehrála na svém doposud největším turné přes sto padesát koncertů a díky tomu podle vlastních slov „posunula své hudební hranice a dál a své charakteristické prvky na novou úroveň.“ O albu proto před vydáním prohlašovala, že bude dosud „nejbarvitějším albem Xandrie, které bude obsahovat jak ty nejtvrdší, tak i nejdojemnější momenty.“\n\nPrvní singl vyšel 2. prosince 2016. Jednalo se o píseň „We Are Murderers (We All)“, na které se jako host podílel zpěvák Björn Strid ze skupiny Soilwork. Druhý singl, ke kterému byl natočen také videoklip, vyšel 17. ledna 2017 a jmenoval se „Call of Destiny“.\n\n\n"}
{"id": "1233523", "url": "https://cs.wikipedia.org/wiki?curid=1233523", "title": "Pí (film)", "text": "Pí (film)\n\nPí (v anglickém originále Pi, v názvu filmu stylizováno jako π) je americký debutový film režiséra Darrena Aronofského z roku 1998. Byl natočen na vysoce kontrastní černobílý film a Aronofsky za něj v témže roce získal cenu za nejlepší režii na prestižním Sundance Film Festival. \n\nNázev snímku odkazuje na matematickou konstantu pí. Témata filmu se týkají náboženství, mystiky a jejich vztahu se světem matematiky. \n\nDěj vypráví o matematikovi a poukazuje na kontrasty mezi nedokonalou a iracionální lidskostí a přesností matematiky, obzvláště teorie čísel. \n\nV hlavní roli se ve filmu objevil Aronfského kamarád a spolužák Sean Gullette.\n\nFilm vypráví o geniálním matematikovi Maxovi, který se snaží předvídat změny akcií na burze, čímž na sebe přiláká nechtěnou pozornost ortodoxní židovské sekty a dalších lidí.\n\nMax Cohen, který žije v New Yorku, je číselným teoretikem. Věří, že všechno lze popsat pomocí čísel a že matematika je jazykem přírody. Trpí silnými periodickými bolestmi hlavy (Hortonův syndrom), dále také paranoií, halucinacemi a sociálně úzkostnou poruchou. Jeho jedinými společenskými kontakty jsou Jenna, malá dívka, kteoru fascinují jeho početní schopnosti, Devi, jeho mladá sousedka, a Sol Robenson, jeho bývalý profesor matematiky, který je nyní v invalidním důchodu.\n\nMax se snaží vytvořit počítačový program, který by předvídal výsledky na burze. Jeho počítač Euclid při jednom z pokusů vytiskne 216místné číslo a pak přestane fungovat. Naštvaný Max výtisk vyhodí. Následujícího dne zjistí, že předpověď Euclidu byla správná. Sol Robenson mu sdělil, že před lety narazil na stejné 216místné číslo. Zároveň však upozorňuje Maxe, aby myslel na oddech a aby zpomalil.\n\nV kavárně potkává Max Lennyho Meyera, chasidistu, který provádí matematický výzkum Tóry. Maxe také kontaktují agenti z Wall Street a chtějí od něj výsledky jeho práce výměnou za výkonný počítačový čip.\n\nS jeho použitím Max pomocí Euclidu analyzuje Tóru. Opět se zobrazí 216místné číslo, načež počítač přestane fungovat. Max rychle opisuje číslo, během toho pochopí celý vzorec, následně však omdlívá. Po probuzení mu dochází, že je schopen pomocí tohoto vzorce předvídat vývoj na burze. Jeho bolesti hlavy však sílí. Zjišťuje, že na pravém spánku má bouli připomínající žílu. Max se pohádá se Solem, který mu radí, aby přestal s prací.\n\nJednoho večera unesou agenti z burzy Maxe a snaží se ho přinutit, aby jim vysvětlil daný vzorec. Nalezli původní výtisk, který Max vyhodil. Při pokusu manipulovat s burzou však způsobili zhroucení trhu s akciemi. Kolem jede Lenny, který pomůže Maxovi dostat se pryč. Lenny ho však bere za svými společníky do nedaleké synagogy. Ti po něm chtějí prozradit ono 216místné číslo v domnění, že s jeho pomocí odhalí tajné jméno Boha. Max odmítá a tvrdí, že číslo bylo odhaleno právě jemu, na zdroj čísla nehledě.\n\nMax uprchne a jde navštívit Sola. Zjišťuje však, že Sol mezitím zemřel na mrtvici. U něj doma ale nalezne papírek s číslem. \n\nVe svém bytě později Max podlehne dalšímu záchvatu silné bolesti hlavy, avšak nevezme si prášky. Na pokraji šílenství začne ničit části Euclidu. Max věří, že číslo a bolesti hlavy jsou propojeny, a proto se podstatu čísla pokouší odhalit právě skrze bolesti. Max omdlívá. Vidí sebe v bílé prázdnotě, jak opakuje cifry onoho čísla. Po probuzení ve svém zničeném bytě zapálí papírek s číslem a provede si improvizovanou trepenaci vrtem do lebky.\n\nV následující scéně, která se odehrává později, přichází k Maxovi, který sedí v parku, malá Jenna a chce po něm spočítat z hlavy 748/238 (což je přibližně rovno pí). Max se usmívá a řekne jí, že odpověď nezná. Klidně sedí na lavičce a pozoruje, jak se stromy hýbou ve větru.\n\n\nFilm měl rozpočet pouhých 68 000 dolarů, avšak i přes omezenou kinodistribuci vydělal ve Spojených státech přes 3 miliony dolarů. V Česku nebyl distribuován v kinech, byl pouze vydán na DVD.\n"}
{"id": "1233528", "url": "https://cs.wikipedia.org/wiki?curid=1233528", "title": "Fontána (film)", "text": "Fontána (film)\n\nFontána (v anglickém originálu \"The Fountain\") je americký dramatický film Darrena Aronofského z roku 2006. V hlavních rolích se objevili Hugh Jackman a Rachel Weiszová. Ve snímku se mísí prvky fantasy, sci-fi a duchovna. Skládá se ze tří hlavních dějových linií s tématy nesmrtelnosti, ztráty milovaných a snahy vyhnout se tomuto osudu. Jackman a Weiszová zde ztvárnili několik postav spoutaných láskou napříč prostorem a časem – španělského conquistadora a jeho nešťastnou královnu, současného vědce a jeho manželku postiženou rakovinou a vesmírného putovníka. \n\nAronofsky půovdně zamýšlel natočit film s rozpočtem 70 milionů dolarů a s Bradem Pittem a Cate Blanchettovou v hlavních rolích, avšak po Pittově odstoupení od role a překročení rozpočtu se studio Warner Bros. rozhodlo ukončit produkci tohoto filmu. Aronofsky se proto rozhodl přepsat scénář tak, aby jej byl schopný zrealizovat s rozpočtem 35 milionů dolarů a do hlavních rolí obsadil Jackmana a Weiszovou.\n\nFilm byl uveden do distribuce ve Spojených státech a Kanadě 22. listopadu 2006 a celosvětově vydělal 16 milionů dolarů. Kritika neměla na tento film jednoznačný názor, avšak od svého uvedení se stal poměrně kultovním. \n\nConquistador Tomás Verde v Novém Španělsku bojuje se skupinou mayských bojovníků. Snaží se dostat do pyramidy, kde je následně napaden mayským knězem. \n\nPříběh dále představuje podobně vypadajícího muže, který opatruje vysoký strom a putuje v kulaté bublině vesmírem, přičemž je vyrušován ženou jménem Izzi. \n\nVe třetí dějové lince, která se odehrává v současnosti, doktor Tom Creo ztrácí svou manželku Izzi, kterou postihl nádor na mozku. Tom pracuje na léku proti degenerativním onemocněním mozku s pomocí vzorků ze stromu z Guatemaly. Izzi se postupně smiřuje se smrtí, avšak Tom tuto skutečnost odmítá přijmout a snaží se pro ni najít lék. Izzi mezitím sepisuje příběh nazvaný „Fontána“ o královně Izabele, která kvůli Inkvizici ztrácí království a pověřuje Tomáse Verdeho, aby se vydal na území Mayů do Střední Ameriky hledat mýtický Strom života. Jelikož Izzi nepředpokládá, že dokončí svou knihu, požádá Toma, aby ji dopsal za ni. \n\nIzzi s Tomem na obloze pozorují mlhovinu Xibalba a Izzi si předstvuje, stejně jako Mayové, že se zde po smrti setkají jejich duše, až hvězda exploduje jako supernova. \n\nTom zaznamenává pokroky ve vývoji léku a objevuje účinky proti stárnutí. Krátce poté však Izzi umírá. Tom se na jejím pohřbu rozhodne, že nalezne lék na smrt.\n\nTomás ve středoamerické džungli zjišťuje, že většina jeho družiny je již vyčerpána a odmítá nadále pokračovat ve hledání pyramidy. S několika posledními věrnými následovníky doráží k pyramidě. Následně se zopakuje úvodní scéna, ve které Tomás bojuje s mayským knězem. \n\nVesmírný cestovatel Tom tráví čas fyzickým i mentálním cvičením, například meditací, která mu umožňuje vnímat minulost a interagovat s ní. \n\nDobyvatel Tomás je mayským knězem zasažen do břicha a kněz se ho právě chystá zabít, když se mu náhle zjeví Tom. Kněz nyní považuje Tomáse za Stvořitele, díky kterému se zrodil veškerý život. Tomás zabije kněze jakožto oběť a pokračuje k jezeru s velkým stromem, který považuje za Strom života. Tomás si nanese mízu ze stromu na svou bodnou ránu a ta zmizí. Začne pít mízu vytékající z kůry, avšak podle staré mayské pověsti tím dává vzniknout novému životu. Z jeho těla začnou rašit rostliny a tráva. \n\nVe vesmíru strom uvnitř bubliny umírá těsně před koncem cesty a hvězda krátce poté zaniká výbuchem supernovy. Pohlcuje bulbinu a vše uvnitř ní. Putovníkovo tělo se rozpadá a je vstřebáno stromem, který díky tomu začne opět kvést. Zjevuje se Izzi a podává Tomovi ze stromu ovoce. Tom ho zasazuje na Izzině hrobě.\n\n"}
{"id": "1233529", "url": "https://cs.wikipedia.org/wiki?curid=1233529", "title": "Entelodon", "text": "Entelodon\n\nEntelodon (z řečtiny ἐντελής=\"entelēs\" \"úplný\" a ὀδών=\"odōn\" \"zub\") byl rod sudokopytníka žijící na rozhraní eocénu a oligocénu ve třetihorách v Eurasii. Lebkou byl velice podobný prasatům, kromě nich jsou jeho příbuzní hroši a kytovci. Spolu se svými příbuznými patří do čeledi entelodontidae.\n\nŠlo o velkého živočicha dlouhého kolem tří metrů. Byl vysoký kolem 135 cm a jeho lebka měřila 65 centimetrů. Pravděpodobně byl všežravec, živil se rostlinami mršinami a možná i aktivně lovil. Šlo zřejmě o vrcholového predátora se silným skusem čelistí a schopností krátkodobě rychle běžet.\n\nEntelodon byl nalezen na několika místech napříč Eurasií a to ve Španělsku, Francii, Německu Rumunsku, na Kavkaze a ve Vnitřním Mongolsku. Rod čítal 8 různých druhů.\n\nEntelodon byl například ve třetím díle dokumentárního seriálu Putování s pravěkými zvířaty a byla mu věnována celá epizoda dokumentu Prehistoričtí lovci.\n"}
{"id": "1233534", "url": "https://cs.wikipedia.org/wiki?curid=1233534", "title": "Vincent D'Onofrio", "text": "Vincent D'Onofrio\n\nVincent D'Onofrio (* 30. června 1959 Brooklyn) je americký herec. Mezi jeho nejznámější role patří ztvárnění Leonarda Lawrence ve filmu Olověná vesta, ztvárnění Orsona Wellse ve snímku Ed Wood a postava Vica Hoskinse v Jurském světě. Také drží rekord v největším ztloustnutí v dějinách filmu, celých 32 kilo, aby si mohl zahrát ve filmu Olověná vesta.\n\n"}
{"id": "1233541", "url": "https://cs.wikipedia.org/wiki?curid=1233541", "title": "Otto Barth (malíř)", "text": "Otto Barth (malíř)\n\nOtto Barth (3. října 1876 Vídeň, Rakousko-Uhersko - 9. srpna 1916 tamtéž) byl rakouský akademický malíř, grafik a alpinista.\n\nOtto Barth se narodil jako druhý syn uměleckého a okrasného zahradníka Johanna Bartha a jeho ženy Anny. V dětství býval fyzicky slabý a často nemocný. Zdraví mu pomohl zlepšit intenzivní pobyt na horách. Zprvu navštěvoval uměleckou školu a později začal studovat na Akademii.\n\nJeho blízkým přítelem byl malíř a horolezec Gustav Jahn. Společně podnikly mnoho výprav, některými z nich byly prvovýstupy. Otto Barth založil uměleckou skupinu s názvem \"Phalanx\". Později se stal členem skupiny \"Hagenbund\" ve Vídni.\n\nBěhem první světové války sloužil v hodnosti nadporučíka jako pobočník velitele c. a k. důstojnické stanice pro válečné zajatce (\"k.u.k. Offiziersstation für Kriegsgefangene\") ve Waidhofenu an der Ybbs. Zde jej v červnu 1916 zastihla nemoc, se kterou se léčil v důstojnické nemocnici ve Vídni. 9. srpna však nemoci podlehl.\n\nBarth měl na kontě desítky knižních ilustrací, grafik v horolezeckých časopisech a řadu obrazů. Získal také několik zakázek na výzdobu veřejných budov, například nádraží v Salzburgu, radnice v Krnově či hotelu \"Herzoghof\" v Badenu. \nVýběr obrazů:\n"}
{"id": "1233549", "url": "https://cs.wikipedia.org/wiki?curid=1233549", "title": "Vlkovce", "text": "Vlkovce\n\nVlkovce jsou obec na Slovensku v okrese Kežmarok. Nachází se v jihozápadní části Levočských vrchů, 17 km jihovýchodně od Kežmarku a 12 km severozápadně od Levoče.\n\nV roce 2015 zde žilo 479 obyvatel. První písemná zmínka o obci pochází z roku 1268.\n\n"}
{"id": "1233557", "url": "https://cs.wikipedia.org/wiki?curid=1233557", "title": "Zarajsk", "text": "Zarajsk\n\nZarajsk () je město v Moskevské oblasti v Ruské federaci. Při sčítání lidu v roce 2010 měl bezmála pětadvacet tisíc obyvatel.\n\nZarajsk leží na Osjotru, přítoku Oky v povodí Volhy. Od Moskvy hlavního města oblasti i celé federace, je vzdálen přibližně 162 kilometrů jihovýchodně.\n\nPrvní zmínky o Zarajsku jsou z 12. století, kdy se nazýval \"Krasnoje\".\n\nV roce 1237 poničily ves jednotky chána Bátúa.\n\nOd 13. století se městu říkalo \"Novogorodok\", jméno \"Zarajsk\" se prosazuje až na přelomu 16. a 17. století.\n\nNa počátku 16. století zde byl vystavěn Zarajský kreml, který chránil Moskevské knížectví před nájezdy Krymských Tatarů.\n\n"}
{"id": "1233562", "url": "https://cs.wikipedia.org/wiki?curid=1233562", "title": "Flag football", "text": "Flag football\n\nFlag football je míčová hra, která se vyvinula roku 1933 z amerického fotbalu jako jeho bezkontaktní varianta. Hlavní rozdíl je v tom, že k zastavení soupeřova útoku není třeba hráče s míčem složit na zem, ale stačí mu odebrat látkový praporek (anglicky \"flag\", odtud název sportu), který má suchým zipem upevněný na opasku. Původně sloužila hra k tréninku hráčů amerického fotbalu (který se pro rozlišení označuje jako \"tackle football\"), ale vzhledem k podstatně nižšímu riziku zranění ji mohou provozovat i ženy a děti, ujala se jako součást školního tělocviku nebo vojenského výcviku, pořádá se v ní řada amatérských i mistrovských soutěží. Existuje několik variant pravidel: počet hráčů se může pohybovat od čtyř do devíti na každé straně (existují i smíšené týmy), liší se také velikost hřiště. Zpravidla se hraje na dva poločasy po 18 minutách. Mezinárodní federace amerického fotbalu (IFAF) pořádá od roku 2002 mistrovství světa ve flag footballu (hraje se ve variantě s pěti hráči). Nejúspěšnějšími týmy jsou Rakousko a USA, každý získal tři tituly.\n\n\n"}
{"id": "1233564", "url": "https://cs.wikipedia.org/wiki?curid=1233564", "title": "Seznam benediktinských klášterů", "text": "Seznam benediktinských klášterů\n\nToto je nekompletní seznam benediktinských klášterů:\n\n\n\n\n"}
{"id": "1233565", "url": "https://cs.wikipedia.org/wiki?curid=1233565", "title": "Oxidy železa", "text": "Oxidy železa\n\nOxidy železa (Fe) jsou\n"}
{"id": "1233569", "url": "https://cs.wikipedia.org/wiki?curid=1233569", "title": "MTV Europe Music Awards 2016", "text": "MTV Europe Music Awards 2016\n\nMTV EMA 2016 (známé také jako MTV Europe Music Awards) se konali dne 6. listopadu 2016 v Ahoy Rotterdam v Rotterdamu v Nizozemsku. Nizozemsko bude po třetí hostit předávání cen a po druhé v Rotterdamu. Poprvé se zde ceny předávaly v roce 1997.\n\nNominace byly oznámeny 27. září 2016.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1233571", "url": "https://cs.wikipedia.org/wiki?curid=1233571", "title": "SK Raspenava", "text": "SK Raspenava\n\nSK Raspenava je fotbalový klub z Raspenavy, města ve Frýdlantském výběžku na severu Libereckého kraje. Založen byl v roce 1945. Klub se sestává ze tří družstev, a sice mužů „A“, „B“ a oddílů žáků. O zdejší mladé fotbalisty pečují trenéři Lubomír Berko spolu s Leošem Pavlištou. Berko, ročník narození 1956, stále hraje za muže „B“ a dokonce jim dělá i kapitána. Ke zdejším hráčům patřili například Karel Martinů, Petr Mussil, Josef Koprnický či Luboš Malinský.\n\nFotbalisté své zápasy hrají na hřišti v raspenavské ulici U Stadionu. S ohledem na kvalitu zdejšího pažitu využívají tuto hrací plochu k tréninkům také ligoví fotbalisté Liberce či Jablonce. Liberec zde v létě 2012 sehrál i přípravné mezistátní utkání s Nitrou (3:2).\n\n"}
{"id": "1233573", "url": "https://cs.wikipedia.org/wiki?curid=1233573", "title": "Beschreibende und malerische Darstellung der K. K. österreichischen Staatseisenbahn von Olmütz bis Prag", "text": "Beschreibende und malerische Darstellung der K. K. österreichischen Staatseisenbahn von Olmütz bis Prag\n\nBeschreibende und malerische Darstellung der K. K. österreichischen Staatseisenbahn von Olmütz bis Prag (česky Popis a malířské zpodobení c. k. rakouské státní dráhy z Olomouce do Prahy) je pamětní publikace vydaná ke zprovoznění železniční trati Olomouc - Praha v roce 1845.\n\nPublikace obsahuje:\n24 stran textu popisuje stručně historii, průběh projektování, popis stavby železničního spodku i svršku i vlastní provoz trati. V textu je vložena rozkládací Tabulka uvažovaných tras pro výstavbu železnice mezi Vídní a Prahou.\n\nPublikace dále obsahuje:\n\n\n"}
{"id": "1233576", "url": "https://cs.wikipedia.org/wiki?curid=1233576", "title": "Ukrajinská katolická archieparchie filadelfská", "text": "Ukrajinská katolická archieparchie filadelfská\n\nUkrajinská katolická archieparchie filadelfská ( \"Ukrainian Catholic Archeparchy of Philadelphia\", \"Філадельфійська архиєпархія Української греко-католицької церкви\") je archieparchií Ukrajinské řeckokatolické církve se sídlem ve Filadelfii a katedrálou Neposkvrněného Početí Panny Marie. Jako ordinariát pro věřící východních ritů v USA byla tato církevní struktura založena již v roce 1913, roku 1924 se stala exarchátem (\"Apoštolský exarchát Spojených států amerických pro věřící východních ritů\"); v roce 1958 byla povýšena na archieparchii a dostala jméno, které nese dodnes.\n\nArchieparcha filadelfský je zároveň metropolitou Ukrajinské řeckokatolické církve ve Spojených státech amerických. Archieparchie má tři sufragánní eparchie:\n\n"}
{"id": "1233579", "url": "https://cs.wikipedia.org/wiki?curid=1233579", "title": "Seznam filadelfských řeckokatolických biskupů a arcibiskupů", "text": "Seznam filadelfských řeckokatolických biskupů a arcibiskupů\n\nToto je seznam eparchů a archieparchů Ukrajinské řeckokatolické církve ve Filadelfii:\n"}
{"id": "1233583", "url": "https://cs.wikipedia.org/wiki?curid=1233583", "title": "Pávík australasijský", "text": "Pávík australasijský\n\nPávík australasijský (\"Rhipidura rufifrons\") je druh ptáka z rodu pávíků, čeledi pávíkovitých. Jedná se o malého pěvce, který je známý, stejně jako všechny ostatní druhy ze stejného rodu, pro vějířovitý ocas. Obývá Austrálii, Indonésii, Novou Guineu a Šalamounovy ostrovy. Vyhledávají deštné lesy a jiné vlhké až bažinné oblasti. Ačkoliv jejich populace klesá, dle IUCN je druh vyhodnocen jako málo dotčený (LC).\n\nDruh pávík australasijský má velké množství poddruhů, přesto není jeho taxonomie zcela prozkoumána a o možných dalších poddruzích se spekuluje. Tohoto ptáka lze jednoduše rozeznat od ostatních pávíků, jelikož peří na jeho ocase je oranžovo-hnědo-červené a podobnou kombinaci barev žádný jiný druh pávíka nemá.\n\nPávík australasijský je stěhovavý pták a před obdobím hnízdění (na jaře) se všichni ptáci stěhují do jihovýchodní Austrálie, na podzim se pak přesouvají více na sever. Živí se hmyzem.\n\nDruh pávík australasijských byl poprvé popsán Johnem Lathamem v jeho díle \"Index Ornithologicus\" roku 1801. Latham druh pojmenoval odborným názvem \"Muscicapa ruffifrons\". Nicméně, později pávíka Vigors a Horsfield přesunuli do rodu \"Rhipidura\". Rodový název se skládá z řeckých slov \"ρϊπός\", vějíř, a \"οὐρά\", tedy ocas. V současné době je jeho taxonomické zařazení a příbuznost s dalšími druhy sporné. Avšak nejbližším příbuzným je, vedle pávíka celebeského, novobritského a proměnlivého, druh \"Rhipidura dryas.\" Blízkým příbuzným pávíka australasijského je i pávík rezavohřbetý.\n\nBěžně je uváděno až 18 poddruhů, které se liší především zeměpisným rozšířením. Jedná se o následující poddruhy:\n\nCo se vývoje týče, pak lze z provedených studií vyvodit, že předci dnešních pávíků australasijkých pocházeli z Papuy-Nové Guiney.\n\nDruh pávík australasijský má mnoho poddruhů, které se liší především zeměpisným rozšířením, ale také je lze odlišit podle vzhledu. Obecně se dá říct, že tento druh obývá části Austrálie, jihovýchodní Asii a Tichomoří. Například poddruh \"R. f. brunnea\" obývá pouze ostrov Malaita, \"R. f. granti\" zase centrální Šalamounovy ostrovy a \"R. f. intermedia\" východní Queensland. Malý ostrov Owaraha obývá poddruh \"R. f. kuperi\" a ostrov Saipan zase poddruh \"R. f. saipanensis\".\n\nPávíci australasijští vyhledávají vlhké a husté porosty, obzvláště často je možné je najít v mangrovových nebo eukalyptových porostech. Žijí i v deštných lesích, obzvláště pak v blízkosti řek a bažin. Bližší určení preferovaného stanoviště ztěžuje velký počet poddruhů, jelikož každý ostrov nabízí jiné podmínky a každý poddruh tak vyhledává jiná místa. Během dne se pohybují spíše v menších výškách do 6 m nad zemí.\n\nDospělí pávíci australasijští jsou středně velcí ptáci; délka jejich těla se pohybuje od 14,5 cm do 18,5 cm, průměrně okolo 15 cm. Rozpětí křídel je 18 cm až 22,5 cm a váha zhruba 10 g. U druhu není patrný pohlavní dimorfismus: pohlaví nelze na pohled rozlišit. Nicméně, samičky jsou většinou menší než samečci.\n\nČelo červenohnědé, nadočnicový oblouk bílý a temeno hlavy až po krk je olivově hnědého až červenohnědého zbarvení. Hrdlo je, alespoň u většiny poddruhů, bílé. Ocasní pera jsou u kořene tmavá a směrem ke špičce se barva zesvětluje, běžně až do bílé barvy. Zobák a nohy jsou hnědé. Zbarvení se v průběhu roku nemění a zůstává tedy stejné i v době hnízdění, kdy se jiné druhy ptáků odívají do svatebního šatu. Mladí jedinci mají světlejší hřbet a hnědý ocas i dolní partie. Pávíkům australasijským se podobají například zástupci druhu \"Rhipidura albiscapa\".\n\nPávíci australasijští jsou monogamní. Páry si hnízdo staví na vlhkých místech, o konečném umístění hnízda většinou rozhoduje samička. Tvar hnízda by se dal přirovnat ke sklenici na víno a je vyrobeno z proužků trávy, mechu a dalších přírodních materiálů. Do něj pak samička snese tři až čtyři vejce krémové barvy. O mladé se následně starají střídavě oba rodiče. Čtyři až pět týdnů od vylíhnutí opouští ptáčata hnízdo.\n\nŽiví se hmyzem. Běžně loví sami, ale často vytvářejí i malé skupinky, ve kterých loví. V těchto skupinách mohou být i jiné druhy ptáků, například druh \"Symposiachrus trivirgatus\", pištec pralesní, střízlíkovec velkozobý, nebo medosavka zelenohřbetá. Během lovu jsou nepřetržitě v pohybu a zastavují jen na krátké přestávky.\n\nTento druh je stěhovavý. Pravidelně přesidlují každý rok a většinou je i jejich trasa stejná, jako předcházející rok. Na jaře přilétají do jihovýchodní Austrálie, na podzim se pak přesouvají více na sever. Pávíci australasijští nemají přirozeného predátora, avšak mnoho mláďat bývá zahubeno flétňákem stračím.\n\n"}
{"id": "1233584", "url": "https://cs.wikipedia.org/wiki?curid=1233584", "title": "Velká Británie na Letních olympijských hrách 2016", "text": "Velká Británie na Letních olympijských hrách 2016\n\nVelkou Británii na Letních olympijských hrách v roce 2016.\n\n"}
{"id": "1233585", "url": "https://cs.wikipedia.org/wiki?curid=1233585", "title": "Vojenská nemocnice Brno", "text": "Vojenská nemocnice Brno\n\nVojenská nemocnice Brno je zdravotnické zařízení v Brně. Sídlí ve Zábrdovicích v Zábrdovické ulici a disponuje 253 lůžky.\n\nBrněnská vojenská nemocnice byla zřízena v roce 1756 a sídlila vedle městského špitálu svatého Štěpána v Křenové ulici, přibližně v místě dnešního kostela Neposkvrněného početí Panny Marie. Roku 1782 byla kvůli nevyhovujícím prostorám přesunuta do právě zrušeného kláštera dominikánek v Pekařské ulici (dnes prostor Fakultní nemocnice u sv. Anny). Ani tato stavba pro účely nemocnice nevyhovovala, proto došlo v roce 1784 k definitivnímu přesunu do budovy rovněž zrovna zrušeného zábrdovického kláštera premonstrátů. Roku 1805 byla vojenská nemocnice, stejně jako ostatní brněnské, zaplněna raněnými z bitvy u Slavkova.\n\nV rámci reorganizace vojenského zdravotnictví byla Posádková nemocnice Brno v 70. letech 19. století označena číslem 5. Na začátku listopadu 1918, kdy měla tři odbočky, byla předána československé branné moci. V roce 1921 předala jednu ze svých odboček, Zeměbraneckou nemocnici na Žlutém kopci, Zemi Moravské. Zbylé dvě odbočky byly také předány jiným institucím a samotná zábrdovická nemocnice byl roku 1922 sloučena se Záložní nemocnicí ve Střelecké ulici (dnes Domažlická ulice) do Divizní nemocnice 6, sídlící v zábrdovickém klášteře. Od roku 1937 nesla označení Sborová nemocnice 6. Ve 30. letech také došlo k rozšíření areálu, roku 1936 byla vedle bývalého kláštera postavena současná budova C.\n\nZa druhé světové války zde sídlil \"Reserve Lazarett I, Brünn\" Wehrmachtu a po osvobození Brna zde přes léto 1945 fungoval polní lazaret Rudé armády. Areál byl československé armádě předán v září 1945. Roku 1950 byla nemocnice výrazně doplněna rozsáhlou čtyřpodlažní budovou B podél ulice Lazaretní, která byla v následujících desetiletích dále rozšiřována.\n\nV areálu nemocnice se nachází původní zábrdovický kostel svaté Kunhuty, který byl po zrušení kláštera v roce 1784 odsvěcen a využíván jako skladiště. Od roku 1939 byla jeho budova rozdělena na kapli a márnici a v 70. let 20. století byla znovu stavebně upravena, tentokrát na šatnu a skladiště. Při celkové rekonstrukci objektu v letech 2001–2002 byl bývalý kostel renovován a byla v něm zřízena moderně zařízená Lékárna U svaté Kunhuty.\n\nVojenská nemocnice Brno fungovala do 90. let 20. století jako rozpočtová organizace Ministerstva obrany. Od roku 1994 je příspěvkovou organizací Ministerstva obrany České republiky a kromě ošetřování a hospitalizace armádních příslušníků slouží i veřejnosti jako spádová nemocnice pro část Brna.\n\n"}
{"id": "1233609", "url": "https://cs.wikipedia.org/wiki?curid=1233609", "title": "Archieparchie Winnipeg", "text": "Archieparchie Winnipeg\n\nUkrajinská katolická archieparchie winnipegská ( \"Ukrainian Catholic Archeparchy of Winnipeg\", \"Українська Католицька Архиєпархія в Вінніпеґу\") je archieparchií Ukrajinské řeckokatolické církve se sídlem ve Winnipegu a katedrálou svatých Vladimíra a Olgy. Jako \"Apoštolský exarchát Kanady\" byla tato církevní struktura založena již v roce 1912, v roce 1956 byla povýšena na archieparchii a dostala jméno, které nese dodnes.\n\nArchieparcha winnipegský je zároveň metropolitou Ukrajinské řeckokatolické církve v Kanadě. Archieparchie má čtyři sufragánní eparchie:\n\n"}
{"id": "1233615", "url": "https://cs.wikipedia.org/wiki?curid=1233615", "title": "Ukrajinská katolická archieparchie sv. Jana Křtitele v Curitibě", "text": "Ukrajinská katolická archieparchie sv. Jana Křtitele v Curitibě\n\nUkrajinská katolická archieparchie sv. Jana Křtitele v Curitibě ( \"Arquieparquia de São João Batista em Curitiba dos Ucranianos\", \"Куритибська архієпархія святого Івана Хрестителя\") je archieparchií Ukrajinské řeckokatolické církve se sídlem ve Curitiběu a katedrálou svatého Jana Křtitele. Jako \"Apoštolský exarchát Brazílie\" byla tato církevní struktura založena v roce 1962, roku 1971 se stala exarchátem, v roce 2014 byla povýšena na archieparchii a dostala jméno, které nese dodnes.\n\nArchieparcha curitibský je zároveň metropolitou Ukrajinské řeckokatolické církve v Brazílii. Archieparchie má jednu sufragánní eparchii:\n"}
{"id": "1233617", "url": "https://cs.wikipedia.org/wiki?curid=1233617", "title": "Joanna Batorová", "text": "Joanna Batorová\n\nJoanna Batorová (nepřechýleně Joanna Bator; * 2. února 1968, Wałbrzych) je polská spisovatelka a novinářka.\n\nJoanna Batorová opustila svůj domov ve svých 19 letech. Posléze vystudovala ve Varšavě kulturologii a filozofii. Promovala prací o feminismu, postmoderně a psychoanalýze. Byla zaměstnána jako docentka filozofie na různých vysokých školách, a to jak ve Varšavě, tak i v New Yorku, Londýně, či Tokiu. \n\n\n\n"}
{"id": "1233621", "url": "https://cs.wikipedia.org/wiki?curid=1233621", "title": "Jáma Julie", "text": "Jáma Julie\n\nJáma Julie byl černouhelný hlubinný důl v Lamperticích na Žacléřsku. Byl založen Janem Danielem Müllerem (1794–1875) v roce 1853.\nV roce 1844 koupil Jan Daniel Müller dolové míry Marie pomocné (Mariahilf mas) od Josefa Reicha v Žacléři včetně štoly Egidi za 36 000 tolarů. \n\nV roce 1853 zarazil Jan Daniel Müller jámu Julie. Po otevření v roce 1855 měla hloubku 55 m a byla první jámou, která měla parní stroj o výkonu 16 HP a pracovalo na ni 65 mužů.\n\nV roce 1860 daroval Jan Daniel Müller doly svým synům, kteří založili \"Kamenouhelné těžířstvo bratří Müllerů\". V roce 1898 byl důl prodán \"Západočeskému báňskému akciovému spolku\" (ZBAS). \n\nPo ukončení druhé světové války byly doly ZBAS dány pod národní správu a od 1. ledna 1946 byly znárodněny a začleněny pod národní podnik \"Východočeské uhelné doly\" (VUD). V roce 1950 doly na Žacléřsku byly sloučeny a přejmenovány na \"Důl Jan Šerma\". Jáma Julie byla zlikvidována v roce 2005. Areál byl převeden v roce 1997 na firmu GEMEC s.r.o, využíván od roku 2000 společností GEMEC – UNION a.s. Jívka.\n\nJáma kruhového profilu původně o průměru 4,5 m vyhloubena do hloubky 425,6 m. Od roku 1978 byla postupně prohlubována až do hloubky 865,1 m. Od ohlubně (kóta +578,9 m n. m.) po 6. patro (kóta +153,32 m n. m.) byla jáma vyzděná cihelnou vyzdívkou, průměr jámy byl 4,5 m. Od 6 patra po jámovou tůň byla jáma vyztužena litým betonem, měla průměr 6,5 m a nebyla vystrojena. Jáma Julie byla výdušnou jámou. Těžní budova byla postavena v roce 1900, těžní věž v roce 1903. V roce 1955 byl instalován elektrický těžní stroj typ 2B 3514 vyroben Závody V. I. Lenina v Plzni. V roce 2005 byla jáma uzavřena betonovým povalem o tloušťce 8 m. \n\nDne 6. listopadu 2000 byla jáma Julie s těžní budovou a těžní věží, strojovnou s těžním strojem prohlášená kulturní památkou ČR. Od roku 2012 je součástí Hornického skanzenu Žacléř. Je možné prohlédnout zařízení ventilátorovny, projít větrním kanálem nebo vystoupit na těžní věž jámy Jan.\n\n\n"}
{"id": "1233628", "url": "https://cs.wikipedia.org/wiki?curid=1233628", "title": "Ivan Matoušek (důstojník)", "text": "Ivan Matoušek (důstojník)\n\nIvan Matoušek (8. října 1912 Pelhřimov – 20. září 1944 Flin, Lotrinsko) byl důstojník Československé armády a armády Svobodné Francie, bratr Heleny Patočkové-Matouškové, manželky filosofa Jana Patočky.\n\nRodiči Ivana Matouška byli úředník Cyril Matoušek a Hedvika Matoušková, rozená Kolandová. Ivan měl ještě dva sourozence – starší sestru Helenu (*1910) a mladšího bratra Alexandra (*1923).\n\nPrvní léta života strávil Ivan Matoušek v Pelhřimově, pak se ale rodina kvůli služebním povinnostem Cyrila Matouška přestěhovala do Bratislavy. V letech 1922-1930 Ivan Matoušek studoval na gymnáziích v Bratislavě, Zvolenu a v Praze. V roce 1928 zemřel předčasně jeho otec Cyril.\n\nKrátce po složení maturity se 15. července 1930 přihlásil Ivan Matoušek do armády a 1. října nastoupil vojenskou službu u dragounského pluku 10 v Berehovu na Podkarpatské Rusi. Zde setrval do 28. ledna 1932, kdy jako četař odešel do zálohy. Na podzim téhož roku zahájil studium práv na Karlově univerzitě, které ovšem musel pro nedostatek prostředků po dvou semestrech přerušit. Usadil se v Říčanech u Prahy a začal pracovat jako úředník státní finanční správy, stále se však zúčastňoval i kurzů a cvičení pro důstojníky v záloze.\n\nDne 1. května 1935 nastoupil do činné vojenské služby a sloužil jako podporučík, od 1. října 1935 jako poručík československého jezdectva v Mukačevu. Od září roku 1937 do prosince 1938 se jeho novým působištěm staly Košice, jen od února do dubna roku 1938 byl krátce převelen do Prešova. Po Mnichovském diktátu byl 17. prosince 1938 přemístěn k dragounskému pluku 1 do Dolního Slivna a 22. května 1939 nakonec z armády uvolněn.\n\nDne 13. srpna 1939 Ivan Matoušek přeběhl z tehdejšího Protektorátu Čechy a Morava přes Frýdek-Místek, Bílý Kříž a Slovensko do Polska, kde se 23. srpna v Małych Bronowicích přihlásil k odvodu do armády. Po německém útoku na Polsko se spolu s dalšími československými dobrovolníky vydal do Rumunska, kam dorazil 19. září 1939. Zde mu Heliodor Píka pomohl zajistit cestu lodí na Blízký východ. Ivan Matoušek se tak přes Konstantinopol, Alexandrii, Tel Aviv a Bejrút dostal 27. října 1939 až do francouzského Marseille. Následujícího dne dorazil do tábora v Agde, který se stal shromaždištěm a výcvikovým střediskem jednotek československé zahraniční armády.\n\nVe Francii se v rámci 1. pěšího pluku zúčastnil bojů s německou armádou, ovšem po kapitulaci Francie byl spolu s dalšími československými vojáky evakuován do Anglie, kam připlul 7. července 1940. Dne 7. března 1941 byl povýšen na nadporučíka československé armády a 5. prosince 1942 získal povolení exilového prezidenta Edvarda Beneše ke vstupu do armády Svobodné Francie (FFL – \"Forces Françaises Libres\"). V lednu 1943 tak přes nigerijský Lagos a Belgické Kongo vycestoval do Egypta, kam přijel počátkem března 1943. V následujících měsících se zúčastnil bojů v Tunisku a Maroku. Po přesunu francouzských jednotek do Anglie (duben – červenec 1944) se zúčastnil i vylodění v Normandii. Dne 25. srpna 1944 velel ozbrojenému doprovodu generála Charlese de Gaulla při jeho příjezdu do Paříže a téhož dne se svou četou osvobodil Bourbonský palác (sídlo Francouzského Národního shromáždění). O dva dny později se zúčastnil bojů o letiště Bourget. Po osvobození Paříže se přesunul do Lotrinska. Padl 20. září při pokusu o záchranu zraněných spolubojovníků během bojů na řece Meurthe ve vesnici Flin v Lotrinsku.\n\nNejprve byl pohřben v nedaleké obci Moyen, ale počátkem 60. let 20. století došlo k přenesení jeho ostatků na československý vojenský hřbitov La Targette u Neuville-Saint-Vaast. In memoriam byl 4. září 1945 jmenován rytířem Řádu Čestné legie, k 1. září 1946 povýšen na štábního kapitána pěchoty československé armády a 28. října 1997 na plukovníka Armády České republiky.\n\n\n"}
{"id": "1233629", "url": "https://cs.wikipedia.org/wiki?curid=1233629", "title": "Seznam stryjských řeckokatolických eparchů", "text": "Seznam stryjských řeckokatolických eparchů\n\nNásledující osoby byly (jsou) eparchy stryjské eparchie Ukrajinské řeckokatolické církve:\n"}
{"id": "1233632", "url": "https://cs.wikipedia.org/wiki?curid=1233632", "title": "Embraer ERJ 145", "text": "Embraer ERJ 145\n\nEmbraer serie ERJ (nebo Embraer Regional Jet, názvy modelů EMB 135 a EMB 145) je rodina dvoumotorových proudových úzkotrupých regionálních dopravních letadel vyráběných brazilskou firmou Embraer. Tato skupina zahrnuje ERJ 135 (37 pasažérů), ERJ 140 (44 pasažérů) a ERJ 145 (50 pasažérů), vyrábí se také ve verzi pro vojenské účely Embraer R-99. Hlavními konkrurenty této rodiny letounů jsou letadla Bombardier CRJ200 a 700.\n\nŘada ERJ 145 byla představena v roce 1989 na Pařížském aerosalonu jako prodloužená verze letounu EMB 120 Brasilia s dvouproudovými motory, o rok později zjisitli inženýři Embraeru v aerodynamickém tunelu, že design letounu není vyhovující a museli ho mírně změnit.\n\nPrototyp poprvé vzlétnul 11. srpna 1995, přičemž u letecké společnosti byl představen o dva roky později, 6. března 1997. Mezi roky 2003 až 2016 se letouny rodiny ERJ145 pro čínský trh vyráběly v Číně.\n\nNejmenší verze prodávaná ve verzích ER (prodloužený dolet) nebo LR (vylepšené motory, prodloužený dolet). Jedná se o zkrácenou verzi ERJ145, vejde se do ní až 37 pasažérů.\n\nStřední verze prodávaná ve verzích ER (prodloužený dolet) nebo LR (vylepšené motory, prodloužený dolet), kapacita 44 pasažérů.\n\nNejvětší verze prodávaná ve verzích STD (základní verze pro 50 pasažérů), EU (optimalizovaná pro evropský trh), ER (prodloužený dolet), LR (vylepšené motory, prodloužený dolet).\n\nObchodní soukromé letadlo (business jet).\n\nTransportní model.\n\nAWACS – středisko včasného varování a řízení.\n\nModel určený pro dálkový průzkum.\n\nNámořní hlídkový letoun, součást námořní hlídky.\n\n"}
{"id": "1233633", "url": "https://cs.wikipedia.org/wiki?curid=1233633", "title": "Kosovo Polje", "text": "Kosovo Polje\n\nKosovo Polje (albánsky Fushë Kosovë, v srbské cyrilici Косово Поље) je obec v Kosovu. Nachází se jihozápadně od hlavního města Prištiny. Je významným silničním a železničním uzlem. Administrativně je sídlem vlastní opštiny. V blízkosti města se nachází také Gazimestan, místo bitvy na Kosově Poli a hrobka sultána Murada I.\n\nObec vznikla v roce 1864, ještě jako součást Osmanské říše. Turci sem dosídlili čerkeské obyvatelstvo, které se odsud postupně rozestěhovalo do dalších krajů Kosova.\n\nObec vznikla v roce 1921 v souvislosti s programem vysílání jugoslávských kolonistů na území Kosova. Na Kosovo Pole přišli lidé z Liky, Sremu, Banátu, údolí řeky Morači, Bosny, Niše a dalších oblastí tehdejšího království. Samotné sídlo se rozvíjelo podél hlavní silnice, která tvoří přivaděč od místního nádraží k samotné Prištině. Původní název \"Priština-Stanica\" se v roce 1937 změnil v souvislosti s otevřením trati do Peće na současné \"Kosovo Polje\". V roce 1940 zde byl zbudován kostel sv. Nikoly.\n\nPo skončení druhé světové války se vlivem urbanizace Kosova do obce, která byla většinově srbská, začali přistěhovávat Albánci, jejichž počet se v poměru k srbskému obyvatelstvu postupně zvětšoval. Rozvoj města probíhal především po druhé světové válce. V roce 1954 získalo Kosovo Polje elektrickou energii a bylo připojeno na vodovodní síť. V roce 1991 měla obec 16 154 obyvatel. Nacházely se zde dvě základní školy a gymnázium. V dobách existence socialistické Jugoslávie se zde nacházel velký textilní závod, který zaměstnával 1,2 tisíce lidí. \n\nBěhem války v Kosovu zde bojovníci Kosovské osvobozenecké armády popravili starostu města srbské národnosti. Konflikt způsobil značné škody; vedl k vystěhování srbského obyvatelstva z města. Zničeny byly místní knihovny a poškozena infrastruktura.\n\nV roce 2011 zde žilo 12 919 obyvatel. Drtivá většina z nich je albánské národnosti. Do války v letech 1998–1999 žila v Kosovu Polji srbská menšina, která představovala cca 25 % obyvatel města. Ta byla během konfliktu buď vyhnána, nebo dobrovolně odešla.\n\nVýchodně od města se směrem k Prištině nachází průmyslová zóna, jejíž rozvoj začal již v dobách existence SFRJ. Okolí města je intenzivně zemědělsky využíváno.\n\nV Kosově Polji se nachází hlavní železniční stanice pro celé Kosovo. Železniční spojení odsud vede do Peći, do Kosovské Mitrovice, Uroševace a do Prištiny (ačkoliv spojka do kosovské metropole má jen velmi omezený dopravní význam).\n\nZápadně od obce protéká řeka Sitnica.\n"}
{"id": "1233641", "url": "https://cs.wikipedia.org/wiki?curid=1233641", "title": "Ivan Matoušek", "text": "Ivan Matoušek\n\nJméno a příjmení Ivan Matoušek má více známých nositelů:\n\n"}
{"id": "1233642", "url": "https://cs.wikipedia.org/wiki?curid=1233642", "title": "Taras Senkiv", "text": "Taras Senkiv\n\nTaras Senkiv OM (* 3. července 1960, Bilobožnyca) je ukrajinský řeckokatolický duchovní, eparcha stryjský.\n"}
{"id": "1233645", "url": "https://cs.wikipedia.org/wiki?curid=1233645", "title": "Pevnost Ariljača", "text": "Pevnost Ariljača\n\nPevnost Ariljača (albánsky Kalaja e Harilaqit, srbsky Тврђава Ариљача/Tvrđava Ariljača) se nachází v blízkosti města Kosovo Polje na území Kosova. Pozůstatky pevnosti ze 4. – 6. století se nacházejí na vrcholu vysokém 766 m n. m. nedaleko města. V současné době je vedena kosovským ministerstvem kultury jako kulturní památka.\n\nPevnost se nachází zhruba 2 kilometry od Letiště Priština a 9 kilometrů jihovýchodním směrem od města Kosovo Polje. Vznikla na ploše nepravidelného tvaru o rozloze 1,3 hektaru; dominantním prvkem stavby bylo několik věží kruhového půdorysu na jejím okraji.\n\nPevnost byla zbudována nejspíše Byzantinci během vlády Justiniána I. Poprvé je připomínána v Prokopiově spisu \"De aedificiis\", který popisuje stavební aktivity Byzantské říše v 6. století. Strategický význam onoho místa pro vybudování opevnění dokládá i skutečnost, že pevnost, která vznikla až po pádu Římské říše, byla vybudována na pozůstatcích ještě starší stavby z dob antiky. Je z ní dostatečně dobrý výhled na značnou část rovinaté oblasti Kosova.\n\nV letech 2005 až 2009 se v místech bývalé pevnosti uskutečnil archeologický průzkum, který odhalil pozůstatky trojlodního kostela a množství starověkých i neolitických předmětů.\n"}
{"id": "1233651", "url": "https://cs.wikipedia.org/wiki?curid=1233651", "title": "Innogy", "text": "Innogy\n\nSpolečnost innogy (v ČR dříve RWE) je jeden z největších energetických podniků v Evropě. Podle tržní hodnoty je innogy největší energetickou skupinou v Německu a působí i v České republice. Zaměřuje se na tři základní oblasti podnikání - obnovitelné zdroje energie, sítě včetně ostatní energetické infrastruktury a obchod.\nNa českém trhu je innogy lídrem mezi dodavateli plynu pro domácnosti a firmy. Zásobuje plynem a elektřinou 1,7 milionu tuzemských zákazníků. Vedle dodávek, distribuce a skladování plynu nabízí novinky ve formě moderních energetických a doplňkových produktů.\nNázev innogy vznikl spojením slov innovation, energy a technology (inovace, energie a technologie).\n\nSpolečnost innogy sídlí v Essenu a vznikla v roce 2016 vyčleněním divizí obnovitelných zdrojů, obchodu a sítí z koncernu RWE. Se svými třemi oblastmi podnikání (obnovitelné zdroje, sítě a infrastruktura, obchod) působí innogy téměř výhradně v Evropě - v Německu, Anglii, Francii, Španělsku, Polsku, Portugalsku, Itálii, Švýcarsku, České republice a dalších zemích.\nNa jedenácti evropských trzích dodává elektřinu celkem 16 milionům a plyn 7 milionům zákazníků. Spravuje distribuční sítě, rozšiřuje výrobu z obnovitelných zdrojů, modernizuje svou energetickou infrastrukturu a plánuje rozvíjet tzv. inteligentní sítě (Smart Grids).\nPodle informací z webových stránek se činnosti innogy na českém trhu opírají o čtyři hlavní pilíře - dodávky zemního plynu a elektřiny, distribuci plynu, skladování plynu v podzemních zásobnících a výrobu tepla a elektřiny. Své aktivity v České republice řídí innogy prostřednictvím dceřiných a sesterských společností.\n\n\n\n\n\nNejrozsáhlejší distribuční síť plynovodů v České republice patří společnosti innogy (innogy Grid Holding). Tvoří ji 64 tisíc kilometrů plynovodů a další technická zařízení na celém našem území kromě Jihočeského kraje a Prahy. Společnosti innogy Grid Holding (GridServices, GasNet) se vyčlenily z koncernu už 1. ledna 2007 v reakci na nařízení EU a novely energetického zákona, které odstartovaly tzv. unboundling - právní oddělení vlastníka sítí od vlastníka obchodní společnosti.\nSpráva distribuční plynovodní soustavy, kterou vykonává distributor plynu, zahrnuje provoz, přepravu plynu, údržbu a opravy plynárenských zařízení, měření spotřeby a kvality zemního plynu, připojování a odpojování zákazníků a provoz dispečinku.\n\nPodzemní zásobníky zemního plynu slouží k vyrovnávání sezónních výkyvů ve spotřebě nebo ceně, zajišťují flexibilitu a přispívají k bezpečnosti dodávek. V ČR je v provozu 8 zásobníků, jedním takovým je podzemní zásobník zemního plynu Háje u Příbrami. Společnost innogy Gas Storage provozuje 6 z nich s celkovou kapacitou 2,7 miliardy m3 (4 plynová ložiska, 1 aquifer a 1 skalní kaverna). Nacházejí se v lokalitách Lobodice, Dolní Dunajovice, Štramberk, Třanovice, Tvrdonice a Háje u Příbrami.\nPodzemní zásobníky plynu plní svojí roli optimalizace plynárenské soustavy, stejně jako bezpečnostní pojistky pro případy nenadálých událostí v dodávce plynu.\n\nNa svých internetových stránkách innogy uvádí, že se svými dceřinými společnostmi patří mezi nejvýznamnější dárce v ČR. Prostřednictvím neziskových organizací a nadací podporuje částkami v řádech milionů korun za rok charitu, pomoc dětem, seniorům a zdravotně handicapovaným. Je nedílnou součástí prestižního festivalu Pražské jaro, podporuje Český olympijský tým a české paralympioniky. Mimo to se firma již více než 10 let v rámci své společenské odpovědnosti zaměřuje na dva hlavní projekty, které rozvíjejí českou kinematografii a české rekreační lyžování.\n\nProjekt innogy – energie českého filmu ročně přispěje více než 25 milionů korun na rozvoj kinematografie, na dokumentaristiku, literární přípravu či tvorbu budoucích filmařů. Podílí se na koprodukci filmů jako Anděl páně, Kobry a užovky, Polednice nebo Teorie tygra. Za posledních 11 let pomohla innogy zrealizovat 51 hraných filmů a dokumentů. V rámci Mezinárodního filmového festivalu v Karlových Varech, jehož je tradičním partnerem, vyhlašuje jako člen Filmové nadace vítěze soutěže o nejlepší nezrealizovaný scénář. Udělené finanční ceny zatím přispěly více než 85 vybraným filmařům na realizaci jejich tvorby a prezentaci na dalších festivalech.\n\nDruhým projektem je innogy – energie českého lyžování. Zasazuje se o zlepšení podmínek pro tuzemské lyžaře. Podporuje lyžařské školy a výchovu mladých talentovaných sportovců, podílí se také na vybavení středisek bezpečnostními prvky. Společnost innogy spolufinancovala 7112 metrů bezpečnostních sítí na sjezdových tratích, 330 bezpečnostních tyčí nebo 520 bezpečnostních matrací. Iniciovala osazení lyžařských a běžeckých tras novými orientačními terči a podílela se na instalaci desítek velkoplošných panoramatických map a elektronických informačních tabulí. Mimo jiné innogy přispívá na provoz elektronických systémů, které měří a zobrazují aktuální stav sněhové pokrývky, teploty vzduchu a síly větru.\n\nHlavní slogan české rebrandingové kampaně RWE zní: „Řekli jsme ano změně k lepšímu.“ Kampaň několik měsíců používala obě značky a plynule přešla na samostatný brand innogy.\nS novým názvem innogy se od 1. října 2016 změnilo také logo na tvar variabilního písmene „i“. Název innogy zosobňuje tři základní pojmy, které jsou pro společnost charakteristické - innovation, energy, technology (inovace, energie, technologie).\nNová hravá a flexibilní značka se chce odlišit i používáním výrazných barev, které nejsou pro energetiku typické.\n\n"}
{"id": "1233653", "url": "https://cs.wikipedia.org/wiki?curid=1233653", "title": "LGBT práva v Monaku", "text": "LGBT práva v Monaku\n\nLesby, gayové, bisexuálové a translidé (LGBT) se v Monaku můžou setkávat s právními komplikacemi neznámými pro většinovou populaci. Mužská i ženská stejnopohlavní sexuální aktivita je zde legální. Páry stejného pohlaví a domácnosti jimi tvořené však nemají rovný přístup ke stejné právní ochraně jako různopohlavní manželské páry.\n\nStejnopohlavní sexuální styk je legální. Veškeré trestní zákony za homosexuální akty byly zrušeny v roce 1973 při přebírání francouzských zákonů. Legální věk způsobilosti k pohlavnímu styku je 15 let.\n\nMonako nedává stejnopohlavnímu soužití žádnou právní úpravu, čímž se stává poslední a jedinou zemí Západní Evropy, která tak dosud neučinila.\n\nNicméně v rozhovoru uskutečněném v listopadu 2010 zmínil Jean-Charles Gardetto , člen monackého parlamentu a právník, že se připravuje návrh zákona o soužití heterosexuálních i homosexuálních párů.\n\n18. června 2013 předložila opoziční strana Union Monésasque návrh novely zákona o genderově-neutrálním soužití. Prezident Komise za ženská a rodinná právas sdělil, že veřejná debata na téma návrhu začne koncem roku 2015.\n\nMonako nemá žádnou vlastní armádu, nicméně působí v ní Národní garda. Francie, která odpovídá za obranu země, umožňuje gayům, lesbám a bisexuálům otevřeně sloužit v armádě.\n\nPáry stejného pohlaví nemůžou osvojit děti.\n\nÚstava se nijak nevyjadřuje k diskriminaci nebo harašmentu jiných sexuálních orientací nebo genderových identit. Žádná z aktivních politických stran dosud veřejně nedeklarovala svoji podporu právům LGBT. Ústava garantuje všem občanům země obecná občanská práva, včetně rovnosti před zákonem, rovného zacházení, ochrany soukromí, náboženské svobody a svobody projevu.\n\nV červnu 2011 přijala monacká Národní rada anti-diskriminační zákon a zákon proti harašmentu. V souladu s legislativním procesem by přijetí zákona Radou znamenalo pro hlavu monackého knížectví šestiměsíční lhůtu pro zveřejnění svého postoje k jeho budoucnosti:\n\nHlavními body týkajícími se LGBT byly:\n\nVětšina Monačanů se hlásí ke Katolické církvi, což znamená, že na homosexualitu a crossdressing obecně nahlížejí jako na cosi amorálního. Monaco navíc není členskou zemí EU, které je podmíněné určitým standardem ochrany LGBT práv. Nicméně Monaco a jeho obyvatelstvo je velmi kulturně i ekonomicky ovlivněné úzkými vztahy s Francií.\n\nMonackou LGBT komunitu podporuje několik zdejších gay friendly uskupení. Žádná oficiální místa pro gaye zde však nefungují. Tuto roli přebírají blízká francouzská města Marseille, Nice a Lyon.\n\n"}
{"id": "1233654", "url": "https://cs.wikipedia.org/wiki?curid=1233654", "title": "Čičavica", "text": "Čičavica\n\nČičavica (albánsky Çiçavicë, v srbské cyrilici Чичавица) je pohoří v centrální části Kosova. Táhne se severo-jižním směrem na rozloze asi 8 x 5 km. Představuje hlavní geografické rozhraní regionu Drenica a nížiny okolo kosovské metropole Prištiny a dalších měst v jejím okolí (Vučitrn, Kosovo Polje a dalších). Nejvyšší vrch pohoří dosahuje výšky 1091 m n. m.\n\nAž do Bitvy na Kosově poli se v pohoří nacházela řada pravoslavných klášterů. Ty byly následně opuštěny a během existence Osmanské říše se v lesích Čičavice skrývali hajduci. Jak Turci, tak později i Rakousko-uherská, potažmo bulharská armáda začaly lesy během jednotlivých vpádů na území Kosova plenit a využívat pro vojenské účely. \n\nV průběhu první poloviny 20. století se v pohoří nacházelo několik menších povrchových uhelných dolů; na některých místech se nacházely rovněž kamenolomy, které sloužily pro místní obyvatelstvo jako zdroj stavebního materiálu v blízkých vesnicích.\nV pohoří se zde skrýval také albánský povstalec Azem Galica (1889–1924). \n\nBěhem války v Kosovu představovala Čičavica jednu z klíčových pozic Kosovské osvobozenecké armády. V letech 1998–1999 zde probíhaly těžké boje mezi jednotkami UÇK a Jugoslávské armády. Řada uprchlíků se rovněž v zalesněném horském hřebenu ukrývala před jednou či druhou stranou konfliktu.\n\nNa nejvyšším bodě pohoří se v současné době nachází vysílač.\n"}
{"id": "1233657", "url": "https://cs.wikipedia.org/wiki?curid=1233657", "title": "Terzijský most", "text": "Terzijský most\n\nTerzijský most (albánsky Ura e Terziut, srbsky Терзијски мост/Terzijski most, turecky Terzi Köprüsü) se nachází v blízkosti vesnice Bistražin u města Đakovica na území Kosova. Pochází z dob Osmanské říše.\n\nMost má celkem 11 oblouků a byl vybudován z pravidelně tesaných kamenných bloků. Je dlouhý přes 190 metrů a šířka mostovky dosahuje 3.5 m.\n\nMost byl vybudován nejspíše na konci 15. století a přebudován ve století osmnáctém. Překonává řeku Erenik a byl součástí obchodní stezky z města Đakovica do Prizrenu na jihu Kosova. Jeho výstavbu financoval krejčířský spolek (z tureckého \"terzya esnaf\"), jak dokládá dobový nápis na mostě. Podle svého investora získal most také název, který se používá jak v srbštině, tak v albánštině.\n\nV letech 1982–1984 proběhly na mostě restaurační práce. V současné době je památkově chráněn; dle srbského ministerstva kultury se jedná o kulturní památku mimořádného významu již od roku 1990, kosovské památkové úřady jej evidují jako kulturní památku pod číslem 863.\n"}
{"id": "1233659", "url": "https://cs.wikipedia.org/wiki?curid=1233659", "title": "Nuuk Pride", "text": "Nuuk Pride\n\nNuuk Pride je festival LGBT hrdosti konájící se kažodoročně v červnu v grónském hlavní městě Nuuku. Pestrobarevná slavnost se kombinuje s politickými otázkami, koncerty, filmy, přehlídkami a různými akcemi podobného typu. Hlavním ohniskem celé události je Katuaq, centrum města. Vrcholem celého festivalu je celodennís pochod napříč městem. První festival čítal účast jednoho tisíce gayů, leseb, bisexuálů, translidí a jejich příznivců se zakončením plavby na alegorických lodích s duhovými vlajkami.\n\nNuuk Pride se koná od r. 2010. Od té doby se také každý rok konu pochod napříč městem.\n\n\n"}
{"id": "1233660", "url": "https://cs.wikipedia.org/wiki?curid=1233660", "title": "Varšavské gay hnutí", "text": "Varšavské gay hnutí\n\nVaršavské gay hnutí (, zkráceně \"WRH\") byla jedna z prvních otevřeně gay a lesbických polských organizací, která působila v hlavním městě Varšavě v letech 1987-1988.\n\nVaršavské gay hnutí zahájilo svoji činnost v roce 1987 se zaměřením se pouze na homosexuální muže. Zakladateli byla skupina aktivistů vedená Waldemarem Zboralskim, Słavomirem Starostou a Krzysztofem Garwatowskim. Lesbické ženy se však ke skupině začaly připojovat ihned v prvním měsíci její aktivity.\n\nPodnětem k založení WRH byla kontrareakce polských gayů na operaci Hyacinth, což byl antigay program zahájený tehdejší komunistickou policií v listopadu 1985.\n\nPrvními aktivitami WRH byla prevence HIV/AIDS a testování homosexuálních mužů na přítomnost viru. Reakce polských masmédií na existenci Varšavského gay hnutí byla celkem pozitivní. Aktivisté z WRH měli možnost se prezentovat ve zdejším týdeníku, v rozhlase i televizi. Na straně gayů a leseb byli tehdy i polští novináři, kteří jim dokonce ani neváhali svoji podporu vyjádřit veřejně.\n\nO Varšavském gay hnutí se zmiňovala i Svobodná Evropa. Analytik Svobodné Evropy Jiří Pehe nazval \"Varšavské homosexuální hnutí\" ve svých prohlášeních publikovaných v letech 1988 a 1989 politicky aktivním nezávislým hnutím Polské lidové republiky.\n\nV březnu 1988 podala skupina 15 aktivistů varšavské radnici žádost o registraci svého hnutí podle zákona o asociacích. Polská vláda toto odmítla z důvodu intervence generála Czesława Kiszczaka, ministra vnitra, který byl tou dobou pod tlakem Katolické církve. Ta prohlášila, že existence takové organizace je proti zásadám veřejné morálky. Skupina pokračovala ve svých aktivitách v r. 1988 a v r. 1990 po pádu komunismu se přeměnila v novou organizaci s názvem \"Stowarzyszenie Grup Lambda\" (Česky:Asociace lambda skupin), což už byla LGBT organizace s mnohem rozsáhlejšími cíli.\n"}
{"id": "1233663", "url": "https://cs.wikipedia.org/wiki?curid=1233663", "title": "Rozjezdy pro hvězdy", "text": "Rozjezdy pro hvězdy\n\nRozjezdy pro hvězdy je cyklus hudebně zábavných pěveckých soutěží na TV Nova. V letech 1997 až 2003 se vysílalo 84 dílů, pořady uváděl Karel Šíp, režíroval Petr Soukup, scénář psali Karel Šíp a Petr Soukup. Dramaturgy byli Radan Dolejš dr. Jan Czech. V cyklu Rozjezdy pro hvězdy se jako vítězové soutěže a pozdější skutečné hvězdy prvně představili široké televizní veřejnosti Aneta Langerová, Vlasta Horváth, Jana Fabiánová, Lucie Černíková, Vendula Příhodová, Robert Papoušek a další.\n\nV cyklu účinkovala prakticky celá špička české populární hudby, například Karel Gott, Ilona Csáková, Daniel Hůlka, Petr Muk, Kamil Emanuel Gott, Petr Poláček, Kateřina Brožová, Pavel Vítek, Bára Basiková, Janek Ledecký, Marcela Březinová, Oldřich Říha, Petr Janda, Věra Martinová, Kamil Střihavka, Ondřej Hejma, David Koller, Michal Dvořák, Michal David, Helena Vondráčková, Vilém Čok, Leona Machálková, Josef Vojtek, Aleš Brichta, Iveta Bartošová, Ondřej Havelka, Daniel Nekonečný, Ladislav Křížek, Miloš Pokorný, Roman Ondráček, František Nedvěd, Jiří Korn, Marie Rottrová, Pavel Bobek a Zdeněk Hříbal. Ze zahraničních hostů to byli například Ricky Martin a TATU.\n"}
{"id": "1233664", "url": "https://cs.wikipedia.org/wiki?curid=1233664", "title": "Lotrinský kříž", "text": "Lotrinský kříž\n\nLotrinský kříž () je kříž, tvořený jedním svislým a dvěma vodorovnými břevny; horní břevno je někdy kratší. Starý symbol arcibiskupů a patriarchů, velmi rozšířený ve francouzské, španělské, uherské a slovenské heraldice se za druhé světové války stal symbolem Svobodných Francouzů generála Charlese de Gaulla.\n\nDvojitý kříž se v heraldice nazývá arcibiskupský nebo patriarchální a jeho vrchní břevno se často chápe jako zjednodušený tvar nápisu na Ježíšově kříži (lat. \"titulus\"). Podle jiných je odvozen od slavného byzantského relikviáře tohoto tvaru, který se ve středověku dostal do města Angers. Od roku 1431 jej užíval René z Anjou a po něm i další lotrinští vévodové. Před první světovou válkou byl symbolem Lotrinska, tehdy připojeného k Německé říši.\n\nUž koncem 12. století se tento kříž stal symbolem uherských králů (počínaje Bélou III., 1148-1196) a objevuje se i na uherských mincích. Později byl součástí znaku Uherského království, ale i šlechtických i městských znaků a stal se státním znakem Slovenska. \n\nZa druhé světové války byl lotrinský kříž přijat jako oficiální symbol odbojového hnutí Svobodných Francouzů (\"Forces Françaises Libres\", FFL) pod vedením generála Charlese de Gaulla. Přijetí právě tohoto symbolu navrhl korvetní kapitán Thierry d'Argenlieu jako připomínku udatnosti Jany z Arku a také jako odpověď na německou svastiku. Příďovou vlajku s lotrinským křížem na pozadí francouzské trikolory a kokardu s vyobrazením tohoto kříže poprvé představil viceadmirál Émile Muselier v rozkazu č. 2 z 3. července 1940, pouhé dva dny poté, co se stal velitelem námořních a leteckých sil Svobodných Francouzů.\n\nVe vesnici Colombey-les-Deux-Églises, rodišti Charlese de Gaulla, byl v roce 1972 na jeho památku vztyčen 43 metrů vysoký lotrinský kříž, vyrobený z předpjatého betonu.\n"}
{"id": "1233665", "url": "https://cs.wikipedia.org/wiki?curid=1233665", "title": "Vojenský hřbitov (Máslojedy)", "text": "Vojenský hřbitov (Máslojedy)\n\nVojenský hřbitov v Máslojedech na Královéhradecku se nachází v severní části obce, v klínu mezi silnicí na obec Hořiněves a polní cestou na vrch Svíb. Má rozlohu 662 m².\n\nZápadně od Máslojed v okolí kopce Svíb a vsi Čistěves se strhla 3. července 1866 jedna z bitev prusko-rakouské války. Bezprostředně předcházela závěrečné bitvě u nedalekého Chlumu, která vyvrcholila tentýž den. Na místě bojů mezi Svíbem a Chlumem zůstalo několik tisíc mrtvých a raněných pruských a rakouských vojáků a důstojníků. Pruská armáda zorganizovala téměř okamžitě po bitvě pohřbívání padlých. Mrtví byli ukládáni po 20 - 40 (i více) do hromadných hrobů. Ve výjimečných případech byli důstojníci pohřbíváni samostatně. Vojáci zemřelí na svá zranění v lazaretech byli pohřbíváni v zahradách těchto provizorně zřízených ošetřoven nebo do šachetních hrobů na obecních pozemcích. Někteří důstojníci zemřelí později v lazaretech byli pohřbeni na vesnických hřbitovech.\n\nJiž roku 1866 bylo na bojišti zřízeno přes 20 křížů a pomníků z trvalého materiálu. Tyto pomníky většinou věnovali padlým důstojníkům jejich příbuzní a přátelé. Kvůli nemožnosti zjistit, kde je voják nebo důstojník pohřben, byly pomníky stavěny na místech prokazatelného zranění či úmrtí. Od podzimu roku 1866 a po celý rok 1867 začaly přibývat pomníky a kříže především na hromadných hrobech. O jejich vznik se postaral pruský řád johanitů. Na těchto křížích je uveden pouze počet pohřbených, na některých armádní příslušnost. V dalších desetiletích na místě bojiště vznikaly útvarové pomníky. 16. listopadu 1888 byl zřízen Komitét pro udržování památek z války roku 1866, který se již roku 1891 staral o 227 pomníků ve více než 40 obcích.\n\nHřbitov byl založen na prostranství u sloupu se sochou Panny Marie. Nachází se zde 8 pomníků připomínajících bitvu roku 1866, které sem byly přemístěny.\n\nVýrazný je pomník v podobě pískovcové pyramidy věnovaný všem 3500 rakouským a 700 pruským vojákům, kteří zemřeli v okolí obce (90 rakouských a 25 pruských důstojníků, 3500 rakouských a 700 pruských vojáků). Byl zřízen Komitétem pro udržování památek z války roku 1866 (pomník č. 237).\n\nDruhým výrazným pomníkem je pomník rakouského 64. pěšího pluku. Jedná se o mohutný pískovcový kvádrový pomník, který má na svém vrcholu antickou pískovcovou urnu se znázorněným šlehajícím plamenem. Byl postaven na náklady Ústředního spolku královéhradeckým spolkem a odhalen 25. července 1897 (pomník č. 297).\n\nDalším velkým pomníkem je pomník rakouského 27. praporu polních myslivců. Tento pískovcový stélový pomník věnoval Komitét pro udržování památek z války roku 1866. Odhalen byl pravděpodobně roku 1904 (pomník č. 401).\n\nPomník rakouského kadeta-šikovatele Carla hraběte Gatterburga od 80. pěšího pluku stál původně u silnice. Pískovcový pomník s křížem věnovala rodina (pomník č. 101).\n\nTřem pruským vojákům (Richardu Mátzkeovi od 2. dragounského pluku, Eduardu Harzovi od 3. gardového hulánského pluku a Josefu Thieovi od gardových myslivců) byla věnována pískovcová typová pyramida, která původně stála u silnice (pomník č. 102).\n\nNízký pultový pomník z pískovce zdobený reliéfem vavřínového věnce patří rakouskému setníku Leopoldu von Pinkasovi od 57. pěšího pluku. Byl věnován rodinou roku 1867 a původně stál na jiném místě (pomník č. 104).\n\nRakouskému pplk. Karlu Forsthuberovi šlechtici von Forstberg, veliteli 3. praporu 80. pěšího pluku, je věnována vysoká pískovcová pyramida, která byla na hřbitov přemístěna z jiného místa (pomník č. 217).\n\nNa hřbitově se dále nachází vysoký litinový kříž na pískovcovém soklu, který označuje společný hrob rakouských vojáků zemřelých v obci (pomník č. 303). Další tři kříže typu č. 302A, které zřídil Komitét roku 1897, zanikly.\n\nPomníky byly roku 2004 restaurovány.\n\nPo bitvě byl ve statku čp. 16 umístěn lazaret. V něm byl ošetřován plukovník Görtz von Zertin, který zde na následky zranění zemřel. Jeho pomník se nachází nedaleko statku (pomník č. 453). Nápis na pomníku: \"Roku 1866 dne 3.7. padl u lesa Svíbu rak. plukovník v generálním štábu IV. armádního sboru ZIGMUND GÖRTZ ze ŽEROTÍNA a byl zde s četnými rakous. vojíny na společném hrobě pohřben.\"\n\nV obci u silnice se nacházel kříž typu č. 302A označující hromadný hrob padlých vojáků. Roku 1899 jej zřídil Komitét, kříž zanikl.\n\nV lese Svíb se nachází nejvíce pomníků z bitvy - 68 hrobů označených železnými kříži typu č. 302A s letopočtem 3/7 1866 (nebo pouze 1866) věnovanými Komitétem, 35 pomníků včetně pískovcových typových pyramid věnovaných pruským řádem johanitů a jedna deska. Počet mrtvých a zde pohřbených je uváděn na 5 500 mužů.\n\nUprostřed lesa Svíb, v „Aleji mrtvých“, stojí pomník věnovaný 30. praporem polních myslivců věnovaný padlým druhům. Jedná se o secesní pískovcový pylon ozdobený na vrcholu plastikou mysliveckého klobouku (práce firmy Hatle & Vejs z Hořic). Nápis na pomníku je kromě češtiny a němčiny také v polštině a ruštině. Odhalen byl 3. července 1906 (pomník č. 408).\n\nMonumentální obelisk zhotovený z mušlového vápence věnovaly důstojnické sbory obou jednotek (pomník č. 6). Pomník stojí na východním okraji lesa poblíž cesty.\n\nPomník se nachází u jihozápadního vstupu do lesa Svíb od Čistěvsi. Figurální pomník je zhotoven z istrijského vápence. Sochu poddůstojníka polních myslivců navrhl a model provedl sochař Viktor Tilgner, prof. vídeňské výtvarné akademie, ve spolupráci s Ottou Svobodou ve Vídni a Zdeňkem Ježkem v Hradci Králové. Kovové součásti dodaly Salmovské železárny v Blansku. Pomník věnovaný praporem byl odhalen 3. července 1896 (pomník č. 292).\n\nPomník stojí při polní cestě z Máslojed do Benátek na severovýchodním okraji lesa. Jedná se o pískovcový figurální pomník tvořený sarkofágem. Na něm stojí zlomený sloup, o který se opírá raněný římský voják. Návrh pomníku vypracoval npor. Schuttermayer, zhotovil M. Ježek z Hradce Králové. Pomník věnovaný plukem byl odhalen 7. července 1867 (pomník č. 5). Je chráněn jako nemovitá Kulturní památka České republiky.\n\nNa východním okraji lesa stojí pískovcový kvádrový pomník s dělovou koulí, který byl věnován plukem npor. Juliu Ewaldovi, por. Carlu Woykemu a por. Reinholdu Millerovi (pomník č. 103).\n\nPískovcový kvádrový pomník s dělovým křížem z téhož materiálu byl vztyčen na severovýchodním okraji lesa a věnován plukem (pomník č. 192).\n\nÚzemím bojů prochází několik naučných stezek. Zřizovatelem dvou je Muzeum východních Čech v Hradci Králové - roku 2000 byla zpřístupněna Naučná stezka „Les Svíb“ a Naučná stezka \"Centrální bojiště Chlum\".\n\nDalšími stezkami jsou Naučná stezka „Bitva u Hradce Králové 3. 7. 1866 – jižní křídlo“ zpřístupněná roku 2006 a vybudovaná Komitétem 1866 ve spolupráci s Mikroregionem Nechanicko, svazkem obcí Mikroregion obcí Památkové zóny 1866 a MVČ Hradec Králové a Naučná stezka „Josefov-Smiřice-Chlum 1866“ zpřístupněná roku 2006, kterou provozuje Komitét pro udržování památek z války roku 1866.\n\n\n\n"}
{"id": "1233666", "url": "https://cs.wikipedia.org/wiki?curid=1233666", "title": "Kľačno", "text": "Kľačno\n\nKľačno je obec na Slovensku v okrese Prievidza v Trenčínském kraji ležící v severní části regionu Horní Nitra. V katastru obce je pramen řeky Nitra.\n\nPrvní písemná zmínka o obci je z roku 1413. Během represálií, které Němci po zatlačení Slovenského národního povstání do hor rozpoutali, byla obec vypálena. \n\nV obci je římskokatolický kostel svatého Mikuláše z roku 1464, kaple Panny Marie z roku 1824 a kaple svatého Jana Nepomuckého z roku 1777.\n\n"}
{"id": "1233672", "url": "https://cs.wikipedia.org/wiki?curid=1233672", "title": "Benedetto Ferrari", "text": "Benedetto Ferrari\n\nBenedetto Ferrari (okolo 1603 Reggio nell'Emilia – 22. října 1681 Modena) byl italský barokní básník, libretista, hudební skladatel, kapelník a hráč na theorbu.\n\nFerrari se narodil pravděpodobně v roce 1603 nebo 1604. Tvrzení italského muzikologa Girolama Tiraboschi, že se narodil v roce 1597, je určitě chybné. Jako chlapec byl sopranistou v Římě ve sboru Collegio Germanico. Později působil jako hudebník na dvoře vévody z Parmy. Jeho první skladby vznikly na počátku dvacátých let 17. století, ale jejich rukopisy se nedochovaly. Koncem dvacátých let se objevuje jako zpěvák a hráč na theorbu Modenského vévodství. \nNásledující roky jsou ve znamení spolupráce se skladatelem Francescem Manellim. Ferrari napsal libreto k Manelliho opeře Andromeda, která měla premiéru v roce 1637 v Benátkách v divadle Teatro San Cassiano, prvním divadle na světě určeném pro platící diváky. V Benátkách zkomponoval i svou první operu \"L'Armida\" na vlastní libreto podle díla Torquata Tassa Osvobozený Jeruzalém, která však nedosáhla příliš velkého úspěchu.\n\nÚspěch se dostavil v roce 1641 operou \"Il pastor regio\". Další úspěch baletu \"La vittoria d'Imeneo\" v Modeně, komponovaného u příležitosti svatby modenského vévody Františka I. d'Este s Vittorií Farnese naznačuje, že Ferrari dále pokračoval v práci pro modenský dvůr. V listopadu roku 1651 odcestoval do Vídně a přijal místo ředitele dvorních slavností císaře Ferdinanda III.\n\nDo Modeny se vrátil již v roce 1653 a působil jako sbormistr. Z ekonomických důvodů byl v roce 1662 propuštěn. Vrátil se do svého rodného města a po následujících 12 let nejsou o jeho osobě žádné zprávy. V roce 1674 však byl povolán zpět do Modeny na místo sbormistra u dvora vévody Francesca II. Toto postavení si udržel až do své smrti v roce 1681.\n\n\n\n"}
{"id": "1233688", "url": "https://cs.wikipedia.org/wiki?curid=1233688", "title": "Vikentij Vikentjevič Veresajev", "text": "Vikentij Vikentjevič Veresajev\n\nVikentij Vikentjevič Veresajev (rusky \"Викентий Викентьевич Вересаев\"; 16. ledna 1867, Tula – 3. června 1945, Moskva) byl ruský lékař a spisovatel.\n\n\n\n\n\n"}
{"id": "1233690", "url": "https://cs.wikipedia.org/wiki?curid=1233690", "title": "Betpak-dala", "text": "Betpak-dala\n\nBetpak-dala (Бетпақдала) nebo také Severní Hladová step (Северная Голодная степь) je polopouštní oblast o rozloze okolo 75 000 km² v centrální části Kazachstánu. Její název se odvozuje z perského slova \"bedbaht\" (nešťastná) a turkického \"dala\" (pláň). Ohraničuje ji řeka Sarysu na západě, Ču na jihu, jezero Balchaš na východě a Kazašská pahorkatina na severu. Rozkládá se na území Karagandské, Jihokazašské a Žambylské oblasti. Oblast je neobydlená, jen občas ji navštěvují pastevci, stepí prochází železniční trať z Karagandy do Šu. \n\nPodnebí je kontinentální, s velkými teplotními rozdíly (průměrná zimní teplota činí –14 °C a průměrná letní 26 °C) a úhrnem srážek nepřekračujícím 150 mm ročně. Krajina je rovinatá, nadmořská výška se pohybuje mezi 300 a 350 metry. Půda je písčitá nebo hlinitá, na mnoha místech je pokryta solončaky, nachází se zde množství nevelkých jezer se slanou vodou. Rostou zde pouze suchomilné rostliny, jako je pelyněk, přeslička, čimišník stromovitý nebo bělostník růžkatý. Na Betpak-dala žije endemický hlodavec selevinie a také kriticky ohrožená sajga tatarská; v roce 2015 v oblasti řádila neznámá infekce, která vedla k masovému úhynu těchto sudokopytníků.\n\nNa podzim roku 2014 anglický průzkumník Jamie Bunchuk dokončil expedici přes Betpak-dala v její nejdelší zeměpisné délce – od jezera Balchaš na východě k řece Sarysu na západě. Také uběhl 190 mil, skoro 8 maratonů, během osmi dnů v tomto regionu.\n\nV květnu roku 2015 došlo na území k nákaze a úhynu zhruba 120 tisíc sajg tatarských, které tvořily více než třetinu světové populace.\n"}
{"id": "1233698", "url": "https://cs.wikipedia.org/wiki?curid=1233698", "title": "Kim Ir-senovo náměstí", "text": "Kim Ir-senovo náměstí\n\nKim Ir-senovo náměstí ( – \"Kim Ir-sen gwangdžang\") je náměstí v centru Pchjongjangu, hlavního města Severní Korey, pojmenované k poctě jejího prvního vůdce Kim Ir-sena.\n\nNáměstí o rozloze 75 000 čtverečních metrů leží ve čtvrti Čunggujŏk a je protáhlé od jihojihovýchodu, kde sahá k břehu Tedongu, na severoseverozápad, kde je ukončeno monumentální budovou Velké lidové studovny. Další významné budovy obklopující náměstí jsou budova ministerstva zahraničního obchodu na jihozápadě, hlavní sídlo Korejské strany práce na severu a Korejské ústřední muzeum dějin na severovýchodě. Přes řeku naproti náměstí v jeho ose se nachází věž Čučche.\n\nPřímo pod náměstím je umístěna stanice Sŭngni pchjongjanského metra.\n\nJedná se o reprezentativní náměstí, které stát používá k vojenským přehlídkám, státem organizovaným oslavám a podobně.\n"}
{"id": "1233709", "url": "https://cs.wikipedia.org/wiki?curid=1233709", "title": "Michail Šiškin", "text": "Michail Šiškin\n\nMichail Pavlovič Šiškin (rusky \"Михаил Павлович Шишкин\"; * 18. ledna 1961, Moskva) je ruský spisovatel, žijící od roku 1995 ve Švýcarsku a v Německu. V roce 2000 se stal laureátem Ruské Bookerovy ceny (rusky \"Русский Букер\").\n\n\nO vývoji ruského jazyka prohlásil v roce 2016 pro slovenský deník SME následující: \"\"Musíme rozlíšiť ruštinu, ktorou rozprávate, a ruštinu, ktorou píšete, pretože hovorený jazyk sa stále mení podobne ako život. Hlavne ten ruský, každý mesiac je tam nová situácia, vznikajú nové slová a idiómy, výrazy a keď nečítate blogy na internete každý deň, čo robím, po zopár mesiacoch by ste nerozumeli, o čom sa hovorí\".\"\n\n\n"}
{"id": "1233711", "url": "https://cs.wikipedia.org/wiki?curid=1233711", "title": "The Cassandra Complex", "text": "The Cassandra Complex\n\nThe Cassandra Complex je anglická hudební skupina. Založili ji roku 1980 v Leedsu Rodney Orpheus a Paul Dillon a pojmenovali podle komplexu Kassandry, psychologického syndromu člověka, jehož varovné předpovědi nikdo nebere vážně. Skupina patřila k průkopníkům postpunkového alternativního hnutí dark wave a Electronic Body Music, při svých vystoupeních využívala experimentální multimediální show a stylově propojovala gothic rock, industriální hudbu a synth rock. V roce 1985 vydala vlastním nákladem první singl „March“ a v roce 1986 první album. V devadesátých letech Orpheus skupinu na čas opustil a založil v Německu vlastní projekt Sun God, vrátil se v roce 2007.\n\n\n"}
{"id": "1233712", "url": "https://cs.wikipedia.org/wiki?curid=1233712", "title": "Peoples's Viennaline", "text": "Peoples's Viennaline\n\nPeople's Viennaline je regionální rakouská letecká společnost se sídlem ve Vídni. Hlavním leteckou základnou této aerolinie je letiště St. Gallen, kam podniká své pravidelné linky z Vídně. Byla založena v roce 2010, přičemž první let podnikla v roce 2011.\n\nSpolečnost operuje denně nejkratší mezinárodní let trvající pouze 8 minut, z letiště letiště St. Gallen (St. Gallen) na letiště Friedrichshafen (Friedrichshafen). Linka zkracuje lidem cestu kolem Bodanského jezera, která autem trvá přibližně 1 hodinu a 10 minut. Cestující dále mohou pokračovat do Kolína nad Rýnem.\n\nV listopadu 2016 společnost provozovala tři letadla. Průměrné stáří flotily bylo 9,9 let:\n\n"}
{"id": "1233713", "url": "https://cs.wikipedia.org/wiki?curid=1233713", "title": "Pusť vsegda budět solnce", "text": "Pusť vsegda budět solnce\n\nPusť vsegda budět solnce (\"Solněčnyj krug\") je ruská píseň, kterou v roce 1962 složil Arkadij Ostrovskij (1914–1967). Text písně napsal Lev Ošanin. Spisovatel a nesmírně populární básník pro děti Korněj Čukovskij později napsal, že inspirací pro píseň byly čtyři řádky refrénu, které v roce 1928 napsal čtyřletý chlapec Kosťa Barannikov.\n\nPíseň poprvé zazpívala v červenci 1962 v rozhlasové show „Dobré ráno!“ (rusky С добрым утром!) Maja Kristalinskaja. V roce 1963 vystoupila s touto písní zpěvačka Tamara Miansarova na Mezinárodním hudebním festivalu v Sopotech v Polsku, kde získala první cenu, a okamžitě se stala populární po celém SSSR i v jiných zemích. Píseň byla často zpívaná mladými pionýry v táborech, stejně jako v základních a mateřských školách.\n\nAmerický folkový zpěvák Pete Seeger vytvořil anglickou verzi této písně pod názvem May There Always Be Sunshine, která se rychle uchytila jako píseň mezinárodního mírového hnutí. V NDR byla píseň známá jako Immer lebe die Sonne.\n\nČeská verze s názvem Ať svítí slunce s textem Jiřího Aplta začíná slovy:\"„Ať si je déšť, ať si je mráz...“\".\n\n"}
{"id": "1233714", "url": "https://cs.wikipedia.org/wiki?curid=1233714", "title": "Dina Rubinová", "text": "Dina Rubinová\n\nDina Iljinična Rubinová (rusky \"Дина Ильинична Рубина\"; nepřechýleně Dina Iljinična Rubina; * 19. září 1953, Taškent, Uzbecká SSR) je ruská spisovatelka.\n\n\n\n\n"}
{"id": "1233715", "url": "https://cs.wikipedia.org/wiki?curid=1233715", "title": "Incident na albánsko-jugoslávské hranici 13. dubna 1999", "text": "Incident na albánsko-jugoslávské hranici 13. dubna 1999\n\nIncident na albánsko-jugoslávské hranici 13. dubna 1999 se odehrál ve vypjaté atmosféře války v Kosovu. Jugoslávská armáda překročila hranice svého státu a z Kosova vstoupila na území Albánie. Pěchota se dostala až 12 km za hranici do prostoru mezi městy Krumë a Kukës, než byla zastavena palbou ze strany bojovníků Kosovské osvobozenecké armády. \n\nAlbánská armáda, která byla rozmístěna na jižní straně hranice, měla za rozkaz neopětovat palbu v případě, že by z území Kosova došlo k jakýmkoliv ozbrojeným akcím. Důvodem byly velmi napjaté vztahy mezi oběma zeměmi během války v Kosovu. Jugoslávští představitelé opakovaně obviňovali Tiranu z toho, že poskytuje vojenskou podporu bojovníkům Kosovské osvobozenecké armády a v Bělehradě panovalo rozhořčení nad tím, že albánští politici v Tiraně podporují bombardování jejich státu vojsky NATO.\n\nCílem jugoslávského vojska během dané operace byla eliminace jednotek Kosovské osvobozenecké armády, které se před jugoslávskou armádou skrývaly na území Albánie mezi kosovsko-albánskými uprchlíky. Jugoslávští vojáci na albánském území bombardovali několik vesnic a zapálili několik domů. Při náletu jugoslávského letectva se albánské protivzdušné obraně podařilo sestřelit jedno letadlo MiG-29.\n\nDo dvou hodin od začátku palby byla na místo poslány jednotky a tanky albánské armády, aby zastavily postup jugoslávských vojsk. Následně se jugoslávské vojsko stáhlo. Po incidentu přerušila Albánie diplomatické vztahy se Svazovou republikou Jugoslávií; jugoslávská strana popřela, že její vojska pronikla přes společnou hranici.\n\nV souladu s mezinárodními válečnými normami mohla Albánie vyhlásit válku s Jugoslávií, když parašutisté překročili albánské území. Přestože Albánie a Organizace pro bezpečnost a spolupráci v Evropě (OBSE) potvrzují vniknutí srbských vojsk na území Albánie, Jugoslávie popřela, že by k jakémukoli napadení došlo.\n\n"}
{"id": "1233722", "url": "https://cs.wikipedia.org/wiki?curid=1233722", "title": "Vlasta Depetrisová", "text": "Vlasta Depetrisová\n\nVlasta Depetrisová (20. prosince 1920 Plzeň — 23. října 2003 tamtéž) byla československá hráčka stolního tenisu. Na mistrovství světa ve stolním tenisu vyhrála dvouhru v roce 1939 a byla druhá v roce 1938, dvě zlaté medaile získala ve čtyřhře s Věrou Votrubcovou v letech 1937 a 1938 a byla také členkou vítězného československého ženského družstva v roce 1938. Po válce byla na MS dvakrát finalistkou smíšené čtyřhry: v roce 1947 s Adolfem Šlárem a v roce 1948 s Bohumilem Váňou. O tehdejší kvalitě československého stolního tenisu svědčí, že se nikdy nestala mistryní republiky ve dvouhře, vyhrála jen soutěž družstev s klubem Viktoria Plzeň. V roce 2015 byla uvedena do Síně slávy českého stolního tenisu.\n\nPodle svých manželů bývá uváděna také pod jménem Pokorná-Depetrisová nebo Vlková-Depetrisová.\n\n"}
{"id": "1233725", "url": "https://cs.wikipedia.org/wiki?curid=1233725", "title": "Solanská hora", "text": "Solanská hora\n\nSolanská hora je vrch v Českém středohoří asi jeden kilometr jihovýchodně od Skalice. Na vrchol, který dosahuje výšky 637,7 m n. m., nevede žádná cesta.\n\nSolanská hora je strukturní hřbet protažený ve směru východ–západ, který je pozůstatkem vulkanického příkrovu tvořeného nefelinitem a limburgitem na subvulkanické brekcii. V geomorfologickém členění patří Solanská hora do podcelku Milešovské středohoří a okrsku Kostomlatské středohoří. Ze tří dílčích vrcholů je nejvyšší západní. Prostřední vrchol se jmenuje Dlouhý vrch (618 m) a východní Třtín (601 m). Zejména na strmějších jižních svazích se nachází malé skalky a balvanové sutě. Při úpatí leží soliflukční plášť narušený sesuvy.\n\nVětšinu vrchu porůstají smrkové nebo dubové lesy, ale místy se zachovaly drobná bezlesá území s teplomilnou květenou a kavyly.\n"}
{"id": "1233732", "url": "https://cs.wikipedia.org/wiki?curid=1233732", "title": "Sterkfontein", "text": "Sterkfontein\n\nSterkfontein je krasová jeskyně, nacházející se v Jihoafrické republice, severozápadně od Johannesburgu (provincie Gauteng) v údolí řeky Blaauwbank. Představuje dosud nejbohatší naleziště ostatků hominina druhu \"Australopithecus africanus\" a je jedním ze symbolů paleoantropologie jižní Afriky. Jako významná paleoantropologická a archeologická lokalita je součástí oblasti zvané Kolébka lidstva, patřící od roku 1999 ke světovému dědictví UNESCO. Velmi těsně sousedí s jeskyní Swartkrans, která se nachází na protější straně údolí.\n\nJeskyně, kterou v roce 1894 objevil Guglielmo Martinaglia, se stejně jako okolní lokality stala koncem 19. století místem těžby vápence. Záhy se začaly objevovat první ostatky vyhynulých živočichů, jak dokládají písemné zprávy z let 1896-1897. Některé návštěvníky zaujala i pozoruhodná krasová výzdoba jeskyně. Začali proto usilovat o její ochranu, což se ovšem nepodařilo, a tak byly krápníky i jiné sintrové útvary v letech 1918-1920 nenávratně poškozeny postupující těžbou.Místo získalo mezinárodní věhlas roku 1936, kdy tu Robert Broom 17. srpna zachytil první známé ostatky dospělého australopitéka. Rod \"Australopithecus\" byl sice popsán již v roce 1925, ale jen na základě dětské lebky (tzv. Taungské dítě), která nemohla být vzhledem k neukončenému růstu plnohodnotnou oporou pro uznání nového taxonu.\n\nRobert Broom pak ostatky homininů ve Sterkfontein vyhledával až do roku 1939 a zachytil ještě 18 vzorků. První nálezy popsal jako \"Australopithecus transvaalensis\", ale již v roce 1937 je kvůli mírným odlišnostem od znaků taungského dítěte přesunul do samostatného rodu \"Plesianthropus\" (\"P. transvaalensis\"). Po revizi z roku 1954 jsou všechny nálezy shrnovány do druhu \"Australopithecus africanus\".\n\nBěhem druhé světové války byly těžební práce zastaveny v důsledku poklesu poptávky po vápenci. Tak ustala i výzkumná činnost, která mohla být obnovena až 1. dubna 1947. Vedení prací se opět ujal Robert Broom, a to až do března roku 1949, kdy se i se svými spolupracovníky přesunul k nedaleké jeskyni Swartkrans. Již 18. dubna 1947 přitom byla ve Sterkfontein nalezena velmi dobře dochovaná lebka STS 5, která podle tehdejšího rodového názvu získala přezdívku Mrs. Ples.\n\nDalší odkryvy na lokalitě započaly v roce 1954. Roku 1956 C. K. Brain v dříve nezkoumané části odhalil první kamenné nástroje. To způsobilo zvýšení zájmu o lokalitu. Odkryvy v letech 1957-1958 vedl John T. Robinson a kromě několika kosterních ostatků homininů objevil přes 200 kamenných a kostěných nástrojů.\n\nZásadní krok byl učiněn v roce 1959. Tehdejší majitelé věnovali území jeskyně Sterkfontein univerzitě Witwatersrand v Johannesburgu, aby tu její zástupci mohli bez omezení pokračovat ve výzkumech. Roku 1966 tak P. V. Tobias zahájil rozsáhlý systematický výzkum jeskynního systému, který pokračuje až do současnosti a představuje jeden z nejdéle trvajících paleoantropologických výzkumů v Africe.\n\nHlavní pozornost se tradičně soustředila na uloženiny v horní části jeskyně (tzv. Type site a Extension site), vydávající velmi početné ostatky časných homininů. V 90. letech 20. století se však pozornost upřela i do níže položených dutin. V roce 1995 byly odhaleny zlomky kostí australopitéků v Jacovec cavern a roku 1997 i v Silberberg Grotto.\n\nSterkfontein tvoří složitý jeskynní systém. V horní části se nachází jedna velká komora, která je vlivem eroze i těžby vápence otevřená k povrchu, částečně nezastropená. Dolní část jeskynního systému je výrazně rozsáhlejší a spletitější. Součástí je také na 30 podzemních jezírek a jezer. V těsném severním sousedství Sterkfontein se nacházejí samostatné jeskyně \"Lincoln\" a \"Fault Cave\".\n\nJednotlivé části jeskyně vyplňují sedimenty o mocnosti zhruba 20 m, místy však až 30 m. Usazeniny byly v roce 1978 rozděleny na 6 částí (Member 1 – Member 6), na počátku 21. století byla zdokumentována ještě sedmá část výplně, mladší než Member 6. Posoudit vzájemné vztahy jednotlivých úseků výplně však není snadné – mnohdy docházelo k ukládání na více místech naráz a období sedimentace byla střídána opětovnou erozí, takže stratigrafie není jednoznačně čitelná.\n\nZáklad jeskyně vznikl patrně v miocénu, zhruba před 18-20 miliony let, hluboko pod hladinou spodní vody a asi 50-60 m pod tehdejším povrchem. Následným poklesem spodní vody se pak dotvořila krasová jeskyně a postupně i její sintrová výzdoba. Souvislá vrstva sintru na stěnách značí, že jeskyně byla v té době plně nebo z větší části uzavřená. Kvůli chybějící vodě se však začaly rozšiřovat pukliny ve stropě, až se zhruba před 3 – 3,5 miliony let otevřely první svislé šachtovité vstupy. Těmi se dovnitř začala dostávat zemina z okolního povrchu včetně ostatků různých živočichů. Po zpevnění rozpuštěným a znovu vysráženým vápencem vznikla brekcie, typická výplň jihoafrických jeskyní. Postupně se díky erozi snižovala i úroveň terénu nad jeskyní, takže se výše položené dutiny ocitly těsně pod povrchem. Nejpozději před 2,8 miliony let se vstupy do jeskyně rozšířily natolik, že je různí živočichové (šavlozubé kočky, hyeny, lvi, levharti) mohli využívat jako doupata, čímž se dovnitř dostávaly i kosti jejich kořisti. Postupující eroze a následně těžba vápence nakonec způsobili propad části stropu ve střední části jeskyně.\n\nVýplň jeskyně tvoří tyto části:\nDále je zkoumána i Jacovec cavern. Nachází se asi 30 m pod současným povrchem a je jedním z nejníže položených míst ve Sterkfontein. Usazeniny, vyplňující tuto prostoru, nemají žádný stratigrafický vztah k dalším částem jeskyně.\n\nI přes rozsáhlý a dlouhodobý výzkum má lokalita dosud nejasné datovaní. Odborníci se shodují v počtu a dělení sedimentů, vyplňujících jeskyni, jejich odhadované stáří se ovšem může v jednotlivých studiích podstatným způsobem lišit. Důvodem je především nedostatek dobře datovatelných sedimentů, jakými jsou například východoafrické vrstvy sopečného popela, na něž lze snadno aplikovat radiometrické datovací metody. Ve Sterkfontein se proto – podobně jako v ostatních jihoafrických jeskyních – stále nejčastěji uplatňuje především biostratigrafie, tedy datace na základě přítomnosti určitých živočišných druhů. Jejich výskyt je přitom srovnáván s dobře datovatelnými lokalitami východní Afriky. Teprve v posledních letech technický rozvoj umožnil uplatnění absolutních datovacích metod i v jižní Africe – využíván je paleomagnetismus, ESR datování nebo metoda uran-olovo.\n\nSnahy o přesnější dataci se tradičně soustředí především na část Member 4, která vydává početné ostatky homininů. Spektrum nalézaných druhů zvířat ji klade do doby zhruba před 2,3-2,8 milionu let. Starší paleomagnetické studie ji datovaly do rozmezí 2,16-2,58 miliony let, novější měření však odpovídají spíše době před 2,58-2,85 milionu let. Rovněž ESR datování odpovídá době před 2,6-2,8 milionu let, nejmladší části Member 4 však mohou být staré je asi 2 miliony let. Také nová datace metodou uran-olovo udává pro Member 4 stáří 2,0-2,6 milionu let.\n\nS novými objevy ve starších částech jeskynní výplně se zájem obrací i k těmto sedimentům. Stáří Member 2 je ovšem předmětem živých debat. Původně bylo podle nálezu kostí vyhynulé hyeny \"Chasmaporthetes\" určeno na 3-3,5 milionu let. Paleomagnetické datování tento předpoklad potvrdilo datací do doby před 3,3 miliony let. Datace atomů berylia možné stáří původně posunula až na 4,17 milionu let, ale podrobnější aplikace téže metody dataci opravila na 3,67 milionu let. Jiné studie však předpokládají výrazně nižší stáří. Datace sintru pomocí metody uran-olovo a uran-thorium klade Member 2 do doby před 2,6-2,8 milionu let a nález hominina do doby před 2,2 milionu let Také nové využití paleomagnetismu ukázalo na stáří nejvýše 2,6 milionu let. Podrobnější průzkum stratigrafie však ukázal, že sintr je výrazně mladší než brekcie, z níž pocházejí nálezy.\n\nDatace horniny v Jacovec cavern pomocí atomů berylia udává stáří 4,0-4,2 milionu let, ovšem přítomnost kostí rodu \"Equus\" naznačuje, že usazeniny nemohou být starší než 2,36 milionu let (nebo byly starší sedimenty později výrazně narušeny).\n\nDatace Member 5 s nálezy kamenných nástrojů rovněž není jednoznačná. Dle biostratigrafie dosahuje podle většiny studií stáří 1,1-1,5 milionu let, může být ale i mírně starší, směrem ke 2 milionům let. Kombinace paleomagnetismu a ESR datování ukazuje na vznik v době před 1,1-1,4 milionu let.\n\nMember 6 a mladší Post-member 6 vznikly ve středním až pozdním pleistocénu.\n\nSterkfontein představuje jedno z nejvýznamnějších míst, umožňujících poznání starší doby kamenné v Africe. Do roku 2015 zde bylo odhaleno přes 750 ostatků homininů (převážně zubů a zlomků lebek či čelistí), stovky tisíc kostí dalších živočichů, více než 300 zlomků fosilního dřeva a na 4000 kamenných nástrojů. Nálezy homininů patří především druhu \"Australopithecus africanus\". Stovky kusů kostí dokládají na 90 jedinců. To umožňuje poznání širší populace z jediné lokality, studium individuálních rysů i rozdílů mezi pohlavími nebo různými věkovými kategoriemi. Dále byly zachyceny kosti druhu \"Homo ergaster\" a snad i \"Paranthropus robustus\". Sterkfontein je tudíž nejbohatší naleziště homininů v jižní Africe a jedna z nejbohatších na světě.\n\nPočetné nálezy zvířecích kostí i zbytků rostlin umožňují poměrně dobře rekonstruovat minulé přírodní prostředí lokality. Tyto rekonstrukce se přitom opět soustředí především na dobu, kdy v okolí jeskyně žili jedinci druhu \"Australopithecus africanus\" (Member 4).\n\nV době ukládání Member 2 i sedimentů v Jacovec Cavern se v údolí řeky Blaauwbank předpokládá hustší lužní les, dál od vody patrně i prosvětlenější porosty. Tomu nasvědčuje množství nálezů kostí opic (\"Colobinae\") i ostatky levhartů. V okolí se ale mohly vyskytovat i úseky otevřené bezlesé krajiny, což dokládají nálezy turovitých (buvolci, přímorožci) a některých šelem (karakal, vyhynulá hyena \"Chasmaporthetes,\" šavlozubé \"Homotherium\"). Předpokládá se, že za hromaděním kostí v jeskyni nestojí v této době žádný predátor, nýbrž že zvířata sama spadla dovnitř špatně patrnými komínovými průduchy a nedokázala se již dostat ven.\n\nOstatky zvířat z Member 4 ukazují na mozaikovitou krajinu, složenou z prosvětlených lesíků, doplněných travnatou krajinou. Fosilizované zbytky dřeva a lián (zejména \"Dichapetalum mombuttense\") však dokládají přítomnost tropického/lužního lesa s hustým podrostem. Ten mohl přežívat v chráněném údolí řeky Blaauwbank, kde se v porovnání s okolím udržovala větší vlhkost. Kosti zvířat se do jeskyně dostaly pravděpodobně činností šelem, které v dutinách měly svá doupata, kam odnášely kořist. Malá část kostí se do jeskyně mohla dostat i splachy z povrchu společně se zeminou.\n\nKrajina v době ukládání Member 5 byla již zřejmě sušší, otevřenější a převládaly v ní traviny, jak ukazují ostatky noháčů, pštrosů, lvů i buvolků. Stále však přežívaly i ostrůvky prosvětlených lesů. Zhruba v době mezi 1,5-2 miliony let tudíž muselo dojít k nápadné proměně krajiny. Vysušování, spojené s ústupem stromových porostů se však značně opozdilo proti východní Africe, kde je patrné již asi před 2,5-2,7 miliony let. Okolí Sterkfontein tak mohlo pro mnohé živočichy včetně časných homininů představovat významné útočiště.\n\n"}
{"id": "1233734", "url": "https://cs.wikipedia.org/wiki?curid=1233734", "title": "Lancer", "text": "Lancer\n\nLancer je švédská powermetalová kapela založená v roce 2009 ve švédském městě Arvika. Na hudební scéně debutovali v roce 2010 demo albem \"Reaching Higher\" a v roce 2013 vydali své první plnohodnotné album, eponymní desku Lancer.\n\nČlenové kapely se dali dohromady na hudební akademii v Arvice. Po nahrání dema \"Reaching Higher\" následoval extended play \"Purple Sky\", díky kterému si kapely všimlo švédské hudební vydavatelství Doolittle Group. Pod hlavičkou tohoto vydavatelství kapela vydala svůj debut, album \"Lancer\". Producentem toho alba se stal Ronny Milianowicz a Tommy Johansson, tehdy kytarista ReinXeed.. Album bylo oceněno sedmi body z deseti v hodnocení časopisu Sweden Rock Magazine.\n\nPo vydání debutu Lancer podepsali smlouvu s Despotz Records a v dubnu 2015 vydali druhé album jménem \"Second Storm\". Po vydání tohoto alba se vydali na turné s německou kapelou Freedom Call.\n\nV květnu 2016 začala kapela nahrávat své třetí studiové album \"Mastery\". Na tuto informaci reagovalo vydavatelství Nuclear Blast a v září 2016 s kapelou podepsalo smlouvu. Lancer při této příležitosti oznámili, že album vyjde 13. ledna 2017. Na desce se jako producent podílel Gustav Ydenius a o mastering se postaral Michael Rodenberg. 21. října vyšel první singl, píseň jménem „Iscariot“.\n\nV lednu začalo pro Lancer další turné, a to turné se skupinou HammerFall a Gloryhammer, během kterého objeli několik evropských zemí. Představili se i v Česku, kde odehráli vystoupení ve zlínské hale Euronics.\n\n\n\n\n"}
{"id": "1233736", "url": "https://cs.wikipedia.org/wiki?curid=1233736", "title": "Limburgit", "text": "Limburgit\n\nLimburgit je tmavě zbarvená a částečně zesklovatělá sopečná hornina, která vzhledem připomíná čedič, ale na rozdíl od něj neobsahuje živce. Nazvaná byla podle lokality Limburg nedaleko obce Sasbach am Kaiserstuhl v Bádensko-Württembersku, kde tvoří skalní útvar . Obsahuje zejména minerály olivín, augit a amfibol a dále magnetit, ilmenit, apatit, nefelín a sodalit. \n\nLokality limburgitu se vyskytují v řadě evropských zemí, např. v Německu, Skotsku, Francii nebo Španělsku. Mimo Evropu jsou známé oblasti výskytu v Brazílii nebo na africkém Kilimandžáru. V Česku se vyskytuje např. na Solanské hoře v Českém středohoří, v přírodní památce Rotava v Krušných horách nebo u pramenů Černého potoka v Mikulášovicích.\n"}
{"id": "1233742", "url": "https://cs.wikipedia.org/wiki?curid=1233742", "title": "Kleč (České středohoří)", "text": "Kleč (České středohoří)\n\nKleč je zalesněný kopec sopečného původu v Českém středohoří asi 1,5 km jihovýchodně od Kostomlat pod Milešovkou v okrese Teplice. Na vrchol, který dosahuje výšky 720,9 m n. m., nevede žádná cesta.\n\nVrch tvoří strukturně denudační hřbet z olivinického nefelinitu. Je protažený ve směru jihozápad–severovýchod. Jeho západní svahy jsou strmé a vyskytují se na nich rozpadlé skalky a balvanové haldy, zatímco na východě přechází mírným sklonem v lávovou plošinu v okolí Březiny. V geomorfologickém členění patří Kleč do podcelku Milešovské středohoří a okrsku Kostomlatské středohoří.\n"}
{"id": "1233743", "url": "https://cs.wikipedia.org/wiki?curid=1233743", "title": "Johann Simon Mayr", "text": "Johann Simon Mayr\n\nJohann(es) Simon Mayr (italsky Giovanni Simone Mayr, často pouze Simon Mayr) (14. června 1763 Mendorf (dnes součást Altmannsteinu, Horní Bavorsko – 2. prosince 1845 Bergamo, Itálie) byl německý skladatel a hudební pedagog žijící v Itálii.\n\nJohann Simon byl druhým synem z pěti dětí Josefa Mayra, učitele a varhaníka a Marie Anny Prantmayerové, dcery sládka z Augsburgu. Základní hudební vzdělání získal u svého otce. V roce 1769 byl žákem benediktinské klášterní školy ve Weltenburgu a v roce 1774 byl pro mimořádné hudební nadání přijat na jezuitskou kolej v Ingolstadtu. Od roku 1777 pak v Ingolstadtu studoval teologii, filosofii, medicinu, práva a působil i jako varhaník. První skladby byly publikovány v Řezně v roce 1786, byla to sbírka dvanácti písní s doprovodem klavíru: \"Lieder bei dem Clavier zu singen\".\n\nV roce 1787 si Mayra povšiml baron Thomas de Bassus a přijal jej jako učitele hudby na svůj zámek Sandersdorf. Thomas Maria Baron de Bassus byl vůdcem iluminátů v Itálii, což byla tajná osvícenská společnost. V roce 1787 bavorská policie zaútočila zámek Sandersdorf a našla kompromitující dokumenty. Simon Mayr uprchl do Poschiava ve Švýcarsku. V roce 1789 přišel do Bergama. V Bergamu studoval u Carla Lenzi, kapelníka v kostele Santa Maria Maggiore. Nejprve se hodlal vrátit do Ingolstadtu, ale hrabě Pesenti ho přesvědčil, aby zůstal v Itálii a dále studoval v Benátkách u Ferdinanda Bertoniho, kapelníka baziliky svatého Marka, který byl v té době oblíbeným skladatelem oper a duchovní hudby. V Benátkách se seznámil s italskou divadelní scénou a zde také napsal své první oratorium \"Jacob a Labano fugiens\", první mši, nešpory a několik kantát. V roce 1796 se oženil s Angielou Venturali, dcerou benátského obchodníka.\n\nPro Mayera osobně bylo velmi důležité setkání se skladateli Niccolou Piccinni a Peterem von Winterem, kteří ho přivedli na dráhu operního skladatele. V roce 1794 byla na soukromém představení uvedena jeho první opera \"Verter\" (podle románu Goethova \"Utrpení mladého Werthera\". Pro benátský karneval v témže roce napsal operu \"Sapho\". V příštích třiceti letech zkomponoval asi 60 oper, které byly provedeny v celé Evropě. Napoleon Bonaparte mu nabídl post ředitele opery v Paříži. Nabídku nepřijal. Od roku 1802 až do své smrti působil jako kapelník v chrámu Santa Maria Maggiore v Bergamu. V Bergamu také založil hudební školu \"Lezioni Caritatevoli\". Jeho nejvýznamnějším žákem byl Gaetano Donizetti.\n\nV posledních 20 letech komponoval převážně chrámovou hudbu. Na konci svého života oslepl. Zemřel v Bergamu ve věku 82 let. Je pohřben v chrámu Santa Maria Maggiore. Po jeho boku byl o tři roky později uložen i Donizetti.\n\n\nDále 5 kantát pro více sólistů a 31 kantát pro jednoho sólistu.\n\n\n\n7 Requiem\n277 jednotlivých částí mše\n28 jednotlivých částí requiem\n111 smutečních skladeb\n159 nešpor\n14 antifon\n29 skladeb pro Svatý týden\n13 motet\n\n\n\n\n"}
{"id": "1233745", "url": "https://cs.wikipedia.org/wiki?curid=1233745", "title": "Jotvingština", "text": "Jotvingština\n\nJotvingština nebo také súduvština (lotyšsky \"jātvingu/sūdaviešu valoda\", litevsky \"jotvingių/sūduvių kalba\", jotvingsky/súdavsky \"jātviun/sūdaviun bilā\") je mrtvý západobaltský jazyk z indoevropské jazykové rodiny, který používala etnická skupina Jotvingů (Súduvů). Jazyk se přestal užívat asi v 17. století. Byl příbuzný pruštině, s níž tvořil podskupinou západobaltských jazyků.\nV 13. století byl jazyk rozšířen od západu k východu od Východního Pruska a Dolního Slezska až po Vaŭkavysk a od severu k jihu, od města Marijampolė na Litvě až po střední tok řeky Západní Bug (nedaleko města Drahičyn).\n\nV rámci jotvingského jazyka se vydělují dva dialekty, súduvský a jotvingský. Tato různá pojmenování způsobila, že dnes jotvingštinu jako jazyk můžeme nazývat dvojím způsobem.\n\n\n"}
{"id": "1233746", "url": "https://cs.wikipedia.org/wiki?curid=1233746", "title": "Zvečanská pevnost", "text": "Zvečanská pevnost\n\nZvečanská pevnost (srbsky Звечанска тврђава/Zvečanska tvrđava, albánsky Kalaja e Zveçanit) se nachází na severu Kosova, v blízkosti města Zvečan. Pevnost se nachází na vrcholu ve výšce 800 m n. m., který je vyhaslou sopkou. Tvořilo ji několik částí; horní hrad, který se nacházel na samém vrcholku, řetěz věží umístěný níže a mohutná zeď, která se táhla na jižní straně až k podhůří vrcholku.\n\nPevnost byla vybudována v 9. století ve snaze chránit obchodní cestu vedoucí z Kosovské Mitrovice a Vučitrna údolím řeky Ibar dále na sever na území současného centrálního Srbska. Vojenské posádky, které byly dislokovány v pevnosti, měly od konce 13. století za úkol také strážit doly v nedaleké Trepči.\n\nHrad nechal vybudovat v roce 1091–1094 rašský vládce Vukan, který odsud podnikal výpady na území Kosova. Župa Raška tehdy hraničila s Byzantskou říší právě na severu Kosova a docházelo zde k častým střetům obou středověkých států.\n\nVe 13. století se zde nacházelo jedno z královských sídel dynastie Nemanjićů. Několik vládců z tohoto rodu na Zvečanském hradě také zemřelo (např. roku 1331 Štěpán Uroš III. Dečanský).\n\nPo Bitvě na Kosově poli získali pevnost Osmanští Turci, kteří zde vydržovali vojenský kontingent od roku 1455 po nějakou dobu. Nicméně v souladu s tím, jak se hranice Osmanské říše posouvala stále na sever, klesal vojenský význam pevnosti. Osmanský cestopisec Evlija Čelebi proto již v 16. století napsal o tom, že se jedná o opuštěnou stavbu. Zub času od doby odchodu turecké posádky pracuje až dodnes; do současných dní se dochovaly jen základy několika věží a části zdiva pevnosti.\n\nFrancouzský cestovatel navštívil pevnost v roce 1840 a nalezl zde při podrobnějším zkoumání pozůstatky kostela sv. Jiří z předtureckých dob. Aleksandr Hilferding rozvaliny pevnosti rovněž prozkoumal, a dospěl k závěru, že se zde nacházel dvoupatrový královský palác dynastie Nemanjićů. Archeologický průzkum místa byl proveden v letech 1957–1960.\n\nOd roku 1999 je na pevnosti vyvěšována srbská vlajka jako symbol přítomnosti Srbů na severu Kosova. Vzhledem k tomu, že hrad je dobře viditelný z řady míst okolí, bývá její umístění často předmětem sporu mezi místními Srby a Albánci.\n"}
{"id": "1233748", "url": "https://cs.wikipedia.org/wiki?curid=1233748", "title": "C.k. odborná škola tkalcovská Ústí nad Orlicí", "text": "C.k. odborná škola tkalcovská Ústí nad Orlicí\n\nC.k. odborná škola tkalcovská Ústí nad Orlicí byla odborná škola se sídlem v Ústí nad Orlicí.\n\nS rozvojem textilního průmyslu v regionu koncem 19. století nastala potřeba zřízení školy, která by vychovávala textilní odborníky. Proto městská rada města Ústí nad Orlicí podala v roce 1884 žádost o zřízení takovéto školy. Škola byla založena roku 1892 výnosem ministerstva školství a kultu Rakousko-Uherska a v tomto roce došlo k otevření první třídy dvouletého studijního oboru tkalcovství v prostorách tehdejší textilní firmy Jindřich Jandera (později známé jako úpravna podniku Perla 12 „Na Bělisku“). Na škole působili pouze tři interní učitelé – ředitel Eduard Augustinek, učitel kreslení Josef Petrlák a dílovedoucí Rudolf Wegr. Tato škola měla dvě učebny, jednu menší kancelář, která sloužila jako ředitelna a dílnu ve které byly pouze ruční stavy a jeden stav žakárský. Dvouleté denní studium bylo zaměřeno na ruční tkalcovství. Souběžně s denním studiem byla výuka rozšířena o studium nedělní a večerní. První absolventi z této školy vyšli v roce 1894.\n\nPrvním působištěm školy byly prostory textilní firmy Jandera, později byla postavena škola stojí v dnešní ulici Zahradní.\n\n\n\n\n"}
{"id": "1233750", "url": "https://cs.wikipedia.org/wiki?curid=1233750", "title": "Ostrý (České středohoří, 719 m)", "text": "Ostrý (České středohoří, 719 m)\n\nOstrý (718,7 m n. m.) je zalesněný kopec sopečného původu v Českém středohoří, asi 1,5 km severovýchodně od Červeného Újezdu v okrese Teplice v Ústeckém kraji. Ostrý leží v západní části Chráněné krajinné oblasti České středohoří.\n\nZ geologického hlediska představuje kuželovitý suk z olivinického bazaltu v subvulkanické brekcii. V geomorfologickém členění Ostrý patří do podcelku Milešovské středohoří a okrsku Kostomlatské středohoří. Na příkrých svazích se vyskytují rozpadlé skalky, mrazové sruby, kamenná moře a balvanové proudy. Některé balvany jsou soliflukcí přesunuté na úpatí.\n\nNa vrchol Ostrého nevede žádná značená cesta, ale výstup je prakticky možný z kterékoli strany. Kolem východního a severního úpatí kopce prochází červeně značená turistická stezka. Tato cesta, pojmenovaná \"Ulričina stezka\" podle někdejší majitelky třebívlického panství Ulriky von Levetzow, vychází od zámku v Třebívlicích a vede kolem Linhorky přes ves Leskou k Ostrému a pak dále na sever. Výstup západně od Dřevců vede kolem velkého kamenného moře. Na této straně Ostrého se také nachází studánka, která je označována jako pramen potoka Žejdlíku, jehož jménem je někdy označován celý Kuzovský potok, známý též pod názvem Granátka.\n"}
{"id": "1233760", "url": "https://cs.wikipedia.org/wiki?curid=1233760", "title": "O slavných mužích", "text": "O slavných mužích\n\nO slavných mužích ( \"De viris illustribus\", v českém překladu pod názvem \"O význačných literátech\") je patrně název druhého nejznámějšího díla starořímského literáta Suetonia. Suetonius shromažďoval materiál o osobnostech kulturního života, který poté zpracoval do životopisného spisu. Dílo bylo rozděleno do pěti knih a obsahovalo stručné životopisy římských básníků ( \"De poetis\"), řečníků ( \"De oratoribus\"), historiků ( \"De historicis\"), filosofů ( \"De philosophis\"), gramatiků a rétorů ( \"De grammaticis et rhetoribus\"), a to až po dobu Domitianovu. \n\nZachovala se větší část z knihy o gramaticích a rétorech, životopisy několika básníků v upravené podobě (Terentius, Horatius, Lucanus) a dále už jen zlomky životopisů Plinia Staršího z knihy o historicích a Passiena Crispa z knihy o řečnících. Ze Suetoniových životopisů básníků čerpal Hieronymus, jenž z nich zachoval mnoho údajů tím, že je zařadil do svého překladu Eusebia. I v tomto svém díle Suetonius postupoval podle určitého schematu, jež je patrné z dochované části o gramaticích a rétorech a z rekonstruovatelného obrazu o dalších dochovaných životopisech.\n\nV této části Suetonius vždy nejdříve stručně nastínil historii dané disciplíny, gramatiky či rétoriky, a potom uvedl krátké životopisné medailónky jednotlivých učitelů gramatiky resp. rétoriky, které kromě základních informací o jménu a původu osobnosti, učitelích a díle obsahovaly i další zajímavé detaily.\nSuetonius uvedl všechny gramatiky a rétory, které považoval za slavné a o nichž mohlo být podle jeho názoru něco řečeno.\n\nV dobách, kdy byla římská obec ještě nevzdělaná a plná válek, se vznešenými naukami a tedy ani gramatikou vůbec nezabývala. Podle Suetonia byly počátky gramatiky jako oboru nevalné, neboť nejstaršími učenci byli básníci Livius a Ennius, kteří byli napůl Řeky a pouze seznamovali Římany s řeckými autory.\n\nPrvním, kdo zavedl do Říma studium gramatiky, byl patrně Kratés z Mallu, řecký gramatik pergamský, který byl vrstevníkem a teoretickým odpůrcem Aristarcha ze Samothráky, jenž byl také řeckým gramatikem a ředitelem alexandrijské knihovny. Kratés byl vyslancem krále Attala u římského senátu a v době svého vyslaneckého pobytu pořádal časté veřejné výklady a diskuse. Římané ho pak začali napodobovat, rozebírali básně svých přátel i jiných autorů, a s komentáři je předčítali ostatním.\n\nPodle názoru Suetonia gramatiku všestranně zvelebili Lucius Aelius z Lanuvia a Servius Clodius, zkušení ve vědě i správě státu. Objem práce v oboru stoupal a s tím i jeho vážnost, protože stranou nezůstávali ani nejváženější mužové. Podle Suetonia bývalo v Římě někdy i více než dvacet vyhledávaných škol a ceny otroků-gramatiků i jejich odměny byly velmi vysoké.\n\nUčenci, zabývající se gramatikou, se původně nazývali literáti, ale pod řeckým vlivem se jim začalo říkat gramatikové. Staří gramatikové vyučovali i rétoriku, teprve později došlo k dělbě práce a rozdělení na gramatiky a rétory.\n\nServius Níkánór, který kromě příruček složil i satiru, byl prvním, kdo získal slávu vyučováním. Propuštěnec Aurelius Opilius vyučoval filosofii, potom rétoriku a nakonec gramatiku. Marcus Antonius Gnipho z Gallie byl mimořádně nadaný, uměl stejně dobře řecky jako latinsky a učil i rétorice. Jeho školu navštěvovali i slavní mužové. Syřan Marcus Pompilius Andronicus napsal k Enniovým \"Análům\" ( \"Annales\") kritické poznámky, které byly jeho stěžejním dílem. Lucius Orbilius Pupillus z Beneventa se stal slavným až ve svých padesáti letech, když za Ciceronova konzulátu odešel do Říma.\n\nLucius Ateius Philologus byl rodákem z Athén. Známý právník Capito Ateius o něm říkal, že byl řečníkem mezi gramatiky a gramatikem mezi řečníky. Publius Valerius Cato, snad propuštěnec, byl uznáván za mimořádně schopného učitele, který kromě gramatických příruček psal i básně. Cornelius Epicadus byl propuštěncem diktátora Sully. Staberius byl thrácký otrok, který byl propuštěný s ohledem na své vědecké zanícení. Curtius Nikia byl přívržencem Gnaea Pompeia.\n\nLenaeus byl propuštěncem Pompeia Velikého, který se po smrti Pompeiově začal živit jako učitel. Quintus Caecilius Epirota byl propuštěncem římského rytíře Attika. Propuštěnec Marcus Verrius Flaccus se proslavil svou vyučovací metodou. Propuštěnec Lucius Crassicius z Tarentu byl učitelem mnoha urozených mužů. Propuštěnec Scribonius Afrodisius sepsal polemiku s Verriovou knihou \"O pravopise\".\n\nHispánský propuštěnec Gaius Julius Hyginus byl představeným Palatinské knihovny a důvěrně se stýkal s básníkem Ovidiem. Gaius Melissus se narodil jako svobodný občan, ale rodiči byl odložen. Jako gramatik byl dán darem Maecenatovi, který si ho oblíbil a brzy ho propustil a dokonce doporučil Augustovi. Marcus Pompeius byl pedantský strážce čistoty latinského jazyka. Quintus Remmius Palaemon se jako domácí otrok nejprve vyučil tkalcovství, potom získal vědecké vzdělání a byl propuštěn. Vyučoval pak v Římě a vypracoval se mezi přední gramatiky. Markus Valerius Probus se dal na vědu z omrzelosti, protože se příliš dlouho snažil získat hodnost centuriona.\n\nSituace se studiem a uplatňováním rétoriky byla podobná situaci s gramatikou, ne-li ještě horší. Také se s ní začalo pozdě a dokonce byla občas zakazována. Například za konsulátu Gaia Fannia Strabona a Marka Valeria Messally se senátoři usnesli, že Marcus Pomponius se má jako prétor postarat o to, aby v Římě nebyli filosofové a rétoři. Postupně se však situace zlepšovala, neboť se rétorika ukázala být užitečnou a leckdo se jí začal věnovat, protože jejím prostřednictvím mohl získat ochranu i slávu.\n\nCicero se cvičil v řečnictví řecky až do dosažení praetury a latinsky ještě i ve stáří. Gnaeus Pompeius obnovil svůj zvyk řečnických cvičení za občanské války, Marcus Antonius ani Augustus se těchto cvičení nevzdali ani za mutinské války a veřejně deklamoval i císař Nero. S rozvojem řečnictví vzrůstal i počet profesorů a učitelů, někteří z nich pak dosáhli i stavu senátorského a vysokých hodností.\n\nPři řečnických cvičeních se různými způsoby rozvíjely známé výroky, byli chváleni nebo haněni slavní mužové, dokazovala se užitečnost nebo naopak škodlivost státních nebo občanských institucí a pod. Řekové podobná cvičení nazývali „vyvracení důkazy“ a „potvrzení důkazy“. Podle Suetonia se ale tyto žánry postupně přežily a pole ovládla „kontroverse“, a to buď kontroverse fiktivní nebo kontroverse soudní.\n\nUčenci, zabývající se rétorikou, se nazývali rétoři.\n\nLucius Plotius Gallus vyučoval latině a v jeho škole se učili ti nejhorlivější studenti, o čemž se zmínil Cicero v listu Marku Titiniovi. Lucius Voltacilius Pilutus byl prý jako vrátný podle starého zvyku přikován k řetězu, pro své nadání a vědecké vzdělání byl však propuštěn z otroctví a stal se učitelem rétoriky. Učil Gnaea Pompeia Velikého a v řadě knih popsal činy jeho otce i jeho samotného. Marcus Epidius si otevřel řečnickou školu a učil kromě jiných i Marka Antonia a Augusta. Sextus Clodius ze Sicílie byl profesorem řečnictví řeckého i latinského a přátelil se s triumvirem Markem Antoniem. Gaius Albucius Silus z Novarie odešel do Říma, kde se proslavil v kroužku řečníka Planka a zřídil si vlastní auditorium.\n\nUvedené životopisy básníků se dochovaly jenom proto, že byly v upravené podobě připojeny k rukopisům, na nichž byly napsány jejich básně. U některých životopisů přitom existují pochybnosti o Suetoniově autorství. Za Suetoniovo dílo jsou bez pochyb považovány biografie Terentia, Horatia a Lucana. Životopis Vergilia většina badatelů za dílo Suetoniovo nepovažuje, životopis Juvenaliův pravděpodobně také nepochází od Suetonia. Mnozí vydavatelé nepovažují za dílo Suetoniovo ani životopis Persiův, i když podle některých badatelů by Suetoniovým dílem být mohl.\n\nPublius Terentius Afer se narodil v Kartágu v období mezi koncem druhé a vypuknutím třetí punské války. Byl otrokem římského senátora Terentia Lucana a protože byl velmi nadaný a půvabný, dostalo se mu vzdělání jako svobodnému a byl také z otroctví brzy propuštěn. Terentius se přátelil s mnoha urozenými muži, nejvíce však se Scipionem Africkým a s Gaiem Laeliem.\n\nTerentius napsal šest komedií, které byly uvedeny v letech 166 - 160 př. n. l. První byla \"Andria\" ( \"Dívka z Andru\", uvedena r. 166 př. n. l.), dále \"Heautontimorumenos\" ( \"Sebetrapič\" - 163 př. n. l.), \"Eunuchus\" ( \"Kleštěnec\" - 161 př. n. l.), \"Phormio\" (161 př. n. l.), \"Adelphoe\" ( \"Bratři\" - 160 př. n. l.) a \"Hecyra\" ( \"Tchyně\" - 160 př. n. l.). Suetonius se zmínil o tehdy dost běžném názoru, že Terentiovi pomáhali při spisování Laelius a Scipio.\n\nPo vydání svých komedií, ještě před dosažením pětadvaceti let svého věku, Terentius odešel, snad aby se seznámil s řeckými obyčeji, a už se do Říma nevrátil. Podle Quinta Cosconia zahynul na moři při návratu z Řecka, podle jiných zemřel v arkadském městě Stymfalu nebo na Leukadii. Terentia si cenil Afranius, Cicero i Gaius Julius Caesar.\n\nPublius Vergilius Maro se narodil do chudých poměrů za prvého konsulátu Gnaea Pompeia Velikého a Marka Licinia Crassa o říjnových Idách ve vesnici Andy nedaleko Mantuy. Mládí až do dosažení dospělosti v patnácti letech prožil v Cremoně. Právě v ten den, kdy Vergilius oblékl mužskou togu, zemřel básník Lucretius, podle Suetonia snad nikoliv jen náhodou.\n\nPsaní básní se začal Vergilius věnovat už jako chlapec, složil \"Catalepton\", \"Priapea\", epigramy, \"Kletby\" a jako šestnáctiletý napsal \"Ciris\" a \"Komára\" ( \"Culex\"). Začal psát \"Zpěvy pastýřské\" ( \"Bucolica\"), ve kterých chtěl oslavit své ochránce Asinia Polliona, Alfena Vara a Cornelia Galla, a dokončil je během tří let. Vydal je s velkým úspěchem a herci je často přednášeli na scéně. Potom začal psát \"Zpěvy rolnické\" ( \"Georgica\") k poctě Maecenatově, a ty dokončil za sedm let. Předčítal je i Augustovi, který se vracel z vítězné bitvy u Aktia. Nakonec začal Vergilius psát \"Aeneidu\" ( \"Aeneis\"), v níž se pojednává o postavách z řeckých i římských dějin, o vzniku města Říma a o původu Augustova rodu. \"Aeneida\" dosáhla proslulosti už v době, kdy ji autor teprve začínal psát a Sextus Propertius dokonce prorokoval, že se rodí něco většího než je sama Iliada. Aeneidu psal Vergilius jedenáct roků.\n\nVe věku dvaapadesáti let se Vergilius rozhodl, že odjede na tři roky do Řecka a do Asie, a během té doby provede konečnou úpravu \"Aeneidy\". Potom se chtěl po zbytek života věnovat filosofii. V Athénách se však setkal s Augustem, vracejícím se z Východu do Říma, a rozhodl se, že se s ním vrátí zpět. Po cestě ale onemocněl a po přistání v Brundisiu jedenáctého dne před říjnovými Kalendami za konsulátu Gnaea Sentia a Quinta Lucretia zemřel. Jeho pozůstatky byly převezeny do Neapole a tam pochovány.\n\nQuintus Horatius Flaccus byl podle vlastních slov synem propuštěnce z Venusie. Narodil se za konsulátu Lucia Cotty a Lucia Torquata, šestého dne před prosincovými Idami. Byl přítelem Maecenata a Augusta, ale když mu Augustus nabídl místo svého osobního sekretáře, tak Horatius nabídku odmítl. Augustus na něho přesto nezanevřel a choval se k němu i nadále přátelsky. Horatiovy básnické sbírky se mu velmi líbily, a tak přiměl Horatia, aby po delší přestávce ke třem knihám Ód přidal ještě jednu, a to na oslavu Tiberia a Drusa, Augustových adoptivních synů.\n\nPodle Suetonia byl Horatius malý a silný, a v milostných požitcích neznal míru. Zemřel v sedmapadesáti letech za konsulátu Gaia Marcia Censorina a Gaia Asinia Galla, šestého dne před prosincovými Idami a devětapadesát dnů po smrti Maecenatově.\n\nMarcus Annaeus Lucanus z Cordoby na sebe poprvé upozornil básní Chvály Neronovy, již přednesl při soutěži pořádané jednou za pět let, a brzy poté už předčítal svou Válku občanskou (o válce Pompeia s Caesarem). Patřil mezi přátele Nerona, který mu dokonce přidělil úřad kvestora, ale Neronovu přízeň si neudržel. Když jednou Nero při jeho přednášce náhle odešel (prý kvůli občerstvení) z řádné schůze senátu, začal ho Lucanus kritizovat a hanět slovy i činy. Lucanus přijal účast v Pisonově spiknutí a stal se málem jeho vůdcem. Po odhalení spiknutí byl přinucen vzít si život.\n\nAules Persius Flaccus se narodil v Etrurii za konzulátu Fabia Persika a Lucia Vitellia v den před prosincovými Nonami. Byl spřízněný s muži senátorského stavu. Do svých dvanácti let studoval v rodných Volaterrách, další vzdělání získal v Římě u gramatika Remmia Palaemona a u rétora Verginia Flava. Navázal trvalé přátelství s Anneanem Cornutem, mezi jeho přátele patřil i básník Caesius Bassus a byl též velkým oblíbencem Thrasey Paeta, jehož manželkou byla Flakkova příbuzná Arria. Flakkovu tvorbu obdivoval i Lucanus, jenž ji považoval za skutečné básnictví. Podle Suetonia byl Flaccus vlídný, cudný, sličný, řádný a počestný. Flaccus zemřel ve svých třiceti letech na chorobu žaludku, za konsulátu Publia Maria a Afinia Galla, osmého dne před prosincovými Kalendami.\n\nJunius Juvenalis z rodiny zámožného propuštěnce se téměř polovinu svého života věnoval řečnickému umění, potom se začal zajímat o satiru a tento literární druh s velkou pílí zdokonaloval. Jeho vystoupení měla velký úspěch, ale vzbudil podezření, že se za jeho tvorbou skrývá kritika současných poměrů, a byl ve svých osmdesáti letech pod záminkou vojenského povýšení poslán z Říma do nejzazších končin Egypta. Podle Suetonia tam Juvenalis ve velmi krátké době zemřel steskem a omrzelostí.\n\nPlinius Secundus z Nového Coma sloužil u jízdního vojska a několikrát za sebou zastával úřad císařského prokurátora. Po skončení veřejné činnosti se usilovně věnoval vědě. Napsal dvacet knih o všech válkách, vedených s Germány, a vydal třicet sedm knih \"Přírodní historie\" ( \"Historia naturalis\"). Zahynul při výbuchu Vesuvu v Campanii, když se tento jev snažil prozkoumat z větší blízkosti a nepříznivý vítr mu zabránil v návratu.\n\nPassienus Crispus z města Visellium upoutal na sebe pozornost svou první řečí v senátě, kterou zahájil oslovením: „Otcové senátoři a ty, Caesare!“. Podle Suetonia byl za tento neupřímný projev Tiberiem mimořádně vychválen. V Juliově basilice byla postavena Passienova socha, protože před centumvirálním soudem vedl o vlastní újmě řadu sporů.\n\nPassienus byl dvakrát ženatý, jeho první manželkou byla teta císaře Nerona Domitia, a jeho druhou manželkou matka císaře Nerona Agrippina. Passienus Crispus se ucházel o přízeň všech císařů, ale zejména o přízeň Caliguly. Podle Suetonia zahynul intrikami Agrippiny, která byla jeho dědičkou, a byl mu uspořádán státní pohřeb.\n\nLatinský text\n\n\"Q. HORATIUS FLACCUS, Venusinus, patre ut ipse tradit libertino et exactionum coactore (ut vero creditum est salsamentario, cum illi quidam in altercatione exprobrasset: \"Quotiens ego vidi patrem tuum brachio se emungentem!\") bello Philippensi excitus a Marco Bruto imperatore, tribunus militum meruit; victisque partibus venia impetrata scriptum quaestorium comparavit. Ac primo Maecenati, mox Augusto insinuatus non mediocrem in amborum amicitia locum tenuit.\"\n\nČeský překlad\n\n\"Quintus Horatius Flaccus z Venusie byl, jak sám uvádí, synem propuštěnce, výběrčího peněz pro banku (všeobecně se má za to, že jeho otec byl prodavačem slanečků; tak Horatiovi kdosi při jedné slovní potyčce vyčetl: „Kolikrát jsem viděl tvého otce smrkat do rukávu!“). Povolán k filippskému tažení vojevůdcem Markem Brutem sloužil jako tribun vojska. Po porážce Brutovy strany byl omilostněn a opatřil si místo kvestorského písaře. Ale potom byl představen napřed Maecenatovi a nato Augustovi a zaujal významné místo mezi jejich přáteli.\"\n"}
{"id": "1233768", "url": "https://cs.wikipedia.org/wiki?curid=1233768", "title": "Zuccotto", "text": "Zuccotto\n\nZuccotto je nepečený dezert pocházející z Itálie. Podává se chlazený. Údajně se má jednat o florentskou specialitu, ale chybějí pro to důkazy, navíc dezert podle podobných receptů se v minulosti i nyní připravuje po celé Itálii.\n\nExistuje více receptů, jak zuccotto připravit, jeden z nich je následující: na dno mísy a po jejím obvodu se naskládají dlouhé piškoty namáčené v likéru Amaretto a dovnitř vloží dvě vrstvy náplně oddělené opět namáčenými piškoty. Jedna část náplně se skládá ze sýru ricotta smíchaného s cukrem, kousky kandovaného ovoce, mandlovými vločkami a drobnými kousky čokolády. Ta druhá je téměř stejná, jenom se přidá trocha kakaa. Náplň se zakryje piškoty, opět máčenými v likéru, nádoba se zatíží a na 24 hodin umístí do ledničky. Před podáváním se lehce posype kakaem.\n\nMísto sýrové náplně se používá i šlehačka, ochucená třeba vanilkou, případně ořechy. Piškoty se můžou máčet kromě Amaretta i v rumu. \n"}
{"id": "1233770", "url": "https://cs.wikipedia.org/wiki?curid=1233770", "title": "Podražec křovištní", "text": "Podražec křovištní\n\nPodražec křovištní (\"Aristolochia clematitis\") vytrvalá rostlina, jediný druh rodu podražec, který v české přírodě roste. V minulosti byl šířen na nová území jako léčivá rostlina, v současnosti se používá již jen málo. Má zvláštní způsob opylování, odérem nalákaného opylovače uzavře ostrými chloupky v květní trubce a uvolní mu cestu ven až po opylení. Pro klesající počet lokalit na kterých se vyskytuje je v \"Červeném seznam cévnatých rostlin ČR\" zařazen mezi vzácnější druhy vyžadující pozornost (C4a).\n\nJe domácím druhem ve většině zemí Evropy, v Malé Asii a na Kavkaze. Druhotně byl rozšířen do Skandinávie, na Britské ostrovy a do Severní Ameriky. V České republice je původním druhem pouze na jižní Moravě, do Čech se dostal jako léčivá rostlina až později.\n\nRoste na teplých, osvětlených místech s výživnou půdou, ve světlých lužních lesích, na březích vodních toků, na hrázích, rumištích, křovinatých svazích, ve vinicích a okolo silničních a železničních náspů.\n\nVytrvalá, 25 až 100 cm vysoká bylina s nepříjemným zápachem. Z plazivého, článkovitého, rozvětveného oddenku vyrůstá přímá, nevětvená, žlutozelená lodyha porostlá u báze hnědými šupinami. Má jednoduché, střídavé listy s dlouhými řapíky a jejich široce vejčité až srdčité čepele, dlouhé až 10 cm, jsou u báze hluboce vykrajované, na vrcholu tupé, po obvodě drobně zoubkované a na spodní straně světlejší.\n\nZ paždí listů vyrůstají v chudokvětých svazečcích, po dvou až osmi, oboupohlavné květy, které jsou nejdříve vzpřímené a po opylení nicí. Květ má tři sírově žluté okvětní lístky srostlé v trubku, ve spodní části baňkovitě rozšířenou. Horní část trubky má lem, který kryje květ před deštěm (obdobně jako víčko láčky u láčkovky) a nápadným zbarvením láká hmyz. V květu je šest tyčinek srostlých s čnělkou nesoucí šestilaločnou bliznu. Semeník je spodní, šestipouzdrý a obsahuje hodně vajíček. Květ je protogynický, nejdříve dozrává blizna a teprve později prašníky, tím je značně sníženo samoopylení, kvete v květnu až červenci. Ploidie druhu je 2n = 14.\n\nKvěty jsou nejčastěji opylovány dvoukřídlým hmyzem a svou vůni připomínající mršinu nebo exkrement se je snaží přilákat. Květní trubka funguje jako past, opylovač vleze dovnitř a zůstane uvězněn v její širší bazální části, v odchodu mu brání ohnuté chlupy na vnitřní stěně trubky. Po opylení, při kterém se na bliznu dostane cizí pyl, chlupy zvadnou a květ se svěsí dolů. Tím se uvolní cesta z trubky ven a současně se vysype pyl z prašníků na odlétajícího opylovače, který může pyl přenést do jiného květu.\n\nPlodem je svěšená, zelená, hladká, široce hruškovitá, asi 3,5 cm dlouhá tobolka s blanitými přepážkami, která se otvírá šesti chlopněmi. V šesti pouzdrech tobolky bývá asi 80 tmavých, 1 mm velkých semen, která mají osemení z houbovitého pletiva a jsou velmi lehká. To umožňuje jejich snadné šíření větrem nebo vodou, mohou bez újmy plout i několik měsíců.\n\nTobolky dozrávají od počátku září, vypadlá semena však nejsou zcela zralá. Jejich embrya nejsou ještě vyvinutá a potřebují několik měsíců chladu a vlhka, aby dospěla. To je také důvodem, proč se nové semenáče objevují později na jaře nebo až počátkem léta. Semena klíčí hypogeicky, oba děložní lístky setrvávají v půdě. Na novém epikotylu nejprve vyrostou dva šupinaté listeny a teprve další malé listy svým tvarem připomínají listy dospělé rostliny.\n\nVegetativně se rostlina šíří lámavým, článkovitým oddenkem, který bývá při zemědělských pracích nebo jiném narušení roznesen do okolí. Za běžných okolností se rozšiřuje do malé vzdálenosti prostým rozrůstáním oddenku.\n\nV celé rostlině, včetně semen, je přítomná toxická kyselina aristolochová, alkaloid aristolochin a mnohé hořčiny, silice, pryskyřice a třísloviny. Nejpodstatnější je kyselina aristolochová, která jednak působí hojivě, podporuje imunitu, brání křečím trávicího ústrojí a účinně hojí i povrchová poranění. Její předávkovaní však způsobí zvracení, silný průjem, zánět ledvin, zástavu dechu i srdce, krvácení z dělohy a případně i potrat. V minulosti se sušila kvetoucí nať a droga se podávala formou nálevu. Rostlina byla důležitou součásti Mattioliho herbáře, dnes se v lidovém léčitelství již nepoužívá.\n\nV ČR je podražec křovištní jedinou živnou rostlinou pro kriticky ohroženého motýla pestrokřídlece podražcovitého. Larvy motýlů spásají v květnu a červnu listy podražce a obsažené toxické látky zabudovávají do svého těla. Stávají se tak pro predátory, ptáky, jedovatými a ti je nežerou.\n\n"}
{"id": "1233784", "url": "https://cs.wikipedia.org/wiki?curid=1233784", "title": "Uhlíkový rozpočet", "text": "Uhlíkový rozpočet\n\nUhlíkový rozpočet vyjadřuje kolik uhlíku už lidstvo ze zemských sedimentů zoxidovalo a kolik ještě zoxidovat smí, aby byla slušná naděje, že globální oteplení nepřesáhne úroveň 2 °C.\n\nJe zásadním sdělením, které přinesla Pátá hodnotící zpráva Mezivládního panelu pro změny klimatu v letech 2013 a 2014.\n\nAbychom nepřekročili hranici 2 °C je třeba nespotřebovat více, než 790 Gt celkového uhlíkového rozpočtu od roku 1870. Vzhledem k tomu, že do roku 2015 jsme spotřebovali již zhruba 545 Gt, zbývá nám 245 Gt. Průměrné roční čerpání rozpočtu spalováním fosilních paliv a výrobou cementu činilo v letech 2002-2011 8,3 Gt (7,6-9.0 Gt). Z jedné tuny uhlíku se přitom oxidací vytvoří necelé čtyři tuny CO - přesněji tři a dvě třetiny tuny, jak plyne z atomových hmotností: 12 pro C a 16 pro O; hmotnost molekuly CO je tedy (12+32)/12=3,67 hmotnosti atomu C.\n\nS téměř absolutní jistotou můžeme tvrdit, že hlavní příčinou oteplování je od poloviny 20. let lidstvo, díky produkci skleníkových plynů. 35% všech lidstvem vyprodukovaných skleníkových plynů spadá do oblasti energetiky, 24% do oblasti zemědělství, 21% vyprodukuje průmysl, 14% transport a 6,4% stavitelství.\n\nNa úrovni dvou kelvinů, kteroužto hranici je třeba při globálním oteplování nepřekročit, se v roce 2009 shodli zúčastnění v pořadí patnácté konference Rámcové úmluvy OSN o změně klimatu.\n\nHranice oteplení o dva kelviny je hranicí, při které je ještě šance, že se nerozeběhnou zesilující zpětné vazby představované hlavně uhlíkem a metanem uloženým v půdách Arktidy a v tamním mělkém mořském dně- tj. že obou skleníkových plynů nezačne rychle přibývat i bez emisí antropogenních.\n"}
{"id": "1233795", "url": "https://cs.wikipedia.org/wiki?curid=1233795", "title": "41. mechanizovaný prapor", "text": "41. mechanizovaný prapor\n\n41. mechanizovaný prapor je vojenský útvar Pozemních sil Armády České republiky v podřízenosti 4. brigády rychlého nasazení. Prapor je dislokován v Žatci.\n\nMezi hlavní úkoly 41. mechanizovaného praporu patří bojové, speciální či záchranné operace na území České republiky i v zahraničí. Prapor je za tím účelem vybaven příslušnými mechanizovanými prostředky, přičemž hlavní typ techniky představují kolová bojová vozidla pěchoty Pandur II. Příslušníci útvaru procházejí náročným výcvikem, který jim umožňuje plnit široké spektrum úkolů.\n\nOrganizační struktura je kromě velení praporu (velitel, zástupce velitele, vrchní praporčík, náčelník štábu a štáb praporu) tvořena třemi mechanizovanými rotami, minometnou baterií, rotou logistiky a velitelskou rotou, které doplňuje praporní obvaziště, průzkumný tým a skupina odstřelovačů.Součástí praporu je také rota aktivních záloh.\n\n"}
{"id": "1233797", "url": "https://cs.wikipedia.org/wiki?curid=1233797", "title": "Seznam řeckokatolických biskupů a arcibiskupů v Ivano-Frankivsku", "text": "Seznam řeckokatolických biskupů a arcibiskupů v Ivano-Frankivsku\n\nToto je seznam eparchů a archieparchů v Ivano-Frankivsku:\n\n"}
{"id": "1233800", "url": "https://cs.wikipedia.org/wiki?curid=1233800", "title": "Conseslus Kipruto", "text": "Conseslus Kipruto\n\nConseslus Kipruto (* 8. prosince 1994) je keňský atlet, olympijský vítěz na trati 3000 metrů překážek z roku 2016.\nV roce 2012 se stal juniorským mistrem světa v běhu na 3000 metrů překážek. O rok později vybojoval na stejné trati stříbrnou medaili na světovém šampionátu dospělých v Moskvě, toto umístění obhájil na mistrovství světa v Pekingu v roce 2015. Jeho dosud největším úspěchem bylo vítězství na olympiádě v Rio de Janeiru v roce 2016. Ve stejné sezóně si vytvořil osobní rekord na 3000 metrů překážek časem 8:00,12. Na olympijské vítězství navázal titulem mistra světa v této disciplíně na světovém šampionátu v Londýně v roce 2017. Titul obhájil i o dva roky později v Dauhá, když zvítězil rozdílem jedné setiny sekundy, historicky nejmenším rozdílem ve steeplu na MS.\n\n"}
{"id": "1233801", "url": "https://cs.wikipedia.org/wiki?curid=1233801", "title": "USCGC Eagle (WIX-327)", "text": "USCGC Eagle (WIX-327)\n\nUSCGC Eagle (WIX-327) je cvičný tojstěžňový bark Pobřežní stráže Spojených států amerických. \"Eagle\" je v pořadí sedmou americkou válečnou lodí tohoto jména. Plavidlo původně bylo německou cvičnou lodí třídy \"Gorch Fock\" Horst Wessel, která byla po druhé světové válce předána USA, kde slouží dodnes. \"Eagle\" je jednou ze dvou plachetnic amerických ozbrojených sil nacházejících se v aktivní službě. Domovskou základnou plavidla je U.S. Coast Guard Academy v New Londonu ve státě Connecticut. Výcvikem na \"Eagle\" od jeho zařazení do služby prošel každý nový kadet americké pobřežní stráže. Během své služby plachetnice obeplula zeměkouli a její palubu navštívili američtí prezidenti John Fitzgerald Kennedy, Richard Nixon a Harry Truman, ale jednou také německý říšský kancléř Adolf Hitler.\n\nPlachetnici postavila pro německou Kriegsmarine loděnice Blohm & Voss v Hamburku. Plavidlo bylo do služby přijato roku 1936 jako cvičná plachetnice \"Horst Wessel\". Po německé porážce ve druhé světové válce loď získaly USA jako válečnou kořist. Americká pobřežní stráž ji do služby zařadila 15. května 1946.\n\nV souvislosti se 70. výročím svého zařazení do služby u pobřežní stráže \"Eagle\" prošla generálkou v ceně 28 milionů dolarů.\n\nPosádku tvoří 12 důstojníků, 38 námořníků a 150 kadetů. Trup plavidla je postaven z oceli. Plachty mají plochu 22 300 čtverečních stop. Plavidlo je vybaveno pomocným dieselem. V minulosti to byl německý MAN o výkonu 750 hp, nahrazený dieselem Caterpillar D399 o výkonu 1000 hp. Nejvyšší rychlost dosahuje 17 uzlů pod plachtami a 10 uzlů pouze s využitím pomocného dieselu.\n\nNa roky 2017–2018 je plánována modernizace pohonu plavidla, během které má dosavadní pomocný diesel nahradit nový typu MTU 8V4000.\n"}
{"id": "1233802", "url": "https://cs.wikipedia.org/wiki?curid=1233802", "title": "Třída Charleston", "text": "Třída Charleston\n\nTřída Charleston byly nákladní výsadkové lodě amerického námořnictva z doby studené války. Plavidla sloužila k přepravě a výsadku vojáků a nákladu. Celkem bylo postaveno pět jednotek této třídy. Byly to poslední americké válečné lodě této kategorie. Operačně byly nasazeny ve vietnamské válce. Ve službě je zcela nahradily výsadkové lodě třídy \"San Antonio\".\n\nVšech pět jednotek této třídy postavila americká loděnice Northrop Grumman v Newport News.\n\nJednotky třídy \"Charleston\":\n\nVyloďování bylo prováděno pomocí vyloďovacích člunů typů LCM-8, LCM-6, LCVP a LCPL. Původní výzbroj tvořilo osm 76,2mm kanón ve dvoudělových věžích. Později polovinu z nich nahradily dva 20mm kanónové komplety Mk 15 Phalanx. Na zádi se nacházela přistávací plocha pro vrtulník. Pohonný systém tvořily dva kotle a parní turbína Westinghouse o výkonu 22 000 shp. pohánějící jeden lodní šroub. Nejvyšší rychlost dosahovala 20 uzlů.\n"}
{"id": "1233803", "url": "https://cs.wikipedia.org/wiki?curid=1233803", "title": "Třída LST-491", "text": "Třída LST-491\n\nTřída LST-491 byla třída tankových výsadkových lodí amerického námořnictva (\"Landing Ship Tank\" – LST) z období druhé světové války. Jednalo se o další evoluci tankových výsadkových lodí třídy \"LST-1\". Celkem bylo postaveno 50 jednotek této třídy. Zahraničními uživateli třídy byly Čínská republika, Filipíny, Jižní Vietnam, Korejská republika, Peru, Vietnam.\n\nCelkem bylo postaveno 50 jednotek této třídy, které do služby vstoupily v letech 1943–1944. Stavbu provedly americké loděnice Chicago Bridge & Iron Works v Seneca, Jefferson Boat and Machine Co. v Jeffersonu a Missouri Valley Bridge & Iron Co. v Evansville.\n\nAmerické námořnictvo výsadkové lodě nasadilo ve druhé světové válce (vyloděníc v Normandii, v jižní Francii, nebo na Okinawě. Za války bylo ztraceno osm plavidel.\n\nVietnamské námořnictvo ztratilo výsadkovou loď HQ-505 (kořistní jihovietnamská HQ-504) v bitvě u Johnsonova útesu v Spratlyho souostroví.\n\n"}
{"id": "1233804", "url": "https://cs.wikipedia.org/wiki?curid=1233804", "title": "Projekt 22870", "text": "Projekt 22870\n\nProjekt 22870 je lodní třída záchranných remorkérů ruského námořnictva. Mezi hlavní úkoly plavidel patří vlečení poškozených lodí, hašení lodí a pobřežních zařízení, evakuace posádek, mise SAR, podvodní průzkum, nebo likvidace ropných skvrn.\n\nTřídu staví ruská loděnice Zvezdochka v Astrachani.\n\nJednotky projektu 22870:\nPosádku tvoří 26 osob. Na palubě jsou kajuty pro dalších 36 osob. Vybavení zahrnuje podovdní prostředky ARS-600, Falcon-1000 a vybavení pro potápěče, včetně přetlakové komory. Pohonný systém tvoří pět diesel-generátorů a dva elektromotory KL6538-AS06, pohánějící dva pody a dvě dokormidlovací zařízení. Nejvyšší rychlost přesáhne 14 uzlů. Palubní generátory mohou elektřinou zásobovat i plavidla v nouzi.\n\n"}
{"id": "1233805", "url": "https://cs.wikipedia.org/wiki?curid=1233805", "title": "Výsadková loď typu 072", "text": "Výsadková loď typu 072\n\nVýsadková loď typu 072 (v kódu NATO třída Yukan) je lodní třída tankových výsadkových lodí námořnictva Čínské lidové republiky. Celkem bylo postaveno sedm jednotek této třídy. K roku 2016 byly všechny v aktivní službě.\n\nCelkem bylo postaveno sedm jednotek této třídy, přičemž prototyp byl do služby přijat roku 1980. Plavidla dostala jména \"Jün-tchaj-šan\" (927), \"Wu-feng-šan\" (928), \"C'-ťin-šan\" (929), \"Ling-jen-šan\" (930), \"Tung-tching-šan\" (931), \"Che-lan-šan\" (932) a \"Liou-pchan-šan\" (933).\n\nVýsadková loď může převážet 200 vojáků, 10 hlavních bojových tanků a dva pěchotní vyloďovací čluny – celkem 500 tun nákladu. Plavidla jsou vyzbrojena osmi 57mm kanóny typu 66 a osmi 37mm kanóny typu 61 ve dvoudělových věžích. Pohonný systém tvoří dva diesely SEMT-Pielstick 12 PA6 V280 s celkovým výkonem 9600 BHP, pohánějící dva lodní šrouby. Nejvyšší rychlost dosahuje 18 uzlů. Dosah je 3000 námořních mil při rychlosti 14 uzlů.\n"}
{"id": "1233807", "url": "https://cs.wikipedia.org/wiki?curid=1233807", "title": "Dippach", "text": "Dippach\n\nDippach (, , ) je jednou z 10 obcí v kantonu Capellen, v Lucembursku. Má rozlohu 17,4 km² a v lednu 2016 zde žilo celkem 4071 obyvatel.\n\nNadmořská výška jejího území je zhruba 350 m. V severozápadní části obce pramení potok Mess, který protéká územím zhruba k jihovýchodu. Dippach se rozkládá v jižní části kantonu.\n\nSousedními obcemi jsou Garnich a Mamer na severu, Reckingen/Mess a Sassenheim na jihu, Käerjeng na západě a Bartreng na východě.\n\nSestává ze čtyř místních částí, jimiž jsou:\nObcí prochází státní silnice N5/E44, která vede z Lucemburku do obce Pétange na hranici s Francií. Na území obce se kříží se státní silnicí N13, která propojuje mezi sebou dálnici A6/E25 na severu s dálnicí A4 na jihu. Mimo to územím obce prochází několik silnic místního významu.\n\nVe směru od západu k východu vede přes obec železniční trať.\n\n \n\n"}
{"id": "1233808", "url": "https://cs.wikipedia.org/wiki?curid=1233808", "title": "Chrudošiví jsou borolové", "text": "Chrudošiví jsou borolové\n\nChrudošiví jsou borolové (\"Mimsy Were The Borogoves\") je vědeckofantastická povídka amerických spisovatelů Henryho Kuttnera a jeho manželky C. L. Mooreové, kterou vydali pod pseudonymem Lewis Padgett roku 1943 v pulpovém magazínu \"Astounding Science-Fiction\". Povídka je tradičně řazena mezi deset nejlepších sci-fi povídek do roku 1965 a roku 1970 byla zahrnuta do antologie \"Síň slávy science-fiction 1929-1964\" (The Science Fiction Hall of Fame 1929 – 1964). \n\nNázev povídky pochází z třetího verše první sloky nonsensové básně \"Žvahlav\" (Jabberwocky), která je obsažena v knize Lewise Carrolla \"Za zrcadlem a co tam Alenka našla\" (\"Through the Looking Glass and What Alice Found There\") z roku 1871. Sloka je zde uvedena v poněkud upraveném překladu Jaroslava Císaře tak, jak je obsažena v českém vydání povídky v antologii \"Labyrint\".\n\nJe smažno, lepě švihlí tlové<br>\nse batoumají v dálnici,<br>\nchrudošiví jsou borolové,<br>\nna mamné krsy žárnící. <br>\n\nV daleké budoucnosti (po několika miliónech let) provádí vědec Unthahorsten experimenty se strojem času. Za tímto účelem pošle pomocí svého vynálezu do minulosti dvě pouzdra s předměty, které mu jako první padnou do ruky. Shodou okolností jde o výukové hračky jeho syna. První pouzdro pošle do poloviny 20. století a druhé do druhé poloviny 19. století. Ani jedno pouzdro se však nevrátí zpět a Unthahorsten svých pokusů zanechá. Považuje je za neúspěšné a netuší, jaké problémy ve skutečnosti způsobil.\n\nPrvní pouzdro objeví roku 1952 jedenáctiletý chlapec Scott Paradine, který si jej odnese domů. V pouzdře mimo jiné nachází malou průhlednou křišťálovou krychli s pohybujícími se panáčky, kteří poslouchají jeho myšlenky, dále zvláštní hlavolam s barevnými perličkami, které se pohybují na nitích a při dosažení správné polohy zmizí (patrně do čtvrtého rozměru), a také anatomickou panenku, ale s nesprávnými orgány.\n\nJak si Scott a jeho dvouletá sestra Emma s těmito výukovými hračkami z budoucnosti hrají, mění se jejich myšlení a psychické vlastnosti. Dokážou se dorozumívat pomocí telepatie a pro své výzkumy vymyslí zvláštní písmo připomínající nesrozumitelnou čmáranici. Když jejich rodiče podivné hračky objeví, začínají mít o děti strach. Na radu psychologa Hallowaye jim hračky odeberou. Halloway se obává, že hračky jsou mimozemského původu a dokážou mladou ohebnou mysl ovlivnit tak, že již nemyslí normálním způsobem. I bez hraček však Scott a Emma dokáží pokračovat v prohlubování svých zvláštních znalostí. \n\nDruhé pouzdro nachází v druhé polovině 19. století dívka Alice, která díky tomu recituje svému strýčkovi Karlovi (jde o Charlese Dogsona více známého pod pseudonymem Lewis Carroll) zvláštní báseň, kterou označuje za začátek cesty. Protože je však již příliš stará, hračky její mysl nezmění a dívka cestu nikdy nenajde. Dogson jí slíbí, že báseň použije v jedné ze svých knih.\n\nKdyž se Scottovi a Emmě dostane do rukou Carrollova kniha \"Za zrcadlem a co tam Alenka našla\", objeví v básni \"Žvahlav\" chybějící člen časoprostorové rovnice umožňující cestovat do neeukleidovského prostoru, kde v budoucnosti žijí ony vysoce vyvinuté až nadlidské bytosti, které sem poslaly pouzdro. Před otcovýma očima obě děti zmizí do dimenze jemu nepřístupné.\n\n\n"}
{"id": "1233811", "url": "https://cs.wikipedia.org/wiki?curid=1233811", "title": "Jáma Jiří", "text": "Jáma Jiří\n\nJáma Jiří (George Schacht) byl černouhelný hlubinný důl v Žacléři na Žacléřsku. Byla založena na přelomu 18. a 19. století v lokalitě Na Jiřím kopci severozápadně od Žacléře.\n\nJáma byla pravděpodobně hloubena už od roku 1819 nebo i dříve, v roce 1848 je už uváděno, že je jáma Jiří v provozu a vybavena parním strojem. Jáma byla hloubena rodinou Gaberlovou. V roce 1860 byla prodána baronu Silbersteinovi. V polovině sedmdesátých let 19. století postihla uhelný průmysl odbytová krize, nejvíce těžaře barona Silbersteina. Jeho majetek byl v konkurzním řízení prodán. Jámu vlastnil nejdříve \"F. Stroussberg\", později \"Žacléřský spolek\", v roce 1881 odkoupil jámu Jiří \"Frankfurtský hypotéční a úvěrový spolek\" ve Frankfurtu nad Mohanem, v roce 1886 firma \"Erlanger a synové\" z Frankfurtu. V roce 1898 byl důl prodán \"Západočeskému báňskému akciovému spolku\" (ZBAS). Po ukončení druhé světové války byly doly ZBAS dány pod národní správu a od 1. ledna 1946 byly znárodněny a začleněny pod národní podnik \"Východočeské uhelné doly\" (VUD). V roce 1950 doly na Žacléřsku byly sloučeny a přejmenovány na \"Důl Jan Šverma\". Těžba byla ukončena na Dole Jan Šverma v roce 1992.\n\nJáma obdélníkového profilu 3,8 x 2,0 m (světlý průřez 3,3 x 1,5 m) do hloubky 16 m byla vyzděna cihlovým zdivem, dále byla ve výdřevě. Na jámě Jiří byl instalován parní stroj. Od roku 1855 byla prohloubena až do hloubky 132 m. Důlní vody byly z jámy Jiří odváděny z horních pater k severovýchodu štolou, která měla ústí pod kopcem Jiří (kóta +608,50 m n. m.) a dědičnou štolou Josefi (+560 m n. m.) jižním směrem. Po prohloubení jámy Jiří byla ukončena těžba vrátkovou jámou Hugo. Jámou Jiří bylo těženo uhlí, kámen (hlušina) byly zakládány do vytěžených prostor nebo odtěženy dědičnou štolou Josefi. Jáma Jiří ukončila činnost v roce 1992 a v roce 1994 byla zlikvidována zasypáním. \n\nDne 8. února 1996 byla jáma Jiří s těžní budovou a těžní věží prohlášená kulturní památkou ČR. V roce 1994 jáma Jiří byla předána městu Žacléř a je součástí naučné trasy J. A. Komenského.\n\n\n"}
{"id": "1233813", "url": "https://cs.wikipedia.org/wiki?curid=1233813", "title": "Meziplanetární dopravní systém", "text": "Meziplanetární dopravní systém\n\nMeziplanetární dopravní systém ( , ) byl návrh velké meziplanetární vesmírné lodi a nosné rakety s kapacitou 100 lidí včetně potřebného nákladu určené prvotně k cestě k Marsu a jeho kolonizaci. Díky stoprocentní znovupoužitelnosti měla výrazně zlevnit meziplanetární cestování lidské posádky oproti současným možnostem. SpaceX v roce 2017 aktualizovala plán letů k Marsu a původní návrh ITS transformovala do menšího návrhu BFR.\n\nVesmírná loď je nazvaná \"Srdce ze zlata\" ( ) podle stejnojmenné lodi ze Stopařova průvodce po Galaxii. Výška celé rakety včetně vesmírné lodi by měla činit 122 m, tedy asi jako dva Boeingy 747 za sebou nebo dvě Petřínské rozhledny nad sebou, čímž velikostně značně převyšuje všechny dosavadní lidmi vyrobená vesmírná plavidla. Tvoří ji loď samotná a mocný, vícenásobně použitelný stupeň nosné rakety, která má obsahovat 42 velmi výkonných motorů \"Raptor\". Ty by měly spalovat tekutý kyslík a metan, zatímco současné motory spalují směsi o více kapalinách. Palivo by tak mělo být účinnější a spolehlivější.\n\nNosná raketa při prvním startu dopraví loď na oběžnou dráhu a vrátí se na místo startu. Následně vzlétne ještě několikrát, aby na palubu navozila nákladním modulem palivo na cestu k cíli.\n\nJako první podle plánu loď vypluje na Mars. Nové motory Raptor umožní zkrátit dobu cesty z 6 až 9 měsíců na něco přes 3. Díky tomu, lehčím materiálům a znovupoužitelným technologiím společnost očekává, že se podaří zlevnit náklady na cestu k Marsu na jednoho člověka na zhruba 200 tisíc dolarů (cca 4 mil. Kč). Pomocí současných technologií by to přitom bylo podle odhadů společnosti asi 10 miliard dolarů (přes 240 mld. Kč).\n\nNa Marsu je dostatek surovin k výrobě paliva. Je zde voda ve formě ledu, z které lze energií získávanou solárními panely získat vodík a kyslík a ty pak sloučit v metan. První let k Marsu by tak měl být bez lidské posádky a nejprve by měl do cíle odvézt zařízení na výrobu paliva. To bude zpočátku malé, ale při dalších letech bude postupně rozšířeno.\n\nPrvní lidé by měli dorazit na Mars podle Elona Muska, šéfa společnosti, v roce 2024, což je ale podle něho optimistický odhad. Loď má k Marsu létat každých 26 měsíců, vždy v době, kdy je postavení Marsu vůči Zemi nejpřívětivější.\n\nPo Marsu by mohla loď ITS s lidskou posádkou vyplout k Saturnovu měsíci Enceladus, k Jupiterovu měsíci Europa, k objektům Kuiperova pásu, k palivové stanici na Plutu nebo k Oortově oblaku.\n\nZkouškou prošly motory Raptor v září 2016.\n\nSpolečnost také vytvořila prototyp nádrže z uhlíkových vláken. Tento materiál je velmi lehký, avšak v kombinaci s podchlazeným palivem způsobuje problémy. SpaceX provedla několik testů a úprav, které podle Elona Muska dopadly dobře. V únoru 2017 byly spatřeny trosky nádrže, která zřejmě neodolala dalším testům. SpaceX se k události nevyjádřila.\n\nV roce 2017 byl návrh Marsovské dopravní infrastruktury zmenšen a dostal nový název BFR.\n\n"}
{"id": "1233816", "url": "https://cs.wikipedia.org/wiki?curid=1233816", "title": "Brněnské podzemí", "text": "Brněnské podzemí\n\nBrněnské historické podzemí je komplex tunelů v podzemí města Brna, od roku 2010 probíhá projekt zpřístupnění podzemí. Součástí komplexu postupně otevíraných prostor v brněnském podzemí jsou Mincmistrovský sklep a sklepy Nové radnice na Dominikánském náměstí, Labyrint pod Zelným trhem a zpřístupněná kostnice pod kostelem svatého Jakuba na Jakubském náměstí. \n\nSklepy v domě \"mincmistrů\" byly objeveny při průzkumech v roce 1999, poprvé byly otevřeny v roce 2007, o tři roky později byly k prostorům mincmistrovského sklepa připojeny sklepy Nové radnice.\n\nV roce 2011 byly otevřeny sklepy pod Zelným trhem, prohlídková trasa začíná v domě na Zelném trhu čp. 21, sklepy vznikaly od středověku, kdy nejvíce jich bylo vybudováno v barokní době, později byly spojeny a staticky zajištěny. V roce 2009 proběhla komplexní rekonstrukce sklepních prostorů a byly spojeny dalšími chodbami. V roce 2011 pak byly zpřístupněny veřejnosti. Prostory sklepů probíhají od spodní části náměstí až po Malý Špalíček.\n\nProstory kostnice byly objeveny v roce 2001, zpřístupněny pak byly v roce 2012. Pod dlažbou kostela byla pro účely uskladnění kosterních ostatků z hřbitova u kostela sv. Jakuba připravena tříkomorová krypta, v 18. století začaly být kosterní ostatky skladovány do pravidelné hranice. V roce 1741 byla kostnice rozšířena směrem pod někdejší hřbitov a byla napojena na kostelní kryptu.\n\n"}
{"id": "1233818", "url": "https://cs.wikipedia.org/wiki?curid=1233818", "title": "Ion I. C. Brătianu", "text": "Ion I. C. Brătianu\n\nIon I. C. Brătianu (také známý jako Ionel Brătianu) (20. srpna 1864 Ștefănești, Rumunské království - 24. listopadu 1927 Bukurešť, Rumunské království) byl rumunský politik, vůdce Národní liberální strany (\"Partidul Național Liberal\", PNL), ministr zahraničí a pětinásobný rumunský premiér. \n\nIon I. C. Brătianu se narodil na rodinném panství \"Florica\" jako jeden ze tří synů rumunského politika Iona C. Brătianu. V roce 1882 dokončil studium na střední škole \"Colegiul Național Sfântul Sava\" v Bukurešti. Poté jako dobrovoník vstoupil do rumunské armády, kde sloužil u dělostřelců, po šesti měsících služby dosáhl na hodnost podporučíka. Během své vojenské služby studoval inženýrství. V roce 1883 odešel do Paříže, kde studoval na \"Collège Sainte-Barbe\". Následující roky (1884–89) studoval (aniž by byl registrovaným studentem) na École Polytechnique. Získal inženýrský diplom, ale bez licence k provádění praxe. V roce 1889 se vrátil do vlasti, kde byl povýšen do hodnosti poručíka. Ve stejném roce začal pracovat u rumunských železnic jako inženýr, kde působil pod známým konstruktérem mostů Anghelem Salignyem.\n\nV roce 1895 se stal členem PNL, ve stejném roce byl zvolen do rumunského parlamentu (\"Parlamentul României\"). Postupně sloužil jako ministr veřejných prací (31. března 1897 - 30. března 1899; 14. února 1901 - 18. července 1902) a ministr vnitra (12. března 1907 - 27. prosinc 1908). V roce 1909 se poprvé stal rumunským premiérem. Podruhé dosáhl na post premiéra na začátku roku 1914 a vydržel zde téměř do konce první světové války (16. leden 1914 - 9. února 1918), kdy byl nahrazen generálem Alexandrem Averescu. \n\nTřetí období v roli premiéra zahájil 29. prosince 1918. Následně vedl rumunskou delegaci na Pařížské mírové konferenci, kde se výrazně zasazoval o připojení Transylvánie a Bukoviny k Rumunsku. Přes tyto úspěchy však na post premiéra v roce 1919 rezignoval, neboť nesouhlasil s kompromisem ohledně oblastí obývaných Rumuny, které se staly součástí Království Srbů, Chorvatů a Slovinců. Čtvrté Brătianovo působení na postu ministerského předsedy trvalo od 17. ledna 1922 do 30. března 1926. Během tohoto období přijal Brătianův kabinet novou ústavu, která zaručovala všeobecné volební právo a práva menšin.\n\nNaposledy se do pozice předsedy vlády vrátil 21. června 1927. O pět měsíců později zemřel na komplikace při zánětu hrtanu a na pozici premiéra jej do nových voleb nahradil jeho bratr Vintilă Brătianu.\n"}
{"id": "1233823", "url": "https://cs.wikipedia.org/wiki?curid=1233823", "title": "Metropolitní odborná umělecká střední škola", "text": "Metropolitní odborná umělecká střední škola\n\nMetropolitní odborná umělecká střední škola Praha 4 s.r.o. je střední škola v Nuslích v Praze. Byla založena v roce 1992. Zaměřuje se na studium kadeřnictví, vlásenkářství a maskérství,rekondiční masér, kosmetických služeb a na tyto obory navazujících maturitních nástaveb. Ve školním roce 2016/2017 zde studuje zhruba 250 žákyň a žáků.\n\n\nŠkola byla založena v roce 1992 a nejprve sídlila ve Štúrově ulici v Praze 4 a později na Náměstí Míru v Praze 2. Dnes sídlí v novobarokní budově, která přímo sousedí s neorenesanční budovou Nuselské radnice. Zpočátku vzdělávala pouze kadeřníky a teprve časem přibylo studium kosmetických služeb a ještě později byl zaveden umělecký obor - vlásenkář a maskér. Škola se původně nazývala \"Soukromé střední odborné učiliště kadeřnické\". Současný název byl zaveden v září 2015. Škola zajišťuje žákům praxe na čtyřech místech odborného výcviku, které slouží zároveň jako provozovny pro veřejnost. Škola se také ve výše zmíněných oborech účastní mnoha soutěží.\n\nMetropolitní odborná umělecká střední škola Praha 4 s.r.o. - oficiální stránky školy\n"}
